---
master_file: "[[@GrandpierreAttilaOSSZEGYUJTOTT]]"
---
# Index for Grandpierre Attila ÖSSZEGYŰJTÖTT ÍRÁSAI (Scribd).pdf

Az Élő Univerzum
Az Ősrobbanás Az élet kialakulása A vákuum természete A neutrínó A kölcsönhatások eredete A fizikai törvények eredete A kvantumtól a kozmoszig Kozmikus óramű A Nap különleges csillag Csillagzene a Napból A Nap életközpontja A Nap részecskesugárzásának hatása A Hold titokzatos ereje A Hold életjelenségei A Föld titokzatos ereje A bolygók titokzatos ereje A csillagok életereje Élő égitestek A Naprendszer szervezőereje Az Élő Világegyetem A Világegyetem talányai Biokozmosz A Világegyetem természete A Világegyetem energetikai szabályozása A gravitáció anyagisága A világmodellek magja Az eltemetett természetbölcselet A természet végső titkai – Bornemissza T. István könyve kapcsán Világlogikák Az „első” kozmogóniák A tudati világkeletkezés elmélete Az ember és a Világegyetem kapcsolatai
Tudatfilozófia
A vakító semmi működése A tudat eredete A gondolkodás gyújtóerői A szellem gyújtóerői Lehetséges-e az öntudat? Gépi intelligencia és űrutazás A Közös Tudatmező A külvilág, mint Közös Tudatmező A Közös Tudatmező forrásai A valóságok és a Közös Tudatmező
1



Az ősvalóság Szellemi valóságépítés Személyes és kölcsönös valóságok A valóságok működése Hogyan ismerhető meg a valóság? A végső valóság Valóság és képzelet Valóságvarázslás és a Közös Tudatmező Mélytudatok kölcsönhatása Társas kölcsönhatás A telepatikus színház A tudat antropológiája Az értelem kiindulópontjai Az értelem bűnbeesése
Tudatbiológia
Anyag és gondolat A tudat székhelye Biológiai erőterek A tudat kvantumbiológiája Az érzékeléstől a gondolatig Tudati-biológiai kulcsok Világközpontok világutazása Eleven elektromágnesesség A lélek és az elektromágnesesség Hipnózis és elektromágnesesség A bioelektromosság alaprejtélye A pszí-mező A pszí-hatás A pszí-hatás: teremtő, kozmikus varázserő Tudati és fizikai erőterek A pszí-hatás: a valóság alapja? Az agyműködés és a pszí-hatás A parapszichológia és a pszí-hatás Mitogenetikus sugárzás Biofotonok Agytérképek Az agy ér erőtere, az elme
2



Az Élő Univerzum
Ősrobbanás
Tudjuk, hogy az univerzum tágul, és ez a tágulás időben visszafelé követve egy robbanásszerű folyamatra vezet. Az Ősrobbanás elmélete ezt a robbanást egészen a matematikai idealizációig, a nulla kiterjedésű pontig vezeti vissza, elismerve, hogy ott már a fizika törvényei nem érvényesek, ahogy nullával sem szabad osztani a matematika órán. Így az egész elmélet alapja a levegőben lebeg. De ha jobban megnézzük, akkor nemcsak az alapja, de összes főbb lépése is valahogy a megfoghatatlanságba menekül. Az összes keletkezési folyamat, a galaxisoké éppúgy, mint a csillagoké, a megfoghatatlan, észlelhetetlen sötétbe hátrál, ahol a Big Bang szerint összehúzódási folyamatok vezetnek a keletkezésre. Érdekes, legalábbis figyelemre méltó, hogy bár ezek a „csillagbölcsők” tényleg viszonylag hűvösek, -200 °C körüli hőmérsékletűek, és mindig por-és gázfelhőbe ágyazottak, a bennük lezajló mozgások, az infravörösben sugárzó objektumok mozgási sebességei egy-két nagyságrenddel nagyobbak, mint amit az összehúzódási elméletek adnak, ráadásul minél fiatalabb a megfigyelt objektum, annál hevesebbek ezek a mozgások és az ezekkel összefüggő tágulási jelenségek. Amíg a feltételezett összehúzódási folyamatoknak nyomát sem lelik mindmáig, az ellenkező irányú folyamat, az anyagkiáramlás, anyagkidobás, tágulás általános jelenségnek számít a galaxisok, a fiatal csillaghalmazok, a csillagasszociációk, a fiatal és a protocsillagok születésekor. Az Ősrobbanás elméletében a galaxisok túlnyomórészt egykorúak. Amíg az univerzum korára a Big Bang elmélete 8-15 milliárd évet ad, a galaxisok 7-10-14 milliárd éve, az első csillagok mintegy 5-8 milliárd éve keletkezhettek. Ezzel szemben problémát jelent, hogy például az M92 gömbhalmaz kora kb. 19 milliárd év, bizonyos RR Lyrae típusú csillagok kora nagyobb 17 milliárd évnél! A legöregebb ismert csillagok kora 16-19 milliárd év, szemben a Big Bang ajánlotta 5-8 milliárd évvel. Ez az Ősrobbanás elméletének kor-paradoxona. Ráadásul egyre több rendkívül fiatal galaxist találnak az utóbbi időben. Az Arp 220 és az NGC 6240 katalógusszámú galaxisok kora például kisebb egymilliárd évnél! Hol és hogyan keletkezhetnek ma olyan óriás gázködök, amelyek egész galaxisokat szülhetnének? Hiszen tudjuk, hogy a csillagokhoz képes a galaxisok rendkívül sűrűn, szinte egymásmellettiséggel töltik ki a teret – a köztük lévő távolság méretüknek csak tízszerese. A galaxisok közti tér anyagsűrűsége messze alacsonyabb annál, ami beindíthatna egy galaxiskeletkezést gravitációs instabilitással – és a felhalmozódó anyagot nyilván a szomszédos galaxisok vonzanák magukhoz, mielőtt a sűrűség elérhetné egyáltalán a szükséges értéket. Ezért érvelnek a Big Bang hívők úgy, hogy a fiatal galaxisok mind öregebb galaxisok összeütközéséből keletkeznek. Ezt határozottan cáfolják G. Burbridge észlelései. Kimutatta ugyanis, hogy ezek a galaxisok nem tartalmaznak egymilliárd évnél öregebb csillagokat, nincsenek bennük „A” színképtípusnál későbbiek. A galaxisok porát a most képződő, nagy tömegű fiatal csillagok dobják ki magukból. Egyre szaporodnak a rendellenes vöröseltolódású objektumok is. Amíg a Big Bang keretében a galaxisok, a kvazárok vöröseltolódását a világegyetem egyenletes tágulása okozza, addig Arp és mások kimutatták, hogy kifejezetten gyakori jelenség, hogy egymással fizikai kapcsolatban álló (vagy fizikai kapcsolatban állónak látszó) objektumok, amelyek eszerint szomszédosak egymással, erősen különböző vöröseltolódást mutatnak. Márpedig ha szomszédosak, nagyjából egyforma távolságban kell lenniük tőlünk, és akkor a vöröseltolódásuknak is egyező értékűnek kellene lenniük. Ráadásul az ilyen rendellenes csoportosulások rendszerint olyanok, amelyekben egy galaxis körül egyirányban sok, nagy tömegű anyagcsomó dobódott ki. Az NGC 2639 galaxis körül például nem kevesebb, mint tíz kvazár figyelhető meg, s legkülönfélébb vöröseltolódásokkal. Az is figyelemreméltó, hogy minél nagyobb a galaxis vöröseltolódása, azaz minél távolabbi, annál közelebb látszanak hozzá a rendellenes vöröseltolódású kvazártársak. Az Ősrobbanás elméletének évtizedekig érdemi vetélytársa volt Fred Hoyle, Herman Bondi és Thomas Gold állandó állapot-elmélete. Ez abban foglalható durván össze, hogy az univerzum örök idők óta létezik, egyfolytában tágul, és egyfolytában ugyanúgy néz ki. Hoyle-ék feltették, hogy az anyag folytonosan keletkezik egyenletesen a térben, épp olyan mértékben, hogy az anyagsűrűség a tágulás ellenére is állandó maradjon. Ez a kép egy folyó áramlásához hasonlítható; bár a víz molekulái nem maradnak egy helyben, jönnek helyükbe újak. A hatvanas évek közepétől, a kozmikus háttérsugárzás felfedezésétől kezdve ez az állandó állapot-elmélet háttérbe szorult. Úgy gondolták ugyanis a Big Bang hívői, hogy a háttérsugárzás és ennek hőmérsékleti sugárzás jellegű eloszlása azt bizonyítja, hogy az univerzum egésze valamikor kis térfogatban, nagy hőmérsékleten bocsátott ki fényt minden irányban egyformán, és az a fény hűlt le a tágulás során a ma megfigyelt 2.7 K hőmérsékletre. Nemrég azonban a legtekintélyesebb szakfolyóirat, az Astrophysical Journal az állandó állapot-elmélet egy korszerűbb
3



változatát közölte, amely elismeri egy 10-15 milliárd évvel ezelőtti robbanás-sorozat lezajlását. Hoyle, Burbridge és Narlikar tanulmányukban a régi Hoyle-Bondi-Gold elméletet úgy módosították, hogy az anyag az örökkép létező, egyenletes tágulásban levő univerzum közel periodikusan ismétlődő, viszonylagos összesűrűsödéseikor, az összesűrűsödő anyagcsomók közvetlen szomszédságában, az erős gravitációs terek hatására keletkezik, mégpedig robbanásszerűen. Ezeket a robbanásos szakaszokat hosszabb, viszonylag kevesebb, kisebb robbanásokkal fémjelzett korszakok követik. Az anyag robbanásszerű keletkezése hatására felgyorsul a világegyetem tágulása, ezzel a ritkulás, és ez lefékezi a robbanásos anyagteremtést, amitől lelassul a tágulás, viszonylagos, helyenkénti összehúzódás lép fel, ami kiváltja a robbanássorozatokat heves anyagtermeléssel és így tovább. A nyugodtabb szakaszokban is tovább folyik az anyag teremtése egy kaszkád-folyamatban, amiben a robbanásrepeszek robbannak tovább, egyre kisebbekké. A fizika összes alapegyenlete – így a klasszikus dinamika, a Schrödiger-egyenlet, a relativitáselmélet dinamikai egyenletei és az általánosabb, skálainvariáns gravitáció (lásd később) egyenletei – mind levezethetők a legkisebb hatás elvéből. Az Ősrobbanás elméleti modellje azonban ezt az elvet olyan mesterséges határfeltételekkel használja fel, amelyek csak egy pillanatban, egyszerre engedik meg részecskék keletkezését, az Ősrobbanás pillanatában. Hoyle azonban kimutatta, hogy a fizika leglényegesebb tulajdonsága épp a törvények egyetemessége, egyetemességének igénye, és a mesterséges határfeltétellel a Big Bang-elmélet a tudományban precedens nélkül álló visszalépést jelent az egyetemességtől a specializáltság felé. Tetszőleges határfeltételeket megengedve, viszont a részecskék akkor keletkezhetnek, amikor ezt a legáltalánosabb fizikai törvények előírják. Hoyle és Narlikar a relativitáselméletet is elegánsabb, átfogóbb, egyetemesebb elméletté fejlesztették, amelynek egyenletei nem csak koordinátarendszertől függetlenek – azaz magát a fizikai jelenséget ugyanúgy írják le függetlenül attól, honnan nézzük hanem a felhasznált mértékegységek is a téridőben pontról-pontra változhatnak egy függvény, a skálafüggvény szerint. A skálainvariancia pedig nélkülözhetetlen a Mach-elvet felhasználni akaró gravitációelmélet számára. A Mach-elv úgy született, hogy ki akarták mérni a Föld mozgását, forgását a newtoni abszolút térhez képest. Egy olyan inga, amelynek lengési síkja szabadon elfordulhat, éppen a Földnek az abszolút inerciarendszeréhez képesti forgásával ellentétesen fordul el (ez az úgynevezett Foucaultinga). A kísérletet végrehajtva, a múlt század végén azt a megdöbbentő eredményt kapták, hogy a földi fizika inerciarendszere a távoli csillagokhoz kötött! Ezt fogalmazta meg Mach a róla elnevezett elvben úgy, hogy a testek tehetetlensége az univerzum többi tömegének tömegvonzásától függ. De akkor, ahogy a test elmozdul, megváltozik helyzete az univerzum tömegeihez képest, tehát tömege is változhat pályája során! Így a Mach-elv a csillagászatra alapozza a fizikát! Ahhoz, hogy ennek dacára a fizika törvényei változatlanok maradjanak, kell a skála-invariancia. És kimutatták, hogy amíg az elektromágnesesség Maxwell-egyenletei eleve skálainvariánsak, addig az általános relativitáselmélet nem az! Hoyle és Narlikar fejlesztették ki a gravitáció skálainvariáns elméletének matematikai leírását. A Mach-elv matematika következménye, hogy egy újonnan született égitest tehetetlen tömege nulla, mivel a gravitációs hatás is fénysebességgel terjed, és egy most született test még nem hat kölcsön a távolabbi tömegekkel, amiktől a Mach-elv értelmében tehetetlen tömegét kapja. (Lásd. Fred Hoyle: Stonehange-től a modern kozmológiáig. Gyorsuló idő, Budapest, 1978, 161. o.) de ahogy telik az idő, egyre több, egyre távolibb szomszédja fejt ki rá gravitációs hatást, így tehetetlen tömege az idővel egyre nő, anélkül, hogy például részecskeszáma megváltozna! A lüktetve táguló örök világegyetem új elméletében az anyagkeletkezés Planck-részecskékből indul. A Planck-részecske tömege egy százezred gramm, azaz 5 milliárdszor milliárd proton, neutron stb. (barion) keletkezhet belőle. Mivel ez a Planck-részecske rendkívül instabil, ezért 10-43 másodperc alatt elbomlik egy kaszkádfolyamatban jóval könnyebb részecskékké, végül is protonokká, neutronokká, elektronokká, stb. a számítások szerint eközben hélium és egyéb elemek is keletkeznek, például berillium és bór, mégpedig a megfigyelttel Big Bang elméleténél sokkal jobb egyezésben. Az anyagkeletkezés csakis erős gravitációs terekben mehet végbe, és az általános energiamegmaradási törvény szerint ezt erős negatív nyomás is kíséri, azaz erős taszító hatás lép fel az anyagkeletkezéskor. Ez viszont azt jelenti, hogy egy összehúzódó objektum sohasem érheti el a fekete lyuk állapotát, mert előbb megindul gravitációs terében az anyagkeletkezés, az anyagkidobás, és az ekkor fellépő negatív nyomás az anyag berobbanását megfordítja, szétrobbanássá alakítja. Hoyle megmutatta, hogy egy viszonylag stabil, erős gravitációs terű objektumban az anyagkidobás többé-kevésbé folytonos is lehet. Ha az erős gravitációs terű, sűrű objektum forog is, mint általában minden égitest, akkor az általános gravitációs egyenletek megoldása szerint az anyagbeáramlás először a forgástengely döféspontjánál, azaz az északi és a déli póluson éri el a legerősebb gravitációs tereket, így a heves anyagkidobás is a forgástengely mentén lép fel! És ez az az érthetetlen jelenség, amit tényleg megfigyeltek sok esetben. A galaxisok ugyanis a jelek szerint
4



előszeretettel dobálják ki a kvazár- és a galaxismagokat magukból, éppen a forgástengelyük mentén! Szemben egy földi gázgömbbel, amely egyre gyorsabban forogva, először egyenlítőjéről dobálhat le anyagot, a kvazár-láncsorok a forgástengely mentén sorakoznak fel. Ezek a nulla tömeggel születő objektumok tulajdonképpen téridőnkbe nyíló fehér lyukak, ahogy egyre inkább összenő téridejük a miénkkel, úgy lesz egyre nagyobb tömegük a világegyetemünkben. A világegyetemünkben általánosan megfigyelt tágulásos, robbanásos jelenségek így tulajdonképpen arról tanúskodnak, hogy más világegyetemek egyre bővülő sokasága előszeretettel nyílik be a miénkbe. Minden világegyetem a miénkbe nyílik?
Az élet kialakulása
Megdöbbentő, hogy milyen vakságban botorkálnak az élet kialakulásának kutatásában a tudósok. Teljesen természetesnek tekintik, hogy csakis a tapasztalat lehet az irányadó (ez még olyan, állítólag egzakt tudományban is így van, mint pl. a részecskefizika), mintha soha nem is állították volna, hogy létezik egy materialista elméletük. Pedig, ha lenne elméletük, az attól lehetne elmélet, hogy megmondaná, hol és hogyan kell keresni az élet elméletét – és minden újabb tény vagy igazolná, vagy cáfolná az eddigi elméletet. Egyikről sincs szó. Valójában tartják magukat valamihez, csak ez nem a materializmus, hanem az empirizmus, ami a tapasztalat elsődlegessége. Ez éppen nem a kutatás előrejelzéseinek átgondolásában mutatkozik, mert ez az átgondolás egyre felszínesebb, egyre sekélyesebb, hanem a kutatási fedezet előteremtésekor, amely pedig egyre nagyobb figyelmet és szakértelmet igényel. Greter Schueller a „New Scientist” 1998. szeptemberi számában arról a csodálkozásról számol be, ami a csillagászokat eltöltötte, amikor a NASA földi laboratóriumában a csillagközi űr fizikai viszonyait utánozva váratlanul az élet kulcs-elemeinek számító molekulákra bukkantak, sőt, sejtszerű buborékokat is találtak. A csillagközi térség vákuumában, az abszolút nulla fok közelében az atomok hőmozgása is leáll. Ebben az üres, hideg térségben azonban itt-ott rendkívül ritka és hideg anyagfelhők találhatók, amelyek parányi gázgömbök és porszemcsék rendkívül ritkán elszórt, ködszerű anyagából állnak. Ezek a csillagközi felhők olyan óriási kiterjedésűek lehetnek, hogy anyaguk rendkívüli ritkasága ellenére is képesek elnyelni a rajtuk áthaladó fényt. Az utóbbi évtizedekben gyorsan fejlődő rádió- és infravörös csillagászat megmutatta, hogy ezekben a csillagközi felhőkben bonyolult szerves molekulák találhatók. Fred Hoyle és munkatársa, N. C. Wickramasinghe 1974-ben rájöttek, hogy a 8-12 mikrométeres infravörös sugárzás színképe aromás szerves anyagok színképének felel meg! Általános megítélés szerint a csillagközi anyag jelentős mértékben tartalmaz szilíciumtartalmú vegyületeket, szilikátokat. Rájöttek, hogy a kovamoszatok, amelyek szintén szilikátnak számítanak, adják a legjobb egyezést a csillagközi anyag elnyelési tulajdonságaival. A kovamoszatok az algafélék családjába tartoznak, 65 millió éve jelentek meg a Földön. Kimutatatták, hogy a közeli Taurus-köd anyaga, amelyben jelenleg is erős a csillagképződés folyamata, a vízjégnél tízszer több szerves anyagot tartalmaz. A GC-IR57 infravörös forrás színképe a Galaxis központjából pedig az Escheria Coli, az élesztőbaktérium anyagának színképével egyezik meg. Összességében, a csillagközi szén 30%-a és szilícium 70%-a szerves anyaghoz kötött (Wickramasinghe, Hoyle, 1988). A NASA Ames Kutatólaboratóriumában, Kaliforniában Lou Allamandola és munkatársai a csillagközi űr szélsőséges viszonyait hozták létre laboratóriumukban. Eközben olyan bizonyítékokat fedeztek fel, amelyek arra utalnak, hogy az élet nem úgy keletkezett a Földön, ahogy eddig gondolták: meleg iszapból (úgy látszik, eddig terjedt a materializmus hatóköre), hanem ettől eltérő körülmények között, a tér jeges mélységeinek porszemcséin. Azt már régóta gyanították, hogy az üstökösök tették lakhatóvá a Földet azzal, hogy vizet és a légköri gázokat ideszállították, sőt, az élet kémiai építőkockáinak egyike-másika is az üstökösökből eredhet. De a NASA Ames kutatólaboratóriumának mostani eredményei ennél sokkal messzebb mutatnak. Amikor előállították az űr nyers viszonyait a laboratóriumban, olyan megdöbbentően összetett szerves vegyületeket találtak, amelyek nem pusztán a földi élet számára is létfontosságúak, hanem egyenesen sejtszerű képződményeket, amelyeket a földi élet legkorábbi képződményeinek készíthették elő a talajt. Ugyanezekben a csillagközi felhőkben keletkeznek a csillagok és a bolygók is. Amikor sűrűségük eléri a 10 000 atom/cm3-es értéket (ennél a földi levegő 25 000 trilliószor sűrűbb!), a felhő egyes csomói olyan gravitációs vonzóerőt képesek kifejteni, ami a csillagok és bolygók megjelenésére vezet. Ilyen sűrűségnél a metán-, szén-monoxid-, vízgőz- és ammóniamolekulák összeütközése pormagocskák keletkezéséhez vezet. Ahogy a forró levesből elpárolgó vízgőz molekulái egy hideg téli este a konyha ablakán jégvirágokká válnak, a hideg szemcsékhez ragadó gázmolekulák jeges burkot hoznak létre a porszemcséken. A gázmolekulák kölcsönhatásainak vizsgálatára a laboratóriumban 10 Kelvin-fokos hőmérsékletet hoztak létre (azaz -263 Celsius-fokot!). A pormagot a laboratóriumban
5



alumínium vagy cézium-jodid lemez helyettesíti. Ahogy a gázmolekulák felhalmozódnak, vékony jégréted képződik a fémlemezen. A csillagközi felhőkhöz hasonlóan a laboratóriumban is erős ultraibolya sugárzásnak teszik ki a gázmolekulákat. Ezek a nagyenergiájú fény-részecskék széttörik a molekulák kémiai kötéseit, és olyan, kémiailag erősen aktív gyököket hoznak létre, mint az OH és a NH2 a fémlemez ideális kényszert jelent az aktív gyökök szokatlan összekapcsolódására. A gázmolekulák szabad állapotban soha nem kapcsolódnak össze úgy, ahogy a fémlemezen, ahol szomszédjuk aktív gyökével lépnek reakcióba. Az eredmény: komplex szerves anyagok pazarló bősége – írja a kísérleti beszámoló. A beszámoló tudományos értékének elemzéséhez érdemes meggondolni, hogy ha a csillagközi anyag kémiai összetétele megegyezik az Univerzum átlagos elemgyakoriságával, akkor abban 1 000 000 atom közül 930 000 hidrogénatom, 60 000 héliumatom, 2 000 nitrogénatom, 270 szénatom, 370 oxigénatom, 25 szilíciumatom. A laboratóriumban nem ilyen összetételű anyagot vizsgáltak, hanem vízgőz, (H2O), szénmonoxid (CO) és ammónia (NH4) álló vegyülékét. Vajon hogyan jön létre ily módon olyan bonyolult szilikon-vegyület, mint például a kovamoszat? Pusztán azáltal, hogy a szilícium-atomokat tartalmazó molekulák egymás mellé kerülnek? És az élesztőgomba? Meg kell mondjam, hogy ez gyakorlatilag lehetetlen. Nem lehet észrevétlenül hagyni, vagy természetesnek tételezni fel éppen a megmagyarázandó rejtélyt: hogyan jön létre élettelen anyagból az élethez fontos, az élőlényekkel rokon „vegyület”? Ha megdöbbentően összetett szerves vegyületeket találtak, miért nem próbáltak világos választ adni arra, hogyan jöhettek ezek létre? Ha a NASA Ames kutatócsoportja nem is talált kovamoszatot, de talált alkoholokat, ketont, aldehidet, alkánt, hexametilén-tetramint (HMT) óriásmolekulát és más szerves anyagokat, egyeseknél 40 szénkötéssel. Az óriás HMT molekulákhoz vizet adva aminosavak is létrejöttek. A laboratórium űrkamráját több héten át járatva lipideket is találtak, olyan fehérjeszerű képződményeket, amelyek a sejtmembránok fő építőelemei. Ez pedig mindenképpen kényeges eredmény, mert a földi őslevest szimuláló előző kísérletekben, amelyekben villámok csapódtak a kezdetleges összetételű szerves anyagból álló őslevesbe, találtak ugyan aminosavakat, az élet jellemző, rendkívül összetett molekuláit, de lipideket még sohasem. A lipidek jelentősége abban áll, hogy általuk hozhatók létre azok a sejtfalak, amelyek elhatárolják az élő anyagot a környezettől, amelyek nélkül az élet számára fontos molekulák egyszerűen eltávoznának egymás közeléből, különösen egy olyan vízzel elárasztott bolygón, mint a miénk. A lipidek létrehozása tehát feltétlen tudományos jelentőséggel bír. A kérdés csak az: miben áll ez a jelentőség? Aliondáék magyarázata szerint az űr dermesztő hidege lehetővé teszi gázmolekulák kicsapódását a porszemcsék felszínére, s itt a közeli csillagok erős ultraibolya sugárzása feltöri a molekulákon belüli kémiai kötéseket, s az aktív gyökök a szomszédos molekulákkal összekapcsolódva megdöbbentően összetett szerves molekulákká alakulnak. John Cronin, az Arizona Egyetem ősbiotikus kémikusa szerint „nehéz elképzelni, hogy ezek a körülmények képesek lehetővé tenni olyan vegyületek létrejöttét, amelyek a nukleinsavakhoz hasonló bonyolultságúak, amik képesek információt tartalmazni és reprodukálni”. Igen, itt a bökkenő. Tény, hogy Stanley Miller 1952-ben metán, ammónia, hidrogén és vízgőz elegyét elektromos kisüléseknek tette ki, és a fehérjékben található húsz aminosavból tízet képes volt előállítani. Az 1964-es Harada-Fox kísérletben forró metán, ammónia és vízgőz elegyéből a 950 fokos kvarchomokon átáramolva 12 fehérjealkotó aminosavat állítottak elő. Más hasonló kísérletekkel együtt a 20 fehérjealkotó aminosavból 19-et sikerült előállítani. Így pedig azt látjuk: a meleg iszapba csapó villám éppen úgy alkalmas aminosavak termelésére, mint a -263 fokos fémlemez jégrétegét megvilágító ultraibolya sugárzás. Annyi biztosnak látszik, hogy az Ames laboratórium kísérletében a szerves anyagok különös hatékonysággal jöttek létre. A kérdés csak annyi: milyen tényező idézte elő ezt? Mert a molekulák puszta véletlenszerű egymásmellettisége a valószínűtlenség végső határán adhat csak lehetőséget megdöbbentően összetett, információ raktározására, rendkívül összetettségű élőlények kódolására alkalmas információk létrehozására és reprodukálására alkalmas „vegyületek” előállítására. A laboratóriumi kísérletekben figyelembe vett tényezők az információ forrására a fémlemezen egymás mellé kerülő molekulák sorrendje. Az abszolút nulla fokhoz közelítéskor nagy energiaingadozások lépnek fel, amelyeket kísérletileg is kimutattak (D. Voss. Science, 1998. október 9. 22. oldal). A nagy energiaingadozás azt jelenti, hogy a vákuum energiaingadozási, a vákuum nullponti rezgése erősödik föl! A molekulák szerveződését a vákuum energiaingadozásai befolyásolhatják, esetleg irányíthatják is. Ha viszont a molekulák szerveződése megdöbbentően összetett, akkor a következtetés az, hogy a vákuum ingadozásai nem véletlenszerűek! Az élet keletkezésének tanulmányozása tehát a Világegyetem szervező erejének tanulmányozásaként fogható fel. Ez az összefüggés új látást, új távlatokat ad az űrlaboratóriumok kutatómunkájához. De hogyan ismerhető meg ez a kozmikus szervező erő? Az egyik irány, amiben döntésre lehet jutni, a spontán keletkező, jelentős információtartalmú molekulák információtartalmának mérése az abszolút nulla foktól mért távolság függvényében. Ahogy
6



távolodunk az abszolút nulla foktól, úgy csökken az energiaingadozások mértéke, és ha ezek az energiaingadozások szerepet játszanak a molekulaképződés irányításában, akkor az abszolút nulla foktól távolabb a szervező erő hatékonysága alacsonyabb kell legyen. Ismeretes, hogy a kozmikus felhők két osztálya létezik: az egyik a HI felhőké, amelyek hőmérséklete 10 K körüli, a másik a HII felhőké, amelyeké 100 K körüli. Ha az élet irányában történő anyagszerveződés hőmérsékletfüggő, akkor a kétfajta hidrogénfelhőben el kell térjen a szerves anyagok relatív aránya. Ha az abszolút nulla fok közelében különösen erős a szervesanyag-képződés, akkor az élet első tartománya az abszolút nulla fok közelében található! És akkor külön rejtély, hogy ez a kozmikus életerő miért tud ismét rendkívül hatékonyan működni éppen a 0-10 K fok tartományban. Vajon a 0-100 oC tartományban is megnő a vákuum energiaingadozása? És van-e a két tartományon kívül olyan tartomány, ahol az élet különösen hatékonyan szerveződik? Ha mérni tudjuk a vákuumingadozások energiaspektrumát, megfelelő, az élet kialakulásához szükséges feltételek között, akkor, ha létezik ilyen, felfedezhetjük az élet harmadik formájának tartományát! Az élet első tartománya: a 0-10 Kelvin fok közötti tartomány, a kozmikus csillafelhők, a kovamoszatok, az élesztőgomba életjelenségeinek első tartománya. Második tartomány a 273-373 Kelvin fok (0-100 oC), a víz-, a szén- és a fehérjealapú földi élet tartománya. Hol a harmadik tartomány? Ha felnézünk az égre, láthatjuk a csillagok világát. „Élő égitestek” tanulmányomban bemutatom a csillagok élő mivolta melletti érveimet. Ezek szerint az élet harmadik tartománya a 10 000 – 100 000 000 Kelvin fokos tartomány lehet? Akárhogy is, úgy tűnik, már a téridő alapszerkezetében jelen van az a hajlam, és ez kellő vizsgálattal számszerűsíthető is, ami az élet rendkívül összetettségű molekuláinak kialakulása felé tereli az atomok, molekulák szerveződését. Ezzel pedig tudományos bizonyítékok döntik meg a materializmus azon saroktételét, miszerint a spontán jelenségek fellépését és összekapcsolódását mindig a vakvéletlen irányítja!
A vákuum természete
A Természetre, a Világegyetemre, a mai tudomány úgy tekint, mint zárt fizikai, élettelen rendszerek véletlenszerű szerveződésének törvényszerű (statisztikai) végtermékére. Több, mint kétezer éve a tudomány ebből az alapvető nézőpontból indult ki és érte el mára jól ismert eredményeit. Felmerül azonban a kérdés: helyes-e az a kiindulópont? Helyes-e a Természet élettelen természetének, véletlenszerű folyamatok általi fejlődésének megközelítése? Ha bármely rendszert legszűkebb összefüggéseiben vizsgálunk, ez a közelítés többé-kevésbé helytálló lehet bizonyos szempontból. Ha ugyanis egy élőlény vizsgálunk ebből az élettelen-vakvéletlen szempontból, akkor atomjai, molekulái, fizikai, kémiai jellemzői, vagy testének egy-egy kiragadott, kiszakított részlete számunkra előbb-utóbb élettelen lesz, és való igaz, hogy ebből az élettelen szempontból is vizsgálhatók az élő rendszerek, hogy miként változnak fizikai jellemzőik. Az élettelen megközelítés, a fizikai vizsgálat azonban soha nem vezet odáig, hogy felismerjük, a vizsgált rendszer élő természetű, a vizsgált rendszert egy központi idegrendszer, egy agy irányítja, hogy működését egy atomoknálmolekuláknál mélyebb valóságos, fizikai tulajdonságokkal is rendelkező tudati erőtér irányítja. Az önmagában helyes fizikai látásmód tehát viszonylagos egyetemességgel rendelkezik csupán. Igaz, hogy a Természet, az élőlények minden része rendelkezik fizikai tulajdonságokkal, hogy a fizikai változások egyfajta univerzumot alkotnak. De éppígy igaz az is, hogy ez a fizikai univerzum egy átfogóbb univerzum része, alrendszere, bizonyos nézőpontból kivágott szelete. A fizikai vizsgálatokkal csak az összefüggések egy viszonylag szűk tartománya ismerhető föl. Az összefüggések valójában kivezetnek a fizikai, élettelen-vakvéletlen szempontú nézőpontból, elvezetnek egy átfogóbb megközelítéshez. Az élő szervezetből számtalan metszetet készíthetünk, és ezek az átfogóbb összefüggések később felbonthatók egysíkú látásmódok univerzumaira. Az átfogóbb, teljességet megragadni igyekvő szemlélet alkalmas olyan lényegi összefüggések megragadására, amelyekre a fizikai szemlélet sohasem: például annak eldöntésére, hogy a vizsgált rendszer élő rendszer-e, hogy a vizsgált rendszer szervezettsége milyen szintű, miféle olyan átfogó szerveződési elveket követ, amelyek egyike sem szükségszerű elveket követ, amelyek sem szükségszerű következménye a fizikai viszonyoknak. Ahogy ugyanazok az emberek teljesen különböző társadalmakat képesek alkotni, ugyanúgy az atomok is teljesen különböző természetű rendszereket képesek felépíteni, vagyis olyan rendszereket, amelyek szerveződési törvényei nem vezethetők le a fizikai jellemzők ismeretéből. Ezek az átfogóbb összefüggések, így a fizikai megközelítésnél jóval gazdagabb, teljesebb, és lényegibb megismerést tesznek lehetővé. Vizsgáljuk meg ezért most egy olyan megközelítést, amely a tudomány több ezer éves történetében nem került kidolgozásra, de amelye mélyebb, lényegibb ismereteket képes adni! Vizsgáljuk meg a Természetet, a Világegyetemet abban a megközelítésben, hogy a Világegyetem egyetlen agynak tekinthető, hogy a
7



Világegyetem agyakból épül fel, és ezek az agyak maguk is agyak rendszerének tekinthetők, és így tovább! Az e megközelítésben kapott eredményeknek lesznek olyan alkalmazásai, amelyek az egysíkú tudományok módszereivel, tehát a tudományról alkotott mai fogalmaink szerint tudományosan ellenőrizhetők. Így bár igaz, hogy ezeket az összefüggéseket a kizárólagosan egysíkú szemlélet talaján álló tudósok soha nem fedezhetik föl, ugyanakkor igaz, hogy fölfedezésük után ezek az összefüggések számukra is tudományos érvénnyel bírhatnak, ha a szokásos materialista, tudományos ellenőrzés helytállónak mutatja őket. Alapfeltevésem – nevezzük a továbbiakban ezt az alapfeltevést agy-megközelítésnek – az, hogy az agy tevékenysége, a gondolkodás megfelel a gondolkodás anyagi hordozóit leíró kvantummechanikai hullámfüggvény hirtelen összeugrasztásának, azaz a kvantummechanikai „mérés” fogalmának. A hullámfüggvény a gondolat megszületése előtt az agy térfogatánál nagyobb térrészre kiterjedő, tehát a gondolat anyagi hordozója egy olyan elemi részecske, amely lényegében szabadnak tekinthető. Ha ugyanis az elemi részecske – például az elektron - nem szabad, hanem kötött lenne, például egy atommag körüli pályán körözve, akkor hullámfüggvénye az atom körzetébe összpontosulna. A szabad elektron hullámfüggvénye viszont akármekkora körzetre kiterjedhet! Arról van szó, hogy a szabad elektron hullámfüggvénye egyre inkább szétfolyik, ahogy egy tengeri hullám is lassanként kisimul. Az elektron-hullám szétfolyása viszont azt jelenti, hogy egyre nagyobb körzetre terjed ki az elektron. A szabad elektron hullámfüggvénye olyan hullámot jelent, amely egyre csökkenő valószínűséggel, de kiterjed egészen távolra, tulajdonképpen a világegyetem legszélsőbb körzetéig, és még ot sem válik pontosan nullává, csak nullához rendkívül közelivé. Az elektronhullám szétfolyása azt jelenti, hogy az elektron egyre nagyobb valószínűséggel tartózkodik egyre átfogóbb, egyre messzebb nyúló, globális körzetekben. A gondolat megszületése első alapfeltevésem szerint tehát a hullámfüggvény globális tartományról helyi, lokális körzetre, az agy körzetére ugrással áll kapcsolatban. Ez felelne meg ugyanis annak az elképzelésnek, hogy a hullámfüggvény a globális körzetre kiterjedése alatt az ottani viszonyokkal, vagyis egy átfogóbb, nagyléptékű rendszerrel, egy másik makro-rendszerrel kölcsönhatva, azok lenyomatát érzékeli, és az így szerzett információk feldolgozásához ezeket az információkat az őket feldolgozó agy körzetére kell összpontosítani. Alapfeltevésem tehát azt is jelenti, hogy a Világegyetem különböző természetes al-rendszerei, vagyis a sejtek, élőlények, bolygók, csillagok és maga az Univerzum egésze között olyan kapcsolat áll fenn, amely ezeknek a szabad részecskéknek hullámfüggvényeivel kapcsolatot létesít ezek között a makro-rendszerek között. Ha elképzeljük, hogy egy szabad elemi részecske hullámfüggvénye agyunkból lassan kiterjed, szétfolyik egyre átfogóbb, távolibb körzetekbe, a kép olyan, mint amikor egy követ dobunk egy tóba, és a felvetett hullámok kör alakban egyre távolabb jutnak. A különbség annyi, hogy a szétfolyó elektron-hullámfüggvény legvalószínűbb tartózkodási helye továbbra is az agy maradhat, de az agyban tartózkodási valószínűsége egyre csökken, mert egyre többet tartózkodik egyre távolabbi tartományban. Ahhoz, hogy ez a kozmikus információ-csere működjön, a természetes kozmikus rendszerek nem helyezkedhetnek el kizárólag egymástól távol – ebben az esetben ugyanis a hullámfüggvénynek képesnek kellene lennie arra, hogy a postagalamb módjára átszálljon az egyik makro-rendszerből a másikba, majd vissza. A kozmikus információcsere általam felvetett módja akkor működhet természetszerűen, ha a Világegyetem szerkezete olyan, hogy természetes rendszerei egymásba ágyazottak, mintegy körkörösen egy közös mag köré szerveződnek, hagymahéj-szerűen épülnek egymásra. Ekkor képes a körhullám-szerűen terjedő hullámfüggvény egyre külsőbb körökbe jutni, és ezekből az agy tevékenysége által hirtelen visszaugrani a kiinduló mag-agyba. Vizsgáljuk meg, igaz-e ez alfeltétel! A Világegyetem természetes rendszereinek listája a következő: elemi részek – atomok – molekulák – sejtek – élőlények – társadalom – emberiség – élővilág – Föld – Naprendszer – Tejútrendszer- galaxishalmazok – Világegyetem. Láthatjuk, hogy a Világegyetem egymásba ágyazott szerkezetű, azaz pontosan és lépésről-lépésre szigorúan tartja magát a fentiekben leírt agyközelítés alapfeltevéshez. Így tehát arra az eredményre jutunk, hogy a természetes rendszerek természetes hordozói lehetnek egy természetes kozmikus információcserének, úgy hogy mindegyikük maga is önálló agyként tevékenykedhet. A sejtek képesek kibocsátani elektromágneses kvantumhullámokat a fölöttük található agy-héj, a belőlük összetevődő szervezet felé és ezeket a hullámfüggvényeket hirtelen „visszaszívni” és az így nyert információkat megfejteni. A sejtek gondolkodási radarozása tehát a szervezet egészét térképezi föl. A szervezet maga egészében egy átfogóbb agynak felel meg, amely szintén radarozik az átfogóbb rendszerek felé, a környezet, az élőlény társas közösségei, a Föld, a Naprendszer, a Tejút, a Világegyetem felé. De képes-e egy emberi szervezet, egy emberi agy olyan hullámfüggvényeket kibocsátani, amelyek eljuthatnak a közvetlen környezetből a Napig, a Tejút határáig, a Világegyetem határáig? Létezik-e fizikai realitása egy ilyen feltételezett kölcsönhatásnak? A kvantummechanika a határozatlanság törvénye szerint: Dx·Dp>h/4p (itt h a hatáskvantum, h~6·10-27 erg·sec, p~3.14) ma már közismert. Azt fejezi ki, hogy ha egy részecske hullámfüggvényét
8



egy Dx térrészre koncentráljuk, akkor a Dp mozgásmennyisége (p=m·v, mozgásmennyiség egyenlő tömeg·sebesség), impulzusa megnő, mivel a kettő szorzatának minimuma állandó, h/4p. Ha meggondoljuk, hogy a részecske mozgásmennyisége közvetlen kapcsolatban áll E mozgási energiával, mert ha impulzusa nagyobb, akkor energiája még nagyobb, mert az nem magával a sebességgel, hanem a sebesség négyzetével arányos. E=1/2mv2, akkor könnyen beláthatjuk, hogy a részecske hullámfüggvényének összeugrasztásához energia-befektetés szükséges, és a hullámfüggvény szétfolyása energia leadását jelenti. Vegyük ehhez hozzá a határozatlansági törvény időre-energiára felírt alakját, DtDe>h/4p. Ez az összefüggés azt fejezik ki, hogy egy adott spontán energiaváltozás DE létrejövéséhez tartozik egy idő-skála Dt, és a kettő szorzatának minimuma ismét csak állandó. E három alap-összefüggés ismeretében összefüggést találhatunk a hullámfüggvény összeugrasztása előtti Dx0 és utáni állapot mérete, Dx, az energiaváltozás, DE az időskála, Dt, és a gondolat anyagi hordozójának tömege, m között: Dx~(ht)/(m·Dx0) (1.) Ha most az emberi agy kozmikus kapcsolatainak valóságosságát akarjuk megvizsgálni, akkor itt Dx0 egy kozmikus méret (Dx0 a Föld, a Naprendszer, a Tejút vagy a Világegyetem mérete), míg Dx az agy mérete, azaz Dx0>Dx. Összefüggésünkből ekkor az következik, hogy m<ht/(Dx0)2, vagyis egy ilyen kozmikus kölcsönhatás csakis nagyon-nagyon kis tömegű részecskével lehetséges. m~ht/ Dx0·Dx (2.) Vegyük ebből a legnagyobb értéket Dx0-ra, legyen ez az Univerzum mérete, Dx0~1018cm! Ha az agy (Dx~10 cm) képes az Univerzum egészével gondolati kapcsolatba lépni, akkor nyilván a Tejúttal, a Naprendszerrel, a Földdel is képes lehet. Milyen t időskálák jöhetnek itt szóba? Először is az emberi agy tudatos információfeldolgozási időtartama az egy-ezred másodperc, t~10-3 sec. Ekkor a (2.)-ből következik, hogy az emberi agy és az Univerzum információcseréjét biztosító, általam kozmológikus részecskének nevezett, egyelőre csupán feltételezett elemi részecske tömege mk: mk~6·10-27erg·sec·10-3sec/(1018cm·10 cm) ~10-48gramm~10-15 eV/c2. Ha még rövidebb időskálát veszünk föl, mert feltételezzük, hogy az agy-Univerzum kölcsönhatás a tudat mélyebb szintjein lép fel elsősorban, és a tudat mélyebb szintjeire nagyobb sebesség és így rövidebb időtartam tartozik, a kozmológikus részecske tömegére még jóval alacsonyabb értéket kapunk. A tudat mélyebb szintjeinek sebességeire megadott számszerű összefüggésekkel a kozmológikus részecske tömege is számszerűen megadható. Feltételezve, hogy az agy-Univerzum kölcsönhatás az elme legmélyebb szintjén, a mélytudat és a genetikus tudat mögötti kozmikus tudat (KT) szintjén zajlik, amelynek időskálája tKT~10-21sec, a kozmológikus részecske tömegére kapjuk, hogy: mV~KT~10-33eV/ c2. Érdekes, hogy a Világegyetemet betöltő fizikai vákuumot leíró erőtér, az úgynevezett Higg-tés elméletében Joseph Dreitlein már 1974-ben megjósolta egy hasonló, ultrakönnyű, kozmikus hatótávolságú (1016cm) erőhatást közvetítő elemi részecske létét. Bekenstein 1988-ban hasonló következtetésre jutott az Univerzum skalár-gravitációs elméleteinek elemzésével. Nemrég H. Dehnen és H. Frommert (1990, 1996) német, és Estrada-Vigil és Masperi (1997) argentin fizikusok jutottak hasonló következtetésre. Úgy tűnik, a mai fizika legújabb eredményei egyenesen megkövetelik olyan kozmológikus hatótávú, ultragyenge erőhatás létezését, amelyet elméletem megjósolt. A Világegyetem keletkezése olyan különleges logikai problémát jelent, amelyet legtöbbször nem képesek a fizikusok felismerni. Az általánosan elfogadott nézetek szerint (lásd. Pl. Collins, Martins, Squires: Particle Physics and Cosmology) a Világegyetem legelső, anyag néküli állapota a „hamis vákuum” állapot. A vákuum a Világegyetemet átható erőterek legkisebb energiájú állapota. Ez a legkisebb energiájú állapot összehasonlítható egy völgyben nyugvó kő állapotával: a völgy legmélyebb pontján a kő helyzeti energiája nyilván alacsonyabb, mintha a völgy felett lebegne, vagy a hegy csúcsán heverne. Attól vákuum a vákuum, hogy ebből az állapotból már semmit nem lehet kivonni: miután mindent kivontunk egy létező állapotból, ami még marad, az a vákuum. Léteznek azonban olyan völgyek, amelyek legmélyebb pontjai csak a környező hegyekhez képest jelentenek mélypontot: a hegek karéján túl esetleg még mélyebb völgy található. A legmélyebb völgy felel meg az abszolút mélypontnak, az igazi vákuum- állapotnak, a többi völgy mélypontjai csak helyi mélypontok, ezek a hamis vákuum állapotok. Az ősrobbanás elméletében a Világegyetem egy ilyen hamis vákuum állapotból indult tágulásnak. Ez a kiinduló állapot ugyanakkor rendkívül forró (1032 K) és sűrű volt. Ezt a sűrűséget azonban nem anyagi részecskék adták – hanem maga a vákuum-energia. Hogyan lehet ezt a testetlen energiát elképzelni? Úgy, mint a gravitációs tér energiáját? Vagy a fényhullámban hordozott energiát? Vagy az elektromos töltés erőterének energiáját? Mindezek az erőterek nem magukban léteznek – fordítva, elsősorban mint töltések járulékait ismertük meg őket. A gravitációs tér forrása a tömeg (pl. a Föld tömege), az elektromágneses téré az elektromos töltés, a fény az elektromágneses erőtér rezgése, hulláma, pedig többnyire az atomok, elemi részecskék
9



energiaváltozásaiban keletkezik. Ezek az erőterek tehát anyagi részecskékből eredhetnek – részben, vagy egészben. Lehet, hogy csak részben, ugyanis ha a Világegyetem ősállapota mondjuk egy fényállapot, amely később részben elemi részecskékké, atomokká alakul, amelyek részben vissza is alakulnak fénnyé, akkor ez a fény-állapot egy anyag előtti energia-állapot. Hogyan fogható fel egy anyag-nélküli energia-állapot? A kvantumelmélet erőterekkel foglalkozó tudományága, a kvantumtérelmélet szerint a Világegyetemet kitöltő űr nem puszta űr, semmi, hanem erőtérrel átjárt, önmagában létező fizikai valóság. Ez az önmagában létező alap-tényező egy olyan tér, amelynek minden pontja rezgésben, folyamatos változásban van, amelyhez energia tartozik. De mi rezeg, mi változik? Régebben azt mondták: ez a valami az éter. Az éter egy olyan közeg, amely a tengerhez hasonló, a teret folyamatosan kitöltő, kiterjedt valami. A mai fizika ehelyett az éter helyett használja az erőtér fogalmát – de ez az erőtér már egy elsődleges erőtér, az anyagtól függetlenül létező tényező. Ahogy eddig az anyag számított elsődleges létezőnek a fizikában, úgy most az anyagot felváltja egy az anyagot is megelőző őslétező: az erőtér. A vákuum pedig az erőterek összes lehetséges szerkezete közül a lehető legegyszerűbb, legkisimultabb, legszimmetrikusabb, tehát tulajdonképpen szerkezet néküli. A fizika megközelítésében a világ élettelen, szerkezettelen, fejlődése iránytalan, vakvéletlenek által - a vakvéletlen a szerkezet, irány nélküli véletlen. Attól, hogy a fizika a világot szerkezettelennek és iránytalannak tételezi, legalábbis végső mivoltában, a világ még nem feltétlenül szerkezettelen és iránytalan – de ezen szerkezet, irány leírására, meghatározására, matematikai feltérképezésére nem vállalkozott egy kutató sem. A jelen munkában az élettelen megközelítés helyett az agymegközelítésben gondolkodunk. Mivel az energia anyaginak és kvantumosnak, energia-adagokban megjelenőnek tekinthető, az erőtér maga éppúgy felfogható erőtér-kvantumok óceánjának, és így „részecske-természetű” kvantumok folytonos közegének, mint ezen kvantumok hullám-szárnyakkal rendelkező, hullámtermészetű óceánjának. A vákuum azonban nemcsak egy őslétező energia-állapot, mert ez kiegészül különböző anyagi kísérőterekkel. Ilyen az elektromágneses tér alaprezgése. Az elektromágnesesség egyik alapjelensége az, hogy gyorsuló töltések fényt bocsátanak ki. Az atomok hőmozgása, véletlenszerű ütközései töltött részecskék ütközéseit jelentik, hiszen az atomok töltött részecskéiből állnak. Az atomok hőmozgásával együtt járó ütközésekben tehát elektromágneses hullám, fény keletkezik. A Világegyetem egész térségét kitöltő anyag hőmozgása tehát egy kozmikus elektromágneses alapsugárzást (az EM nullpont-rezgést) hoz létre és teremt folytonosan újra. Timothy Boyer a Physical Review fizikai szakfolyóiratban közölt tanulmánysorozatában megmutatta, hogy ezen véletlenszerűen ingadozó elektromágneses alaptér figyelembevétele megmagyarázza a kvantumos jelenségek túlnyomó részét – minden jel szerint az egész kvantummechanika leszármaztatható ebből az EM nullpont-rezgés térből. Haisch, Puthoff és Rueda nemrégen megmutatta, hogy a Boyer által megalapozott stochasztikus elektrodinamika (SED) alkalmas a tehetetlen tömeg eredetének magyarázatára is. Ha figyelembe vesszük, hogy az anyag hőmozgást végző töltések rezgéséből áll, akkor ezek elektromágneses kölcsönhatásai egy külső erővel szemben ellenállást fejtenek ki, az erő gyorsítani akarja a testet, a gyorsítás következtében viszont újabb elektromágneses erők lépnek fel, amelyek ellenállnak a gyorsító hatásnak. Haisch szerint éppen ezért az EM nullpont-rezgő tér a vákuum legfontosabb alaptere. Ha meggondoljuk, hogy az EM nullpont-rezgő tér fotonok óceánját jelenti, amelyben nagyenergiájú fotonok is szerepelnek, akkor ezzel átmenetet kaphatunk a kvantummechanikai virtuális részecske-óceánba. A kvantummechanika szerint ugyanis léteznie kell egy kvantummechanikai eredetű vákuum-alaptérnek. A határozatlansági törvény ugyanis kimondja, hogy DE·Dt<h/4p, vagyis egy részecske energiájának megmérésekor az energia meghatározásának pontossága és az adott energiaállapotban tartózkodás ideje fordítottan arányos egymással, és szorzatuk kisebb legyen a Planck-állandó/4-nél. A határozatlansági törvény módot ad arra, hogy egy Dt időnél rövidebb ideig élő részecske felvegyen DE energiát a kvantummechanikai alaptérből, a QM vákuumból. Minél nagyobb energiáról van szó, annál rövidebb ideig lehet csak ezt z energiát kölcsönvenni – a határozatlansági összefüggés szerint. A QM vákuumból tehát egyszerűen előugorhat egy tetszőleges részecske – de a kvantumszámok megmaradási tétele miatt csakis antirészecskéjével együtt, és csak egy rövid időre. Ezt a spontán párkeltést nevezik vákuum-fluktuációnak. A vákuum-fluktuációban keletkezett részecskepár rövid időn belül el is kell tűnjön, ezért az így keletkezett részecskét a valós, hosszú élettartamú részecskéktől megkülönböztetjük és virtuális részecskéknek nevezzük. Például egy elektron tömeg-energiája 0.51 MeV. Antirészecskéjével, a pozitronnal együtt képesek vákuumfluktuációban keletkezni. Az ehhez szükséges energia DE=1.02 MeV=1.02·106·1.6·10-12 erg~1.6·10-6 erg. A Planck-állandó értéke 6.6·10-27 erg·sec, így az elektron-pozitron virtuális részecskepár élettartama Dt<6.6·10-21 sec. Látható, hogy ez az élettartam olyannyira rövid, hogy ezalatt az elektron (és a pozitron) nemigen vehet részt individuális kölcsönhatásban. Ami nem hat
10



kölcsön semmivel, az nem is létezik igazán, és így létezik igazán, és így léte csak képzetes, csak elméleti esélyt jelent. Ezt fejezi ki a „virtuális” jelző. Az EM nullponti tér olyan nagyenergiájú fotonokat is tartalmaz, amelyek képesek spontán elbomlani, átalakulni elektron-pozitron párrá. A részecskeantrészecske pár viszont rövid időn belül annihilálódik, visszaalakul fotonokká. Így a kvantumfluktuációk az EM alaptér következményeiként is értelmezhetők. A kvantummechanika szerint az elemi részecskék egyben hullámtermészetűek is. Ez a hullámtermészet azonban bonyodalmakhoz is vezet a kvantummechanika értelmezésében. A hullámok ugyanis törvényszerűen hajlamosak a kisimulásra, éppen a kvantummechanika határozatlansági törvénye következtében, hiszen a hely és a mozgásmennyiség, az impulzus nem adható meg egyszerre tetszőleges pontossággal. Az impulzus határozatlansága azt jelenti, hogy a részecske sebessége nem egy élesen meghatározott érték, hanem egy határozatlansági tartományon belül elmosódott jellegű. Emiatt a részecske-hullám különböző részei különböző sebességgel terjednek és ez a hullám kisimulásához vezet (lásd. Pl. Károlyházi Frigyes: Igaz varázslat című könyvét). Igen ám, de itt egy fontos körülmény elkerülte a figyelmet. Ez pedig az, hogy a hullám kisimulása energiacsökkenéssel jár. De hová tűnik ez az energia? És miért nem folyik szét a hullám teljesen? A kvantummechanika standard értelmezése szerint a hullámfüggvényeket éppen a mérések ugrasztják össze. Mérés nélkül minden hullámfüggvény teljesen szétfolyna, kisimulna. Igen ám, de akkor teljes energiáját átadná – de miféle tényezőnek, miféle folyamatban? Javaslatom szerint az a tényező, amelybe a hullámfüggvények energiája a kisimulás révén beleáramlik, a kvantummechanikai alap-energiatér. QM alap-energiatér. Ez a QM alap-energiatér egyfajta raktár, amely feltöltődik a hullámfüggvények kisimulása alatt, és amelyből a hullám összeugrasztásához szükséges energia visszaigényelhető. Alapvető jellege tehát mozgósíthatósága, szabad hozzáférhetősége, emiatt egyfajta kvantummechanikai szabadenergiának tekinthetjük. A QM alap-energiatér már nem vezethető le az EM alaptérből, tehát ez önálló, ez a kvantummechanikai alaptér. Kövessük most tovább a Világegyetem standard elképzelés szerinti fejlődését! Hogyan és mivé alakul a „hamis vákuum”? Először is a tágulás során a hőmérséklet fokozatosan lecsökken, egészen addig (ez kb. 1015 GeV-on következik be), amíg az addig egységes kölcsönhatás szétválik erős és elektrogyenge (az elektromágneses és a gyenge kölcsönhatás egyesített formája) kölcsönhatásra. De mi választja szét az egyesített kölcsönhatást erős és elektrogyenge kölcsönhatássá? A folyamatot egyfajta fázis-átmenetként értelmezik. Ez a fázisátmenet hasonló ahhoz, amikor a víz megfagy, vagy - fordított előjellel – amikor a víz felforr. A fagyás folyamán a felszabaduló energia az addig kaotikusan mozgó víz-atomokat szabályos rendbe, kristályrácsba rendezi. Hasonló jelenség figyelhető meg a mágnesesség esetében. Ha egy mágnest hevítünk, egy bizonyos hőmérséklet felett elveszti mágnesességét. A mágnesességet ugyanis az atomi köráramok rendezettségének egységessége adja. Ahogy ezek az atomi köráramok az egyre növekvő hőmérsékleten az ütközések hatására rendezetlenné válnak, úgy veszti el a mágnes mágnesezettségét. Fordítva, amikor egy forró mágnesezhető anyag lehűl egy mágneses erőtérben, egy kritikus hőmérséklet alatt az atomi köráramok felveszik a mágneses tér irányát, és az anyag mágnesezetté válik. Arról van tehát szó, hogy egy kaotikus tényező lecsökkenése előhívja az addig lappangó hajlamot a rendezettség felvételére. Az Univerzum esetében a tágulás okozta lehűlés váltja ki az erős és az elektrogyenge kölcsönhatás szétválását, ezt spontán szimmetriasértésnek nevezik. Azok a rendező erőterek, amelyek a spontán szimmetriasértést előidézik, Higgs-tér néven ismeretesek. A Higgs-tér a vákuum egy újabb kiegészítő formája. A Higgs-teret úgy kell elképzelni, hogy az Univerzum elsődleges vákuum-terének, a skalártérnek egyfajta elrendeződése, egyfajta beállása egységes rezgésállapotba. A skalár-tér pedig az alap-erőtér rezgése, az elsődleges energiaóceán. Ez az energia-óceán fagy be az Univerzum tágulása során, és idézi elő az erős kölcsönhatás és az elektrogyenge kölcsönhatás szétválását. A tágulás folytatódásával még egy „befagyással” még egy skalártér jelenik meg, és ez okozza az elektromos és a gyenge kölcsönhatás szétválását (102 GeV környékén). De hogyan értelmezhetők, honnan erednek ezek a skalár-terek?
A neutrínó
A fizikában máig felfedezett részecskék közül talán a neutrínó a legrejtélyesebb, amely a legtöbb meglepetést okozza. 1998. június 5-és a neutrínófizikában történelmi jelentőségű eseményt jegyeztek fel. A japán neutrínó-detektor, a Szuper-Kamiokande kutatói bejelentették, hogy kísérletileg bebizonyították, hogy a neutrínónak tömege van. A kutatócsoport bejelentésének fontosságát, szerepét a jövőben Clinton amerikai elnök a következőképpen világította meg nyilatkozatában: „Lehet, hogy ez sok amerikainak (vagy magyarnak) nem jelent sokat, de megváltoztathatja a legalapvetőbb elméleteket – a legkisebb szubatomi részecskéktől egészen addig, hogyan működik a Világegyetem,
11



és valójában hogyan is tágul. Ez a felfedezés érinti az egész társadalmat, nemcsak gazdaságunkat, hanem az életről kialakított nézeteinket, más emberekkel fenntartott kapcsolataink természetét, és helyünket az időben.” Miden rendszert keletkezéséből, születéséből lehet a legmélyebben megérteni, mert ez mutatja meg legalapvetőbb összefüggéseit létadó tényezőivel. Ezért fontos a Világegyetem keletkezésével foglalkozunk ahhoz, hogy saját életünket teljesebben foghassuk fel. Hasonlóan, az emberré-válás korszaka lényeges az ember mivoltának megértéséhez. A neutrínóra jellemző, hogy már felfedezése is különleges természetűnek mutatta. Nem úgy fedezték fel, mint más részecskét, a protont, a neutront, vagy az elektront, hogy közvetlen mérésekből határozták volna tulajdonságait. Nem a neutrínót, hanem a neutrínó hiányát fedezték fel először. A neutrínó felfedezésére az atommagok radioaktív, úgynevezett spontán béta-bomlása vezetett. A béta-bomlás elnevezés arra utal, hogy az atommag elektromosan töltött részecskét (elektront vagy pozitív töltésű antirészecskéjét, pozitront) bocsát ki (szemben az alfa-bomlással, amiben az atommag hélium-atommagot, alfarészecskét bocsát ki, és a gamma-bomlással, amikor a kibocsátott részecske foton, más néven gamma-részecske). Chadwick 1914-ben az atommagok bomlásait tanulmányozva azt tapasztalta, hogy az alfa-bomlásnál a kibocsátott különböző energiájúak, szakszóval: diszkrét spektrumúak. A helyzet teljesen más a béta-bomlásnál, mert itt a kibocsátott elektronok energiája folyamatosan változik nullától egy meghatározott értékig, amely jellemző a béta-sugarat kibocsátó anyagra. Ez azt jelenti, hogy a kibocsátott elektronok hol kis, hol nagy energiával repülnek ki a magból. Adott radioaktív elem magjának bomlás előtti energiája megegyezik. Hasonlóképpen megegyezik a végtermék magjainak energiája is. Az energia megmaradásának tétele szerint tehát a tudósok azt várták, hogy az elektronok energiája a kiinduló és a végállapotok energiájának különbsége lesz, egyetlen jól meghatározott érték. Valójában, a kisugárzott elektronok maximális energiája megegyezett a végállapot és a kiinduló állapot energiájának különbségével (a 210 RaE elemnél ez az érték 1.1 millió eV, azaz 1.1 MeV). Mégis, a legtöbb elektron energiája ennél az értéknél alacsonyabb, hol kevésbé eltérve, hol egészen a 0 MeV környékéig. A jelenség annyira egyértelműen kimutatható, és látszólag minden egyéb lehetőség annyira kizárható volt, hogy a Nobel-díjas atomfizikus , Niels Bohr már az energia-megmaradás egyetemes érvényében kezdett kételkedni, és olyan elméletet dolgozott ki, amely szerint az energia-megmaradás törvénye nem érvényes egyetlen atomra, csak makroszkopikus tömegekre. Az idők folyamán azonban kiderült, hogy a béta-bomlásban nemcsak az energia-megmaradás, hanem az impulzus-megmaradás és a spin-megmaradás tö9rvénye is sérül. Így jutott Pauli 1930-ban arra a feltételezésre, hogy a béta-bomlásban egy új, eddig nem ismert részecske is létrejön, és ez viszi el az energia, az impulzus és a spin hiányzó részét. Ez a feltételezett részecske kapta később a neutrínó nevet. A béta-bomlás első, közelítőleg teljes elméleti leírását Enrico Fermi adta meg 1934-ben. A neutron (ez a protonnal közel azonos tömegű, de semleges részecske) létezését már ö32-ben sikerült kimutatni. A neutrínó közvetlen kísérleti kimutatásával azonban egészen 1953-.ig várni kellett, mert a neutrínó olyan ritkán kerül kölcsönhatásba más elemi részecskékkel, hogy emiatt rendkívül nehéz kimutatni. A neutrínó ugyanis olyan „gyengén kölcsönható” részecske, hogy egy ólomfalnak 1 fényév (kb. 10.000 milliárd km) vastagnak kellene lennie ahhoz, hogy benne a neutrínó el tudjon nyelődni! A kísérletek szerint tehát a neutrínó olyan elektromosan semleges részecske, amelynek tömege sokkal kisebb az elektron tömegénél (a standard elmélet szerint tömege pontosan nulla), és amelynek spinje (perdülete) 1⁄2 értékű. De mitől függ, hogy a neutrínó mekkora energiát kap a spontán béta-bomlásban? A korábbiakban megmutattam, hogy a spontán folyamatok nem lehetnek teljesen spontánok, valódi okuk van. Ezek az okok vagy belső, öntörvényű okok (amelyeket az élőlényeknél tételezhetünk fel), vagy véletlenszerűnek tűnő, de valójában jól meghatározott külső folyamat által kiváltottak, amelyben eső számú „gyanúsított” a vákuum lehet. Feltételezhetjük, mivel a vákuum folyamataiban az elektromágneses (EM) és a vákuum kvantum-alaprezgéseit adó skalár-hullámok jelentős szerepet játszanak, hogy ezek az EM és kvantum-folyamatok hatnak kölcsön a bomlásra hajlamos atommaggal, ezek rezegtetik meg az atommag anyag cseppjét. Ugyanakkor a kvantumfizika megmutatta, hogy az elemi részecskék is rendelkeznek „belső” tulajdonságokkal, belső szimmetriákkal. Ezek olyan belső terekkel kapcsolatosak, amelyekben szintén a – fénysebességnél gyorsabb – skalárhullámok bukkannak elő. Érdemes megemlíteni ezzel összefüggésben, hogy a müon- neutrínó (a neutrínónak három ismert fajtája: az elektron- neutrínó, amelynek az elektron (tömege 0.511 MeV) kibocsátásával vagy elnyelésével kapcsolatos, a müon- neutrínó, amely a m-mezonnal (tömege 106 MeV), és a tauneutrínó, amely a tau-mezonnal (tömege 1777 MeV) kapcsolatos) tömegének legtöbb mérése negatív tömeget ad, a müon- neutrínó tömegének négyzetére (márpedig minden valós szám négyzete pozitív, csak a komplex, vagyis a képzetes szám négyzete lehet negatív)!. A kutatók többsége valami eddig fel nem ismert mérési hibára gyanakszik. De már fölvetették, hogy a müon- neutrínó valóban képzetes
12



tömegű részecske, fénysebességnél gyorsabb fajtájú, szakszóval: tachion (Chodos, Hauser, Kostelecky: The neutrino as a tachion. Phys. Lett. 150B, 431, 1985). Mielőtt azonban folytatom a neutrínó bemutatását, előrebocsátanék néhány észrevételt arról, hogy miért fontos számunkra a neutrínó kutatása. Igaz, hogy a neutrínó egy ritka folyamatban, a bétabomlásban keletkezik leggyakrabban, mégis, ez a ritka folyamat az, amely a Nap és a csillagok létét, energiatermelését lehetővé teszi! A neutrínó teszi lehetővé, hogy a proton egy másik protonnal ütközve nehéz hidrogén (deutérium)-magot hozzon létre. A csillagok létének alapja a hidrogén héliummá alakulása közben felszabaduló energia, amely a hélium atommag és a négy proton (a protontömeg 983 MeV) tömegkülönbségének megfelelően 25 MeV (ez a hidrogénbomba energiafelszabadulásának is az alapja). A p + p = 2H + e+ + ne magreakcióban a nehéz hidrogén mellett pozitron és elektron- neutrínó keletkezik. Ez a neutrínó-termelő folyamat a proton-proton ciklus legelső lépése, alapja, mert a deutérium-magok már képesek hélium-maggá alakulni további proton felvételével. Ahhoz, hogy a hélium-atommag leadhassa pozitív töltését, a felvett protonnak neutronná kell alakulnia. Ehhez viszont pozitront kell kibocsátania, és ez elektron- neutrínó kibocsátásával is jár. Egy proton-proton ciklusban tehát 2 elektron- neutrínó keletkezik, és eközben 25 MeV energia szabadul fel. Ha a neutrínók tulajdonságait jobban megismerjük, azzal a Nap energiatermelésének megismeréséhez jutunk közelebb. És mivel a Nap energiatermelése a Nap egész működésének alapja, és az életet a Nap hatásai hozták létre, és ma is lényeges mértékben befolyásolják élettevékenységeinket, ezért a neutrínók tulajdonságaival saját létünk közvetlen biológiai, sőt pszichikai alapjainak megértéséhez is közelebb jutunk. Mindezen túlmenően azonban a neutrínó a Világegyetem életében is jelentős szerepet játszik. A Világegyetem szerkezete és keletkezése is bensőségesen összefügg ezeknek a megfoghatatlan részecskéknek a tulajdonságaival. Az ősrobbanás elmélete szerint a Világegyetem egyik leggyakoribb részecskéje éppen a neutrínó, 50 milliárdszor tö9bb neutrínó létezik, mint elektron. Ha a neutrínónak van tömege, akkor ez a Világegyetem teljes tömegének jelentős részét adhatja (mint a „hiányzó” vagy „sötét” anyag), és így hozzájárulhatott saját Tejútrendszerünk létrejöttének és kifejlődésének, szerveződésének lehetővé tételéhez. Sőt, minden jel szerint szerepe van a Világegyetem keletkezésének lehetővé tételében. A Világegyetem anyag nem maradhatna fenn, ha a neutrínó nem létezne. Az én kutatásaim – a naptevékenység és a Nap működésének mélyebb megértésén túl –á arra is irányulnak, hogy a neutrínók tulajdonságai milyen lehetőségeket teremtenek az Ember és a Világegyetem kapcsolatainak gazdagítására. A neutrínófizika egyik legjelentősebb , és kétségkívül történelmi jelentőségű eredményét nemrégen, a „Neutrínó-1998” konferencián hozták nyilvánosságra. A Szuper-Kamiokande (SK) japánamerikai kutatógárdája a kozmikus sugarak földi légkörbe jutása során keletkező müon-neutrínók számát mérte 1996. áprilisa óta. Az SK detektor 1000 méter mélységben működik a Kamioka bányában, hogy leárnyékolja a zavaró háttérsugárzásokat, és benne 50.000 tonna rendkívüli tisztaságú víz alkotja a neutrínókra érzékeny anyagot. Az SK képes az elektron és a müon- neutrínók kimutatására úgy, hogy érzékeli a neutrínók vízmolekulákkal kölcsönhatásakor keletkező fényfelvillanásokat. A detektorba jutó müon ill. elektron- neutrínó – ha kölcsönhat valamelyik vízmolekula oxigén-atommagjával – müont, ill. elektront hoz létre, amelyek pár métert közel fénysebességgel befutva fékezési Cserenkov-sugárzást bocsátanak ki. A légkörben keletkező müonneutrínók száma – amint az a neutrínóknál szinte rendszerűen jelentkezik – az elméleti várt viselkedéstől jelentősen eltér. A standard részecskefizikai modell (az elektromos és a gyenge kölcsönhatást is leíró, elektrogyenge elmélet) szerint ugyanis a neutrínók nem rendelkezhetnek (nyugalmi) tömeggel. Ennek ellentmond, hogy kevesebb légköri neutrínót észlelnek a neutrínódetektorok, mint amennyit a standard modell jósol. Az egyik magyarázat szerint ennek oka, hogy a különböző neutrínó-fajták, az elektron, a müon- és a tau-neutrínó – hajlamosak röptük közben egymásba átalakulni. Ezt a jelenséget hívják neutrínó-oszcillációnak. Az SK mérései szerint a légkör tetejéről érkező neutrínók száma megegyezik az elméletileg várt értékkel, míg a Föld túlsó feléről, alulról a detektorba érkező neutrínók száma ennek mindössze körülbelül a fele. Lényeges, hogy a hiány a nagyenergiájú, 1.000 MeV (1 GeV)-nál nagyobb energiájú neutrínóknál jelentkezik, és az 1 GeV-nál alacsonyabb energiáknál nem mutatható ki. Ezek a mérési eredmények egyetlen mai elmélettel állnak összhangban: azzal az elmélettel, amely szerint legalább az egyik fajta neutrínó tömeggel rendelkezik, és oszcillációval más fajtájú neutrínóvá alakul. Mivel a SK detektor kevesebb neutrínót észlel, ezért olyan neutrínóvá kell alakuljon a müon- neutrínó, amelyet a SK nem tud kimutatni. Két ilyen fajta neutrínó létezik: az egyik a fentebb említett tau-neutrínó. A másik egy olyan neutrínó, amely csak a standard elmélet még mélyebb átalakításában jelentkezik, és amelyről mindmáig semmiféle kísérleti bizonyíték nem áll rendelkezésre. Ez a steril neutrínó. Amíg a standard neutrínó-fajták jellemzője, hogy nem vesznek részt az erős és az elektromágneses kölcsönhatásban, csak a gyenge és a gravitációsban, addig a steril neutrínó még a gyenge kölcsönhatásban sem vesz
13



részt. A modellek szerint a steril neutrínó csakis oszcillációval keletkezhet, valószínűleg egy másik világba oszcillál át, és teljesen eltűnik a mi világunk detektorai elől. Kísérletekkel mégis különbséget lehet tenni a tau és a steril neutrínó végtermékek között, éppen mivel a tau neutrínó léte anyagi kölcsönhatásokra vezet, míg a sterilé nem. Így a jövőben kísérletileg el lehet majd dönteni, hogy a SK észlelte müon- neutrínó oszcilláció végterméke, tau, vagy steril fajta. Az észlelt neutrínó oszcillációt összevetve az elméleti modellekkel következtetést nyertünk a neutrínók tömegére vonatkozóan. Az összefüggés olyan, hogy ebben csak a neutrínófajták tömegének különbsége határozható meg: és erre 0.07 eV adódott, 0.04 eV hibahatárral. Ez azt jelenti, hogy nem lehet mindegyik neutrínófajta tömege nulla, és legalább az egyik fajta tömege ennél nagyobb kell legyen. Ez az eredmény azt jelzi, hogy az Univerzumban a neutrínók az atomos anyag teljes tömegének legalább 10-100%-át teszik ki, és így jelentősen hozzájárulnak a Világegyetem teljes tömegéhez. A Szuper-Kamiokande mérései hatalmas jelentőségűek az emberiség számára. Mégis, a mai világ olyan, hogy a kormány nemrég bejelentette, először csak 15%, majd nemsokára újabb 15%-kal csökkenti a Szuper-Kamiokande költségvetését. Talán a felfedezés hatására mégis elállnak e döntéstől. A standard napmodell szerint a Nap energiájának 98%-át az ún. proton-proton ciklusban termeli. A proton-proton ciklusban hidrogén-atommagok, protonok egyesülnek egymással, és létrejön a deutérium, a nehéz-hidrogén. Ahhoz, hogy két proton képes legyen úgy ütközni, hogy magreakciókban vehessenek részt, le kell győzniük az elektromos taszítást, hiszen mindkét proton töltése pozitív, és az azonos töltések taszítják egymást. Ahhoz, hogy a deutérium létrejöhessen a protonokból, az egyik protonnak át kell alakulnia neutronná. Csakhogy a proton nem változik át magától neutronná. Egy magányos neutron 11 perc alatt elbomlik egy protonra, egy elektronra és egy neutrínóra. A proton viszont stabilis részecske, amely nem bomlik el a Világegyetem teljes élettartama alatt sem semmiféle más részecskévé. De akkor hogyan jöhet létre a deutérium atommag két protonból? A rejtély titka abban rejlik, hogy a protonok nemcsak elektromosan hatnak kölcsön, hanem magerőkkel is, és a magerők képesek összetartani két pozitív töltést is, ha elég közel kerül egymáshoz a két proton. De hogyan érthetjük meg a protonok közti magerőt? Erre Heisenberg 1932-ben született elképzelése javasolt egy megoldást, amely azóta is minden kölcsönhatás egyetemes leírásává vált. A kölcsönhatásokat a kvantumelmélet úgy írja le, hogy ezeket a kölcsönhatást közvetítő részecskék cseréje, kicserélődése idézi elő. Ezt a kicserélődési kölcsönhatást szokták szemléltetni két labdajátékos játékával. Ahogy dobálják oda-vissza a labdát, minden labda-érkezésnél kicsit hátrább labda lendülete az őt elkapó játékost. Amikor pedig visszadobja a labdát, a másik játékos kap hátrafelé taszító lendületet. Így tehát, ha a játékosok a súlytalanság állapotában lebegnének, a labdázástól folyamatosan távolodnának egymástól. Ez pedig olyan jelenség, ami akkor fordul elő, ha a játékosok taszítják egymást. Tulajdonképpen taszítják egymást, taszigálják egymást, de nem kézzel, hanem labdával fejtik ki a taszító hatást – bár nem a taszításért, hanem a játék öröméért. Így talán le lehet írni a taszító kölcsönhatásokat – de hogyan lehet leírni a vonzókat? Valahogy úgy, ahogy a vízmolekula elektronjai képesek kötést létrehozni az oxigén és hidrogénatomok között. Ennek oka, hogy a negatív töltésű elektronfelhő és a pozitív töltésű atommagok elektromos vonzása egybe képes tartani a vízmolekulát. Heisenberg valami hasonló folyamatot tételezett fel a proton és a neutron között. A kicserélődő részecske azonban elektromosan semleges kell legyen ahhoz, hogy a magerőkről számot tudjon adni. Térjünk vissza most a proton-proton, röviden a pp-ciklushoz! A protonok között kicserélődő elektromosan semleges részecske (a pí-mezon) képes a protonokat úgy egymáshoz ragasztani, hogy ezek legyőzve az elektromos taszítást, elegendő időt töltsenek egymás társaságában. Ilyen szoros közelségben viszont a proton instabillá válik, hajlamos lesz neutronná alakulni, bár ez a hajlandóság rendkívül kicsi, és így a proton neutronná alakulása rendkívül ritka. Ha ritkán is, de megtörténik a proton neutronná alakulása, miközben pozitron és neutrínó keletkezik. Ezek a pp-neutrínók azok, amelyek alacsony (>1 MeV) energiájúak. Létrejön a nehéz-hidrogén, amely már könnyen befoghat egy protont, amivel már hélium-maggá, He-3-má alakulhat. Két He-3 mag találkozásából pedig létrejön a proton-proton ciklus fő csatornájának végterméke, a He-4. mivel a ciklusban végeredményben négy hidrogén-magból épült fel a hélium atommag, és a He-4 mag tömege kisebb, mint négy protoné, a tömegkülönbség a magenergia felszabadulását jelenti. Ritkább eset, amikor a He-3 egy He-4 maggal találkozik, és összeolvadva egy berillium-7 (be7) magot alkotnak. A Be-7 mag képes elektronnal találkozva Li-7 maggá változni, egy közepes energiájú, 1 MeV körüli neutrínó kibocsátása közben. A Li-7 mag egy proton felvételével 2 He-4 magot hozhat létre.
14



Még ritkábban, az esetek 0.015%-ában, de előfordul, hogy a He-3 egy He-4 maggal találkozik, és összeolvadva egy berillium-7 (Be-7) magot alkotnak. A Be-7 egy proton felvételével Bór-8 maggá változik. A Be-8 instabil, elbomlik, Be-8-ra egy pozitron és egy nagyenergiájú (akár 14 MeV-ot is elérő) neutrínó kibocsátásával. A Be-8 mag pedig szétesik két He-4 maggá, a ciklus lezárul. A standard elmélet szerint a Nap teljes energiatermelésének két százalékát egy másik reakció-típus, a szén-nitrogén-oxigén, CNO ciklus állítja elő. A CNO ciklusban termelődő neutrínók energiája szintén közepes, 1 MeV körüli. Az egyes reakciókban termelődő neutrínók száma erősen függ a hőmérséklettől. Így például a pp-neutrínók a hőmérséklet, T negyedik hatványával arányosan termelődnek, a Be-7 neutrínók fluxusa T8-nal, a Bór-neutrínók fluxusa T18-nal arányos. A neutrínó fluxus hőmérsékletfüggése sokkal súlyosabb tény, mint a neutrínó-detektorok adatainak értelmezése. Azt ugyanis nem tudjuk pontosan, hogy mit is érzékelnek a detektorok. Gondoljuk, hogy a standard elképzelés szerinti fluxust mérik. Márpedig az, hogy mit gondolunk, mit mérünk, eleve meghatározza, hogyan értelmezzük a mérési eredményeket, és még azt is, hogy mit nevezünk mérési eredményeknek. A detektorok ugyanis a különböző energiájú neutrínókra különböző módon érzékenyek. Az alacsony energiájú, proton-proton ciklusból eredő neutrínókra például jóval kevésbé érzékenyek a detektorok, mint a nagyobb energiájú, a berillium bomlásából adódó, vagy a szén-nitrogén-oxigén ciklusból eredő neutrínókra. A legnagyobb energiájú neutrínók – a standard modell szerint a bór bomlásából adódnak. Márpedig, ha a neutrínó-detektorok egy adott beütésszámot mérnek, ebből vissza szeretnénk következtetni arra, hogy ez a beütésszám milyen neutrínófluxusnak felel meg. Ehhez viszont tudnunk kell, hogy a beérkező neutrínók milyen hányada esik az alacsony-energiájú, mekkora hányada a közepes, illetve a magas energiájú tartományba. Mert ha például a detektor 100 beütést jelez, ez lehet 100 alacsony-energiájú neutrínó beesésének következménye, de éppúgy lehet 10 nagyenergiájú neutrínóé, ha ez a nagy energia éppen akkora, amelyikre a detektor tízszer érzékenyebb. Ahhoz tehát, hogy a detektorok érzékenységi különbségét figyelembe tudjuk venni, eleve ismernünk kell a neutrínók energia szerinti eloszlását. Szükség van tehát egy kiindulópontra, amely megmondja, elméleti számításokra támaszkodva, milyen is ez az energia-eloszlás legjobb tudomásunk szerint. Ha a standard napmodell mögötti feltevések teljesülnek, ez az eljárás jogos. De mi van akkor, ha a Napon létezik egy olyan energiatermelő folyamat, amit a standard napmodell nem vett figyelembe? Ez az a kérdés, amelynek vizsgálatát elkezdtem. A szokásos eljárás ugyanis az, hogy a detektorok mért beütésszámait a standard modellel értelmezve leszármaztatnak egy neutrínó-fluxust, és azt mondják, ez az érték a mérés eredménye. Így azonban az egyes neutrínódetektorok mérései egymásnak ellentmondanak. A kiutat azzal a feltevéssel igyekeztek megtalálni, hogy a neutrínók valamiféle átalakuláson mennek át, miközben a Napból elérnek a Földre. Több tény is utal azonban arra, hogy a neutrínó-detektorok egyike, a Kamiokande, és utódja Szuper-Kamiokande (SK) nemcsak a standard modell szerint neutrínókat észleli! A legfontosabb ilyen tény, hogy a neutrínó-detektorok mért értékei a standard modell számára ellentmondónak tűnnek. Ha viszont a SK detektor olyan neutrínókat is észlel, amelyeket nem vettek figyelembe, akkor ezt a többletet le lehet vonni a SK eredményekből, és máris megszűnik az ellentmondás. Ilyen többletet adhatnak a forró buborékok által termelt nagyenergiájú neutrínók, és a forró buborékokban létrejövő nagyenergiájú fotonok axionná alakulása. Tény, hogy a neutrínón energia szerinti eloszlása eltér az elméletileg várt értéktől. Kevesebb alacsony energiájú és több magas energiájú neutrínót mérnek a detektorok. Ez pedig értelmezésemben arra utal, hogy a Nap magja a standard modellnél hidegebb, és így kevesebb neutrínót termel az elméletileg vártnál. Azért van mégis viszonylag több magas energiájú neutrínó, mert a napmag robbanásos körzetei, a forró buborékok új, eddig figyelembe nem vett típusú magreakcióikban nagy-energiájú neutrínókat termelnek. Megvizsgáltam, milyen következtetéseket lehet levonni, ha a neutrínó-detektorok beütésszáma és a keresett mennyiség, a neutrínó-fluxusok közti összefüggésbe bevezetem a neutrínó-fluxus hőmérséklet-függését megadó összefüggéseket. Így minden egyes neutrínó-detektor méréséből a napmag hőmérsékletének eloszlására lehet következtetni. Ha az így kapott hőmérséklet értékek eltérnek egymástól, akkor ennek csak az lehet az oka, hogy az egyes neutrínó-detektorok mást látnak a Nap magjában lezajló folyamatokból, annak megfelelően, hogy más küszöb-energiával rendelkeznek. A HOMASTAKE detektor klór-alapanyaga miatt csak a berillium- és bór-neutrínókat látja. A KAMIOKANDE víz alapanyaga miatt csak a bór-neutrínókat érzékeli. A GALLEX gallium alapanyaga miatt képes az alacsony energiájú pp-neutrínókat (deutérium-neutrínókat) és kimutatni. Az eredmény azt mutatja, hogy a három fajta detektor mérései csak akkor egyeztethetők össze, ha a Nap magja hidegebb, mint a standard napmodellé, és ha a SK detektor méréseinek egy része standard forrásból ered. Mit jelent ez az eredmény? Ha a Nap magja hidegebb neutrínó-hőmérsékletű, mint a standardé, akkor ez azt jelzi, hogy a Napnak kevesebb energiát kell termelnie. De a Nap által termelt
15



energia meg kell egyezzen a Nap felszínén kibocsátott összenergiával (legalábbis hosszú távon). Ha tehát a Nap magja hidegebb a standardnál, akkor egy új típusú energiaforrás kell működjön úgy a Nap belsejében, hogy ez nem módosítja jelentősen a Nap hőmérséklet-eloszlását! Világos ugyanis, hogy ha bármilyen új típusú energiaforrás is működne a Nap belsejében, de megtermelt hőjét a Nap belsejében egyenletesen szétteríti, akkor felmelegítené a Napot, tehát nem lehetne hidegebb. Ide tehát olyan energiaforrás kell, amely úgy jut a felszínre, hogy nem melegíti föl a Napot: tehát vagy helyforró csatornákat hoz létre, vagy más, nem termikus energiává alakul, például mágneses teret hoz létre. És éppen ez az, amit eredményünk második pontja mutat: azt, hogy a neutrínók egy része nem standard forrásból ered. Ilyennek léteznie kell, ha létezik egy nem standard energiaforrás! A Nap magjába forró körzetek jönnek létre, átfogják forró csatornáikkal a Nap egészét, egyfajta energiakeringési rendszert alkotnak. Ezt a keringési rendszert pedig egy ciklus működteti, amely 11 élvenként felerősödik és lecsillapodik, egyfajta kozmikus szívverésként.
A kölcsönhatások eredete
A neutrínók kölcsönhatásban (a gyenge magerők révén) születnek. A neutrínók detektálása is kölcsönhatásaik révén lehetséges. A neutrínók alaposabb megértéséhez szükségünk van a neutrínó kölcsönhatásainak megértésére. A neutrínók kölcsönhatásait a mai fizika a többi kölcsönhatáshoz hasonlóan a kölcsönhatást közvetítő részecskék cseréjével írja le. De mit értünk kölcsönhatás fogalmán? Ez a kérdése a természetfilozófia, és mai egyik utóda, a fizika megalapozásának kulcskérdése. Kölcsönhatás nélkül semmi sem létezik. Minden, ami létezik, kölcsönhatásaiban létezik. Ahhoz, hogy létezni tudjon, kölcsön kell hatnia, ezekkel a kölcsönhatásokkal tornázza át magát a nemlétből a létbe a létező. De mi az, ami kölcsönhat? Bármi is az, ami kölcsönhat, nem lehet már eleve, kölcsönhatásai nélkül létező. Nem lehet elgondolni semmiféle létezőt sem kölcsönhatásai nélkül. Amikor tehát azt hisszük: a kölcsönhatás forrásai anyagi testek – egy megengedhetetlen és hamis állítást vélünk igaznak. Az anyagi test tehát csak a létezőnek a kölcsönhatások világába bejutásával válhat anyagi testté. De a kölcsönhatások előtti világ nem létezik. Hol a kiút abból a látszólagos ellentmondásból? Ott, hogy minden létező létalapja az EGÉSZ, a Világegyetem. Minden létez létalapja az összes összefüggés eleve adott rendszere. Minden létező a Világegyetem kivételével – egy rész, amelynek éppen rész-mivolta határozza meg, miféle kapcsolatot tart fenn a világ többi részével. És mivel a Világegyetem egyetlen egységes egész, ezért a világ bármely része kapcsolatot tart fenn az Egésszel, tehát nemcsak néhány rendszerrel hat kölcsön, hanem az összessel, az összes létezési szintjén, és a Világegyetem egységes életszintje adja létezésének legvégső alapját. A kölcsönhatás fogalmának meghatározása tehát elvezetett a Világegyetem egységes létszintjéhez. Ez az egységes világ-kölcsönhatás a Világegyetemet egységessé szervező, átfogó kölcsönhatás, a legelső kölcsönhatás, ami a Világegyetemben létezett. Nevezzük el ezt a legelső kölcsönhatást sajátságos, átfogó világszervező jellege miatt elsődleges kölcsönhatásnak. Ez az elsődleges kölcsönhatás ellát a Világegyetem egyik „végétől” a másikig, átfogja az egész Világegyetemet. Nemcsak hogy átfogja, de képes is megszervezni, egységes egésszé, működő rendszerré tenni. Léteznie kell tehát átfogó kozmikus létezőnek. Ismerünk ilyen létezőket: ilyen a fizikai erőterek közül a gravitációs és az elektromágneses erőtér. Az elsődleges kölcsönhatásnak megfelelő elsődleges erőtér pedig az egész Világegyetemet átfogó révén az egész téridőt is át kell fogja, tehát mintegy téridőn „kívüli” eleve adott háttere, talaja az összes kölcsönhatásnak és létezőnek. Fenti meghatározásom tehát a következő alakban a helyesebb: minden, ami létezik, a Világegyetem része, és csakis a Világegyetemmel fenntartott kapcsolataiban létezik. Descartes dualista filozófiájában az anyag elsődleges tulajdonságainak a kiterjedést és az ezzel szorosan összefüggő mozgást tekintette. E program szerint minden tulajdonságot, beleértve a gravitációs hatásokat, a testek kiterjedésére és mozgására kell visszavezetni. Érthető, hogy a felfogás szerint a testek közti kölcsönhatás kizárólag azok érintkezése útján jöhet létre. A testek kiterjedésének és mozgásállapotának megváltoztatásához azonban erő szükséges. De hogyan fejtsen ki egy test erőhatást a másik testre enélkül, hogy érintkezne vele? Hogyan emeljen fel valaki egy távoli testet, ha karja nem ér el odáig? Ha létezne ilyen testetlen távolbahatás, ez kivezetne az anyagi világrendszerből. Feltételezné, hogy a fizikai rendszer kifejt egy nem fizikai hatást, ez a hatás tovaterjed az anyagtalan űrben, vagy „áttevődik” (Az űr fölött? Azon kívül?) a másik test körzetébe, és ott, mint nem fizikai hatás, elkezd fizikai hatást kifejteni. Az képtelenségnek tűnik. Mégis, Newton a gravitációt éppen ilyen távolbaható kölcsönhatásként írta le. Emiatt legtöbb kortársa gravitáció
16



elméletét elfogadhatatlannak, okkult erőnek tartotta. Olyan erőnek, amely egyfajta „nesze semmi, fogd meg jól” alapon ugrik elő egy testetlen, üres fogalmi térből. Newton épen ezen kritikák hatására gravitációelméletét ismertető könyve, a „Principia Mathematica” második kiadásában már feltetteArisztotelész nyomán -, hogy a minden űrt betöltő finom anyagiságú közeg, az éter közvetíti a gravitációs hatást. Csak éppen azt nem tudta megadni, miféle módon képesek az éter feltételezett részecskéi egymásra hatást gyakorolni. A probléma ezzel lényegében fennmaradt, mert az éteratomok közti kölcsönhatás éppúgy távolbahatást jelent, anyagi közvetítés nélkül, mint a magyarázni kívánt hatás. Ahogy Richard Morris írja „A valóság természete”’ című könyvében, csak a rákövetkező nemzedékek, akik mintegy belenőttek a newtoni mechanikába, azaz az elméleti érvek súlyát a tapasztalati sikerekénél kevesebbre taksálták, kezdték elfogadni ezen távolbahatás létét. Newton elméletét Joseph Luis Lagrange fejlesztette tovább, a gravitációs potenciál (magyarul: lehetőség) bevezetésével. Ezzel Lagrange a két test között ható gravitációs erőt visszavezette egy mindenhol jelen levő térre. Két test között olyan gravitációs erő hat, amely a testek helyén mért gravitációs potenciál különbségével írható le. A potenciáltér létének fizikai valóságot az elektromágneses jelenségek körében Oersted mérései adtak először. Oersted 1820-ban felfedezte, hogy amikor egy drótban elektromos áram folyik, a közeli iránytű mágnestűje elmozdul az áram irányára merőlegesen. Ez már emlékeztetett egy valóságos távolbahatásra, hiszen mindenféle látható közvetítő nélkül valóságos fizikai hatás lépett fel. Ez a jelenség bizonyára csodásnak tűnt akkoriban, ahogy ma is annak tűnik a fogékony elme számára. Csodás, mivel az iránytű nem mástól, hanem mintegy maga-magától jön mozgásba, épp akkor, amikor az áram beindul a közeli villanydrótban. Ez a magától mozgásba jövés pedig szinte mágikus hatásnak tűnik. Talán nem véletlen, hogy éppen ezért nevezik magyarul és minden világnyelven a látszólag magától létrejövő, azaz mágikus távolbahatást mágneses hatásnak. Gauss 1845-ben Webernek írt levelében azt Írja, hogy az elektrodinamika talpköve, kulcseleme, hogy a töltések közti kölcsönhatás a fényhez hasonló módon, és véges sebességgel terjed. James Clerk Maxwell híres könyvében (A Treatise on Electricity and Magnetism, 3. Kiadás, 1892.) annak is utolsó fejezetében a távolbahatással foglalkozik. Megállapítja, hogy három kiemelkedő matematikus foglalkozott ezzel a kérdéssel. Bernhard Riemann 1858-ban a göttingeni tudományos társaság ülésére beterjesztett írásában az elektrosztatikus potenciált (a nyugvó töltések közötti potenciáltér) a rugalmas közegekben terjedő hullámokhoz hasonló egyenlettel írta le. Ezt az írást Riemann először visszavonta, majd később a Poggendord Annalen-ben jelentette meg (1867). Clausius megvizsgálta Riemann érvelését, és megállapította, hogy Riemann levezetése matematikailag nem megalapozott. Ezenkívül nem vezet a tapasztalatilag ismert elektrodinamikai erőtörvényekre, sem pedig a W. Weber által elméletileg levezetett erőtörvényre. C. Neumann 1868ban jóval részletesebben kidolgozott elméletet mutatott be. Neumann elmélete szerint az egyik részecskéről a másikra átvitt potenciál terjedése egyáltalán nem hasonlít a fény terjedésére. Neumann szerint a lehető legnagyobb különbség ál fenn a potenciál átvivése és a fény terjedése között.
1. A fényes test minden irányban bocsátja ki fényét. A kibocsátott fény erőssége egyedül a fénylő testtől magától függ, és nem függ a megvilágított test jelenlététől. Az elektromos töltés által előreküldött potenciál viszont (matematikai alakja ee’/r, ahol e a kibocsátó, e’ a fényt elnyelő részecske elektromos töltése, r pedig kettejük távolsága a kibocsátás pillanatában) nemcsak a kibocsátó részecske, hanem a fényt kapó részecske töltésétől is függ. Ráadásul a kettőjük közti távolságot a kibocsátás pillanatában kell figyelembe venni! Vagyis potenciál közvetlen távolbahatást biztosít. 2. A fény esetében a fény erőssége csökken a kibocsátó részecskétől távolodva, az idő növekedtével. Fordítva, a potenciál értéke egyáltalán nem függ az időtől. 3. a megvilágított test által elnyelt fény rendszerint csak egy töredéke a kibocsátott, valamint a ráeső fénynek. Fordítva, a vonzott töltés által felfogott potenciál értéke azonos a hozzá érkező értékkel. 4. A fény sebessége állandó az éterhez vagy a térhez viszonyítva. Fordítva, a potenciál átvitelének sebessége a kibocsátó részecske a kibocsátás pillanatában vett sebességéhez képest állandó.
Maxwell könyve végén bevallja, hogy ő maga nem volt lépes elméjében ellentmondásmentesen leképezni (konzisztens mentális reprezentációt konstruálni) Neumann elméletét. Az általa vázolt képlet, a tapasztalati bizonyítékokkal együtt azonban Neumann elmélete mellett szól. Még ha a potenciál véges terjedési sebességű is, már kibocsátásának pillanatában valahogyan érzékeli a távolbeli felfogó részecskét, azaz közvetlen kapcsolatban áll egy távolbaható tényezővel. A tanulmány bevezetőjében bemutatott logikai elemzés azonban arra a következtetésre
17



vezet, hogy nem képzelhető el materialista alapon a távolbahatás ellentéte, a közvetlen érintkezést biztosító, de véges terjedési sebességű hatás a kölcsönhatás végső szintjén. Ezen a szinten ugyanis más arról van szó, hogy a távolbahatás alternatívája a fokozatos, véges terjedési sebességű hatás. De miben terjed ez a véges sebességű hatás? Ha egy anyagi közegben, akkor az ezt az anyagi közeget létrehívó kölcsönhatás terjedése marad közeg nélkül. Végső szinten tehát csak az jöhet szóba, hogy a kozmikus anyagtalan űrön át lövedékszerűen vagy hullámfrontszerűen terjednek az erőhatást közvetítő anyagi jelenségek. De a teljesen anyagtalan űr bevezetése kivezet az anyagi jelenségek köréből. Másrészt a teljesen anyagtalan űr hogyan lenne képes a hullámfront vagy a részecske-lövedék sebességét véges sebességűvé tenni, lefékezni? És ha véges sebességűvé fékezte, akkor mennyi ideig terjed a teljesen anyagtalan űrben az erőhatás? Ha véges ideig, akkor a teljesen anyagtalan űr kiterjedt létező, azaz Descartes felfogása szerint rendelkezik az anyagiság legfőbb tulajdonságával, a kiterjedéssel. Arra a következtetésre kell tehát jussunk, hogy a teljesen anyagtalan r az anyagiság megtestesítője. Az anyagtalanság anyagisága feloldhatatlan ellentmondásnak tűnik számomra. Így tehát logikai alapon bizonyítottam be, hogy a végső szintű kölcsönhatás – ami egyben a Világegyetem elsődleges kölcsönhatása – eleve távolbahatást jelent. Minden véges terjedési sebességű kölcsönhatás az elsődleges kölcsönhatáson, a távolbahatáson alapszik. A Világegyetem nem létezhetne, nem szerveződhetne meg egységes egészként, nem hozhatna létre életet, ha nem rendelkezne ezzel az átfogó szervezőerővel. A nagyléptékű, makroszkopikus világ viselkedésének fizikai törvényei mellett századunk elején fény derült arra, hogy az atomok, az elemi részecskék viselkedésére a hétköznapi anyagfogalom nem alkalmas. Az elemi részecskék viselkedése ugyanis jelentősen eltér a biliárdgolyókétól. A legnagyobb különbség, hogy az elemi részecskék részecske-természetük mellett egyidejűleg hullámtermészettel is bírnak! A fény részecske-természete már évszázadok óta ismert volt. Ahogy a biliárdgolyók mozgása egyirányú, amíg akadályba nem ütközik, úgy a fény terjedését is túlnyomórészt egyirányúnak tapasztalták. Newton idejében még a fényt részecske-természetűnek, egyirányban terjedőnek ismerték. Young csak 1803-ban fedezte fel, hogy a fény szűk réseken áthaladva nemcsak egyenes vonalban terjed tovább, ahogy azt megszoktuk, hanem minden irányba szóródik, ahhoz hasonlóan, ahogy egy kő vízbe pottyanásakor keletkező hullámok minden irányba, gömbszimmetrikusan terjednek tovább. A fény részecske-természetét századunk elején a kvantummechanika fedezte fel újra. Max Planck a testek hőmérsékleti sugárzását vizsgálta. Minél melegebb egy test, annál több hősugárzást bocsát ki magából. Ez a hősugárzás az izzó vas lehűlésével szemléltethető. Amíg a vas izzik, fehéres fényt bocsát ki magából. Ahogy hűl, fénye vörösebbé válik, majd ezután feketének látszik. Ettől kezdve mi, emberek, nem látjuk a lehűlés során a színek változását, de kimutatható, hogy a vörös után az infravörös sugárzás lép fel, aminek mi inkább csak melegítő hatását érzékeljük. Mivel a fény elektromágneses hullám, ezért a hősugárzás is az. Adott hőmérsékleten minden (abszolút) fekete színű test hőmérsékleti sugárzásához ugyanaz a szín tartozik. Az égen izzó Nap azért sárgás színű, mert az elektromágneses sugárzási energia szerinti eloszlásának maximuma éppen a sárga fény tartományába esik. A fekete test sugárzását legjobban egy fekete üregben kialakuló sugárzási térrel közelíthetjük meg. Miféle módon oszlik el a sugárzás energiája, pl. Egy kocka alakú üregben? Ezt az elektromágneses tér viselkedését leíró Maxwell-egyenletek és az üreg alakját leíró határfelületek együttesen határozzák meg. A számítások bemutatása nélkül is kézenfekvő, hogy az elektromágneses hullámok az üreg alakjához alkalmazkodnak, és olyan állóhullámokat alakítanak ki, amelyek faltól-falig hullámzanak. Az állóhullámok jellemzője, hogy a falaknál a hullámok bukfencet vetnek. Ha a hullámokat, mint a vízszint függőleges rezgéseit képzeljük el, akkor a falaknál akkor állandósulhat a hullám, ha a vízszint éppen megegyezik a nyugvó vízfelszín magasságával. Ekkor a hullám magassága, a rezgés függőleges kitérése éppen nulla a falaknál, más szóval, itt van a hullám nullpontja, csomópontja. Ha a hullám az egyik faltól a másik falig nullponttól-nullpontig hullámzik, akkor a két fal között éppen egész számú (n=1, 2, 3,...) hullámhegy számolható össze. Egy adott úszómedencében minél több hullámhegy alakul ki, annál rövidebb az egyes hullámok vízszintes mérete, hullámhossza. Az elektromágneses tér viselkedésének egyik jellemzője, hogy a különböző hullámszámhoz tartozó rezgésállapotok egymással energiát cserélnek ki, egészen addig, amíg mindegyikben egyenlő energia raktározódik (kT). Ez viszont felveti a kérdést: mekkora energiával rendelkezhet az elektromágneses hullámok összessége? Ha az energia egyenlően oszlik meg a különböző rezgésállapotok között, akkor a legrövidebb hullámhosszakra kell jusson a legtöbb energia! Az egyre rövidebb hullámhosszakból ugyanis egyre több fér el ugyanazon a távon, ezek egyre sűrűbben követik egymást. A legnagyobb hullámhosszú rezgés hossza az úszómedence hosszával egyezhet meg. Az ennél éppen rövidebb rezgés hullámhossza ennek a fele: két ilyen hullám (egy hullámhegy és egy
18



hullámvölgy) tölti ki a medencét. A következő rezgésben három hullám fér ki a medencében, ezek hossza a medence hosszának egyharmada. És így tovább: a medence hosszának egynegyede, ötöde, hatoda...., egyre sűrűbben. Ha nincs itt egy hatás, akkor ahogy az 1⁄2, 1/3, 1⁄4, 1/5..., sorozat tart a nullához, végtelen lépésen át, úgy csökken minden határon túl a nulla felé a hullámok hossza. Igen ám, de akkor az egyre rövidebb hullámokból egyre több lenne, és az energia egyenlő eloszlása, részesedése (ekvi-partíciója) esetén az EM tér teljes energiája a legrövidebb hullámokban összpontosulna! A tapasztalat ennek az elektromágneses üreg esetében is ellentmond. Ugyan létrejönnek egészen rövid hullámhosszú rezgések is, de ezek egy adott energia-küszöb fölött már nem vesznek fel a nagyobb hullámokkal egyező energiát, csak ennél kevesebbet. Ennek oka, hogy az egymást egyre sűrűbben követő rezgésállapotok közti energiakülönbség egyre kisebb lenne. Abból, hogy a tapasztalat szerint az elektromágneses tér energiájának eloszlása maximumot mutat, következik, hogy az energia nem adható át tetszőlegesen finoman. Ha létezik egy legkisebb energiaadag, amellyel energia vihető át a rezgésállapotok között, akkor az ennél közelebbi rezgésállapotok energiája nem átlagolódhat ki, ezek nem kapnak energiát a nagyobb energiájú rezgésektől! A testek hőmérsékletváltozásának és kisugárzásának tanulmányozásával tehát egyenesen eljuthatunk a kvantummechanika alapfeltevéséhez: az energia adagos, kvantumos természetű. Érdekes, hogy ez a kvantumosság a hullám-természet alapján mutat a részecsketulajdonságok felé. Ha az Elektromágneses tér hullám-természetű, akkor energiája kvantumos, és akkor a fénynek létezik elemi energia-csomagja, elemi részecskéje, kvantuma. Ezt az elemi energiacsomagot nevezték el kvantumnak. Ez a kvantum éppen a hullámokból ugrott elő? Mi ennek az oka? Miért jelentkezik együtt a hullám és a részecske-tulajdonság, amikor a biliárdgolyók és a vízhullámok viselkedése olyannyira eltér egymástól? Ennek az együtt-jelentkezésnek természetesen alapos oka van. Világos egyrészt, hogy minden hullám kvantumos természetű! Legalábbis annyiban, hogy minden hullámnak van hullámhegye, hullámvölgye, és ezek a hullámhegyek-völgyek a hullámvonulatban egymás után követik egymást, mint az egész számok, vagyis adagok sorjáznak, más szóval: hullám-kvantumok. Minden hullám elemi hullámok kvantumainak sorozata. De mi szabja meg egy hullám, kvantumának adagját? Természetesen, ahogy láttuk, a hullámot tartalmazó üreg alakja, vagyis a határfeltételek (bizonyos esetekben ezt módosíthatja a rezgést kiváltó tényező erőssége, időbeli változása, valamint a rezgést továbbító közeg tulajdonságai). Ahhoz, hogy állóhullámok alakulhassanak ki egy adott üregben, a hullámoknak ki kell terjedniük az üreg egészére, és ott ki kell fejlődniük az egyensúlyi állapotnak megfelelő állóhullámoknak. A hullámok részecsketulajdonságainak megjelenésére tehát a határfeltételek vezetnek. Schrödiger, a kvantummechanika egyik megalapítója megmutatta, hogy a hidrogén-atom energiaállapotainak kvantumos természetűnek feltett részecskék határfeltételeire vezethető vissza. A kvantummechanika szerint nemcsak a fényrészecske, hanem minden elemi részecske, így az elektronok is olyan hullámokként foghatók fel, amelyek kvantumos természete a hullámok határfeltételeinek megadásával származtatható. A nagy kérdés: hogyan alakulnak ki az üregben az állóhullámok? Mennyi idő kell az állóhullámok kialakulásához? Ha egy úszómedencét gondolunk el, annak falára mindenféle hullám érezhet. Ezek közül azok a hullámok, amelyek ütközőpontja a falát az átlag vízszinttől eltér (amelyek a falon a nullpont alatt vagy fölött csapódnak be), visszaverődnek, elfutnak a másik falig, és addig-addig verődnek oda-vissza, amíg egyszer éppen nullpontjuk egybeesik a fordulóponttal, és ettől kezdve állandósulnak, a visszavert hullám menete egybeesik a beeső hullámmal. El tudjuk képzelni, hogy jókora időnek kell eltelnie, amíg egy úszómedencében egyenletes szinusz-hullámok alakulnak ki faltólfalig. De mi a helyzet az üreg esetében? Az abszolút fekete testként felfogható üreg falai attól abszolút feketék, hogy minden rájuk eső hullámot elnyelnek. Itt tehát a visszaverődések nem járulhatnak hozzá az állóhullámok kialakulásához. De akkor hogyan alakulnak ki az állandó állapotra jellemző hullámok? Honnan tudják az elektromágneses rezgések, miféle üregben terjednek, merrefelé, milyen távolban találhatók az üreg falai? Hiszen ha csak egy parányit is messzebb vagy közelebb lennének az üreg falai, másféle hullámhosszat kellene felvennie az állóhullámoknak! Honnan tudják az elektromágneses rezgések, miféle hullámhosszat kell felvenniük az adott körülmények között? Amikor az atomok ütközéseik során elektromágnesesen gerjesztett állapotba jutnak, ezek a gerjesztett állapotok (amelyekben az elektronok az atommaghoz közelebbi, belsőbb héjról egy külsőbb héjra kerülnek) csak előre meghatározott, az üreg méreteitől független hullámhosszú sugárzást bocsáthatnak ki, amikor visszaugranak egy alacsonyabb energiaszintre. Hogyan lesz az atomok ütközési sugárzásaiból állóhullám? Erre nincs más mód, mint maga az energia-kiegyenlítődés folyamata. Az állóhullámok kialakulása a különböző rezgések közti erergiacserével valósul meg. Ha elképzeljük, hogy egy adott hullámhosszúságú sugárzás esik be az üregbe, ez ott szétbomlik egy sereg más hullámhosszúságú hullámmá, s végül kialakul az egyensúly, amit befolyásolnak az üreg méretei. A fotonok szétbomlása alacsonyabb, illetve átalakulása magasabb energiájú fotonokká egy kellőképpen nem tanulmányozott
19



folyamat. Az egyik legfontosabb kérdés: mennyi idő alatt alakul ki az egyensúly? Mennyi idő alatt fejlődnek ki az állóhullámok? A másik kérdés: ha az üreg fala minden ráeső hullámot elnyel, akkor az állóhullámoknak kialakulásuk során már előre tudniuk kell, mekkora méretű üregben keletkeznek. Ez pedig megköveteli egyfajta előrelátó-hullámok jelenlétét. Ezek az elő-hullámok szükségesek ahhoz, hogy a képződő hullám felmérje, mekkora üregben születik, és energiáját a falak távolságához tartozó hullámhossznak megfelelően válassza meg. Addig, amíg az üregben nem alakul ki az egyensúly, az állóhullámok-alkotta sugárzási tér, addig az előhullámok alakítják ki a sugárzási teret. Az elő-hullámok fizikai természete egyelőre ismeretlen. Az előhullámok nem lehetnek ugyanis a szokásos elektromágneses hullámok, mert a fal elnyeli az elektromágneses hullámokat, és így azok a falról semmilyen információt nem tudnak átvinni a hullámok beesésének, keletkezésének helyére. Felfedeztünk tehát egy lényeges, a fizikai folyamatokat lényegesen alakító, addig figyelembe nem vett fizikai folyamatot: az elő-hullámok jelenségkörét! Hogyan vizsgálhatjuk meg az elő-hullámok tulajdonságait? Javaslatom szerint erre a legalkalmasabb a Föld óriás üreg-rezonátora, az ionoszféra és a Föld felszíne alkotta üreg. Tudjuk, hogy ebben a kozmikus üregben alakulnak ki a villámlásokban keltett Elektromágneses hullámok elektromágneses állóhullámokká, amelyek neve Schumann.hullámok. A Schumann-üreg kozmikus méretei folytán alkalmas lehet az elő-hullámok dominálási időszakának meghatározására. Mérhetőek a villámokban keletkezett. Kisülések elektromágneses rezgései éppúgy, mint az az időszak, amely alatt ezek az elsődleges villámrezgések a Föld elektromágneses üregének alkalmazkodnak, és átalakulnak Schumann-hullámokká. Mivel a Föld Schumann-üregének méretei jelentősek, az állóhullámok kialakulásának időszaka elég hosszú lehet ahhoz, hogy ebből az elő-hullámok terjedési sebességét meghatározzuk. Miféle világban élünk? Miféle természetű a Világegyetem? A tudomány mechanikus világlépe a világot egymástól elszigetelt anyagelemek puszta halmazának, lényegében zárt rendszerek összességének tekinti. A mai tudományos világszemlélet egy fontos vonala azonban a világot nem elsősorban anyaghalmaznak, mint inkább kozmikus erőterekből felépített rendszernek tekinti (lásd erről László Ervin, világhírű tudományfilozófusnak nemzetközi díjnyertes könyvét: The Interconnected Universe. World Scientific, 1995). Valóban, mára már közkeletű elképzelés a filozófusok között, hogy a Világegyetem – az ősvákuum instabilitásából – egy ősrobbanásban keletkezett. Az ősrobbanásban születő, táguló Világegyetemre (lásd S. Weinberg: Az első három perc című könyvét) eleinte egy egységes erőtér volt a jellemző. A Világegyetem tágulása következtében rohamosan hűlni kezdett, és ahogy a földi víz lehűlése kristályosodásra, jéggé alakulásra vezet, úgy vezet a tágulás az eredeti egységes erőtér szétválására. Az egységes erőtér a tágulás során fokozatosan szétválik: először az egyesített erőselektrogyenge kölcsönhatás válik le a gravitációról, majd szétválik az erős és az egységes gyenge- és eletromágneses kölcsönhatás, végül a gyenge és az elektromágneses kölcsönhatás is szétválik. Így jutunk el abba a mai világba, amelyet a mai fizika szerint négy alapvető kölcsönhatás jellemez: a világot átható gravitációs vonzás, a háztartásban (és a biológiai szerveződésben) nagy szerepet játszó elektromágneses erő, és az atomok világában jelentkező, rövid hatótávolságú úgynevezett gyenge- és erős kölcsönhatások. László Ervin könyvében megmutatta (magyarul a „Kozmikus kapcsolatok” c. könyvét tudom ajánlani), hogy ez a négy alapvető kölcsönhatás a vákuum olyan megnyilvánulásaként értelmezhető, amelyben a vákuum alapvető folyamatai ma is tetten érhetőe, és csakis ezen vákuum-folyamatok figyelembevételével magyarázhatók meg az Univerzum szerveződési folyamatai, az élet kialakulása, a tudat kifejlődése, és olyan figyelemreméltó jelenségek, mint például a megérzés, a telepátia. A mai tudomány szerint tehát az anyag az ős-vákuumból, magától született, az instabilitás hatására. Csakhogy az instabilitás nem egy valóságos folyamat, mert nem egy mozgatóerőt jelent, csak egy lehetőséget. Az instabilitásból akkor indul meg változás, ha egy kezdeti hatás, egy perturbáció fellép. De mi hozhatná létre ezt a kezdeti perturbációt, ha kezdetben volt az ősvákuum, és más semmi? A kérdésre csak akkor kaphatunk választ, ha letérünk a mai tudomány bevett útjáról, beidegződött képzeteitől, és logikai elemzés alá vetjük a kérdést. Ezt a logikai elemzést Titokfejtő Grandpierre Endre végezte el „Kozmikus tudatrendszerek kiépülése és két főágra válása” c. tanulmányában. A vizsgálat egyik eredménye, hogy az anyag és a kölcsönhatás, ha keletkezett, csakis egyszerre keletkezett. Kölcsönhatás nélkül nincs anyag, anyag nélkül nincs kölcsönhatás. Amíg nem volt anyag, nem létezett kölcsönhatás. A kölcsönhatásnak tehát már az ős-vákuumban jelen kellett lennie! Ha ez az ős-hatást figyelmen kívül hagynánk, ahogy mindmáig tette a fizika, akkor nem kaphatnánk választ arra, hogyan és miért, miféle tényezőtől vált instabillá, változékonnyá az ősvákuum? Magától? Miféle tényező indíthatta el az ős-vákuum változását, ha benne semmiféle folyamat nem zajlott le – hiszen minden folyamat anyagisággal bír! Honnan ered ez az indító tényező, ha az ős-vákuumon kívül még semmiféle tényező nem létezik, hiszen az anyagi Világegyetem még nem jött létre? És ha ez az indító hatás elengedhetetlen az ős-vákuum változásának megindításához,
20



ha a Világegyetem egész léte ezen a tényezőn áll és bukik, akkor miért nem vizsgálják ezt a kulcstényezőt? Megtudható-e, hogyan tanulmányozható ez az ős-hatás? És miféle tulajdonságú az ősvákuum? Az ős-vákuumot feltételezi a fizika, de az ős-hatást nem vizsgálja, mintha kívül esne illetékességi területén. De lehetséges-e egy „tárgyi” ős-vákuum egy „alanyi” ős-hatás nélkül? Egy mozdulatlanságba dermedt ős-pusztaságot miféle napsütés bírhat életre? Miféle anyagisággal rendelkezhet az ős-alanyiság? És itt elérkeztünk a mai tudomány legszélső határaihoz. Ezeket a kérdéseket még nem tette fel a tudomány, mert nem találta meg az utat e kérdés tudományos vizsgálatához. Jelen írásomban kísérletet teszek az ős-hatás természetének vizsgálatára, és újonnan nyert eredményeim közérthető leírására. Vegyük sorra még egyszer az alapvető kölcsönhatásokat, és vizsgáljuk meg, értjük-e, miféle természetűek! Vegyük először a legáltalánosabban ismert jelenséget, a gravitációt! Miért esnek a magukra hagyott tárgyak többnyire szabadon a Föld felszíne felé? Newton válasza: mert létezik az egyetemes tömegvonzás jelensége. Erre – a Földön megfigyelt szabadesésen túl – az a tény utal, hogy a Hold folyamatosan esik a Föld felé az egyenes vonalú, érintő irányú mozgás helyett, azáltal, hogy körpályán mozog a Föld körül. De mi okozza a tömegvonzás jelenségét? Korábban ismertettem, hogy Newton szerint a gravitáció távolbahatást jelentett. Mivel azonban egy közvetítő nélküli távolbahatás voltaképpen azt jelentené, hogy az abszolút úr, a semmi felhasználható erőhatás közvetítésére, és ez már a semmit is valamivé tenné, ezért később Newton bevezette az éter fogalmát a gravitációs vonzóhatás továbbítására. De hogyan képzelhető el a gravitációs hatás maga? A gravitációs hatással rendelkező testek talán folyamatosan maguk felé húzzák az egyfajta gumiasztallapnak tekinthető étert? De hogyan tudják „maguk felé húzni” az étert? Mivel csinálják? És miért? És honnan „tudják” hogy a távoli testekre éppen távolságuk négyzetével arányosan gyengülő hatást kell gyakorolniuk? Vagy a gravitáció nem az éter tulajdonságaival közvetítődik, hanem a gravitációs vonzást gyakorló testek folyamatosan erőhatásra képes testeket bocsátanak ki magukból – vagy vonzanak magukhoz? De hogyan és mivel érzékelik, látják, hogy a távolban megjelent egy test, és itt az alkalom, hogy rá gravitációs hatást gyakoroljanak? És ha az egész Világegyetem minden testére vonzó hatást gyakorolnak, az azt jelenti, hogy érzékelik az egész Világegyetem összes testét? Hogyan és mivel? Tudjuk vagy nem tudjuk? És ha minden test érzékeli az összes többit, akkor az úr köztük nem más, mint ezeknek az érzékeléseknek a pályája? Ha az érzékelésnek ezt a pálya-hálózatát úgy képzeljük el, mint egy autósztrádát, akkor a mindenség úgy áll elénk, mint hatalmas égi parkolóházakból álló rengeteg, amelynek minden házából minden házába folyamatosan óriási forgalomban autó-konvojok közlekednek! És ha így van, akkor az Univerzum tekinthető-e úgy, ahogy a mai fizika kezeli, mint zárt parkolóházak merő összessége? Vagy sokkal inkább úgy, mint egy közlekedési rendszer? De miből áll ennek a kozmikus városnak az élete? Mi ez a nagy forgalom? Mi végre? És hogyan, miféle tényező szervezi meg ezt a forgalmat? Ahhoz, hogy meg tudja szervezni a forgalmat, hogy tudja, mikor mennyi autót bocsásson ki melyik irányba, áttekintése kell legyen a távoli parkolóházakról. Ez az áttekintő képesség meg kell előzze a gravitáció jelenségét. A gravitáció tehát egy elsődleges kölcsönhatáson kell alapuljon, amely átfogja a Világegyeteme egészét. Ez az elsődleges kölcsönhatás pedig egyfajta értelmet hordoz, azt az értelmet, amely például a fizikai törvények által kifejezett rendben is megnyilvánul, amely nélkül ez a rend nem kaphat magyarázatot. Ezen az úton juthatunk el a lényegi magyarázat felé. Ha megállunk azok között a gondolkodási keretek között, amelyeket az éppen aktuális dogmák jelentenek, tudásunk nem lesz képes megragadni a lényeget. A mai tudományból, úgy tűnik, éppen a lényeglátás igénye marad ki. A tudás megszerzésére hivatott, vagy erre vállalkozó tudósok a kor szellemi áramlatának megfelelően megelégednek az adott, és az adódó fogalmi keretek közötti vizsgálódással. Olyan mértékben telepedett a tudósok szemléletére a logika igazi természetével szembeni tudatlanság, az értelem valódi lehetőségeivel szembeni bizalmatlanság, amelyet a kor szelleme, a társadalom szellemi divatja ápol, hogy a legnyilvánvalóbb ellentmondásokat sem ismerik fel (például az őshatás létének kikerülhetetlenségét). Manapság a tudományban tevékenykedő tudósok a társadalomtól készen kapott fogalmi sémákat gondolkodás nélkül követve szinte teljesen tagadják az igazság felismerésének képességét, és minden vitás kérdésben a „mérést”, a „kísérleti tapasztalati eredményt” tekintik egyedüli szempontnak. Mivel azonban a tudományos kutatás a puszta adatgyűjtésen túl kezdődik, ezért ez a tapasztalat-kultusz lényegében akadályozza meg a továbblépést. Gúzsba köti a lényegi megismerésre irányuló gondolkodást. Hozzáköti a felszínhez, az adott fogalmi keretekhez, bármilyenek is legyenek ezek. Úgy gondolom, az igazság, a lényeg megragadásának igénye, a megismerés emberi vágya, és a tudós feladata összeegyeztethetetlen az adottságok között bolyongó, a kész séma részletekre alkalmazásaiban kimerülő mechanikus gondolkodással. Mégis, az összes kölcsönhatás közül a gravitáció tűnik a legegyszerűbbnek. Az elektromágneses töltések hatás például ugyanúgy kiterjed a
21



Világegyetem egészére, ahogy a gravitáció forrásaié. Viszont kétfajta elektromos töltés létezik, a negat1v (az elektroné) és a pozitív (pl. a protoné), és az elektromos tér mellett megjelenik egy másik távolba ható erőtér, a mágneses tér. Az elektromágneses erőtér olyan tulajdonságú, hogy az elektromos tér változása mágneses teret, a mágneses tér változása elektromos teret hoz létre, a terek tehát folyamatosan egymásba alakulnak. Az elektromos tér erőhatása a Coulumb-erő néven ismeretes. A Coulomb erő ugyanúgy a távolság négyzetével csökken, mint a gravitációs erő. Ez azt is jelenti, hogy bármilyen távol is kerüljünk a töltéstől, az elektromos erő sohasem tűnik el teljesen. De honnan ered az elektromos töltés? Ha az elektromos töltés hatása az egész Világegyetemre kiterjed, akkor ez azt jelenti, hogy az egész Világegyetemet tartalmazza? Vagy az egész Világegyetem egyfajta tulajdonsága fejeződik ki benne? Hasonló az elektromos töltés ebben egy kozmikus örvényhez, amely elér a mindenség pereméig? De hogyan és mitől alakul ki ez az örvény? A klasszikus fizika nem adott magyarázatot az elektromágneses erő eredetének kérdésére. Egyszerűen adottnak, tapasztalati ténynek tekintette a Coulomb-erő létét. A kvantumfizika megalapozása során azonban kikerülhetetlennek bizonyult a kölcsönhatások kvantumszintű leírása. Létezik-e a kölcsönhatásnak elemi kvantuma, elemi adagja? Ha minden anyag kvantumos természetű, akkor – ha létezik egyáltalán éter – annak is anyagi természetűnek kell lennie! Ha pedig éter nem létezik, akkor a kölcsönhatásokat közvetítő erőtér kell kvantumos legyen. Sőt, magát ezt az erőteret kell úgy elképzelnünk, mint erőtér-részecskék tengerét. Ez az adódód elképzelés új magyarázatot adott az elektromágneses erő eredetére és természetére vonatkozóan.
A fizikai törvények eredete
Honnan erednek a fizika törvényei? Eddington századunk elején erre a kérdésre a mai tudomány szellemének megfelelően a következő választ vetette fel: a fizika törvényeinek fennállását semmiféle törvényeken túli tényező nem biztosítja, nem is biztosíthatja, tehát ezek a törvények véletlenül állnak fenn. De akkor hogyan lehet, hogy ezek a törvények a kezdettől fogva, egyetemesen jellemzik a világot? A válasz: ez is csak véletlenül lehet – nincs kizárva, hogy az atomok véletlen ütközéseiből éppen olyan látszat alakul ki, mintha fizikai törvények állnának fenn kezdettől fogva. Ugyanakkor abból, hogy száz földobás után a kő százszor leesik, nem következik logikai szükségszerűséggel, hogy a kő a százegyedik feldobás után is le fog esni. Persze leesik, de ez lehet pusztán a véletlenek merő közrejátszása. Nincsenek véletlenek. Azt hiszem, hogy ezzel a magyarázattal nem elégedhetünk meg. Amikor kisfiunk megkérdezi, miért van a Nap az égen, nem megnyugtató válasz, hogy véletlenül, hogy „csak”. Véletlenül, az annyit jelent, hogy nem ismerjük az okát. Megmagyarázni valamit annyit tesz, mint feltárni a jelenséget előidéző okokat. Bárki beláthatja, hogy a véletlennel nem magyarázhatunk meg semmit. Ahogy azt a magyar nyelv jól kifejezi: a véletlen olyan jelenség, amit eddigi tudásunk alapján nem véltünk, nem gondoltuk volna, ami eddigi ismereteinkkel nem magyarázható. De akkor el kéne kezdenünk gondolkodni, tanulni, hogy megszerezzük azt az ismeretet, tudást, amivel majd magyarázható lesz! És ha valami megmagyarázhatja, miért van Nap az égen, miért olyan a világ, amilyen, azt bizonyára éppen a felismert törvények alapján lehetséges majd megmagyarázni. A teljes magyarázat – ahogy azt a szkíták, káldeusok kultúrájából átvéve a régi görögök is tanították – azt igényli, hogy eljussunk a világ őselveihez, a 4 arkhéhoz. Ez a négy őselv: az exisz (létezés), a fizisz (természet, élet), a psziché )lélek, tudat) és a nousz (élet, öntudat). Igen ám, de most éppen egy alapelvet, a fizika alapelvét akarjuk megmagyarázni. Hogyan és mire kell visszavezetnünk a fizika alapelvét ahhoz, hogy megértsük? Ez itt a kérdés. A fizika alapelve a legkisebb hatás elve a legkisebb ellenállás mentén haladást jelenti. Ezt a mai, megcsontosodott szemlélet eleve adottként, magyarázatra nem szorulóként igyekszik elénk állítani. Emellett a fizikai törvények érvényesüléséből kiemeli, hogy az nem hasonló az emberi élet jelenségeihez, mert ott a törvények kérlelhetetlen szigorral jutnak érvényre, szigorú következetességgel, gépiességgel, és ez kizárja az atomok szabad akaratát, hiszen ha lenne az atomoknak szabad akarata, akkor ők maguk dönthetnének arról, hogyan és miféle törvényeket juttassanak érvényre. De igaz-e a tétel, hogy az atomok világában minden jelenség szigorúan gépiesen megy végbe? Úgy látom, hogy ez nem igaz., hiszen az atomok világa hozta létre az életet, és ezzel azokat a törvényeket is, amelyek a fizikai törvényeket képesek adott körülmények között irányítani. Így tehát azt látni, hogy az atomok világa – bár ez nem lenne feltétlenül szükségszerű, hiszen nem következik a fizika törvényeiből – igenis választ, dönt fejlődése során, mégpedig az élethez szükséges körülmények és az élet létrehozása mellett. És nézzük meg más oldalról: igaz-e az
22



a nézet, hogy szigorú következetességre csak a gépek képesek? Ahhoz, hogy erre a kérdésre válaszolni tudjunk, meg kell keresni a legmegfelelőbb terepet. Hiszen világos, hogy el lehet marasztalni az atomokat az élettelenség vádjával, hiszen az atomok nem tudnak beszélni, nem fogják a másnapi atomújságban cáfolni ezt a vádat, vagy, ha mégis, ez az újság nem jár elég sok emberi olvasónak. De tudjuk azt is, hogy Descartes még az állatokat is elmarasztalta ugyanezzel a váddal, azt állítva, hogy az állatok nem mások, mint bonyolult gépek. Ugyanakkor az azért mindenki számára nyilvánvaló, hogy az állatok élőlények, öntevékeny, egységes szervezettségű, ön- és fajfenntartó szervezetek. Descartes tévedése csak azzal magyarázható, hogy nem ismerte fel az élő és az élettelen közötti lényegi különbséget. Ez pedig abban áll, hogy az élőlények belső indítékkal is rendelkeznek, a gépek nem. Persze, egy ilyen belső indítékról szabatosan kimutatni, egy tényleg belső, nem könnyű feladat. Erre végül csak Bauer Ervin elméleti biológiája adott választ: az élőlények az élettelen világhoz képest lénygében független, mélyebb szervező elvet követnek. Lehet, hogy még az állatok világa is túl messze esik az embertől ahhoz, hogy helytállóan tudjon ítélni? Próbáljuk felmérni, a világ jelenségeiben hol és miféle szerep jut az elvek érvényre jutásának, mi irányítja a jelenségeket! Az emberi öntudat világában a szellem az irányító tényező, a megismerésre, felismerésre, tájékozódásra és alkotó tettre képes értelem. Ez az öntudatos értelem valóban szabad, amennyiben az adott helyzetben különböző szempontok szerint is tud elvileg dönteni. Csakhogy az öntudat a tudaton alapszik, azaz az öntudaton, azon az értelmen, ami nem törekszik arra, hogy mindent öntudatosítson, hogy tudja, minden pillanatban mit tesz: most éppen írok, most éppen olvasok. A gyermek lépes önfeledten játszani, átélni saját életét, anélkül, hogy minden pillanatban ezt leellenőrizné. Egy valóban szabad értelemnek nincs feltétlenül szüksége arra, hogy minden lépését tudatosítsa, anélkül is értelmesen tud eljárni. Ez az öntudatlan, de tudatos, értelmes szervezőerő jellemzi az állatvilágot és a növényvilágot is. Az öntudatot éppen ez az értelmes tudat hozta létre. Ha a tudat nem értelemszerűen tevékenykedne, akkor öntudatunkat se tudta volna létrehozni. Öntudatunk tehát egy átfogóbb tudaton alapszik. Az emberi viselkedést tehát nemcsak az öntudat, hanem a mélyebb szintű tényező, a tudat is irányítja. De a tudat-e a végső irányító? Az állatvilágban azt látjuk hogy az állatok tudatos, értelemszerű viselkedésének fő jellemzői az ösztönök, vagyis az állatvilágban szükségszerűen, általánosan fellépő, egyetemesen jellemző, szinte ellenállhatatlan késztetések, mint például a táplálkozás, önfenntartási, fajfenntartási, vagy a területvédő ösztön. Tegyük fel most akkor ezen az öntudatosnál mélyebb, csak egyszerűen tudatos szinten a kérdést: mi irányítja az állatok viselkedését? A válasz: az emberi világnál jóval nagyobb mértékben az ösztönök. Visszakanyarodva, most már az emberi világban is könnyen felismerhetjük az ösztönök jelentős szerepét, azzal a kiegészítéssel, hogy az emberi világban az ösztönök nem érvényesülnek olyan mértékben, olyan kényszerítő erővel, mint az állatvilágban. És ahogy távolodunk az emberi világtól, az állatvilág ősformái felé, megfigyelhetjük, hogy az ösztönök a majmok világában képlékenyebbek, mint a tyúkoknál vagy a rovaroknál, és az egysejtűeknél az ösztönök érvényre jutása még egyértelműbb. Nem lehet nehéz felismerni, hogy ha ezt a jelenséget tovább vizsgáljuk, a növényvilág és az atomok világa felé, feltehető, hogy ott az ösztönök még kötöttebbek, még szigorúbban jutnak érvényre. És így kézenfekvően, és tudományos alapon adódik a következtetés: az embertől az atomok világa felé haladva egyre szigorúbban, kötöttebben jutnak érvényre a belső indíttatások. Ha viszont ez így van, akkor a legelemibb színtéren, az atomok világában jutnak legerősebben, legszigorúbban, legkérlelhetetlenebbül, legösztönszerűbben a belső indíttatások. A tárgyak, és különösen a kvantumvilág elemi részecskéi kevésbé függetlenek belső indíttatásaiktól, mint az emberek. Következetesebbek. Ezáltal matematikailag pontosabban leírhatók. De ez nem jelenti azt, hogy nem gondolkoznak, nem döntenek saját természetük szerint – hiszen nyilvánvaló, hogy az élet létrehozásával saját döntésüket érvényesítve haladtak túl a fizika hatókörén. Nem lehet a gondolkodás legfőbb kritériumának az önkényességet, a tetszőlegességet, a gyarlóságot, a hibára való képességet megtenni, ahogy ezt a mai világban teszik. Egy ember belső indítatása lehet az, hogy például színész akar lenni. Az atom viszont atom akar lenni. Egy atom nem akkor viselkedik úgy, mint egy atom, ha független saját természeti lényegétől, a fizika törvényeitől. Ahogy egy ember nem attól ember, hogy megtagadja saját természeti lényegét, másként viselkedik, mint ahogy egy embernek kéne. Azt is le lehet írni, matematikailag, hogy egy ember lefelé lép egyet a lépcsőn, de ez nem jelenti azt, hogy az ember teljesen élettelen, amikor lefelé lép a lépcsőn. Abból a tényből, hogy az atomok szigorú törvényekhez tartják magukat, tehát nem azt a következtetést kell levonni, hogy akkor az atomok élettelenek, merőben gépek, puszta anyagcsomók, hanem épen ellenkezőleg. Arra a következtetésre kell jussunk, hogy az ösztönök az atomok világában jutnak legkönnyebben, legtermészetesebben, legellenállhatatlanabbul érvényre! Az atomok viselkedésének tanulmányozásával tehát a Természet általános ösztöneinek felderítésére nyílhat
23



módunk! És emellett ölünkbe hull egy váratlan ajándék, egy évezredes probléma magfejtése. Egy olyan probléma megfejtése, amit eddig az emberiség megoldhatatlannak nyilvánított. Mind az úgynevezett természettudomány (valójában: fizika-tudomány, élettelenség-tudomány), mind a vallás érelemmel felfoghatatlannak nyilvánította a fizikai törvények eredetének kérdését. Mi viszont a fenti eszmefuttatással eljutottunk ezen évezredes „megoldhatatlan rejtély” megfejtéséhez: a fizikai törvények éppen úgy érvényesülnek, ahogy az emberi világ törvényei: a belső indíttatások döntik el, mi történik. A fizika törvényeinek eredete a Természet belső világába visz! Innen erednek a fizika törvényei, a Természet akaratának ösztönszerű megnyilvánulásai. Látható, miért van, hogy ha a materializmus levágja a szellemiséget a világról, akár az atomok világáról is, soha nem tudja megmagyarázni a természettörvények eredetét. Az atomok azért képesek a fizika törvényeit követni, mert érzékelik saját belső ösztönvilágukat. Egy szemléltetőbb hasonlattal: az atomok belső ösztönviláguk hullámain hasalnak, azokkal együtt utaznak. Az ember szintén ezen a belső óceánon hajózik, de hajója szabadabb, vitorláját könnyebben képes kezelni, vitorlása gyorsabb, könnyebb, gyorsabb. De csak azért, mert a belső óceán hullámain fekvő atom-rajok saját önálló döntéseiknek, belső élő természetüknek megfelelően saját maguk ácsolták meg ezeket az emberi vitorlásokat! A fizikai törvények eredetének magyarázata tehát nem visz ki feltétlenül a tudomány érvényességi köréből, nem visz ki a misztika értelemmel felfoghatatlan világába. Fordítva: a fizikai törvények eredetének vizsgálata tudományos alapon rávilágít arra, hogyan és miként közelíthetjük meg a fizikai törvények eredetét, hogyan és miféle átfogóbb, tudományosan vizsgálható és vizsgálandó jelenségkör ad lehetőséget a fizikai és biológiai törvények érvényre jutására. Ha viszont így áll a helyzet, akkor a fizika legkisebb hatás elve mégsem a tökéletesen steril élettelenség kifejeződése. Fordítva: a fizika alapelve a Világegyetem mély életelvének, az atomi világ mögötti, belső természeti ösztönvilág kifejeződése, amiben egy tőről fakad a fizika, a biológia, a tudat és az öntudat elve, a régi szkíták által felismert négy világelv. A fizika törvényeinek eredete tehát nem az élettelenség, élettől ezért idegenség birodalmába vezetett el bennünket, hanem fordítva, ráébreszt arra, hogy az anyag legmélyebb természetében élő, tudatos szerveződésű. Így feloldódnak a fizikai törvények szellemi irányíthatatlanságáról vallott képzetek, anélkül, hogy az atomok világa a külső manipulációra fogékonynak mutatkoznék. Fordítva, mindannyian, mi emberek is megerősödhetünk azáltal, hogy felismerjük saját belső erőforrásainkra támaszkodás felemelő, belső világunkat megvalósító távlatait.
A kvantumtól a kozmoszig
Egy olyan világban élünk, melynek játékszabályait magunknak kell kitalálnunk, felfedeznünk. Ez a játékszabály-kitalálás maga is egy érdekes játék. Vannak olyan társasjátékok, melyekben a játszma éppen abból áll, hogy a be nem avatottnak rá kell jönnie, hogy a beavatottak milyen egyezményes játékszabályok szerint reagálnak. Ismert játék például, hogy kiküldik a játékost, és a beavatottak megállapodnak abban, hogy az a játékszabály, hogy körbeadnak egy ceruzát, és amikor ezt egy szereplő aszerint mond „kereszt” vagy „egyenes” közleményt, hogy éppen az ő lábai egyenesen vagy keresztbe állnak. Eközben persze megtévesztésül a ceruzát úgy adják át, hogy megtévesszél a játékost, és épp akkor fordítják meg a cerkát, amikor egyenest mondanak, mert épp egyenesen, párhuzamosan állnak a lábai. És mivel általában senki sem figyel egy ilyen automatikus cselekvésre, hogy épp egymásra rakta-e lábait, vagy sem, a játék számtalan játékos félreértésre ad alkalmat. Ahogy a játékoshoz ér ceruza, természetesen a játékos kipróbálhatja, hogy jó elméletet alkotott-e a játékszabályról, azzal, hogy ő valahogy átadja a cerkát és bejelenti, hogy szerinte most „egyenes” vagy „kereszt” az érvényes. Ekkor a többiek a játékszabálynak megfelelően megmondják neki, hogy eltalálta-e a választ. A játék akkor ér véget, ha nemcsak hogy rendszeresen eltalálja a be nem avatott a helyes választ, de a játékszabályt is kitalálja. Egy másik változata ennek a játéknak a meglepetés verziója. Ilyenkor a beavatottak abban egyeznek meg, hogy mindenki ötletszerűen felel a kérdező barkochbaszerű kérdéseire, de úgy, hogy az összes eddigi igen-nem helyes maradjon! A játék így természetszerűleg egyre lassul, ahogy egyre nehezebb az összes eddigi válasszal összeférhető választ adni a következő kérdésre. Ha a játékos 20 kérdésen belül rájön erre a játékszabályra, nyert – ha nem, vesztett Ezekben a játékszabály-játékokban az észlelő a felfoghatót ténylegessé téve, a játékszabályoknak megfelelő viselkedést tanúsítva maga is résztvevővé válik! Ezzel az észlelő részt vesz a valóságépítésben! Miért keressünk más elvet, mint a legtermészetesebben adódót, amit puszta létezésünk ténye, észlelői mivoltunk ad azzal, hogy megvalósíthatóvá, résztvevővé tesz bennünket? A kvantumelv ugyanis épp azt mondja, hogy nem tudunk úgy észlelni, hogy be ne avatkoznánk az
24



Univerzum jövőjébe! Sőt Wheeler híres késleltetett választásos kísérlete arra utal, (az ő értelmezésében), hogy csak az utolsó pillanatban döntjük el, betesszük-e a detektort az elektronpályájába, az elektront visszamenőleg arra kényszerítjük, hogy eldöntse az időben visszafelé terjedő múltjában, hogy is indult el, részecskeként, vagy hullámként! Wheeler szerint így mosatni érzéseinkkel nemcsak az Univerzum jövőjét, de múltját is megváltoztatjuk! Az Univerzum megszületésének követelménye így visszamenő hatályú is. Ahogy az Univerzum a véletlen pillanatnyi vákuumingadozásokból elindul a megszületés felé vezető úton, szerepet kap a véletlen mutáció és a darwini fejlődés, és elindulhat megszületni egy emberiség. De vigyázat: ahogy a tábornok szabadon dönthet csapatainak mozgásáról, például egy dobókockát is felhasználhat döntéseihez, ugyanakkor, ha a játszma, a csata elvész, a tábornokot is lelövik. Egy olyan Univerzum, mely nem indít el megszületésre értelmes közösségeket, melyek jelentést adhatnának az Univerzumnak és önmagának, minden jelentést nélkülöz, és így megfosztja magát minden megszületési lehetőségtől. Wheeler bevezette még az „összecsatolás" elvét is. eszerint a múlt, a jelen és a jövő kvantummechanikai összecsatolása azt jelenti, hogy eleve nem is indulhat el a megszületés felé olyan világegyetem, ami nem garantálja leendő történelmében véges időszakon át fennálló értelmes, eszméket cserélő közösségek kifejlődését, akár a vakvéletlen irányította fejlődésen keresztül. a tudatosság kifejlődése a kommunikáló közösségekkel alapvető feltétele annak, hogy az Univerzum jelentést kaphasson, megszületésétől a végéig. A gravitációelméletben figyelembe véve a kvantumosság követelményét a három térdimenzió és a rendszer fejlődésének sebessége olyan pármennyiségek, amelyekre érvényes a határozatlansági elv. Ez viszont azt vonja magával, hogy a kettő nem határozható meg egyszerre tetszőleges pontossággal. Ha a hármastérhez ragaszkodunk, mint abszolút létezőhöz, semmit sem mondhatunk az időről, az időbeli fejlődésről! Ez arra utal, hogy a kvantumelv valahogy mélyebb, mint a háromdimenziós tér és az idő fogalma. Wheeler egy, az "Encyclopedia of Ignorence" című gyűjteményes kötetben megjelent cikkében öt okfejtést ad elő arra vonatkozóan, hogy a geometria miért és miben nem ad megfelelő fizikát, és miért szükséges egy alapvetőbb fogalommal, az előgeometriával (szubgeometria) felváltani." Az elektromosság léte a vákuum mikroszkópikus ingadozásait tanúsítja, és azt, hogy a vákuumban folyamatosan jönnek létre és tűnnek el különböző tartományok, fekete lyukak szálai. Ha egy ilyen ujjszerű betüremkedés az ingadozások közben elvékonyodik és elszakad, akkor két olyan pont, ami eddig egymás közvetlen szomszédja volt, elválik egymástól. De a kvantumfizika nem ismer a folytonosságban ilyen hirtelen változást. Kell, maradjon valamilyen kapcsolat a két pont között. Továbbá, mivel ez bármely két ponttal előfordulhat, azért mindenegyes pont az össze többivel ilyen típusú kapcsolatban kell, álljon, vagyis egyfajta módon minden pontnak az összes többi közvetlen szomszédja kell, legyen. Ezzel viszont a dimenzionalitás fogalma elveszti érvényét. Pá, geometria! Honnan tudja egy tőlünk tízmilliárd fényévre lévő kvazár, hogy ugyanolyan anyagi részecskékből kell felépülnie, mint ami nálunk szokás? Ilyen távoli tartományok egymással nem állnak oksági kapcsolatban. Vagyis akkor a téridőbe magába bele kellett legyen ültetve az információ, ami ehhez kellett. Az üres tér ezen tulajdonsága teljességgel összeegyezhetetlen a geometria minden eddig ismert fogalmával. Pá, geometria!" A fizika egy olyan lépcsőháznak tekinthető, amelyben minden lépcső egy-egy új szint, újfajta törvényekkel. Minden új szintre emelkedés a feltételek olyan extrém változását jelenti, ami elég a törvény érvényességi kereteinek meghaladásához. Például a folyadékok sűrűsége a mindennapokban jó közelítéssel állandónak vehető. De egy elég nagy nyomás képes összenyomni a legösszenyomhatatlanabbnak tűnő folyadékot is. Ugyanígy a vegyérték fogalmával jellemezhető birodalom is véges, elég nagy hőmérsékleten már magreakciók is végbemehetnek. A fekete lyuknál megmaradó összes mennyiség a tömegenergia, az elektromos töltés és a forgatónyomaték. De ezek egyikének sincs jelentése, ha a zártnak tekintett Univerzumra vonatkoztatjuk. Végül, az Univerzum klasszikus fizikával megjósolt összeomlása túlhaladja a teret és az időt, mint érvényes kategóriát. Ebben minden törvény kerete összeomlani látszik, éppúgy, mint maga a geometria fogalma. Pá, geometria! A sókristály szerkezete semmit sem fed fel magáról a NaCl molekula és az alkotó atomok összetételéről. A gravitáció minden törvénye levezethető csoportelméleti megfontolásokkal. A csoportelmélet áll a geometria dinamikájának szívében. Ez azt mutatja, hogy létezik egy szerkezet a geometria alatt. Pá, geometria! Ahogy a fénysebesség egyszerűen megkapható a vákuum elektromos és mágneses áteresztőképességéből, ugyanúgy a gravitációs állandó is mélyebb jelentést kell, hogy kapjon. Nincsenek megmagyarázhatatlan természeti állandók! Szaharov szerint a tér olyan üres kolbászbőrhöz hasonlítható, ami nem mutat ellenállást a hajlítással szemben, amíg meg nem töltjük az ízletes töltelékkel, a részecskék és a terek zéruspont-energiájával. A gravitációs állandó a tér elemi részecskéktől és terektől nyert tulajdonságait tükrözi. A téridő fizikájánál mélyebb elméletnek kell
25



számot adnia ezekről, ami az első lépésben éppúgy bonyolultabb elméletet eredményez, ahogy a rugalmasságtannál közvetlenül mélyebb elméletek, melyek sokfajta atomi és molekuláris erőkkel dolgoznak. De várható a még mélyebb szintről egy újabb, még drasztikusabb leegyszerűsödés, ahogy a kvantummechanika is egyszerűbb elvekből tudta teljesebben megmagyarázni a rugalmasság jellemzőit. Ez pedig az előgeometria fogalma kell, legyen. Pá, geometria! Billió és billió esemény zajlik le hihetetlen és felfoghatatlan gazdagságban az előtér vizein. Épp ezen események nagy száma az, ami alapot ad a téridő folytonosságának kiépüléseihez, és a törvények rendjének létesüléséhez. Ahogy az elemi részek nevetnének, ha valaki elmesélné nekik a makroszkopikus szinten uralkodó hőtan második főtételét (ami szerint a részecskék mozgása által képviselt hő, mint rendezetlenség, minden zárt fizikai rendszerben állandó vagy m éginkább növekszik), ugyanúgy beláthatatlan egyedi gazdagság jellemezheti az előtér óceánját. Hogyan szerveződnek az elemi építő mozzanatok a nagy szerkezetté, ami számunkra felfogható valóság? Nincs erre vonzóbb kulcs, mint az a hasonlat, amelyben az egyedi információk jelentéssé szerveződnek. Hogyan is lehetne egyébként egy megérthető Univerzumot felépíteni?"
Kozmikus óramű
A természetben az univerzum tágulásán kívül – ami lehet, hogy összehúzódásra vált, ha sűrűsége egy kritikus érték feletti – ismerünk egy általános, egyetemes folyamatot, ami kitünteti az idő folyásának irányát azzal, hogy nem megfordítható: ez a rendezetlenség, az entrópia növekedése. Ez a törvény zárt rendszerekre igazoltan működik a Földön a termodinamika II. főtételének értelmében. Úgy tűnik viszont, hogy nem kerülünk ellentmondásba, ha feltételezzük, hogy a földi törvények érvényesek a csillagok és a galaxisok világára is. Ráadásul az univerzum fejlődik. Talán a hőtan második főtétele a világegyetem egészére is alkalmazható, és ez az oka a kozmikus idő létének? Ha így van, ez azt jelenti, hogy a világegyetem egy rendezettebb állapotból halad egy rendezetlenebb felé. A rendezett állapot viszont termodinamikailag valószínűtlen. Ahhoz, hogy egy kezdeti rendezettség 15 milliárd éven át fenntartson egy kozmikus folyamatot, a rendezettségnek igen nagyfokúnak kellett lennie, azaz a termodinamikai valószínűtlenség igen magas volt az univerzum kezdeti állapotában. Ilyen tartós, kozmikus időskálán fennálló, a termodinamikai egyensúlytól távoli állapotot csak egyet ismerünk: az életet. Az élőlények éppen attól élnek, hogy a termodinamikai egyensúlyt (a hőmérséklet kiegyenlítésétől magukban környezetük hőmérsékletének végleges felvétele) – tartósan távol tudják tartani maguk. Bizonyos értelemben talán azt mondhatjuk, hogy addig van idő, amíg az univerzum él. Érdekes, hogy a termodinamika főtételét bizonyítani próbálva, Boltzmann eljutott a H-tételhez. Később kiderült azonban, hogy H csak a méréstől nő, mérés nélkül a klasszikus fizikában éppúgy, mint a kvantumfizikában H mozgásállandó, nem változik a folyamat során. Azaz Boltzmann valójában azt bizonyította be, hogy mérés nélkül az entrópia sohasem nő. Az időt az emberi beavatkozás indítja el! Ez azt jelenti, hogy az ember hozza folyamatosan valószínűtlenebb állapotba az univerzumot! Kérdés, hogy ez a valószínűtlen állapotba hozás az univerzum kezdeti állapotában volt a legerősebb, s azóta „magától” fejlődik, vagy talán éppen fordítva, egyre valószínűtlenebb állapotba hozzuk a fejlődő világegyetemet? Egyre élőbbé tesszük az univerzumot? Fred Hoyle, a világ talán legnevezetesebb csillagásza szerint a kozmológia legfontosabb adata az univerzum extrém magas információtartalma. Például az enzimek, ezek a biológiai reakciógyorsítók, katalizátorok 10-20 különböző aminosavból épülnek fel. Ezek mindegyikének a megfelelő sorrendben a megfelelő helyen kell állnia ahhoz, hogy az enzim alakja biztosíthassa működését. Annak valószínűsége, hogy ezek véletlenül megfelelő helyre kerüljenek, Hoyle becslése szerint kisebb, mint a 10-20, vagyis 0,000.000.000.000.000.000.01. mivel több mint 2000 különböző, független enzim szükséges az élethez, ezek mind véletlenül létrejöhettek, csak éppen kisebb, mint 10-40, valószínűséggel. Ha az egész univerzum anyaga egyetlen őslevest alkotna, akkor sem lenne elég az univerzum egész kora arra, hogy mind a 2000 enzim legalább egyszer valahol véletlen kombinációval létrejöhessen. Ugyanakkor figyelemreméltó, hogy ugyanazok az enzimek szerepelnek a baktériumban, mint az emberben, és az evolúció évmilliárdos története óta ebben nem történt változás. Ez talán arra utal, hogy az élet kozmikus jelenség. Az egész univerzumnak egy döntő tulajdonsága kell az élet lehetőségének megteremtéséhez. Az univerzum szerkezeti állandóiban ez az óriási információ az atomok és a molekulák szabad kombinációjának rendjében rejlik. Akkor viszont hol van elrejtve? Ha az anyagi minőségtől független fizikai törvényekben, akkor a szilícium-kristályok is kutya kötelesek lennének a folyókban számítógéppé szerveződni, jóval gyorsabban, és általánosabban, mint a szerves élet „ősnemzése”. Ha viszont sem a szerkezeti állandókban, sem a fizikai törvényekben nem lehet, csak a kezdeti és a határfeltételek rejthetik. Igen ám, de a standard kép szerint a világegyetem
26



az Ősrobbanásban keletkezett. Egy homogén és izotróp, egynemű és gömbszimmetrikus robbanásfelhő miféle módon tartalmazhat olyan megkülönböztető jegyeket, amelyek később programozhatnák az atomok aminosavvá és enzimmé való összekapcsolódásának rejtélyét? Ehhez valamiféle kozmikus géneknek kellene tekinteni az atomokat! Tehát visszajutunk a kérdéshez: csak akkor tud-e életet létrehozni az univerzum, ha már eleve élő? Talán arról van szó, hogy az Ősrobbanás legelején jelen van az élet, még a Planck-hossz alatt, ahogy Tipler szerint az Omega pontban, a világegyetem egy lehetséges ideális végállapotában is fennmaradhat az élet a Planckhossznál kisebbé összerobbanó univerzumban? Vagyis az univerzum egy végtelen életet tartalmazó alfa-pontból született? Ha viszont kizárjuk ezt a lehetőséget, akkor arra a következtetésre kell jutnunk, hogy következtetésre kell jutnunk, hogy kezdetben az univerzum információtartalma elhanyagolhatóan kicsi volt. Azóta az élet véletlen kombinációkkal kifejlődött, s ma az univerzum információtartalma csak kozmikus vagy szuper-kozmikus számmal jellemezhető. Vagyis olyan rendszer, amely a semmi információból szuper-kozmikus információt képes gyártani. Tipler szerint az információraktározás és feldolgozás az élő rendszerek leglényegesebb tulajdonsága. Tehát: ha az univerzum nem volt eleve élő rendszer, akkor története alatt vált azzá! A fizika mozgástörvényei, a jelenségek változásának törvényei két különböző, de egymással számszerűen egyenértékű alakban írhatók fel. Az egyik maga a változást követi nyomon. Ez a mozgásegyenletek differenciális (az egymásra következő időpontok mozgásállapotainak különbségeit megadó) alakjával adott. Ennek a megkülönböztetésnek szereplői az erő, a gyorsulás stb. – azok az állapotjelzők, amelyek a pillanatnyi leíráshoz szükségesek. A pillanat leírásának, a rákövetkező pillanat megjóslásának, kiszámításának igénye az, ami behozza az ok és az okozat fogalmait, az oksági szemléletet. Mivel a fizika túlnyomórészt gyakorlati célok elérésére jött létre, ez a gyakorlati szemlélet, a technikáéhoz közel álló látásmód a differenciális alakot igényli, s így sokkal gyakrabban fordul elő a fizikában. A másik szemlélet az integrális alakra épül, matematikailag nem differenciálegyenletekkel, hanem integrál-kifejezésekkel operál. Ez az egész folyamat tulajdonságaiból vezeti le az egyes közbenső állapotokat. Emiatt megjelenik az okság helyett a célszerűség, amely minden részletet a nagy minta szerint határoz meg. A kiválasztott jelenséget ez nem nyomon követi, hanem a kezdő és végállapot közti változás pályáját az összes lehetséges pálya közül választja ki. A megvalósuló pálya az lesz, amelyik bizonyos mennyiséget, a „hatást” minimalizál. A „hatás” fizikai definíciója szerint teljesítmény dimenziójú, így a fizika „legkisebb hatás” elve azt fejezi ki, hogy a jelenségek a kezdő állapotból a lehető legkisebb munkabefektetéssel jutnak el. Ez a szemlélet úgy értelmezhető, hogy a vizsgált rendszer a változás előtt felméri az összes lehetséges rendelkezésre álló pályát. Ezek mindegyikéhez más és más energia-befektetés szükséges. A minimális energia-befektetésre, gazdaságosságra törekvő rendszer ezeket mintegy előre „letapogatja”, felméri, - ehhez nincs időre szükség – s ezután dönt, s ballag vagy cikázik a leggazdaságosabb pályán. És sohasem téved egy jottányit sem. Ez az integrális szemlélet matematikailag kifejezve éppúgy nem igényli a szándékosság és a célszerűség beveszetését, mint ahogy a differenciális alak nem tartalmazza matematikailag az okság fizikai elvét. A két teljesen különböző szemlélet ugyanakkor matematikailag, számszerűen mindig ugyanarra vezet! Az integrális szemléletet fel lehet írni olyan alakban, amely a meg nem valósuló pályák és a megvalósuló pályák közötti eltérésre, variációra épül. Ez a felírás azt jelenti, hogy a megvalósuló pálya az lesz, amelyre ezek a variációk eltűnnek. Szigorú értelemben véve ez nem csak minimumot, hanem maximumot is jelenthet. Maximális hatás fordulhat elő, például, ha a Föld simának képzelt felszínén elgurítunk egy golyót, és megvizsgáljuk, milyen pályán érheti el a mögötte lévő pontot. Tapasztalatból tudjuk, hogy fékező hatás hiányában a golyó tényleg elgurul körbe, s így eléri a háta mögötti pontot a Föld egy főkörén. Ez a főkör a legnagyobb sugarú kör, amely átmegy a kiinduló ponton. A golyó elvben választhatna kicsit más irányt, s így kisebb sugarú kört, vagy akár visszakanyarodhatna hátra, s így rövidebb pályán jutna el a kiszemelt végpontra. A variációs elv szerint azonban ilyen esetekben a hatás maximalizálása választja ki a megvalósuló pályát. A legkisebb hatás elvét Mauperuis fedezte fel 1744-ben. Értelmezésében ez az elv, mint Isten létének bizonyítéka szerepelt, amennyiben azt fejezi ki, hogy a Természet mindig a legegyszerűbb eszközökkel éri el kitűzött céljait. Max Planck pedig egyenesen a legvégső és legistenibb fizikai elvnek tekintette a legkisebb hatás elvét, ugyanis „tartalmát és formáját tekintve a legkisebb hatás elve áll a legközelebb az elméleti kutatás eszményi végső céljához, ahhoz, hogy minden jelenséget egyetlen egyszerű elvből vezessen le. Az egész mechanika és az elektromágnesesség levezethető ebből az elvből.” Azóta a kvantumelmélet és a kvantumgravitáció egyenleteit is leszármaztatták a legkisebb hatás elvéből, s szokásosnál még általánosabb, még szimmetrikus alakban.
27



Newton első törvénye, a tehetetlenség törvénye a következő módon kapható meg a legkisebb hatás elvéből. Feltesszük, hogy a tér egynemű, azaz a jelenség – amely most egy magára hagyott mozgó test – nem független attól, hogy Budapesten vagy a Balatonon végezzük-e a kísérletet. Ez a homogenitási feltétel. Másrészt a jelenség feltehetően nem függ attól sem, hogy észak vagy dél felé mozog a test, vagyis iránytól független. Ez az izotrópia felvetése. Ha ehhez még hozzávesszük a Galilei-féle relativitási elvet, amely kimondja, hogy a jelenség ugyanaz, mindegy, hogy a szárazföldön ülve vagy egy hajóból írjuk le (a jelenség minden inercia-rendszerből nézve ugyanaz), ezzel már eléggé megkötöttük a fizikát ahhoz, hogy a jelenség csakis egyféleképpen folyhasson le egy erőmentes térben. A legkisebb hatás elvét felírva, az integrál alatt szereplő függvény a fenti elvek – a homogenitás, az izotrópia és a relativitás elve – egyértelműen meghatározzák. Az így felírható mozgásegyenletek erre az esetre azt állítják, hogy ilyen körülmények között a sebesség nem változik, hiszen a függvényt (amit először Lagrange írt fel, s ezért róla nevezték el) nem függhet a helytől a homogenitás elve, az iránytól az izotrópia elve miatt, sőt a sebességtől is csak négyzetesen függhet a Galilei-féle relativitási elv miatt. A hatás akkor lesz minimális s kezdő- és a végpont között, ha a mozgási energia nem változik, vagyis a test nem változtatja mozgási állapotát, egyenletes sebességgel mozog, amíg külső erő nem hat rá. Ha a tömegpontok között erők hatnak, a legkisebb hatás elvéből Newton második törvénye következi, erő = tömeg ∗ a.
Ha a homogenitás és az izotrópia feltevését elvnek tekintjük – hiszen, amint láttuk, jelentőségük alapvető, elvi – akkor végeredményben négy elvből (legkisebb hatás elve, homogenitás elve, izotrópia elve, inerciarendszerek egyenértékűségének elve) megkapjuk a teljes mechanikát! Minden mozgásegyenlet, megmaradási törvény ezekből az alapelvekből adódik. A fizikát ezek az elvek viszik be a formalizmusba. A századfordulón Oether bebizonyította, hogy minden megmaradási törvény leszármaztatható szimmetria-elvekből, a tér pontjainak, irányainak egyenértékűségétől. A mozgásegyenletek a variációs elvek speciális feltételek között érvényes alakjai. A variációs elv mellé még kiegészítő elveket kell felvennünk, hogy megkapjuk a mozgásegyenleteket. A variációs elvek tehát a legáltalánosabb, ugyanakkor a legegyszerűbb és legalapvetőbb elvek a fizikában, amelyekből az összes többi egyenlet és tétel leszármaztatható további alapelvek bevezetésével. A variációs elv a fizika végső, alapvető elve. A differenciális alakú mozgásegyenletekkel szemben a variációs elvek a Természet működésének alapelvei, a Természet mélyebb szintjét írják le. A rész és az egész közötti kapcsolatot az integrális szemlélet, a variációs elv képes csak megmutatni, a differenciális szemlélet csak a rész és rész közötti kapcsolatot tárgyalja. Ugyanakkor, amikor az egész meghatározza a részek kibomlásának folyamatát, a részek tetszőleges számú egymásra-következése sem képes az egészt egészében elénk állítani.
A Nap különleges csillag
A csillagászat története egyben szemléletünk története is. A régi athéniak istentelenség vádjával perelték be Anaxagorászt meg azt állította, hogy a Nap nem istenség, csupán izzó érctömeg. Sajnos a krónikák nem szólnak arról, hogy a bírság hogyan és milyen alapon döntött, mit tartott perdöntő bizonyítéknak. Ebben a materializmusban ugyanis van valami igazság, a Nap valóban rendelkezik anyagisággal. Meleg. Süt. Anyagi testeket felmelegít. De ebből lehet-e arra következtetni, hogy a Nap nem istenség, csupán izzó érctömeg? Az emberi test is meleg. Lehet ebből arra következtetni, hogy az ember csupán langyos massza? Léteznek-e anyagisággal rendelkező élőlények? Azt hiszem, nem kétséges, hogy a válasz: igen. De ha ez így van, akkor a Nap lehet attól élő, hogy melegít! Hogyan és mi által lehetne bizonyítani, hogy a Nap nem élő? Ha az életerő valamiféle anyagi testiséggel, egy meghatározott tömeggel rendelkezne, egyszerű lenne a materialista helyzete. De ha az életerő éppen a testiséggel rendelkező alkotórészek szerveződésében nyilvánul meg, akkor már csak közvetve nyílna erre mód. De vajon Anaxagorász tudta, miféle szerveződésűnek kéne lennie a Napnak, ha élőlény lenne, és képes volna a Nap egészének anyagát átvizsgálni, és miután ezt megtette, megállapította volna, hogy a keresett szerkezetű, szerveződésű anyagi test a Napon nem található? Ez a lehetőség teljes bizonyossággal kizárható. A Nap élettelen gázgömb mivoltát csakis földi anyagi jelenségek vizsgálatából következtették ki. Amikor Newton megállapította, hogy a Hold ugyanúgy esik a Föld felé, mint az alma, amikor leesik fájáról, ez szintén nem bizonyította, hogy a Nap élettelen, hiszen az alma is élőlény, mégis érvényesek rá a fizika törvényei. A legvalószínűbbnek azt tartom, hogy a szükséges vizsgálatot azért nem végezték el a szakemberek, mert ez ellentmond a szakemberekbe társadalmilag beültetett és érvényesített szemléletnek. Azok a hatalmasságok, akik létrehozták, vagy fenntartják az egyetemeket, gondoskodtak róla, hogy az ott
28



tanító tanárok szemlélete túlnyomórészt materialista legyen. Emiatt azonban a szükséges vizsgálatok a Nap élő vagy élettelen természete kérdésében mindmáig elmaradtak. Ennek hiányában az a nézet, miszerint a Nap egy élettelen gázgömb, puszta eshetőség, megalapozatlan feltevés. Mindenesetre a materialistáknak nem volt elég az sem, hogy a Napot élettelen gázgömbnek mutassák, és hogy trónfosztva, nevét is kisbetűvel írják, mint Nemecsekét a Pál utcai fiúk, a legutolsó rangú közlegény büntetéseként. Ezen kívül még arra is igényt formáltak, hogy a Napot egy közönséges átlagos csillagként mutassák be a nagyközönségnek, ezzel is tompítva a közérdeklődést a csillagászat iránt. Szándékukat könnyű volt érvényesíteni, hiszen csak a megfelelő értékelési szempontokat kellett kiválasztani, amik szerint a Nap nem tűnik különlegesnek, és máris elérhető a kívánt eredmény. A régibb korokban, a józanész nevében elszámoltatták a tudósokat, és elvárták, hogy tiszta, világos és mindenki számára érthető módon számoljanak be eredményeikről. Mára viszont a köznép és a szaktudósok között az új tudomány mesterséges válaszfalat hozott létre ezért a józanész fennhatóságára hivatkozó emberek szemléletét mára sikerült elbizonytalanítani. A modern tudomány így soha nem látott diadalt ülhet a józanész fennhatósága felett, és eddig nem sejtett mértékben a tudományt vezérlő, személetét meghatározó körök akaratának szócsövévé válik. Léptennyomon felbukkan, hogy a kvantummechanika nem érthető meg a józanész alapján, és így tovább, a józanész megcsúfolásának nagyobb dicsőségére. Így tör elő a misztika a tudomány egyre sötétebb bugyraiból. Hogy eközben mennyi valótlanságot állítanak, arra jó példa a Nap középszerűségének esete. Vizsgáljuk most épp ezért meg, középszerű csillag-e a Nap? Van-e egyetlen olyan tulajdonsága, amely figyelemreméltóvá teszi. E kérdésnek nem kell szükségszerűen központi jelentőségűnek lennie, hiszen a fő kérdés, hogy a Nap élettelen-e vagy sem. De mivel a Nap élő mivoltáról már más tanulmányokban tudósítottam, ezért itt az ideje, hogy egy újabb bástyát hódítsunk el a megmételyezett köztudat és hamisság állásaiból! Erre külön alkalmat adnak Guillermo Gonzalez, a washingtoni egyetem csillagászának nemrég megjelent, és nagy feltűnést keltő cikkei. Először is, a Nap magányos csillag, nincs közvetlen mellette keringő csillag-társa. Ebben meglehetősen elüt az átlagos csillagoktól, amik viszont túlnyomórészt kettős vagy többes csillagrendszert alkotnak. Ráadásul, ha egy csillag társa halvány, magányosnak látjuk, miközben valójában társas, és így a 7%-os arány valószínűleg csak alsó határ. Mai tudásunk szerint a csillagok túlnyomórészt társasan, együtt keletkeznek, csillag-asszociációkban születnek. Egy-egy ilyen csillagfüzér több százezer csillagot is tartalmazhat. Ahogy azt Ambacurjan örmény csillagász felfedezte, ezek a csillag-asszociációk mind tágulnak, tagjaik egymástól távolodnak. Ezért gondolt arra Ambacurjan, hogy a csillagok egy sűrű ősanyagból, annak tágulása révén jönnek létre. Óriási kvazárok (csillagszerűnek tűnő, de valójában Naprendszer-méretű, de Tejútrendszer-tömegű égitestek) forgástengelyük mentén anyagcsomókat dobnak ki magukból. Esetenként tíz kidobott anyagcsomó figyelhető meg egy vonalban. Ezek némelyike maga is galaxis-tömegű. Fiatal, HerbigHaro típusú, pár millió éves csillagoknál hasonló anyagcsomók kidobódását, kilövését figyelték meg a csillagászok. Akkor viszont furcsa, hogy hogyan lehet a Nap magányos csillag? Vagy valamikor volt társa, csak eltávolodott tőle? De a Nap és a Naprendszer anyagának elemzése arra utal, hogy mindkettő kb. 4.6 milliárd éves. Ez viszont kizárja, hogy a Napnak születésekor csillag-társa lehessen! A Nap tehát nemcsak magános csillag, de egyedül is született. Ilyesmit eddig nemcsak hogy nem figyeltek meg, de elméletileg sem tűnik valószínűnek. A Nap keletkezését ugyanis egy szupernóvarobbanásnak kellene beindítania. A szupernóva-robbanás nem történhetett a Nap közvetlen közelében, hiszen nincs a Nap szomszédságában szupernóva-maradvány. Akkor viszont a szupernóva ledobott gömbhéja a Nap közvetlen szomszédságát is érintette. Ha a Nap ősköde nagytömegű, terjedelmes volt, akkor ezt a szupernóva kidobott anyaga egész szélességében kellett összenyomja, vagyis több csillagnak egyszerre kellett létrejönnie. Ha még sincs a Napnak társa, az azt jelzi, hogy a Nap ősköde éppen Nap-tömegű volt. Ilyen kis ködök különálló képződése viszont azért valószínűtlen, mert az egész Tejútrendszernek egy ősködöt kellett alkotnia egykor, és az összes csillag ebből az egységes ősködből kellett képződjön. A Tejútrendszer spirálkarjai is egységes anyagiságot jelentenek. Hogyan és mikor szakadt le a Naprendszer ősköde a Tejútrendszeréről? A tejútrendszer a Naprendszer előtt körülbelül 5 milliárd évvel keletkezett. Egy-egy csillagtársulás felbomlási, tágulási ideje pár százmillió év. Lehet, hogy a Naprendszer ősköde már a Tejútrendszer keletkezésekor különvált a Tejútrendszer ősködéről? Vagy erre csak párszáz millió éve került sor? A csillaggá szerveződés folyamatát nem ismerjük annyira, hogy erre a kérdésre választ tudjunk adni. De menjünk tovább! A csillagászati könyvekben nem mulasztják el megemlíteni, hogy a Nap már csak tömegénél fogva is átlagos csillag. Egy materialista, aki mindent a tömege szerint, számszerűségében értékel, hogyan is tudná felfogni, hogy vannak olyan tényezők, amilyeneknek nem a tömege a leglényegesebb tulajdonsága. De ezen túl, vizsgáljuk meg, igaz-e egyáltalán, hogy a Nap tömege szerint átlagos csillagnak tekinthető. Gonzalez rámutatott, hogy a Nap közvetlen szomszédságában ritka az ilyen nagy tömegű csillag, a Nap környezetében a felső tíz százalékhoz
29



tartozik, ami ellentmond a nap állagos tömegűvé minősítésének. De van egy valóban mélyreható, különleges sajátsága is a Napnak. A Nap ugyanis a hasonló korú, tömegű, fejlődési útú (populációtípusú) és színképű csillagoknál 50%-kal több nehéz elemet tartalmaz. Pontosabban, ahogy azt Sofia és munkatársai (Sofia et al., 1994) megmutatták,) a Napon a szén, a nitrogén és az oxigén gyakorisága a hasonló, a Nap szomszédságában a Nappal egyidőben képződött (fiatal, I populációs csillagokhoz képest 1.5-2.5-szeres többletet mutat! Ez a tény minden várakozásunknak ellentmond-, írják Sofiáék. Ha ehhez még hozzávesszük, hogy a Nap éppen a környező csillagokhoz képest mutat ilyen jelentős eltérést, akkor végkép érthetetlennek tűnhet, hogyan tudott a Nap ősköde úgy leválni a többiről, hogy meglehetősen kis tömegű legyen (ne képződjön egyszerre több csillag is belőle), de ugyanakkor valamiféle folyamat feldúsítsa a szén, a nitrogén, oxigén (az élethez legfontosabb elemek) gyakoriságát 50-150%-kal! Tegyük fel, hogy egy szupernóva felel a dúsításért, hiszen mai tudásunk szerint a szupernóva az egyetlen jelölt a nehéz elemek jelentős mennyiségben termelésére. Szén, oxigén és nitrogén ugyanis csak 100-300 millió fok felett termelődik, és még ki is kell jutnia a csillagközi térbe ahhoz, hogy fel is tudjon dúsítani egy-két ködöt. De akkor a környező ködöket is fel kellett dúsítsa, és épp ennek nincs nyoma, mert éppen azokhoz képest dúsult a Nap nehéz elemekben! Vagy egy irányított külső hatás lenne erre képes (de ilyet a csillagászat nem ismer), vagy, nem marad más hátra, a Nap maga kellett létrehozza a nehéz elemeket 5 milliárd éves életútja alatt a többi hasonló csillaghoz képest többlet nehézelemet termelve. Léteznie kell akkor a Napban olyan jelenségnek, ami a Napban működik, de az összes hasonló csillagban nem – és ami nagy bőségben termeli a nehéz elemeket. Vizsgálataink alapján fény derült arra, hogy a Naprendszer élettartama alatt folyamatosan zajlik a nehézelemek termelése és kiáradása a Napból. Ezek a vizsgálatok azt jelzik, hogy a Napban nemcsak a nyugodt napmag égeti el a hidrogént héliummá, hanem a napmag forró buborékaiban több száz millió fokon nehéz elemek is termelődnek és jutnak ki napkitörésekben a Nap felszínére, és innen a bolygóközi térbe. Rendben van – de miért nem működik hasonló folyamat a szomszédos, hasonló csillagokon? Talán nincs bolygórendszerük? Vagy van, csak épen nincs úgy behangolva, hogy ilyen forró buborékokat tudjon létrehozni? Talán csak alacsonyabb hőmérsékletet képesek a bolygók a szomszédos csillagok belsejében előidézni? Akárhogy is, a Nap valóban különleges, rendkívüli adottságokkal rendelkező csillagként kezd bemutatkozni nekünk. A mai csillagászatban a csillagok legfontosabb átfogó jellemzői: a fényesség, a felszíni hőmérséklet, a méret (a csillag átmérője), a tömeg, a kémiai összetétel és a tengely körüli forgás időtartama (ez a „rotációs periódus”). Persze, ezek a mennyiségek nem teljesen függetlenek egymástól. Tudjuk, hogy csillagokról van szó, vagyis feltehető, hogy ezek anyagának eloszlását, a csillag felépítését anyagának gravitációs vonzása és nyomásának egyensúlya fogja meghatározni. Másrészt, az is világos, hogy a megtermelt energia nem marad a csillagban, hanem amennyi megtermelődik, annyi ki is szállítódik a csillag felszínére, és onnan kisugárzódva ez adja a csillag fényességér. Így a különböző jellemzők között összefüggések állnak fenn. Ezek közül a legkönnyebben meghatározhatók a fényesség és a felszíni hőmérséklet. A csillagászat egyik alapvető tétele (a Vogt-Russel tétel) kimondja, hogy a csillagok alapvető jellemzői a tömeg, a fényesség és az átmérő, s hogy ezek között fennálló összefüggés miatt a háromból elég két mennyiséget megadnunk, s ezzel a csillag szerkezetét, anyagának eloszlását (adott életkorban) egyértelműen meghatároztuk (mivel a legtöbb csillag kémiai összetétele azonosnak vehető). Ezért ésszerű a feltételezés, hogy a Naphoz hasonló fényességű és hőmérsékletű csillagok minden fő jellemzője azonos. Ekkor pedig az a kérdés, hogy a Nap átlagos, vagy rendkívüli csillag, annak vizsgálatát jelenti, hogy az azonos fényességű és hőmérsékletű csillagok között a Nap egyéb tulajdonságai megegyeznek-e a csillagok átlagos egyéb tulajdonságaival, vagy sem. Nemrég Guillermo Gonzalez, a washingtoni egyetem professzora összehasonlította a Nap és a Naphoz hasonló csillagok egyéb jellemzőit. Először is, a 30 fényéven belüli körzet csillagainak mintegy 88%-a halványabb a Napnál, tehát a Nap egyik elsődleges jellemzője, a fényessége, nem tekinthető átlagosnak. De ez a fényesség nem állandó, hiszen a Nap fényessége, kisugárzott energiájának energia szerinti eloszlása a naptevékenység közel 11 éves ciklusával együtt fut. A Naphoz hasonló tevékenységet mutató csillagokhoz képest a Nap összfényességének változása alacsonynak tűnik, vagyis szintén nem tipikusnak. Vegyük most a kémiai összetételt! Az új csillagászati mérések az eddigieknél jóval nagyobb pontosságúak, és így már 25 kémiai elem átlagos csillag-gyakorisága vethető össze a Napéval. Kiderült, hogy a Napon a legtöbb, a hidrogénnél és héliumnál nehezebb elem gyakorisága, 10-20%-kal nagyobb, mint a hozzá hasonló színképtípusú (vagyis felszíni hőmérsékletű), és a _Tejút központjától hasonló távolságban található csillagé. Nemrég arra is fény derült, hogy a Nap közvetlen szomszédságánál, a csillagközi anyagfelhőknél oxigénben jóval dúsabb (Gonzalez, 1999, Gummerschbach et al., 1998,). Ez az eredmény különösen akkor érdekes, ha meggondoljuk, hogy a Nap éppen ebből a csillagközi ősködből keletkezett. A Nap szomszédos, szintén G típusú csillagokhoz képest fémekben gazdagabb, oxigénben gazdagabb, de
30



szénben szegényebb. A lítium-gyakoriság, ami együttfut a hőmérséklettel, a csillagtevékenység fokával, és a fémtartalommal, a Napon ismét csak alacsonynak bizonyult. A Nap elhelyezkedése a Tejútrendszerben, és mozgása szintén figyelmet érdemel. Kiderült, hogy a Nap tejútrendszerbeli sajátmozgása jóval lassúbb (kb. 13 km/s). De a Nap mai, Tejútrendszerbeli helyzete se tipikus. Am1g a Nap és a hasonló korú legtöbb szomszédos csillag átlagos távolsága a Tejútrendszer fősíkjától legfeljebb 130 fényév, addig a Nap mai távolsága kisebb mint 40 fényév. Másrészt, mivel a Nap éppen együtt forog a Tejútrendszer magja körül a spirálkarral, azaz az ún. együttforgó zónába esik. Gonzalez megmutatta, hogy mindezekben a tulajdonságokban egy közös sajátság mutatkozik: és ez éppen a földi, az emberi élet kifejlődésének feltétele! Először is, a Nap viszonylag magas fényessége (és ezzel járó nagyobb tömege) a szomszédos átlagos csillagokhoz képest különösen kedvező a lakható zóna kifejlődéséhez. A kisebb fényességű csillag lakható zónája ugyanis a csillaghoz közelebb kell, hogy legyen, ott viszont már erősebb a gravitáció „kötése”, az, ami a Merkúrt arra kényszeríti, hogy mindig ugyanazon oldal átfordítsa a Nap felé. Így tehát a lakható zóna bolygója mindig ugyanazon oldalát kéne csillaga felé fordítsa, és ez megakadályozza az élet kifejlődését. A Merkúr Nap felé mutató (nappali) oldalán ugyanis 700 Kelvinnél is magasabbra fut fel a hőmérséklet, míg a Nappal ellentétes (éjszakai) oldalán -170 Celsius for uralkodik. Másrészt, a G színképtípusú Nap jóval több fényt bocsát ki, mint a nála kisebb tömegű (K és M típusú) törpecsillagok, márpedig a kék fény fontos a fotoszintézishez. Ugyanakkor a K és M törpék csillagkitörései jóval nagyobb veszélyt jelentenek az amúgy is közelebbi lakható zóna bolygójára. Ezenkívül figyelembe kell venni (Wetherill, 1996.), hogy a földtípusú bolygók a központi csillag tömegétől függetlenül éppen 1 csillagászati egység (1 CSE = a Föld és a Nap átlagos távolsága). Márpedig a lakható zóna a központi csillagtól mért távolsága rendkívül érzékenyen függ a csillag tömegétől. Ezért annak valószínűsége, hogy földtípusú bolygó épp a lakható zónában jöjjön létre, akkor a legnagyobb, ha a központi csillag tömege éppen megegyezik a Nap tömegével. Fejlett, mozgékony élet csak olyan bolygón jöhet létre, ahol az oxigén-molekula gyakori, a széndioxid molekula ritka. Ez pedig egybevág azzal, hogy a Nap oxigénben gazdagabb, szénben ritkább, mint hasonló fényességű, hőmérsékletű és korú csillagtársai. Mindezek mellet ismert, hogy a Nap tevékenysége, változékonysága és a földi klíma között is szoros kapcsolat áll fenn (Baranyi, Ludmány, 1994) . így viszont a Nap változékonysága és a földi élet kialakulása között is kapcsolat áll fenn. Gray (1999) azt is felvetette, hogy a földi klíma feltűnő, szokatlan állandósága az utóbbi 10 000 évben a naptevékenység különlegesen kiegyensúlyozott mivoltával függ össze. Természetes, hogy a földtípusú bolygók jórészt kőzetekből és fémekből állnak, anyaguk legnagyobb része a hidrogénen és héliumon kívüli anyagokból áll. Ezért valószínű, hogy földtípusú bolygók nem jöhetnek létre olyan csillag körül, amely ezekben a nehéz elemekben szegény, és kialakulásukhoz kedvező a nehéz elemek nagyobb gyakorisága, azaz éppen az a körülmény, ami a Napnál oly nagymértékben áll fenn. Tegyük hozzá Gonzalez vizsgálatához, hogy mai tudásunk szerint a más csillagok körül felfedezett bolygórendszerek egy vagy több, a központi csillaghoz rendkívül közel (kb. 1 CSE) keringő óriásbolygót tartalmaznak. Így tehát az ismert bolygórendszerekben nincs mód arra, hogy a lakható zónában földtípusú bolygó lehessen. Másrészt a naptevékenység 11 éves ciklusát minden jel szerint a belső, földtípusú bolygók (a Vénusz, a Föld és a Mars) együttállási periódusa (aa év) határozza meg. Amennyiben tehát fény derülne arra, hogy a 10 év körüli csillagtevékenységi periódus lényeges a fejlett élet kialakulásához, például a klíma kialakítása révén, annyiban arra is szükség lenne, hogy legalább három belső, földtípusú bolygó jöjjön létre a központ csillag körül, amelyek együttállási periódusa 10 év körül kell, hogy legyen. Másrészt az is ismert, hogy a naptevékenység periódusának meghatározásában a külső óriásbolygók is lényeges szerepet játszanak. Ha tehát egy másik csillagnál a külső bolygók együttállási periódusa nem ad egy 10 év körüli periódust, akkor a külső és a belső bolygók eltérő periódusa miatt a csillagtevékenység két eltérő periódus közé szerveződne, azaz kaotikusabb lenne a földinél, ami ismét csak kedvezőtlen lehet a fejlett élet kialakulásához. Így viszont arra a következtetésre kell jutnunk, hogy a fejlett élet kialakulásához a Naprendszer kísérteties hasonmására van szükség! Mivel pedig a Naprendszer kialakulása a véletlen tényezők halmozódása miatt a végsőkig valószínűtlen (ha nem vezetjük be a Naprendszer szervezőerejének fogalmát), ezért a Naprendszerrel szinte azonos bolygórendszer kialakulása is az. Még figyelemreméltóbb mindez, ha meggondoljuk, hogy a Naprendszer stabilitása, fennállása is mindössze 100 millió évre látható előre, a bolygók mozgását leíró tudomány, az égi mechanika mai állása szerint. Tehát lehet, hogy a Naprendszer 5 milliárd éve tartó fennállásához is külön stabilitást biztosító, eddig észre nem vett tényező van szükség! Mivel magyarázható mindez a különleges egybeesés-sorozat? Gondoljuk meg, hogy például a Nap változékonysága, ami mágneses eredetű, a Nap sugara (mármint átmérőjének fele) és forgási
31



mértékének függvénye. A forgási mérték pedig a Nap sugara, tehát kezdeti tömege és életkorának függvénye. Ha tehát egy Naphoz hasonló tömegű és sugarú csillagot veszünk, ennek forgási mértéke, sugara, és így változékonysága is meg kéne, hogy egyezzen a Napéval, a Vogt-Russel tétel értelmében. A Nap változékonysága viszont kirívóan alacsony. Ugyancsak ez áll fenn a kémiai összetételre vonatkozóan, ugyanis, feltéve az azonos kezdeti összetételt, azonos tömegű és sugarú csillagok azonos életkorban azonos kémiai összetételt kellene, hogy mutassanak! Ugyanakkor mi az előzőekből már tudjuk, hogy a Nap nem feltétlenül élettelen rendszer. Az élő szervezet leglényegesebb tulajdonsága viszont az öntevékenység. Ennek az öntevékenységnek meg kell, hogy legyenek a fizikai feltételei, de feltétlenül eltérő fizikai következményekre is kell, hogy vezessenek. Ha tehát a Naphoz hasonló fényességű és színképtípusú csillagok vizsgálata arra az eredményre vezet, hogy a Naphoz hasonló típusú csillagok két osztályba sorolhatók: az egyikbe tartozik az összes csillag, a Nap kivételével, a másikba a Nap, egyes-egyedül, akkor ezen el kell, hogy gondolkozzunk. Ha a Nap öntevékenységre képes, akkor fenn kell, hogy álljon tulajdonságai között egy olya, belső kapcsolat, amit a Vogt-Russel tétel nem vett figyelembe (hiszen ez a kapcsolat élő természetű). Akkor viszont a Nap egyes mellék-jellemzői eltérést is mutathatnak a tipikus értéktől! Elméletem segítségével magyarázható a Nap kémiai összetételének nehéz elemekben dúsulása, hiszen a forró buborékokban uralkodó magasabb hőmérsékleten a nehéz elemek termelése is gyorsabb, tehát azonos időtartam alatt több termelődik. Csakhogy itt azt is látnunk kell, hogy a külső feltételek egyértelműen meghatározzák a naptevékenység folyamatait, vagy ebben a Nap belső szerveződése, öntevékenysége is szerepet játszik? Úgy tűnik, hogy megnyílt az út a Nap öntevékenysége tanulmányozása, kísérleti ellenőrzése felé.
Csillagzene a Napból
Megbízhatóan ismerjük a Nap általános jellemzőit, tömegét, fényességét (a másodpercenként kisugárzott energiát), sugarát (méretét) és a napfelszín átlagos kémiai összetételét. A csillagszerkezet alaptétele értelmében (ez a Vogt-Russel tétel) egy csillag tömege és kémiai összetétele egyértelműen meghatározza a csillag szerkezetét, azaz a sűrűség, a nyomás és a hőmérséklet változását a felszín alatt a napmagig. Úgy tűnhet, hogy több adatunk is van a kelleténél ahhoz, hogy ismerjük a Nap teljes szerkezetét! A Nap fényességének ismerete tulajdonképpen a Nap életkorával áll összefüggésben. Minden csillagmodell fejlődik az idővel, a csillagok öregszenek, bennük az elemek átalakulásával energia termelődik. A felhasznált elemek a kémiai összetételt és az összfényességet változtatják, így a Nap fényessége csak kijelöli, hogy a csillagfejlődés melyik szakaszán alkalmazzuk a csillagszerkezet egyenleteit. A Nap sugarának ismeretében pedig a csillagszerkezet alapegyenleteinek leegyszerűsítése miatt fellépő paraméterek egyikét köti meg, a felszín alatti, „forrásban lévő” konvekciós zóna vastagságát. A napmodell ennyi adat ismeretében egyértelműen számolható. Azt jelenti-e ez, hogy mindent tudunk már a Napról? Huszonöt éve a csillagászok többsége bizony ezt gondolta. Mára kiderült, hol és milyen lényegesen hiányos ez a kép. De először vázoljuk a fenti ismeretek révén adódó, úgynevezett standard napmodellel kapott napszerkezetet. A Napban termelődő energia túlnyomó része egy viszonylag vékony, pár száz kilométer vastag rétegben hagyja el a Nap felszínét. Ez a vékony réteg a fotoszféra, a „fény gömbhéja”. Érdekes módon a fotoszférában a sűrűség ezen a pár száz kilométeren százezerszeresen lecsökken! Emiatt lép itt ki a fotonok legnagyobb része. Amíg a fotonok a Nap belsejéből mintegy tízmillió év alatt jutnak a fotoszférába a sorozatos elnyelődés, majd egy későbbi időpontban újrakisugárzódás láncolatában, a fotoszférából nyolc perc alatt érik el a Földet. A fotoszféra érdekes mintázatot mutat, mintha apró sejthálózat-szerű egységekre tagolódna. Ezeket az egységeket forró anyagelemek, úgynevezett konvektív cellák alkotják, amik hőtöbbletük miatt emelkednek a napfelszínre a felhajtó gyorsító hatására. Ez a hőmérséklet-különbség hatására fellépő anyagáramlás a felszín alatt mintegy 200.000 kilométeres tartományra terjed ki. Ezt nevezzük konvekciós zónának. A konvektív anyagáramlás energiaszállítási hatásfoka csak közelítőleg ismert, amiatt a konvektív zóna mélysége sem volt elég pontosan ismert az elmúlt évtizedekig. A konvektív zóna alatti tartományban nincs makroszkopikus, nagyléptékű energiaszállítás, anyagáramlás, így ott a sugárzási folyamatok alakítják ki az egyensúlyi állapotot. Így a Nap középpontjától sugarának kb. 70%-áig terjed ki ez a sugárzási zóna. A Nap energiatermelő folyamatai ezen belül a központi 20%-ban összpontosulnak, itt termelődik az összes energia 94%-a. A Nap sugarának 20%-ától kifelé haladva a sugár 65%-áig termelődik a fennmaradó 6% Így marad egy vékony, 5-6% napsugár vastagságú réteg a sugárzási zónában a konvektív zóna alatt, ahol az energiatermelés gyakorlatilag elhanyagolható.
32



Úgy tűnhet, a Nap szerkezetét kimerítően ismerjük a standard napmodell tálalásában. De igaz-e, hogy a csillagok puszta gázgömbök, mindenféle belső dinamizmus, keringés, egységes szervezettség, egységes működés nélkül? Valójában a standard leírás elnagyolt képet ad a Napról, ami hasonló ahhoz, mintha valaki egy erdőt pusztán a faanyag össztömege és az átlagmagasság alapján akarna leírni. Kérdés: mire jó egy ilyen leírás? Mert ha arra használjuk, hogy azt mondjuk, most már „ismerjük” az erdőt, lényegesen tévedünk. Nem tudhatjuk, mikor és hogyan kell beavatkoznunk, hogy az erdő fennmaradjon, hogy mikor virágzanak a fák, milyen a fauna, hol vannak tisztások, források, melyek a veszélyeztetett fák, merre cikáznak a villásfarkú lepkék, s hogy a fák kipusztulnának a talaj, a talaj pedig az aljnövényzet nélkül. Az erdő életműködését teljes egészében figyelmen kívül hagyja a globális mennyiségi szemléletet. Vegyük fontolóra, tulajdonképpen mitől csillag a csillag. Attól, hogy fénylik, energiát sugároz ki, amit csak azért tehet meg, mert belsejében energiát termel, vagyis voltaképpen energiát alakít át, az elemek fúziójával a nyugalmi tömeg alakul át sugárzássá. A Földön fúziós reaktort mindmáig nem sikerült létrehozni, csak a hidrogénbombában tudtunk létrehozni fúziós reakciókat. Tudjuk, hogy az atomreaktorok szabályozhatóak, de nem tudjuk, szabályozható-e a fúziós reaktor. A standard napmodellből tudjuk, hogy a napmagban az energiatermelő fúziós reaktorok mintegy tízmillió fokon, milliárd atmoszféra nyomásnál, a víz sűrűségének mintegy százszorosa mellett mennek végbe. Az is ismert, hogy ezek a fúziós reakciók rendkívül erősen függenek a hőmérséklet értékétől. Ha egy kicsit magasabb a hőmérséklet értéke egy bizonyos pontban – átszáll egy villásfarkú lepke – az energiatermelés lavinaszerűen felpörög. Él a táj! Ha viszont ilyen jelenségek előfordulnak – márpedig az atomok puszta véletlen ütközései is elindíthatnak ilyen „elfutást” – akkor a csillaglét alapjellemzője, hogy a magból kitörések robbannak és lövődnek a felszín felé. Ezekkel a kitörésekkel „lélegzik” a csillag, ezek a „lélegzetek” teszik lehetővé, hogy a csillag ne robbanjon fel egészében. Tény és való, hogy minden ismert csillagtípuson előfordulnak flerek, azaz a kozmosz leghevesebb kitörései! A standard modell globális mennyiségi szemlélete így egy ilyen érzékeny csillagbelsőben alapvetően nem lehet helyes, hiszen bármilyen kis zavar lényegesen felerősödik ebben a csillagidegrendszerben. Ahogy az élőlényeknél az ingerválasz lényegesen erősebb az ingernél, úgy visz ki a csillag a felszínre minden belső kis ingert felerősítve, a csillaglét alapjellemzője, alapadottsága kifejeződéseként. Bentről kifelé, a kozmikus létezés alaptörvényének értelmében. A Napon igencsak tüzes a klíma az ilyen hűvös vérű teremtmények számára, amilyenek mi vagyunk, távol az Ősrobbanástól, egy barlangban, egy lakásban. Egy ottani létformának azonban ez nyújtja a szolid biztonságot. Érzékel-e egy (feltételezett) naplény borzongató telet, bimbózó tavaszt, termékeny nyarat és elvirágzó őszt? A Nap felszínén megfigyelhető változások mindenesetre erre engednek következtetni. Időszakonként változik a napfelszín foltokkal benépesítettsége, a napkitörések száma, a napfelszín hőmérséklete, fényessége, melegebb és hidegebb övezeteinek eloszlása. A ma elfogadott elmélet szerint ez a 11 éves periódusú naptevékenység pusztán egy légköri jelenség, hasonlóan a Föld éghajlatváltozásaihoz, évszakaihoz. Amikor a „napnyár” van, sok a kitörés, nagy a hőség, „naptélvíz” idején nincs sehol egy jókora folt sem, s a flerkitörések, a napmag lélegzetvételei is alig észrevehetőek, mint egy hibernált, téli álmot alvó medvéé. Igen ám, csakhogy a Földön az évszakok változását a Nap idézi elő, illetve az a tény, hogy a Föld a Nap körül keringve hol közelebb, hol távolabb kerül a Naptól, s eközben a Föld forgástengelyének ferdesége miatt a Nap az egyes kontinensekre más és más évszakban süt merőlegesen. Kétség nem fér hozzá, hogy az évszakok változása a Nap létével áll közvetlen összefüggésben. A kérdés akkor a következő: milyen tényező idézi elő az évszakok változását a Napon? Erre a kérdésre kétféle válasz adható. Az egyik, hogy a Nap klímaváltozásai saját belső természetével függenek össze, azaz a klíma vulkanikus meghatározottságú. Minél több kitörés robban ki a napbelsőből, annál „melegebb” van. A másik eset, hogy a napklímát a bolygók állása szabályozza, azaz hogy a bolygókét a Nap, úgy viszont a Nap klímáját a bolygók hatásai vezérlik. Mindkét eset kizárja, hogy a napklíma a naplégkörben magában lezajló folyamatokra épülhessen, különösen egy „halott” napbelső mellett, amit a standard modell leír. A naptevékenység a maga teljes egészében kívül rekedt a standard elmélet hatókörén. Abban az esetben, ha a napkitörések összefüggésben állnak a bolygók helyzetével, a planetáris és a vulkanikus napklíma-elmélet egybeesik. Kérdés, megtudhatunk-e fizikai mérésekkel, csillagászati észlelésekkel valami bizonyíthatót a Nap belsejéről. Halott-e a Nap belseje, vagy óriási erejű szervezett változások, dinamikus jelenségek fogják át a legkisebb skáláktól a legnagyobbakig. Évszázadokig úgy hitte az emberiség, hogy soha nem tudhatjuk meg, mi rejlik a Nap belsejében, hiszen csak a fotoszférából ér el hozzánk a fény, a mélyebb rétegek kisugárzott jeleit a felsőbb rétegek teljes egészében elnyelik. Az utóbbi évtizedekben azonban új vizsgálati módszerek állnak rendelkezésünkre, amelyek alkalmasak arra, hogy közvetlen információt szolgáltassanak a Nap felszín alatti tartományának viselkedéséről. Az egyik ilyen eszköz a neutrínó-detektor. A neutrínó
33



távcsövek a napmagban termelődő neutrínók, a fúziós reakciók melléktermékét mérve felvilágosítást adhatna az energiatermelő reakciók mértékének fajtájától, körülményeitől. 1960. óta üzemel a Homestake bányában a klór alapú neutrínó-távcső, s 1970 óta nyújt megbízhatóan adatokat. Ezek több mint húsz év alatt lassan már elegendőek arra, hogy a 11 éves naptevékenység-ciklus alkalmával összevetve, a statisztikailag jellemző változások kimutathatók legyenek. És mit ad Isten (Ré a Napisten)? A vizsgálatok szerint egyértelműen bizonyítható, hogy a Nap neutrínófluxusa (neutrínó-árama) együtt változik a napciklussal! Mégpedig minél hevesebb a naptevékenység, annál kevesebb neutrínót észlelünk, azaz az együttfutás fordított. Váratlanul egy rendkívül hatékony vizsgálati módszer hullott az ölünkbe, amikor Leighton, Noves és Simon 1962-ben a napfelszín helyi mozgásait tanulmányozták megfigyeléseikkel. Helyrőlhelyre mérve a sebességmezőt, a kaotikus turbulencia, a fotoszférikus konvekció miatt azt várták, hogy ez a sebességtér is véletlenszerűen, összefüggéstelenül változó lesz. Nagy meglepetésre azonban azt kapták, hogy egyes tartományokban, amelyek összterülete a Nap teljes felszínének mintegy fele, a sebességmező szervezetten, periodikusan változó. A sebességek mérései azt mutatták, hogy ezeken a helyeken a sebesség hol felfelé, hol lefelé irányul, vagyis egy rezgésszerű mozgásról tanúskodik, amelynek periódusideje 2 és 5 perc közötti. A sebességek rendkívül pontosan mérhetők, a napfelszínről nyert színképben szereplő elnyelési vonalak elmozdulásaival. Az azonos rezgésállományú tartományok mérete pár ezer – pár millió kilométer. A nagy hullámhosszú rezgések a teljes napfelszín együttrezgését jelentik, ezeket globális rezgési módusoknak nevezik. Kiderült, hogy a naprezgésekből következtetni lehet a Nap belső tartományainak fizikai viszonyaira. Harmadik vizsgálati módszer a magfelszín-áramlások, a naptevékenység vizsgálata. Mindhárom módszer napjainkban vált igazán hatékonnyá, s az általuk nyert eredmények forradalmasítják a Napról kialakított elképzeléseket. Tudjuk, hogy az univerzum tele van a legkülönbözőbb fajta rezgésekkel. A kvantummechanikai nullpont-rezgéseken túl a látható univerzum fényrezgései, a gravitáló testek elmozdulása keltette hatások, az elemi részecskék végtelenbe terjedő hullámfüggvényei mellett a galaxismagok sűrűséghullámai, a csillagszelek változásai mind ilyen rezgéseket közvetítenek. A nap újonnan felfedezett rezgései ehhez a listához csatlakoznak. Az ötperces rezgések értelmezése Ulrich nevéhez fűződik (1970). Eszerint a Nap egy hangszerhez hasonló üreg-rezonátorként működik, amit a benne kialakuló hanghullámok működtetnek. A hanghullámok eredete még nem tisztázott, de lehetséges, hogy a konvektív zóna turbulens áramlásaihoz van köze. Mit jelent ez? Ha a Napban fellép egy anyagáramlás, ez mozgása lehetővé tételéhez mozgás közben szét kell válassza maga előtt az anyagot. Ez a környező anyag szétválasztásával jár, azaz az anyag helyi összenyomódásával. Ismeretes, hogy a nyomásnövekedés hajlamos a kiegyenlítődésre, és ez a hangsebességgel meg is történik. A hangsebességű nyomáskiegyenlítődés más szempontból hanghullám, ahogy a hallott hang a légkör nyomáshulláma. Ulrich azt állította, hogy a Nap belsejében létező hanghullámok a felszín és a mag felé terjedve a fotoszféra aljáról, illetve egy bizonyos, hullámhossztól függő mélységből visszaverődnek! Ennek oka a felső határon a fotoszféra százezerszeres sűrűségváltozása. A befelé haladó hanghullámok viszont egyre forróbb körzetekbe érnek, amelyek törésmutatója olyan, hogy a hullámfrontot fokozatosan elhajlítja, egészen addig, amíg a hullám vissza nem fordul. Így előttünk áll két visszaverő felület, s köztük oda-visszaverődő hanghullámok. Ez az üregrezonátor változatlanul hagyja azokat a hullámokat, amelyek hullámhossza az üregrezonátorban egész számmal szorozva adja ki az üregrezonátor falainak távolságát, azaz amelyekben a hullámok teljes periódusa fér ki. A többi hullám azonban a visszaverődés során interferál egymással, s ez a hullámhegyek és hullámvölgyek találkozásával gyengíti a hullám amplitúdóját. A végeredmény, hogy a teljes periódusú hullámok felerősödnek, a többi hullám legyengül, megszólal egy „zenei” hang. Ezek a megmaradó hullámok a fizika nyelvén az állóhullámok, amelyek úgy terjednek, hogy közben a hullámhegyek és a hullámvölgyek helye változatlanul egy helyben marad. Megdöbbentő módon tehát a „halott” Nap egyszer csak mint egy jól felépített zeneszerszám áll elénk! Ennek a napzenének rezgései bírják periodikus elmozdulásra a napfelszínt. Kimutatható, hogy a napzene legmélyebb rezgései az egész Napot megrezegetik, s így a mag központi tartományairól hordoznak információt, mint ahogy a földrengések terjedéséből következtethetünk a Föld belsejének szerkezetére. A földrengéstan, a szeizmológia a földrengések vizsgálatával állapította meg, hogy a földkéreg alatti földköpenyben milyen fizikai viszonyok uralkodnak. A szeizmológia tudománya mutatta ki, hogy a földmag folyékony halmazállapotban kell legyen, s a legbelső földmag ismét szilárd. Ezek az ismeretek alapvetők a Föld mágneses terének elméleti leírásában is. Csakhogy a Nap, a Földtől talán különbözően, folyamatosan, állandóan „reng”. Ez a napzene nem „egydimenziós”, mint a földi zeneszerszámokkal létrehozható zene, melynek hangmagassága megadja a rezgés frekvenciáját. Mivel a Nap három dimenzióban rezeg, három hullámhosszal
34



jellemezhető a gömbi szélesség, hosszúság és a központtól mért távolság függvényében. A rezgés „l” fokszáma a gömbfelszínen észlelhető csomóvonalak számát jelenti, vagyis azokat a köröket a gömb felületén, amelyek mentén a hullámból származó sebesség nulla. A szomszédos csomóvonalak távolsága a rezgés vízszintes hullámhosszának körülbelül a fele. Ezért ha „l” kicsi, a hozzá tartozó hullámok vízszintes, felszín menti hullámhossza nagyon nagy, a napzene hangmagassága alacsony, mély. Az m-mel jelölt rendszám az egyenlítőt átszelő hosszúságkörök menti csomóvonalak száma. A rezgések mélység szerinti szerkezetét az „n” rendszám adja meg. Ez megfelel a gömb sugarára felmérhető függőleges, sugár menti hullámhosszak, vagy csomóvonalak számának, azért felharmonikus számnak is szokták nevezni. Adott „l” és „m” értékek mellett minden egyes felületi konfigurációhoz „n” értékek sorozata tartozik, melyek megadják az alapvető rezonáns frekvenciát (n=l) és annak legrövidebb periódusidejű felharmonikusait. Minden egyes adott „l”, „m” és „n” értékkel jellemzett rezgésállapotnak, „módusnak” egy speciális rezgési frekvencia hangmagasság felel meg (lásd. Napszeizmológia, Tudomány, 1985. november). A napmagban keletkező vagy a napmagról visszaverődő napzene információt hordoz a napmagról, ugyanúgy, ahogy fénnyel megvilágítunk egy tárgyat, a tárgy képe egy táguló gömbfelületen utazik a reménybeli észlelők felé. A naprezgések vizsgálatával csupa meghökkentő eredményre jutottunk. Először is a csillagászok úgy gondolták, hogy a Nap kiáramló anyaga, a napszél, és annak mágneses csatolása a napfelszínhez, fékezi a felszíni rétegek együttforgását, azaz várhatóan a fotoszféra alatti rétegek gyorsabban forognak a napfelszín egyenlítője körüli, 25 napos periódusánál. Ezzel szemben bebizonyosodott a naprezgések tanulmányozásával, hogy a felszín alatt a forgás lassul. Ennek messze ható következményei lesznek a Nap mágneses terének eddigi elméleteire vonatkozóan. Másodszor, 1990-ben Goode és Dziembowski kimutatták, hogy a 0,4 R-nél (Nap középpontjától a felszínig mérhető távolság 40%-ánál) a napmag forgása együtt változik a naptevékenységgel. Amíg a „napnyáron” a forgás periódusa itt 28 nap, addig „naptélen”, aktivitási minimumban már 26 nap (azaz gyorsabb). Ez a rejtély, mint tantaluszi rejtély vonult be a szakirodalomba amiatt, hogy a naptevékenység légköri eredetét valló csillagászok számára felfoghatatlan, hogyan változtathatja a Nap teljes tömegének 80%-át magába foglaló napmag forgását ilyen jelentős mértékben a napfelszín „időjárása”. Tantalusz a görög király volt a mitológia szerint, akit arra a halálmódra ítéltek, hogy egy folyótorkolatban kikötözve haljon szomjan. Ez pedig úgy esett, hogy az egymásra következő dagályhullámok félnaponként éppen álláig emelkedtek, a közeli életmentő szomjcsillapítást folyton ígérve, de be nem teljesítve. Képzelhető, miféle szenvedéseket élnek át tehát az ilyen elméleteken felnőtt csillagászok! Nem csoda, hogy Goode-ék eredményét megtámadták. Mégis, sokkal alaposabb vizsgálatok alapján Rhodes, Ulrich és társaik egy idén áprilisban megjelent szaktanulmányban megerősítették ezt a ciklikus napmagforgás-változást! Harmadszor, Christensen-Dalsgaard 1992-ben megerősítette azt a rég ismert naprezgésmérést, amely alapján bebizonyosodott, hogy a standard napmodellhez képest jelentős hőmérsékleteltérés van éppen 0,4 R-nél, mégpedig pár százalékkal melegebb ez a körzet, mint a standard képben. Furcsa az eltérések ezen összeesése! A még mélyebb tartományok felé haladva újabb anomáliák jelentkeznek, egyre radikálisabb eltérések a standard, „halott” Nap-modelltől. (Bár az is igaz, hogy a naprezgések egyre kevésbé érzékenyek, ahogy a napmag felé haladunk.) mindenesetre újabb, a szakirodalomban szintén tantaluszinak nevezett eredmény, hogy a belső napmag szerkezete is ciklikus változásokat mutat, azaz részt vesz a napciklusban! A legalacsonyabb fokszámú „l”=0,1,2,3 módusok vizsgálata ugyanis kiderítette, hogy ezen rezgések frekvenciája, hullámgyakorisága periodikusan eltolódik. Szintén idén áprilisban (1993) Delache és munkatársai kimutatták, hogy a frekvencia-eltolódásokkal ellentétes fázisban (azaz, amikor a frekvencia-eltolódás maximális, a Nap mérete minimális) változik a Nap sugara! És mindkettő együttváltozik a felszínen megfigyelhető napfoltok számával. Ezenkívül úgy tűnik, a standard modell a legbelsőbb magra jellemző l=0,123 módusok frekvenciáját és ezek csúcsainak távolságát sem adja az észlelteknek megfelelő tartományban. Ha a Nap életkorára nagyobb időtartamot számítanánk, vagy a nehézelem-termelés, az elemátalakítás benne a feltételezettnél kissé nagyobb lenne, jobb egyezést kapnánk, de akkor a neutrínótermelésre kapnánk sokkal rosszabb eredményt. A naprezgések felvetette problémák kihangsúlyozzák a neutrínó-probléma megoldhatatlanságát! Lehet állni és figyelni, számolni, hány probléma jön itt össze, ahogy valami kézzelfogható ismeret kezd rendelkezésre állni a napmagról. A napmag vizsgálatának harmadik módja, ha a magból a felszínre jövő anyag kémiai összetételét vizsgáljuk. A lüktető-kilövő napmagmodell szerint a napmag kitörései felszínre hozzák a napmag anyagát a flerkitörésekben, így elsősorban ezek az anyag-összetételét kell vizsgálni. Mostanra jutott odáig a mérési technika, hogy tud mondani valamit az elemgyakoriságról egy ilyen rövid időtartamú, heves jelenségnél is, mint a flerkitörés. És az eredmény: a flerek anyaga jelentősen
35



eltér a fotoszféra összetételétől! Benne a vasgyakoriság több, mint húszszoros, a hélium hármas izotópja százezerszeres, de a kalcium, a neon, a kén is gyakoribb. Hogyan lehetséges ez, ha a flerkitörések puszta helyi kilengések? Ráadásul a nitrogén 15-ösz atomszámú izotópja, amely csak több mint százmillió fokon termelődik, nagy sűrűség mellett, szintén egyre gyakoribb a napszélben! Kerridge ezt a problémát a napfizika első számú problémájával, a neutrínó-rejtéllyel tartja összehasonlítható jelentőségűnek4 A napmag nem akar nyugodni. Többé nem tetteti magát halottnak, ahogy közelebb kerülünk hozzá. Bár a napzenét létrehozó „mechanizmust”(?) nem ismerjük egyértelműen, és a napzenét még nem értjük, egy magyarázat szerint a napzene összefügg a „kozmikus zenével”, köztük a 160 peres naprezgéssel, amióta a Napon kívül Kotov tanulmányai szerint a kettőscsillagok, galaxismagok és kvazárok is mutatnak. Lehet, hogy a napmag csillagrádió adó és vevő egyszerre, lehet, hogy ebben a csillagzenében éppen a bolygók a karmesterek, a bolygók hatása vezérli a naptevékenységet. És ez egy lényegi életjelenség. Egy létforma attól lesz élő, hogy óriás áttétellel tud működni, és rendkívül differenciált válaszokat képes produkálni. Lehet, hogy a piaci uborka is él. Lehet, hogy megsértődik, ha nem épp őt választjuk ki ebédre, és magában zsörtölődik: „már megint csak a külsőségekre hajtanak! Pedig Én milyen ízeket rejtek magamban, igazibb és uborkább ízeket, mint ez a művileg kezelt társam! Micsoda idők!” – de mindezt nem tudná elmondani, mert egyszerűen nincs rá alkalmas berendezése, emelői, finom csavarja – és kész. Mindezt nehéz lenne bizonyítani. De az már figyelemre méltó, ha a Naprendszerben, a Nap működésében lelünk ilyen óriási áttételek sorozatára, ráadásul rendkívül differenciált kifejezési formák a földieknél nagyságrendekkel nagyobb, elképesztő gazdagságára!
A nap életközpontja
Keressük a napkitörések mibenlétét megmutató tényezőt! A napkitörések ugyanis a naptevékenység legfontosabb jelenségei. A naptevékenység pedig olyan jelenség, amihez hasonlót nem találunk az élettelen világban. Mit szólna egy táskakészítő ahhoz, ha közismert lenne egy „táskatevékenység” nevű jelenség? Ha a táska időnként zubogna, ki-kipúposodna, a szomszéd táskára időnként belsejéből egy-egy pénztárcát, tűpárnát kirepítene? Ha a táskák egymással összeköttetésben állnának, és ha az egyik táska (a Nap) kidobna magából valamit, akkor a másik táska mélyén fekvő kaleidoszkóp mintázata elfordulna? És ha ettől a kaleidoszkóp-elfordulástól a másik táska forgása megváltozna? Azt hiszem, hogy mivel a táska mindennapi és mindenki számára hozzáférhető, a táskatevékenységet se eltitkolni nem lehetne, se pedig úgy beállítani, mint egy élettelen, tárgyi folyamatot, amelynek semmiféle kapcsolata nincs az élettel, mivel pedig számomra a naptevékenység jobban hozzáférhető, mint azok számára, akik nem csillagászok, ezért ennek a rejtélyes alaptermészetű, az életjelenségekkel különös rokonságban álló jelenség titkait igyekszem közkincsé tenni. Annál is inkább, mert – bár ha létezne, a táskatevékenység is kétségkívül közérdekű lenne – a naptevékenység természete ennél sokkal nagyobb jelentőséggel bír egész földi és halálunk utáni életünk számára. A napkitörések természete mindmáig feltáratlan. Nem tudjuk, hogy a ma divatos villámelmélet, az általam kidolgozott vulkán-elmélet, az időnként felmerülő lavina-elmélet, vagy valami eddig fel nem merült lehetőség áll-e közelebb az igazsághoz. És mivel a villám-elmélet a konok-fejű „paradigmákban” (közkeletűbb módon: előítéletekben) gondolkodó csillagászok számára mindaddig kizárólagos marad, amíg tízszeres bizonyossággal be nem igazolódik az ellenkezője, ezért lássunk hozzá a villám-elmélet tízszeres bizonyosságú cáfolatához! Először is, a villámok olyan elektromágneses kisülések, amelyekben a felhők negatív töltése (többlet-elektronjai) hirtelen, a fénysebességet megközelítő sebességgel leszáguldanak a Föld felszínére, vagy egy másik zivatarfelhőre (a villámok fizikájának érdekességeiről lásd Feynman, 1969). Ebben a folyamatban a villám-csatornán leszáguldó elektronok a levegő atomjaival ütközve azokat fűtik. A felmelegedett levegő pedig az izzó vashoz hasonlóan fényt bocsát ki, így keletkezik a villám fénye. Hogyan követhetők a villám energiaviszonyai? Először is, a villám teljes energiáját a villámlást kiváltó elektromos tér tartalmazza. Ez a bevételi oldal. A kiadási oldalon ott áll a villám fényenergiája, hőenergiája, a mennydörgés energiája, és a villámsújtotta terület többlet-energiája (ha például egy hegycsúcsába csap a villám, a hegycsúcs felmelegedésének energiája). A számítások szerint (Dawson et el., 1968.) a mennydörgés energiája becsülhető a mennydörgés hanghullámai rezgésszámának méréséből, mivel a domináns rezgésszám fordítva arányos a mennydörgés energiájának négyzetével. Az eredmény: a mennydörgés mindössze 1/64-ed részét (azaz kb. 12%-át) viszi el a villám teljes energiájának. A villám fény-energiája még kisebb, mindössze 0.5% (Uman, 1969). Ez voltaképpen természetes is, hiszen egy izzó vasat elhagyó fénysugárzás összenergiája
36



jóval alacsonyabb a vas hőenergiájánál. Ez megfelel annak, hogy a fény- és hangjelzések rendszerint kísérőjelenségek. Mi lenne, ha a napkitörések bomba-robbanáshoz hasonlítanának? Ennek ugyan eddigi tudásunk szerint nincs alapja, hiszen a napkitörések több tízezer kilométerrel a Nap felszíne fölött jelentkeznek, és ott a sűrűség már rendkívül alacsony. Emiatt egyszerűen nem mehet végbe elegendő számú magreakció az energia felszabadításához, mert a ritka naplégkörben az atommagok ritkán ütköznek. Mégsem haszontalan megnézni, hogyan oszlik el egy hidrogén-bombánál az energia! Az energia-mérlegben a bevételi oldalon a magenergia áll. Kiadásnak számít a hidrogénbomba fénye, hangja, hője, lökéshulláma és részecskesugárzása. A hidrogénbomba a láncreakció elvén alapszik, és így a robbanás pillanatszerű. Emiatt rendkívül magas hőmérséklet jön létre, gamma- és röntgensugarak és nagyenergiájú részecskék (pl. neutronok) alakjában. Rendkívül gyorsan felizzik a légkör. A hirtelen felmelegedő körzet robbanás-szerűen tágul, és ez a tágulás magával sodorja a légkör anyagát. Ez egy olyan tágulás, amely szuperszonikus repülőhöz hasonlóan a hangsebességnél nagyobb sebességgel zajlik, és így nagyenergiájú lökéshullámokat kelt. A hidrogénbomba és a villám mindketten hirtelen nagyenergiájú energia-felszabadulást jelentenek. a két robbanás különbsége, hogy a villámban egy irányított elektron-nyaláb száguldása jelenti a fő energiahordozót a villám élettartama alatt. A hidrogénbombánál viszont a magreakciókban felszabadult gamma- és röntgensugárzás, valamint a magreakciók nagyenergiával szétlőtt termékei, ionjai a fő energiahordozók. És mivel ezek gömbszimmetrikusan lövődnek szét, elkerülhetetlen, hogy maguk előtt tolják a teljes robbanási körzetben a légkör anyagát. Ugyanez a villámnál azért nem lépő fel, mert a villámcsatornát már az elő-villám létrehozza, és ezek után a robbanás fő energiahordozója, az elektronnyaláb már lényegében akadálymentesen áramlik a Föld felé. Ezért várható, hogy amíg a villámban az elektron-nyaláb energiája jelentős részt képvisel a villám energia-háztartásában, addig a hidrogénbombánál a légkört tágulásra kényszerítő energia lesz a legjelentősebb. Valóban, a becslések szerint a hidrogénbomba robbanásakor a tágulási lökéshullám képviseli az összenergia felét – mintegy harminc százalékot a hőenergia, 15 százalékot a fény, és 5 százalékot a részecskesugárzás. Hogyan képzelik el ezzel szemben a napkitöréseket? A ma általánosan elfogadott mágneses fler-elmélet szerint a napkitörések a naplégkör mágneses terének átrendeződésekor robbanásszerűen felszabaduló mágneses energia következményei. Mivel az elektromos és mágneses jelenségek szoros rokonságban állnak, ezért az a mágneses fler-elmélet a villám-elmélethez hasonló jelenséget tételez fel. A mágneses fler-elmélethez szükséges, előírt feltétel, hogy ellentétes irányú erővonalak rohanjanak egymásba – mert az ellentétes irányú erővonalak egymással összekapcsolódva ugyanúgy „megsemmisülnek”, ahogy egy részecske-antirészecske találkozásban a részecskék energiája szétsugárzódik. Az energiamérlegben a bevételi oldalon tehát a mágneses energiaváltozás áll, a kiadási oldalon pedig a fűtés, az anyagáramlás és a részecske-gyorsítás. Hogy a mágneses energia mekkora hányada fordítódik az anyagáramlásra, azt nem tudjuk, inkább csak következtetni próbálunk erre. Mindenesetre a mágneses átkötődés (rekonnekció) számolható modelljében a mágneses energia elsősorban részecskegyorsításra fordítódik, másodsorban a flerkörzet fűtésére. A lökéshullámot pedig a flerkörzet fűtése idézi elő. Ha feltesszük, hogy a teljes flerenergia több mint 90%-a fordítódik részecskegyorsításra, akkor az elsődleges energiafelszabadulás körzetének fűtésére csak 10% jut. Mivel pedig a flerkörzet a napkitörések idején felszínre bukkanó napfoltok mágneses erővonal-kötege alkotta hurok tetejével esik egybe, ezért a részecskegyorsítás maga is a huroktetőn zajlik, és így a részecskék által elvitt energia a hurok talppontjainál, a napfoltok környékén szabadul csak fel. Ott valóban erős energiafelszabadulás figyelhető meg a flerek alatt. A talppontoknál kisugárzott összenergia azonban körülbelül megegyezik a részecskenyaláb összenergiájával. Így feltehető, hogy a huroktetőről leszáguldó részecskenyaláb hordozta összenergia (nagy flereknél: kb. 1032 erg) a talppontoknál elektromágneses sugárzásban szállítódik el. Fel kell tételeznünk, hogy az elsődleges energiafelszabadulás idézi elő a nagyenergiájú lökéshullámokat, ahogy ez a villámoknál és a hidrogénbombánál is történik. Így tehát a flereknél fellépő lökéshullámokért elsősorban a huroktető, az elsődleges energiafelszabadulás körzetének hirtelen fűtése lehetne felelős. Ennek viszont ellentmond, hogy a huroktetők hőmérséklete millió-harmincmillió fokot ér el, és így összes hőenergiája <1031 erg. Mivel pedig a lökéshullámok energiája rendszerint ennél jóval nagyobb (>1032 erg és esetenként eléri a 7x1033 erg-et is), ezért még ha a hőenergia nagy része is a tágulásra fordítódna, és így a lökéshullámok keltésére, akkor se lenne képes 1031 erg-nél nagyobb energiájú lökéshullám létrehozására. Ez pedig azt jelenti, hogy a nagyenergiájú lökéshullámokat a mágneses elmélet nem képes létrehozni! Egyszerűen azért, mert az anyagot nem melegíti fel elég nagy körzetben elég nagy hőmérsékletre, elég nagy energiatartalommal. Így viszont a mágneses elmélet már azon megbukik, hogy százszor kisebb fűtést ad, mint ami a megfigyelt lökéshullámokhoz tartozó energiához szükséges lenne!
37



Ahogy a villámoknál a mennydörgés energiája csak legfeljebb 2%-a a villám teljes energiájának, úgy a mágneses elmélet a napkitörések „mennydörgésének” is csak pár %-os energiát tud juttatni. Mivel pedig régóta ismeretes, hogy a napkitörések energiájának legnagyobb (>50%) részét éppen a lökéshullámok képviselik, ezért a napkitörések inkább hasonlítanak a hidrogénbomba robbanásához, mint villámokhoz! Következésképp, a nagyenergiájú lökéshullámok arra utalnak, hogy a napkitörésekért felelős elsődleges energiahordozó jelentős fűtés nélkül kell, hogy előidézze a lökéshullámokat (vagyis nem-termikus energiaforrásra van szükség). Így jelzést kaptunk arra vonatkozóan, hogy az elsődleges energiahordozó természete nem-hő alapú (nem termikus) és nem mágneses természetű, mi marad? Vegyük sorra a lehetséges energiafajtákat! A legfontosabbak a mozgási energia, a gravitációs energia, a belső (vagy hő-) energia, a mágneses és a sugárzási energia. A mágneses energia elesik. A gravitációs energia a számítások szerint elhanyagolható. A hőenergia nem elég. A sugárzási energia kicsi. Egyetlen energiafajta marad: a mozgási energia! Vagyis arra a hátborzongató eredményre jutottunk, hogy a napkitöréseket egy egyébként láthatatlan anyag óriási energiával t9örténő láthatatlan mozgása idézi elő! És éppen ez a hajmeresztő eredmény az, ami tisztán és világosan kijelöli a megfelelő elemzés után, miféle anyagfajta mozgásáról lehet itt szó. Így juthatunk el a napkitörést mozgató erők elsődleges rugóijának megismeréséhez. Az eddig felsoroltakkal még nincs vége a napmag különös viselkedésére utaló nagyjelentőségű tényeknek. A szakirodalomban ugyanis elszórva, egymásról mit sem tudva, megmegjelentek olyan híradások, amelyek a mag „tantaluszi rejtélyeiről” beszéltek. Ahogy rájöttem, hogy nem is egy ilyen rejtélyről van szó, elkezdtem vadászni ezekre, és máig 18 ilyen alapvető rejtélyre bukkantam! Az egyik ilyen, amelyet felfedezője a napneutrínó problémával egyenrangúnak minősített, a nitrogén-enigma. Ez a rendkívüli, izgalmas rejtély azt jelenti, hogy a holdkőzetekben az utóbbi három milliárd évben fokozatosan feldúsult a nitrogén 15-ös atomszámú izotópja. Erre egyetlen folyamat képes: a napszéllel a Napból kiáramló részecskék árama. De akkor a Napból az idő múlásával egyre több 15-ös nitrogén kellene kiáramoljon! Márpedig a napmodellek szerint a Napban egyre a 14-es atomszámú nitrogén aránya kéne növekedjen a 15-ös rovására, és ez a Nap energiatermelő magreakcióival áll kapcsolatban. Ha a Napon a proton-proton ciklus termeli az energia túlnyomó részét, (98%-át), a hidrogént héliummá égve el, akkor a 14-es és 15-ös nitrogén arányának egyre nőnie kéne, ahogy a Nap öregszik. A nitrogén-enigma viszont azt mutatja, hogy ez az arány az elmúlt 3 milliárd évben 50%-al csökkent! Világos, hogy ez azt jelenti, hogy a Nap magjában a protonproton cikluson kívül más energiatermelő magreakciók is végbe kell menjenek. De mifélék lehetnek ezek? Annyi tudható, hogy a 15-ös nitrogén csakis 100 millió fok felett termelhető, az úgynevezett forró szén-nitrogén-oxigén (CNO) ciklusban. 100 millió Kelvin felett viszont a magreakciók robbanásos jellegűvé válnak. Ha egy robbanás fellép a Nap magjában, akkor ez a térben kiterjed, egyre nagyobb körzetben fűti fel az anyagot, amíg olyan nagyra nem nő, hogy eléri a kritikus buborék-méretet, amely már képes legyőzni az utazási veszteségeket a Nap felszínéig. Akkor viszont a napmag robbanásai áttevődnek a felszínre is! Vagyis ismét arra mutatnak a tények, hogy a napmagban magas, 100 millió fok feletti hőmérsékletű forró körzetek, forró buborékok mozognak, amik a Nap teljes energiatermelésének 10-50%át képesek fedezni. Ez pedig nem kis jelentőséggel bír a csillagászat egésze számára. Érdekes, hogy a legújabban fellőtt űrszondák mérései szerint a napkitörések anyagában a nitrogén 15-ös izotópja ténylegesen feldúsultnak bizonyult. Tehát tagadhatatlan, hogy maguk a napkitörések termelik meg a 15-ös nitrogént, 100 millió fok felett, vagyis a Napban az eddig feltételezett maximális 15 millió Kelvin felett legalább 100 millió Kelvin fokos körzetek, forró buborékok is találhatók. A Napon minden, a hidrogénnél nehezebb elem (a hélium kivételével) nehéz elemnek számít. A Nap keletkezésekor az ősnap az ősnap-köd anyagának 74%-a hidrogénből, 25%-a héliumból állt. És csak 1% jutott az összes többi elemre. Azóta a Nap magjában a hidrogén mintegy fele már héliummá alakult, de a nehéz elemek aránya a standard napmodell szerint nem változott. Igen ám, csakhogy a napkitörések anyaga a nehéz elemekben jóval dúsabb. Ezt azzal igyekeznek magyarázni, hogy a kitörések magas hőmérsékletű anyagából a mágneses térben a könnyen ionizálódó elemek jobban felgyorsulnak, és ezek az elemek több fényt bocsátanak ki. Igen ám, de nemrég kimutatták, hogy nemcsak a könnyen, hanem a nehezebben ionizálódó elemek is feldúsulnak, bár nem annyira, mint a könnyen ionizálódók. Roberta Sparvoli és munkatársai a NINA űrszondával közvetlenül mérték a flerkitörések anyagát. Ebben a nehéz elemek olyan gyakoriak voltak, hogy egy nap alatt több nehéz elemet gyűjtött be a szonda, mint a megelőző három hónapban összesen! Mindmáig nem számolták ki, hogy összesen milyen tömeget dob ki egy-egy flerkitörés a nehéz elemekből. Becsléseim szerint azonban például csak a többlet-vastartalom több mint egymillió tonna (1012 gramm). Az egész napkoronában nincs ennyi vas. Így ha egy irányított gyorsító folyamat a Nap egész koronájából összegyűjtené a vasat, akkor sem lenne képes a megfigyelt mennyiséget biztosítani. Persze, egy ilyen nagy körzetből begyűjtő folyamatnak az lenne a következménye, hogy a napkoronából hosszú időre
38



eltűnne a vas. Ezen a nyomon elindulva rájöttem, hogy ennek is a fordítottja igaz! Arra a megdöbbentő tényre bukkantam, hogy a Nap felszíni fény-zónája (fotoszférája) még nagyjából a Nap feltételezett kezdeti kémiai összetételét tükrözi, de a külsőbb rétegek, a kromoszféra, a korona és maga a napszél, amelynek anyaga a bolygóközi térbe áramlik ki, mind dúsabbal nehéz elemekben! Hogyan lehetséges ez? Csakis úgy, ha létezik egy olyan folyamat a Nap belsejében, amely nehéz elemeket termel, és ezek a nehéz elemek nem jutnak be a fotoszférába, hanem egyből a külsőbb tartományokba lövődnek ki! Ismét ott tartunk, hogy a Nap vulkános természetű kell legyen, és a napvulkánok kürtői a fotoszférától elszigeteltek révén, a fotoszférát nem dúsítják fel nehéz elemekben, de a külsőbb rétegeket már igen. És mivel a nehéz elemek, például a vas, csak egymilliárd Kelvin fok felett termelődnek, ezért a Napban ilyen forró körzeteknek is létezniük kell. Ezek a rendkívül forró körzetek viszont már robbanásszerűen begyújtanak gyorsabb magreakciókat, amik felfűtik a körzetet, amely egyre nő, amíg el nem ér egy bizonyos kritikus méretet, és akkor forró buborékként felemelkedik, vulkáni kürtőt alakít ki maga után. Igen ám, de ha a Napban valóban működik ilyen nehézelem termelő folyamat, akkor ez nem ma kezdődött, és akkor a Naprendszer égitestein is rajta kellett hagynia nyomait. De épen ere utaló nyomokat találtam! Ha ugyanis a meteoritok a Naprendszer születésekor képződtek, bennük még kevesebb nehéz elemnek kell lennie, mint a később képződöttekben. A meteoritokban ugyanis a hélium 3-as izotópjának a hidrogénhez viszonyított gyakorisága egy-százezred, míg a mai napkitörésekben ez ennek háromszorosára dúsul. Amíg a meteoritokban a vasgyakoriság15 százezred, a fotoszférában már húsz százezred, a napszélben 40 százezred, és egy aktív körzetben, ami a napkitöréseket szüli, ennek is tízszerese! Érdekes, hogy a hélium-3, a 4-es atomszámú héliumhoz képest is hasonló, következetes dúsulást mutat. És ezzel megdöbbentő, közvetlen bizonyítékát szereztük meg annak, hogy a Napban nehéz elemek termelődnek, amelyek az aktív körzeteken át juttatják ki anyagukat a Nap külső légkörébe, anélkül, hogy eközben a fotoszférával elkeverednének. Mindmáig nem eléggé tisztázott, vajon honnan is ered a napkitörések anyaga. A mai közfelfogás szerint a flerek anyaga egy összerobbanásban a korona anyagából kerül a napfoltokat átívelő mágneses erővonal-köteg ívének közepére, a fluxuscső hurkának tetejére, ahol a flerkitöréseket megfigyeljük. A megfigyelések szerint ugyanis a napkitörések leggyakrabban 10 000 500 000 km-rel a Nap felszíne felett, a mágneses huroktetőkön keletkeznek. A Nap felszínét fénykörzetnek, fotoszférának nevezik, ez egy mindössze 500 km vastag réteg. Innen ered a Nap kibocsátott fényének legnagyobb része. Efelett található a kromoszféra, amely élénk vörös színéről kapta nevét (színes gömbhéj). A kromoszféra sűrűsége százezerszer kisebb a fotoszféránál. A kromoszféra 2 000-10 000 magasságig terjed, efelett már a napkorona található. A flerek energiájának fedezésére szükséges mágneses tér az általánosan vallott elképzelése szerint a huroktető feletti mágneses terek összefutásából származik, mégpedig úgy, hogy a huroktető két oldalán ellentétes irányú mágneses erek áramlanak be a huroktető feletti függőlegesen felfelé álló síklapba (az áramlapba). Ennek során a napkitörések anyaga így az áramlap magasan fekvő körzeteiből, a koronából kellene a huroktérbe lövődjön. A megfigyelések szerint a huroktetőn a sűrűség százszorezerszer nagyobb a napkorona átlagos sűrűségénél. Vizsgáljuk meg először is, mekkora lehet a napkitörések anyagának tömege! A napkitörések két fő osztályba sorolhatók. A tömör (kompakt) flerek magja 2 000 km méretű, a nagy napkitörések ennek ötszörösét is eléri, 10 000 km is lehet. A tömör napkitörések vízszintes kiterjedése 2 000 km x 2 000 km = 4 millió km2. Mivel függőleges kiterjedésük, vastagságuk is legfeljebb 2 000 km, ezért teljes térfogatuk 8 milliárd km3 (3x1024 cm3). Mivel egy körzetben található anyag tömege annál nagyobb, minél nagyobb a sűrűsége, ezért a napkitörések tömegéhez meg kell adni a sűrűséget is. Erre 10-11 – 10-12 g/ cm3-t véve (a koronabeli sűrűség ezerszeresét), a tömör flerek tömegére 8 x 1012 g - 1013 g-ot kapunk. A nagy flerek térfogatára 6 x 1028 cm3-t, a sűrűségére pedig 10-10 g/ cm3-t véve a teljes tömegé 6 x 1018 gramm lesz! Tekintve, hogy a kromoszféra teljes tömege 4 x 1018 gramm, a korona teljes tömege 5 x 1017 gramm, belátható, hogy ha egy szellem egy pillanat alatt a kromoszféra és a korona teljes tömegét a flerkitörés körzetébe röpítené, akkor sem lenne ott akkora sűrűség, mint amennyit a színképelemzési mérések mutatnak. Ebből az alapvető megfontolásból tehát nyilvánvaló, hogy a napkitörések anyaga nem eredhet a kromoszférából és a koronából, hiszen abban a raktárban, amely kiadta ezt az anyagot, több anyagnak kell lennie, mint a flereké, nem pedig kevesebbnek. Ráadásul a naplégkör elemzése azt is megmutatta, hogy nemhogy arról lenne szó, hogy a naplégkör kiürül és odarepül a flerkörzetbe, hanem fordítva: amikor flerkitörés lép fel, a kromoszféra és a korona anyagában is sűrűsödések lépnek fel! Az a raktár, ami a flerek anyagát szállítja, tehát a kromoszféra és a korona anyagához is hozzájárul. Ilyen raktár csak a Nap fotoszférája és a még mélyebben fekvő körzetek lehetnek.
39



Világosan látni kell a két különböző magyarázat közti különbséget. Az egyik a mai, általánosan elfogadott kép. Eszerint a flerek energiája és anyaga a hurokterek feletti, koronabeli körzetek mágneses teréből és anyagából ered. A másik az általam kialakított új kép. Eszerint a flerek anyagát és energiáját a Nap belsejének fizikai folyamatai fedezik. Az általánosan elfogadott elképzelés szerint tehát a flerek anyagának a koronabeli anyag összetételével kellene megegyeznie. Az én elképzelésem viszont azt jósolja, hogy a flerkitörések a Nap mélyének robbanásos folyamataiból erednek, tehát kémiai összetételük különbözik a naplégkörtől, mégpedig annyiban, hogy dúsabbak a nehéz elemekben. Ezek tükrében vizsgáljuk meg: mit mondanak a mérések a napkitörések anyagának elemzéséről? A válasz: a flerekben az összes nehéz elem a hatos rendszámtól felfelé (a nitrogéntől) dúsabb a fotoszféra anyagánál. Sőt. Dúsabb a kromoszféra és a korona anyagánál is! Erre a standard magyarázat az, hogy a flerek magas hőmérsékletűek, és ezen a hőmérsékleten a nehezebben ionizálható elemek viszonylagos sugárzása nagyobb, mint az alacsonyabb hőmérsékleten. Az ilyen érvelés szerint tehát ahhoz hasonlít, hogy magasabb hőmérsékleten több gyerek ugrik fel a padból, és jobban látszanak, de akkor is ugyanannyi gyerek van az osztályban, mint amikor hűvösebb van a tanteremben. Az elemdúsulás látszólagos mivoltát azonban az űrszondák mérései megcáfolták. Mivel az űrszonda három hónapos üzemelése alatt összesen nem észleltek annyi nehéz elemet, mint a flérkitörések napján, ebből következik, hogy ők ténylegesen megszámolva az osztályban ülő gyerekeket óriási, százszoros többletet találtak! Egyes elemekben, mint például a hélium 3-as változatába a dúsulás kitörésről kitörésre változik, elérheti a tízezerszeres dúsulást is. Ha ez tényleges, és nem csupán látszólagos dúsulás, az ismét a kitörések felszín alatti eredetét bizonyítja. Ez akkor ugrik előtérbe, ha előző, az anyagellátásra vonatkozó megfontolásaink szemszögéből vizsgálódunk. Ha a flerek tömege a kromoszféra és korona együttes tömegénél is nagyobb, akkor, mivel a kisebb nem adhat ki magából nagyobbat magánál, a kitörések a felszín alatti eredetűek. Ha pedig a He-3 a kitörésekben tízezerszer gyakoribb, mint a naplégkörben, akkor a teljes naplégkörnél tízezerszer nagyobb tömegű naplégkör sem lenne elég ahhoz, hogy fedezze a kitörések egyetlen elemének, a He-3-nak anyagszükségletét! A napkitörések mai angol és nemzetközi tudományos műszava: fler, ami (fel)villanást jelent. Ez pedig elkerülhetetlenül a földi villámlásra utal. Ez a név egy meghatározott fizikai folyamatot, a villámlást kiváltó elektromos kisülést idézi elénk: egy gyors, hirtelen fényjelenséget, amelyet később a mennydörgés követ. De tudjuk-e igazából, hogy a napkitörések a földi villámok megfelelői? Mindenesetre az angolban sem hívták mindig flernek a napkitöréseket, csak századunk közepe óta terjedt el ez a névhasználat. De hogyan lehet eldönteni, hogy valóban villámszerű-e a fler, vagy inkább kitörés, azaz vulkánszerű jelenségről van szó? Ez a kérdés évtizedek óta megoldatlan. Úgy tűnik, a megoldás azért várat magára, mert a problémát és a kérdés jelentőségét nem ismerte fel a csillagászok legnagyobb része. Ennek pedig éppen bizonyos szemléletbeli rögződés, beidegzés az oka. Talán a leghatározottabban Hugh Hudson fogalmazta meg a mai helyzetet: „Első pillantásra mindenki azonnal megértheti, miért áll ez a kérdés a kutatás frontjában: az emberek a „mágneses szétrobbanás” kifejezést használhatják a fler leírására, mert valóban minden irányba szétlövődésről van szó. Így a megfigyeléseket szem előtt tartva, ez megfelel a tényeknek. De ugyanezek az emberek biztosak abban, hogy a flerenergia a helyben tárolt mágneses energiából származik, és ennek az energiának látható alakba változása mágneses összerobbanást követel meg! E két tétel egymás mellé helyezése megvilágítja, hogy némi bizonytalanság állhat fenn a fler magjában lezajló folyamatok mibenlétének megértésében.” A kérdés megoldásához meglátásom szerint egyszerű és holtbiztos út vezet. Ez pedig a napkitörés energiaviszonyainak feltérképezését jelenti. Ha felmérjük, mekkora összenergia szabadul fel, és a különböző energiafajták közül melyik az elsődleges, melyik az, amelyik a többi energiafajta megjelenéséhez vezet, akkor megállapíthatjuk, hogy melyik folyamat a fler kulcsfolyamata, ez a folyamat miből fedezi energiáját. Ezzel pedig meghatároztuk a fler kulcsfolyamatának okát, vagyis lényegi magyarázatot adtunk a flerek eredetének kérdésére. Nyilvánvaló, ha eredményünk azt mutatja, hogy a flerkitörés elektromágneses energia hirtelen átalakulását jelenti látható fénnyé és hallható hanghullámokká, akkor beigazolódik, hogy a flerkitörés villámszerű jelenség. Ha viszont vizsgálatunk eredménye az lesz, hogy a fler kulcseleme nem az elektromágneses energia hirtelen átalakulása fény- és hanghullámokká, akkor a fler nem villámszerű jelenség. Vulkánszerűnek abban az esetben tarthatjuk a flereket, ha kulcselemük egy alulról érkező, forró anyag robbanásszerű kitörése. Vizsgálatunknak elvileg más eredménye is lehet – a flerkitörés például lavina-szerűnek bizonyulhat, ha indítóoka a fleranyag elhatalmasodó lefelé zuhanása. Lássuk ezek után, miféle eredményre vezet a vizsgálat! A napkitörések intenzív, hirtelen energia-felszabadulások, amelyek rendszerint olyan területeken tűnnek fel, ahol mágneses fluxuscsövek bukkannak a felszínre. A napkitörések legfontosabb jellemzője a kitörések összenergiája. Ha egy kitörés energiája parányi, akkor mérete is
40



kicsiny, időtartama is rövid kell legyen. A kitörés összenergiája tehát meghatározza a téridőbeli viszonyokat, és így a különféle folyamatok lezajlását is. Az energetika tehát kulcsfontosságú jellemzője a napkitörésnek: olyan jellemző, amely egy számban sűríti össze a flerkitörés legkülönfélébb következményeit. És fordítva: a flerkitörés energiáját éppen úgy tudjuk megállapítani, ha sorra vesszük a kitörés legkülönfélébb kísérőjelenségeit, és ha ezeket mind figyelembe tudjuk venni, ezek összenergiája megadja az elsődleges energiafelszabadulás jellemzőit. Ezzel pedig a másodlagos jelentőségű, szétszórt adatokból egy kulcsfontosságú adathoz jutunk: a fler összenergiájához, ami pedig az elsődleges folyamatról, a napkitörés minden elemét kiváltó kulcsfolyamatról ad információt. Így jutunk el a felszín mögé bepillantás lehetőségéig, a folyamat valódi lényegének, fizikájának megvilágításához. Vegyük sorra tehát a flerkitörés legfontosabb következményeit! Kétféle típusú folyamatról lehet szó. Az egyik maga az anyag mozgása, változása. Ennek energiaformái a mozgási energia, a turbulens energia, a részecskeáramok energiája, és a különféle anyaghullámok energiája: az áramlások keltette hanghullámok, lökéshullámok, mágneses hullámok energiája. A másik energiatípus a sugárzási energiafajtákat jelenti. Ebben a felosztásban is jelentkezik a világ folyamatainak páros jellege: minden folyamatot hullámok és sugárzások kísérnek. Ahogy egy virág növekedését is a virág képinek, növekedési filmjének utazása kíséri át a végtelenbe, a Világegyetem legtávolabbi zugaiba, úgy mindenféle anyagfolyamatot a folyamat képének folyamatos leválása és utazása, tovaterjedése kíséri. A napkitörések anyagmozgásait heves fényjelenségek kísérik, a legnagyobb hullámhosszú rádió-hullámokon át az infravörös, a látható, az ultraibolya, a lágy- és kemény röntgensugárzás és a legkeményebb gammasugárzásig. Vegyük tehát sorra a különböző fler-energiákat! A nyugodt Nap fénysugárzásának erőssége 4x1033 erg/s, azaz ismertebb mértékegységben 4x1033 watt. Ha feltesszük, hogy a Föld mind a tízmilliárd lakosa (1010) egyszerre bekapcsol ezer darab százwattos lámpát (azaz összesen 1015 wattot), még mindig 1012-szer kevesebb energiát jelent, mint a Napé. A Hadak Útján (újkeletű műszóval: a Tejúton), vagyis egész csillagrendszerünkben körülbelül 1011 csillag látható, ha feltesszük, hogy minden csillagnak van lakott bolygója, és mindegyiken tízmilliárd emberszabású lény él, akik mind egyszerre felkapcsolnak ezer darab százwattos villanylámpát, akkor körülbelül megkapjuk azt a fényerőt, amit a Nap fénysugárzása jelent, de még így is az egész galaxisban szétszórva, nem pedig egy forrásból. Ez a napenergia még kiegészül egy ennél körülbelül tízezerszer halványabb olyan energiával, ami a naptevékenységnek felel meg (a nagy flerek energiája elérheti a 1031 erg/s-ot is.) de amíg a Nap közelítően fekete testként sugároz, tehát hőmérsékleti sugárzást bocsát ki, a Földön hevített vashoz hasonlóan, ami a melegedés során eleinte sötét, majd vörösen kezd izzani, és nagyobb hőmérsékleten éri el a sárgás, majd a kékes-fehéres izzást, addig a flerek fénye nem követi a hőmérsékleti sugárzás jellegzetes energia-eloszlását (amit a Planck-függvény ad meg). Ez a Planck-függvény a Nap felszíni hőmérsékleténél csúcsosodik ki, azaz éppen a 3000-7000 Angström (1 Angström = 10-10 cm) látható tartományban, a sárga színhez tartozó hőmérsékleten. Ennek megfelelően, kék és vörös színben a Nap kevesebb energiát sugároz ki, mint sárgában, és még kevesebbet az infravörösben és az ultraibolyában. Ehelyett a flerek energiája a kitörés kezdetén szinte monoenergetikus, amiben szinte minden sugárzást kibocsátó részecskének egyforma az energiája. Ez az energia nagyobb, mint a látható fény kvantumainak energiája, és így ez a nem-hőmérsékleti flersugárzás a látható tartományon kívülre esik, az ultraibolya-röntgen-gamma tartományba valahova, a fler erősségétől függően. De ez az egy-energiájú fénysugárzás nem maradhat fenn sokáig, mert a fler anyaga kölcsönhatásba lép a nyugodt Nap anyagával, és így fokozatosan elkeveredik, és ennek során sugárzás-eloszlása is közelítő hőmérsékleti jelleget vesz fel néhány perc alatt. Ez a hőmérséklet azonban jóval magasabb, mint a Nap felszínéé, a 6000 Kelvin fok helyett jellegzetesen 106 (millió) és 109 (milliárd) K közé esik. Így a nyugodt napfelszín és a flerkitörés körzete sugárzásának energia-eloszlása két erősen különböző görbét követ. A nyugodt Napé 4 000 K körül éles csúcsot mutat, tízmillió Kelvinnél ennek csak milliomod részét sugározva ki. Ugyanakkor a flerkitörés energia-eloszlása a tízmillió K körül csúcsosodik ki. Azt nem lehet mondani, hogy a fler energia-eloszlása 4000 Kelvinnél csak milliomodrésze lenne a Napénak, mert a fler energia-eloszlása nem hőmérsékleti jellegű, és a különböző kölcsönhatások miatt több csúcsot is felvesz. Ahhoz, hogy a fler energia-eloszlásáról képet alkothassunk, nyomon kell követnünk a fler elsődleges energiaeloszlásának sorsát, különböző kölcsönhatásait. Össze kell gyűjtenünk a rendelkezésre álló szakirodalomból az eddigi méréseket, ezeket ki kell értékelnünk, és ennek alapján határozhatjuk meg, mennyi energiát bocsát ki a fler az egyes energia-tartományokban. Eredményeim a következők: először is a fler elsődleges sugárzása egy „nemtermikus falként" értelmezhető, ami hirtelen, robbanásszerűen szabadul fel a flerkörzetben a fler elején, de a későbbiekben is folytatódik csak éppen gyengébben. Ez az elsődleges sugárzási energia elérheti a 1034-1035 erget, azaz százezerszer akkora értéket, mint amekkorát a csillagászok általánosan emlegetni szokta. Ennek oka, hogy a csillagászok túlnyomó része meg van győződve arról, hogy a mágneses tér táplálja a flerkitörést, s
41



ezen kívül más energiaforrás nem játszik lényeges szerepet. A mágneses tér viszont nemigen képes 1032 ergnél nagyobb energiát adni. a mágneses tér értékét a flerkörzetben ugyanis mérni (és modellekkel számolni is) tudjuk, így jó közelítéssel a mágneses tér értéke 100 Gaussnak vehető ( ez z földi mágneses térnél több, mint százszor erősebb teret jelent). Ehhez is olyan óriási körzet mágneses terére van szükség, ami a flerkörzeteknél tízezerszer nagyobb. így jutnak a mágneses flerelmélet hívei arra a kényszerű következtetésre, hogy a mágneses térnek össze kell robbannia, energiáját át kell adni a nála tízezerszer kisebb flerkörzetnek. Ezért aztán olyan mérésekkel, amik azt mutatják, hogy a flernek még 1032 ergnél is nagyobb az energiája, egyszerűen nem tudnak mit kezdeni. Elszórva felfelbukkan, hogy a nagy flerek energiája tízszer-százszor-ezerszer nagyobb a 1032 ergnél, egyszeregyszer még azt is megemlítik, hogy ezt a mágneses tér nem képes biztosítani, de aztán a kutatás megy tovább a jól kitaposott ösvényen. Másodszor, a Nap flerkitöréseinek energia-eloszlása változik a fler alatt. Eleinte a gammatartományba esik az energia-eloszlás csúcsa, de egy pár másodperc – pár perc alatt a kemény röntgen, a lágy röntgen és az ultraibolya sugárzás válik uralkodóvá. Ezek az energiák adják a fler teljes kisugárzott energiájának több mint 90°-át. A kemény röntgen és a légy röntgen tartományban külön-külön is elérheti a fler a 1034 erges energia-kibocsátást. Ilyen nagyenergiájú flereket legutóbb 1991 júniusában láthatunk, amikor 12 órás fler tört ki 14 napon belül ugyanabban az aktív körzetben! Ez az időszak a naptevékenység maximumával esett egybe. Ezelőtt 1982. júniusában, 1972. augusztusában figyeltek meg hasonló óriás fler-sorozatot. Ezeknek az óriás flereknek vizsgálata a flerek eredete szempontjából különleges jelentőségű. Amikor a Nap kitörésre készülődik, ennek első jele a napfelszínből kiemelkedő mágneses erővonal-köteg. Ez az erővonal-köteg, ez a mágneses cső egy gumiszalaghoz hasonlítható, amit minden jel szerint alulról is tol felfelé valamiféle, addig fel nem ismert erő. A mágnescső felett gyakran figyelhető meg egy anyagfonal, anyagsűrűsödés, sötét csíkként a cső felett ívelve. A kitörés előtt pár perccel ez az anyagszál is emelkedni kezd. Ez két jelenség. Mindkettő gyorsuló emelkedést mutat, ahogy közeledik a kitörés ideje. De melyik az ok, és melyik az okozat? A ma általános vélekedés szerint az anyagszál emelkedése okozza a kitörést. Hogy a kérdést eldönthessük, vizsgáljuk meg, milyen erők hatnak az anyagszálra és a mágnescsőre. Mindkettőben erős áramok folynak. A középiskolai fizikaórákon tanítják, hogy két áram között erőhatás lép fel. Ha a két áram párhuzamos, akkor vonzó, ha ellentétes irányú, akkor taszító az erőhatás. Az áramok irányát nem ismerjük. Mégis, következtetni lehet az eredményből, a megfigyelésekből arra, vonzó vagy taszító erőhatás áll fenn a két képződmény között. Ha taszító lenne az erő, akkor az egyiket felfelé, a másikat lefelé mozgatná. Azonban a két képződmény mindegyik felfelé, szinte egymást követve mozog. Ha vonzaná egymást a két képződmény, akkor a felsőre lefelé, az alsóra felfelé irányuló erőhatás lépne fel. Mivel azonban a felső felfelé mozog, taszító erőhatás kell, fennálljon közöttük. Akkor viszont az alsó mágnescsőre lefelé irányuló erő hat az anyagszál árama által. Ha mégis felfelé mozog, akkor egy ennél nagyobb erőnek kell a mágnescsövet felfelé mozgatnia! És akkor az alsó mágnescsövet mozgató erőhatás kell legyen a napkitörés mozgatóereje! Hogy melyik a kezdeményező fél, az az energiaviszonyokból is kiderül. Az alsóbb mágnescső árama és energiája a nagyobb. Ha a felső anyagszál indítaná a kitörést, kisebb energiája miatt nem lenne képes olyan nagy energiát adni a kitöréshez, mint amit megfigyelünk. Az alsó mágnescső mozgási és elektromágneses energiája viszont képes a napkitörés teljes energiájáról gondoskodni. Így tehát a napkitörések beindításában az alsó mágnescsövet felfelé mozgató erő játssza a kulcsszerepet! A napkitörések tehát az általánosan elfogadott képpel szemben nem lehetnek a felfelé mozgó anyagszál gyenge áramának következményei. Fordítva, a napkitöréseket a Nap belsejéből induló, a mágnescsövet a felszínre kiemelő erő idézi elő! Az utóbbi évtizedekben sajnos nem fordítottak megfelelő figyelmet a mágnescsövek és az anyagszálak mozgásának tanulmányozására. Annyi azonban bebizonyosodott, hogy a napkitörések előtt 10-20 perccel mindkettő szinte áll, sebességük szinte nincs. Azonban ahogy közeledik a napkitörés beköszöntésének ideje, mindkettő gyorsulni kezd felfelé, és másodpercenként néhány kilométeres sebességről a napkitörések kezdetére kb. másodpercenként 10 kilométeres sebességre gyorsulnak fel. Ez pedgi azért különösen érdekes, mert a Nap felszínén a helyi hanghullámok terjedési sebessége éppen 10 km/s. Vagyis a napkitörések kezdetére a képződmények mozgása épen eléri a hangsebességet. Azt viszont a földi repülőgépek építői is jól tudják, hogy a hangsebesség egy kritikus küszöb-sebesség. Ha egy repülő eléri a hangsebességet, orránál összetorlódnak a repülőgép előrehaladása általkeltett anyagsűrűsödési hanghullámok. Ha padig összetorlódnak, nagy sűrűséget érnek el, és a sűrűségnövekedés rohamosan egy robbanásszerű jelenséget vált ki: a hangrobbanást. Ezért hallunk a szuperszonikus, azaz a hangsebességet átlépő repülőktől jellegzetes dörejt: ez a hangrobbanás döreje. Felfedeztem, hogy ezért a Napon fellépő hangsebességű mozgások is robbanásra kell vezessenek! Lehet, hogy a Nap hangsebességű mozgásai és a fellépő hangrobbanás
42



kapcsolatban áll az ugyanekkor és ugyanitt fellépő napkitörésekkel? Ezt a kérdést alaposabban is érdemes megvizsgálni. A napkitörések előtt fellépő gyorsuló, felfelé irányuló mozgás létrehozásához egy alulról felfelé irányuló mozgatóerőre van szükség. A mágnescső tömegének ismeretében kiszámolható, mekkora erőre van szükség a megfigyelt gyorsításhoz. Ez az erő lehet az, ami a mágnescsöveket létrehozza. Tudjuk, hogy a Nap a Földhöz hasonlóan általános mágneses térrel rendelkezik, teste egészét átjárják a mágneses erővonalak. Ha létezik ilyen alulról felfelé irányuló erőhatás, a Nap belsejéből kifelé anyagot mozgatva, akkor ez az anyakiáramlás szükségképpen össze kell nyomja kifelé áramlása során a maga előtt található mágneses erővonalakat. És ahogy ezeket összenyomja, létrejön nemcsak maga a mágnescső az erővonalak összepréselődésével, hanem egyben a mágnescső emelkedést is előidézi. A mágnescső léte, a napfoltok léte és a mágnescső emelkedése tehát egyetlen jelenség következménye: a Nap belsejéből a Nap felszíne felé mozgó anyagáramlásra. A helyzet világosnak tűnhet. A napkitö9rések, amik mindig a napfoltok között lépnek fel, a napfoltokat összekötő mágnescső tetején jelentkeznek, ennek a kiáramlásnak a következményei. Azonban mindmáig, úgy tűnik, nem figyeltek meg ilyen nagysebességű anyagáramlásokat a napkitörések idején. Amikor erre rájöttem, egy konferencián megkérdeztem egy híres Nap-megfigyelő cseh csillagászt, Vaclav Bumbát, nem látott-e éppen a napkitörések előtt és ezek beindulásakor hirtelen fellépő, 10 km/s sebességű anyag-feláramlásokat. Azt válaszolta, ilyet nem figyelt meg. Majd pontosított, ilyenre nem emlékszik. Kicsit elgondolkozott, s hozzátette, hogy tulajdonképpen ilyeneket nehéz megfigyelni, de az ő legalaposabb megfigyeléseikor érdekes módon pontosan a napfoltok között, közvetlenül a kitörések előtt éppen ilyen sebességű áramlásokat észlelt, ezeket publikálta is egy orosz nyelvű cikkében, de azóta nem foglalkozott vele, mert mások hasonló észleléseiről nem tud. Parányi nyomnak tűnt ez, és mivel én sem bukkantam más hasonló eredményre, egy időre elfelejtkeztem erről magam is. Pár évvel később azonban Bumba újabb hasonló észlelésekről adott hírt. Nemrég egy amerikai kutatócsoport (Canfield et al., 1994) – anélkül, hogy Bumba eredményeiről tudott volna – újra észlelte ugyanezt a jelenséget. Sőt, a mágneses csövek vizsgálatából a kr1mi obszervatórium világhírű vezetője, Severny (1969) is arra az eredményre jutott, hogy a legvalószínűbb, hogy a mágneses csöveket valamiféle erő alulról felfelé nyomja, ahogy a napkitörés időpontja felé közeledünk. Nemrég egy régi cikk került a kezembe. Ebben Schmidt (1964) kifejtette, hogy a mágneses csövek mozgása „egy rendkívül valószínűtlen kapcsolatot mutat az anyagáramlások és a mágneses csövek között. Olyan, mintha egy alulról felfelé irányuló anyagáramlás tolná maga előtt a mágnescsövet.” Ezt azért tartották valószínűtlennek, mert ritkán volt kimutatható. De azért mutatható ki ritkán, mert ritkán végeztek olyan észleléseket, amik épp a Nap felszínének jellegzetes viszonyainak alapos vizsgálatára alkalmasak. A Nap légkörének minden egyes rétege más-más színképvonal tanulmányozásával vizsgálható. Ezért ha a kutatók abban a hiszemben járnak el, hogy a napkitörések nem alulról, hanem felülről indulnak, nem vizsgálják meg épp a Nap felszínét mutató színképvonalakat. Így viszont nem bukkanhatnak rá azokra a jelekre, amik a napfelszín kitörés előtti mozgásait mutatják. Jó példa ez arra, hogy egy előzetes feltevés milyen mértékben képes a figyelmet elterelni a kulcsfontosságú jelenségekről. Mégis, időről időre egyes vizsgálatok jelezték, hogy a Nap kitörései előtt a napfoltok között, a Nap felszínén (a fotoszférában) hirtelen óriási hőenergia szabadul fel, akkora, ami vetekszik a Nap magasabb rétegeiben, a flerkörzetben felszabaduló energiával. Ebből Machado és Linsky 1975-ben és később a napfizika egyik legnagyobb tekintélyű kutatója a cseh származású Zdenek Svestka 1976ban arra a következtetésre jutottak, hogy a napkitörések energiáját egy, a felszín alól induló folyamat kell, hogy fedezze. Ezek a felvetések azonban mindmáig szórványosak maradtak, és nem voltak képesek magukra hívni a napfizikusok figyelmét. Túl mélyen beivódott a kutatókba a napkitörések külső, felülről induló elképzelése ahhoz, hogy ezen változtatni tudjanak. De nemrég végre minden eddiginél alaposabb, konkrétan a Nap felszíni rétegeire irányuló kutatások indultak be Ukrajnában. Alikaeva és munkatársai azt a célt tűzték ki maguknak, hogy megvizsgálják a napkitörések előtt és alatt a napfelszín viselkedését a fler körzetében. Arra az eredményre jutottak, hogy már a fler beindulása előtt 10 órával a leendő flerkörzet alatti, felszíni rétegek jelentős melegedése, mégpedig jellemzően ez a körzet 100-150 fokkal melegebbé válik környezeténél. Ha egy körzet melegebbé válik, rendszerint megnő a nyomása, tehát kitágul, és így ritkábbá válik, sűrűsége lecsökken. Csakhogy a felszíni flerkörzet éppen fordítva, sűrűbbé vált, mégpedig jelentős mértékben, 5-20%-kos sűrűségnövekedést mutatva! Ehhez gyors anyagbeáramlásra van szükség, ami újabb jele annak, hogy a napfelszín kitörési körzetébe gyorsan anyag áramlik be. A napkitörés kezdetekor pedig ezek a környezettől mutatkozó eltérések hirtelen, ugrásszerű növekedést mutattak (Alikaeva et el., 1993)! A felszíni flerkörzet összes fizikai jellemzője hirtelen, gyors, jelentős ingadozásba kezdett! Ez pedig egy eddig ismeretlen jelenségre, gyors anyagfeláramlásra utal. Hogy ez a gyors anyagfeláramlás miért
43



nem látszik tisztán a napfelszín felsőbb rétegeiben, rejtélynek látszik. Ugyancsak rejtély, hogyan képes az anyageláramlás az összes fizikai jellemző gyors ingadozását kiváltani. Abból a tényből, hogy az anyagfeláramlás csak a felszín mélyrétegeiben jelentős, arra következtettem, hogy az anyagfeláramlás a felszín mélyrétegei felett leáll. De mitől állhat le? erre a választ akkor kaptam meg, amikor összevetettem a mágnescső észlelt sebességét a hangsebességgel. Mivel a mágnescső hangsebességgel mozog, és az alulról jövő anyagáramlás hajtja, ezért az alulról jövő anyagáramlás sebessége is hangsebességű kell legyen. Ha pedig hangsebességű, hangrobbanást kell, hogy kiváltson. A hangrobbanás viszont szét kell, hogy rombolja a nagysebességű, feláramló anyag-elemeket, hiszen azok a Nap felszínén emelkedő gáz-buborékokat jelentenek, és egy gáz-buborék nem képes túlélni a hangrobbanást úgy, ahogy azt egy erősen megépített, szilárd szuperszonikus gép túléli! Mi történik ekkor? A hangrobbanás, az összetorlódó sűrűség-hullámok a buborék számára áthatolhatatlan sűrűségű anyagfalat állítanak. A buborék szétrombolódik ebbe a falba ütközve. Ahogy e falba lövődik, teljes mozgási energiája hirtelen felszabadul, és a vékony lökéshullám frontjában tartózkodó anyagrészecskéknek adódik át. Mivel a lökésfront vékony, ezért a hatalmas, nagy kiterjedésű buborék energiája hirtelen egy vékony, frontban tartózkodó, jóval kevesebb részecskének adódik át. Így viszont az energia összpontosul, vagyis a kevesebb számú részecske jóval nagyobb sebességre gyorsul fel, mint maga a buborék! A buborék hangrobbanása tehát különös átalakulásra vezet: egy darabig a buborék mozog, aztán ott a hangrobbanás lökésfrontjától kezdve már nem a buborék mozog tovább, hanem egy részecske-áram lövődik ki jóval nagyobb sebességgel felfelé! És ezzel ölünkbe hullik a napkitörések kulcsa. A napkitörések leglátványosabb jelensége ugyanis a Nap külső rétegében a mágnescső tetején jelentkezik. És ennek okára természetes magyarázatot találtunk: a Nap felszínén mutatkozó napfoltok közül egy egyébként csak nehezen megfigyelhető részecskenyaláb lövődik felfelé. Ez a részecskenyaláb egyenesen a mágnescső tetejébe kell, ütközzön. És ha odaütközik, ott a mágneses cső hirtelen lefékezi a részecskék mozgását, és a részecskék energiacsökkenése hirtelen, villanásszerű fénykibocsátással jár!
A Nap részecskesugárzásának hatása
A Világegyetem milliónyi látható és láthatatlan szállal kapcsolódik össze a Földdel, szervezetünkkel, gondolkodásunkkal. Ezek közül az egyik legnyilvánvalóbb a Nap hatása. A Nap hatására fejlődött ki az élet a Földön. De minek köszönhető ez az életadó hatás? Az élet elővarázslása az ősi Föld fortyogó, széndioxidban dús, forró légkörében nem tartozik az egyszerű bűvésztrükkök közé. Az élet véletlenszerű kifejlődéséhez Hoyle számításai szerint a Földön a Világegyetem teljes életkora sem lenne elegendő. Ráadásul a földi élet megjelenésére adott idő, rendívül rövid. A Föld születésekor túl forró volt az élet megjelenéséhez, s 100 oC hűlése után pár száz millió éven belül már megjelent az élet egy kifejlett formája. Ez az ellentmondás vezette Hoyle-t és a Nobel-díjas Francis Cricket arra a feltevésre, hogy az élet kifejlett formájában nem a Földön fejlődött ki, hanem – egyetlen maradó lehetőségként – a Világegyetemből érkezett a Földre. Ha azonban felismerjük, hogy a Világegyetemet egy valóságos szervező erő járja át, akkor ezt a szervező erőt kell tetten érnünk, felismernünk, miféle fizikai módot talál a szervezőerő tevékenységének végrehajtására. Miféle módon éri el a Nap, hogy az atomok rendkívül gazdag információtartalmú DNS molekulákká csavarodjanak, olyan képződményekké álljanak össze, amely egy sosemvolt jelenséget produkál: az életet?
A Nap máig felismert fizikai hatásai:
- napfény – ez az elektromágneses hullámáradat, amely a Nap színének megfelelő színképeloszlásban, az infravöröstől a látható fény tartományában az ultraibolyáig, a sárga színhez tartozó hullámhosszon a legerősebb, de a látható fény tartományán túl a kilométer hullámhosszú rádióhullámoktól a centiméter milliomod-milliomod része hullámhosszúságú gamma-sugarakig terjed; - a Nap részecskesugárzása, amelyet egyrészt a napszél ad, vagyis a Nap légkörének folyamatos tágulásából adódó anyagáramlás, másrészt a Nap helyi kitöréseiből adódó részecskeáramok. A részecskesugárzáshoz sorolható olyan fizikailag más forrásból adódó részecskeáram, mint a Nap neutrínósugárzása, amely nem a Nap külső, hanem legbelsőbb körzeteiből ered; - a napszél és a helyi kitörések mindketten elektromosan töltött részecskéket jelentenek, és ezek mozgásuk során magukkal ragadják a helyi elektromágneses ereket, s így a napfényen és a részecskeáramon túl mágneses erőtér is áramlik a Napból a Föld felé; - természetesen hat még a Nap gravitációs erőtere a Földre, és ez egyrészt fogva tartja a Földet Nap körüli pályáján, másrészt forgása révén árapályhullámot indít el a Földben;
44



- a Nap elektromágneses erőtere, a helioszféra, átfogja a Naprendszer egészét, és így a benne mozgó Föld magnetoszférája közvetlenül közvetlen kölcsönhat ezzel a mágneses erőtérrel. Ez a kölcsönhatás olyan, mint az anyai szervezet és a magzat szervezetének kölcsönhatása, hiszen a földi magnetoszféra teljességgel a helioszférában tartalmazódik, és a két mágneses erőtér teljességgel átjárja egymást, és mindegyikük legkisebb rezdülése is elektromágneses indukció révén folyamatokat indít be a másik szerveződésben; Ha a napfény tartalmazza ez az életadó információt, szervezőerőt, akkor ez a napfény eddigieknél sokkal részletesebb elemzésével, sugárzásának időbeli mikrováltozásait követve mérhetjük meg. Eddig fel sem vetődött egy efféle vizsgálat szükségessége, de ha a napfény elektromágneses hullámai a hordozói ennek a szervezőerőnek, akkor ezen a hullámok hátán kell legyenek olyan hullámtaréjok, fraktál-hullámok, amelyek a lemezjátszó barázdáihoz, vonalkódokhoz hasonlóan, olyan információ-gócpontokként működnek, amelyek fizikai természetüknél fogva képesek a földi szervetlen molekula-halmazokkal megfelelő kölcsönhatásba lépni ahhoz, hogy ez a molekulahalmaz elcsuszamoljon egymáson, a megfelelő elemeket a megfelelő helyre csoportosítsa, s kialakuljon egy életet hordozó molekula-szervezet. Nemcsak az elektromágneses rezgések hullámhossza és rezgési amplitúdója hordozhat azonban információt, hanem a hullámok rezgési síkjainak időbeli és térbeli változásai, amit a polarizációs mérések segítségével mutathatunk ki. Mindezen változások közül melyek a biológiailag leghatékonyabbak? A biológailag hatékony információkat hordozó fizikai folyamatokat idevágó vizsgálatok híján nem ismerjük. A.L. Csizseszkij 1915-től kezdődő publikációiban mindenesetre figyelmeztetett egy rendkívül érdekes jelenségre. Az emberi idegrendszer működési állapotai különlegesen érzékenyek a naphatásokra – mutatta ki évtizedes munkája eredményeképpen. Ráadásul, a 16-19. század különböző járványainak (kolera, influenza, pestis, torokgyík, agyhártyagyulladás) világstatisztikája gyakran 80-90%-os együttváltozást, korrelácót mutat a naptevékenység 11 éves ritmusával! A sejtek élettevékenységében, növekedési mértékében szintén jelentkezik a naptevékenység 11 éves változása. Mérések szerint egyes sejtek növekedési sebessége naptevékenységi maximumban elérhető a napminimumhoz tartozó sejttevékenység tízszeres értékét is. Így tehát érdemes volna a sejttevékenység és a naphatások összefüggéseit nemcsak a tizenegy éves skálán vizsgálni, ami eleve sok időt igényel, hanem a rövidebb, huszonhét napos időskálán (ami a Nap forgásához tartozik) és különösen az egyes napkitörések és a sejttevékenység közti kapcsolatot. Így arra is mód nyílna, hogy eldöntsük, itt a Nap elektromágneses sugárzása a meghatározó, vagy inkább a részecske-árammal összefüggő hatások. Az élet és az emberi idegrendszer kozmikus kapcsolatainak megismerésére irányuló kutatások azonban a tudomány világának peremére szorulnak. Az emberiség, és így a tudomány mai beállítottsága általában, nem a lényegi megismerés felé halad, hanem ahogy ezt Konrad Lorenz megfogalmazta: azt a tudást támogatják a mai gazdaságok, amelyik közvetlenebbül szolgálja a katonai és a gazdasági fölényt. Más szóval: a tudomány javarészt elvesztette a természetes megismerési vágyból fakadó kiteljesedési lehetőségeit, a gazdasági hatalmak szolgájává prostituálódott. De lehetséges, hogy a Nap nem (vagy nem csupán) elektromágneses hullámaival fejti ki életszervező tevékenységét, hanem emellett szerepet játszik például a Nap részecskesugárzása és a napszéllel kapcsolatos mágneses erőtér is. A földi légkörre, a hőmérséklet alakulására azonban, azt gondolhatnánk, mindenképpen a Nap elektromágneses hullámai, a napfény gyakorolja a legjelentősebb hatást. Valóban, a mai tudományos közfelfogás is ezt a véleményt alakította ki: mivel a Nap összes hatásai közül az energetikailag legjelentősebb a napfény, ezért a napfény fizikai hatásai közt kell legyenek a legjelentősebbek az összes naphatás közül. De így van-e ez valójában? A legújabb vizsgálatok szerint távolról sem! Baranyi Tünde, a Magyar Tudományos Akadémia debreceni obszervatóriumának munkatársa nemrégiben megmutatta, hogy a Nap részecskesugárzásának hatása jelentős szerepet játszik a földi légkör viszonyinak alakításában. Baranyi Tünde kandidátusi értekezésének egyik legfontosabb eredménye az, hogy az eddigi munkáknál jóval alaposabban és átfogóbban mutatja be a Nap részecskesugárzási hatásainak fő tényezőit és összefüggéseit a földfelszínen mérhető hőmérséklettel és csapadékmennyiséggel. A dolgozat alapgondolata az, hogy a Nap részecskesugárzása vektoriális tulajdonságai miatt képes lehet puszta energiatartalmán túl, irányított hatásai segítségével, jelentős dinamikai hatásokat előidézni. Ezt a felvetést a vizsgálat teljes mértékben igazolta, és így a dolgozat alapgondolata helytállónak bizonyult. További vizsgálatok szempontjából érdekes, hogy a részecskesugárzás különösen télen, főként éjjel, ill. a sarkköri övezetben erős. A hőmérséklet és csapadékmennyiség értékei azonban Budapesten is korrelálnak a geomágneses indexszel. Az alkalmazott kutatási módszer, a statisztikai módszer megválasztása indokoltnak tekinthető. Bár a jelenségkör megértéséhez feltétlenül szükséges a konkrét fizikai mechanizmusok feltárása, ez új terület feltárásában az egyik legelső lépésként indokolt a paraméterek összefüggéseinek
45



feltérképezése, amelyhez a statisztikai módszer ad lehetőséget. A statisztikai módszerrel kapott összefüggések nem feltétlenül jelentenek minden esetben konkrét és közvetlen kapcsolatot, de alkalmasak a fennálló fizikai kapcsolatok kimutatására. A korreláció szignifikaszintje 90%, ill. 99%, ami a dolgozat egyik legfontosabb eredményének megalapozottságát mutatja. Baranyi Tünde munkájának további érdeme, hogy a korreláció létrehozásában szerepet játszó fő tényezők, így a Nap dipólterének irányítottsága, a sokk-aktivitás, a fluktuáló aktivitás és a rekurrens aktivitás szerepét is vizsgálta. A Nap részecskesugárzásának energiatartalma elektromágneses sugárzásának mindössze egymilliomod része. A dolgozat eredményei szerint a Föld felszíni átlaghőmérsékletének változása 1012 oC között, valamint a csapadék 450-900 mm közti változása áll kapcsolatban a Nap elektromágneses és részecskesugárzásának változásával. Mivel a napállandóval jellemezhető elektromágneses (EM) sugárzás változása csak 0.1%, és ez az EM sugárzás nagyságrendekkel erősebb a részecskesugárzásnál, ezért az ok-okozati viszonyban 0.1%, ill. részecskesugárzás változási amplitúdója áll szemben az okozott 20%, ill. 100%-os változással. Rejtély, hogyan képes a részecskesugárzás olyan mennyiségeket ilyen jelentős mértékben befolyásolni, mint éppen a hőmérséklet vagy a csapadékmennyiség. A Föld felszínén mérhető hőmérséklet ugyanis egyértelmű kapcsolatban áll a légkör teljes energiatartalmával, és ez az energiatartalom a Föld által kisugárzott és elnyelt teljes energiaforgalom különbsége. Így tehát egyértelműen szükség van a földfelszín hőmérsékletének változtatásához egy jelentős energiaforrásra (hőmérséklet emelkedéskor). De honnan tudja ezt az EM sugárzásnál milliószor gyengébb részecskesugárzás biztosítani? Nem ő az energiafelelős! De ha a földfelszín átlaghőmérséklete éppen ezzel a sokkal gyengébb tényezővel fut együtt, akkor tényként kell elfogadnunk, hogy ez a parányi tényező képes mozgósítani a nála milliószor nagyobb EM energiát, és a földi légkör fizikai viszonyait úgy átszervezni, hogy a légkörben lezajló változástól függjön. Nem arról van szó, hogy az EM sugárzás minimuma idején is képes a részecskesugárzás a földi hőmérsékletet megnövelni, hiszen az EM sugárzás minimuma idején a részecskesugárzás is legyengül, mert ez a naptevékenység minimumát is jelenti. Inkább azt kell észrevennünk, hogy az EM sugárzás változási amplitúdója saját alapszintjéhez képest csak egy ezrelék, míg a részecskesugárzásé a maximumban a minimumbéli érték több százszorosa is lehet. A helyzet inkább az, hogy amíg a Nap EM sugárzásának erőssége egyfajta görbét ír le a 11 év alatt, addig a részecskesugárzás változása egy sokkal nagyobb kitérésű és más futású görbét ír le. A Föld felszíni hőmérsékletének alakulását így a részecskesugárzás változása szabályozza, de úgy, hogy eközben a szükséges energiamennyiség is többé-kevésbé rendelkezésre áll. Mindenesetre az a tény, hogy a részecskesugárzás változása sokkal erősebben fut együtt a földfelszíni hőmérséklettel a Nap EM sugárzásánál, arra mutat, hogy a rendelkezésre álló energiamennyiség hol jobban, hol kevésbé fordítódik a hőmérséklet emelésére, másrészt, hogy az energia átcsoportosításában is szerepet játszik a részecskesugárzás. Ha ezt felfogjuk, előtűnik, hogy a részecskesugárzás afféle érzékeny szabályozója a Föld légköri viszonyainak, mint az elektromágneses tér a biológiai szerveződésnek: mindkettő energetikailag jelentéktelen tényező, és mégis képes az adott rendszer szerveződésének irányítására. Ez a párhuzam viszont alapot ad arra a feltevésre, hogy a földi légkör fizikai viszonyainak szabályozásáért a részecskesugárzással összefüggő mágneses tér a felelős. Ha a földi légkör hőmérsékletét egy olyan parányi tényező szabályozza, mint a bolygóközi téren át hozzánk érkező bolygóközi mágneses tér, akkor itt egy rendkívül figyelemreméltó jelenségre bukkantunk. Ha egy parányi tényező folyamatosan irányít egy nála energetikailag sok nagyságrenddel, sok milliószor jelentősebb fizikai tényezőt, az egy rendkívül érzékeny szabályozást jelent, amit a Természetben csak az élővilágban ismerünk. Az állandó ingerlékenység alapvető életjelenség. Ha a földi légkör kimutathatóan az állandó ingerlékenységnek megfelelő ultraérzékeny állapotban van, akkor valójában egy alapvető életjelenséget produkál. Gondoljunk bele, miről van itt szó: a finom hatás vezeti az erőset, a parány informálja a gigászt. Ez az alapvető életjelenség pedig egyfajta lelkiséget is jelent, amelyben a mennyiségi viszonyok háttérbe szorulnak az értelmi összefüggések, az érzékeny egymásrahangoltság áttételei mögött. Milyen érzés ilyen lelkiséggel, szellemiséggel gondolni a Földre?
A Hold titokzatos ereje
A Kozmosz élőlényei vagyunk. Kozmikus folyamatok formálták meg kozmikus bölcsőnket, a Földet. Kozmikus hatásra fejlődött ki az élet a Földön. Az élet a Nap leánya. Az embereket tetteik szerint ítéljük meg. Ha a Napot is tettei alapján ítéljük meg, akkor a Nap lelkében hullámzó mezők nyílnak, madarak röpülnek, állatok vándorolnak kozmikus szomjtól hajtva, milliárdnyi vízesés ragyogása, tiszta, áttetsző hajnalok, színforgatagok, pattanásig feszülő rugalmas párducok merednek ránk. A Nap a kozmikus élet örvénylő, felragyogó, tündöklő középpontja, és ebben az életben az
46



emberi lélek is ott rejlik, az emberi lélek végtelen felé törekvő, nyughatatlan égi lángja. Kozmikus hatásokra fejlődött ki az emberi tudat, a Hold, a Nap, a csillagok hatásai formálták, alakították, gyújtották ki földi csillagként. A csillagok tudatunk testvérei, tudatunk őrpontjai, távoli őrtornyai, állomásai, titokzatos erőkkel telítet életközpontjai. Természetes tehát, hogy tudatunk még az évezredes zuhanás után is érzékeli eredőit, éltető gyökereit, és vissza akar találni kozmikus otthonába, testvéreit visszafogadva. Napnál világosabb, hogy kozmikus központok vagyunk, kozmikus erők lüktetnek bennünk, bármilyen sötét ékszaka is köszöntött ránk. Nem a Kozmosz mellett felépített kis ellen-kalyiba, ellen-bódé mesterkélt, művi alkotásai vagyunk, idegenbe szakadt, éjjel-nappal robotoló gépies lények, sötét erőknek szolgaságra vetve, örökös számkivetettségre ítélve, reménytelenül áhítozva a kozmikus tisztító folyamatok belső égetésére, eget hasító lüktetésére, hanem az Univerzum mindent átfogó folyamatának legféltettebb kincsén, ékszerén, tündöklő bolygóján élünk, Kozmoszt figyelő növények között, Holdat éneklő farkasok, Napot és természetet imádó, lángoló lelkű emberiség utódai, folytatói, alkotó tagjai. Vizsgáljuk hát meg, miféle kozmikus hatásokat ismer a mai, kezdeteitől messze szakadt, azokra furcsa módon nemigen emlékező emberiség! Kezdjük a Holddal, a legközelebbi égitesttel. A mai, tudományosnak tartott materialista világkép szerint a Holdnak egyszerűen nincsenek, nem is lehetnek semmiféle jelentős biológiai hatásai. Ez nem azért van, mert a Hold nem létezik materiálisan, vagy ne lennének materiális hatásai a földi élővilágra. Ez amiatt van így, mert a materializmus ma elterjedt gondolatrendszere antikozmikus természetű, ellenséges a Kozmosz és az Ember, a Kozmosz és a Természet, a Természet és az Ember kapcsolatával szemben. Ennek vallásos okai vannak, pontosabban, a materializmus egyetértően átvette a vallás antikozmikus álláspontját. Ez azonban nem kell, hogy visszatartson bennünket a Kozmosz kutatásától! Vegyük futólag sorra a Hold jelentősebb, kimutatott biológiai hatásait! 1.) Harold Saxton Burr, az amerikai Yale Egyetem neuronanatómia-professzora a negyvenes-ötvenes években több mint egy évtizedes mérési sorozattal vizsgálta a fák hosszú távú alappoteciálját. A fa törzse mentén az épp gyarapodó évgyűrűkbe helyezte el az ezüst-ezüstklorid elektródokat egymástól egy méterre, és a köztük fellépő feszültségkülönbségeket mérte. A feszültségkülönbség (a potenciál) figyelemreméltó módon napi, havi és évszakos változásokat mutatott, sőt, az éves változások a napfolttevékenységgel párhuzamos feszültségértékekre utaltak. A napi változás a Föld elektromos tevékenységével függ össze, a havi a Holdéval, a napfolttevékenységgel kapcsolatos a Napéval. A fák tehát elektromos viszonyaikban közvetlenül kapcsolódnak a Földhöz, a Holdhoz és a Naphoz! A fák tehát legfinomabb, elektromos szintjükön kozmikus Nap-Hold-Föld lények! Burr ezután elkezdte mérni a Föld elektromos alappotenciáljának időbeli változását, a nedves földbe helyezett elektródok segítségével. 1956. szeptember 14-én délután 4-kor heves vihar tört ki, erős szél, szakadó eső kíséretében. A föld és a fa állapotának fotoelektromos feljegyzései figyelemreméltó jelenséget mutattak. A fán a fölső elektróda volt a pozitív, 40-50 millivolt körüli értékkel órákkal a vihar előtt, a földbéli elektródák közül a délebbre eső mutatott 60 millivolt pozitív feszültségkülönbséget. 4-5 órával a vihar kitörése előtt az alappotenciál 10 millivolt értékű ingadozásba kezdett az átlagérték körül! Aztán hirtelen lecsökkent 20-30 millivolt negatív potenciálra. A vihar elmúltával visszaállt a 60 millivoltos pozitív érték. Ezután lassan lecsökkent az aznap reggeli alacsonyabb érték felé. Nagyon hasonló változás lépett fel a fa elektromos potenciáljában. A potenciál valamivel hamarabb fordult meg, mint a földé, és kissé lassabban változott. A kísérlet a tudományos szabályoknak megfelelően megmutatta, hogy egy élő szervezet, a fa egy elektromos rendszer, az elektromos tér minden jellemzőjét tanúsítja. Ez a felfedezés felbecsülhetetlen horderejű, azt mutatja, hogy a fa egyes sejtjei, molekulái, atomjai, elektronjai egy egységes elektromos szabályozó térrel állnak kapcsolatban, egy olyan elektromos mezővel, amely nemcsak, hogy az egész szervezetet áthatja és irányítja a belső folyamatokat, hanem közvetlen kapcsolatban is áll az égitestekkel. Az élet tehát biológiai alapjában kozmikus természetű! Ugyanezt az élőlények szempontjából megfogalmazva: életünk legvalóságosabb irányító tényezője, hajtóereje, biológiai létünk legfőbb szabályozója természet szerint a Kozmosz, a Világegyetem, az égitestek! Olyan, mintha a Kozmosz, a Hold, a Nap, a Föld egyszersmind bennünk is keringene, mint legéletfontosságúbb szerveink, mint legélettelibb keringési rendszerünk! Belső világunk belső csatornái közvetlenül összekötnek kozmikus végtagjainkkal, a Nappal, a Holddal, a csillagokkal. Ráadásul ez az összeköttetés olyan érzékeny, hogy egy külső folyamat előképe órákkal megelőzi a folyamat külvilági lezajlását, költői hasonlattal élve, mintha a külvilági vihar a fák lelkében, méhében érlelné meg, hogyan törjön ki – és mintha a fákból, a föld elektromos nyugtalanságából, az állatokból, az emberekből törne ki (előjelei alapján) a szél és a szakadó zápor! Úgy tűnhet mindez a mai, kizökkent világ-beli halandók számára, mint egy mese, aminek valóságtartalma édeskevés. Pedig meg kell mondanom: a mérési beszámoló a tudományos világ legmagasabb mércéjű folyóiratában, az
47



amerikai Science-ben jelen meg (amely még a Nature-nél is magasabb tudományos nézettségi faktorú), és ez a lehető legmagasabb garanciát jelenti a mérések hitelességére és megalapozottságára vonatkozóan. És egy érdekes egybeesés tűnik fel a legújabb tudományos földrengés-előrejelzéssel kapcsolatban. Panayiotis Varotsos görög fizikus a földrengéseket a föld elektromágneses potenciáljának mérései alapján jelzi előre. Ha valami szokatlan, kiugró változást tapasztal az adott körzet több pontján, akkor ott egy földrengés lehet kipattanóban. Az utóbbi 9 évben 14 erős földrengésből 10-et jelzett előre sikeresen az elektromágneses mérések alapján. Az 1995. május 4, 13 és június 15-i földrengések előtt 29 tudományos intézetbe küldött faxot, bejelentve a földrengések várható bekövetkezését. Az előrejelzéseket nem vették figyelembe. A június 15-i földrengés 26 embert ölt meg. Nemrég nemzetközi tudományos találkozót szerveztek Varotsos eredményeinek megvitatására. Egyesek szerint Varotsos túl tág idő- és körzettartományokat ad meg, másrészt az elektromos jelkibocsátásra kidolgozott fizikai elméletét is sokan túlságosan spekulatívnak találták. Mások rámutattak, hogy a Varotsoséhoz hasonló megelőző jelenségeket észleltek már mások is, így többek között Fraser-Smith 1989-ben, a San Francisco-i földrengés előtt, akárcsak tavaly decemberben egy ötödfokú földrengés előtt. Minderről egy másik hitelt érdemlő tudományos hetilap számolt be. Burr további kísérleteiben a feszültségmérő voltmétert egy patkány petefészkéhez kapcsolta. A tüsző megrepedésekor ugrásszerű változás jelentkezett. Dr. Leonard J. Ravitz amerikai pszichiáter pedig felfedezte, hogy az emberi agy bioáramainak erőssége összefügg a holdfázisokkal! Az egész élővilág és a tudat maga is a Kozmosz közvetlen biológiai irányítása alatt áll! Úgy tűnhet, minden fizikai alapot nélkülöz azonban az az elképzelés, hogy a Hold elektromágneses hatást fejthet ki a Földre, hiszen legjobb tudomásunk szerint a Holdnak nincs saját mágneses tere, illetve ha van, annak erőssége a földinél több mint harmincmilliószor gyengébb. Igen ám, de a Hold mégiscsak rendelkezik valamiféle elektromos belső természettel. 1970. április 20-án erős napkitörés érte el a Holdat. A napkitöréssel együtt járó erős mágneses hatásra a Hold a mérések szerint mintegy 30 perces késéssel, de válaszolt, úgy, hogy belső mágneses teret fejlesztett ki. Kimutatták, hogy ehhez jelentős elektromos áram kellett folyjon a Hold belsejében, és ez a hatás módot ad a Hold belseje elektromos vezetőképességének meghatározására, amiből pedig a hőmérsékletre következtethetünk az elektromos vezetőképesség hőmérsékletfüggésének ismerete alapján. A mérésekből kiderült, hogy a Hold felszíne alatt a hőmérséklet meredeken nő 200 kilométeres mélységig, ahol eléri az ezer fokot. Tehát habár a Hold nem mutat jelentős saját mágneses teret, de ez azt jelenti, hogy csak alszik, külső hatásokra megelevenedik, feléled, és aktív belső elektromágneses jelenségeket produkál! Másrészt a Hold egyes körzetei jelentős mágneses terű holdkőzeteket tartalmaznak, amelyek az elmúlt idők mágneses viszonyainak emlékét őrzik. A Napból kiinduló mágneses erővonalakkal, amelyek a bolygóközi teret átjárják a Plútón túli körzetekig (ez az ún. helioszféra), kapcsolódni tudnak ezekhez a mágneses körzetekhez. A helioszféra a Napból kiindulva közvetlenül találkozik a Föld mágneses tartományával, a magnetoszférával, ennek orrát összenyomja, másrészt a földárnyékbeli magnetoszférát csóvaszerűen megnyújtja (ez a mágneses csóva). A Holdhoz kapcsolódó mágneses erővonalak tehát akkor kapcsolódnak össze a földi magnetoszféra erővonalaival, amikor a Hold a földárnyékban található, tehát amikor éjszaka a Hold az égbolton ragyog. Kutatásaim alapján rájöttem, hogy az erővonalak rezgésének periódusa kapcsolatban állhat az emberi tudatállapotok frekvenciáival. A lunáris mágneses erővonalak periódusa és frekvenciája könnyen kiszámítható. A Hold távolsága a Földtől 384 000 km, a mágneses erővonalak rezgési sebességének maximuma a fénysebesség, 300 000 km/s, tehát a holdhatás frekvenciája kb. 1 rezgés másodpercenként, 1 Hertz. Ez a rezgésszám érdekes módon egybeesik a legmélyebb alvásállapot idején mérhető agyhullámok rezgésszámával, a delta-hullámokéval, amelynek frekvenciája 1-2 Hertz! A Hold tehát akkor tud közvetlenül hatni ránk, amikor éjszaka van, és akkor hatása olyan frekvencián jelentkezik, amely a legmélyebb alvás agyhullámainak frekvenciájával esik egybe! Alvás közben tehát a Holddal társaloghatunk! Jó lenne mindezt kísérletekkel ellenőrizni, kutatni, de támogatás híján Burr és Ravitz is abba kellett hagyják méréseiket, itt Magyarországon pedig még nehezebb támogatást találni tudományos kutatáshoz.
A Hold életjelenségei
A Hold keletkezésének megértéséhez az űrszondák vizsgálatától reméltünk választ. A Lunaautomaták és az Apolló-expedíciók olyan kőzetmintákat hoztak a Holdról, amelyek összetétele erősen eltér a földi kőzetekétől, és így a Holdat inkább önálló bolygóként kéne elképzelnünk, amelyet csak
48



később fogott be a Föld. Más mérések viszont ennek ellenkezőjét sejtetik. A Hold hőmérséklete ugyanis az utóbbi kétmilliárd évben olyan mértékben csökken, ami arra utal, hogy a Hold egykor a Föld része volt, és még a Föld izzó állapotában szakadt ki a Földből. A Hold anyagának vastartalma olyan magas, amely a Föld keletkezésekor jellemezte a földi kőzeteket. Később a Föld lehűlt, az olvadt vas lesüllyedt a Föld magjába, és így ha a Hold később szakadt volna ki a földkéregből, a mértnél kevesebb vasat tartalmazna. Lehet, hogy az ellentmondást a Hold önálló életjelenségeinek figyelembevételével oldhatjuk fel? Ha ugyanis a Holdon sajátos, a Földön elő nem forduló kőzetek képződnek, és kerülnek ki a Hold magjából a felszínre, akkor bizonyos holdkőzetek jelentősen eltérhetnek a földiektől, mégis a Hold és a Föld egyszerre keletkezhettek - akár szétvált sziámi ikreknek is tekinthetjük őket. A Hold őstörténetének fontos oldalait a Földből olvashatjuk ki. Az őstengerek korall- és kagylóvilágának lerakódása a tengerfenéken az apály és dagály ritmusát követi. Az árapály váltakozási ritmusa viszont a Föld tengely körüli forgásától, a nap hosszától, és a Hold Föld körüli keringésétől, a holdhónap (és a napév) hosszától függ. A korall-lerakódások elemzésével G. Panella, a Yale egyetem kutatója arra a következtetésre jutott, hogy a földtörténeti őskorban a holdhónap a mainál rövidebb volt. Ehhez a Holdnak a Földhöz közelebb kellett keringenie! 600 millió éve a Hold még csak 340 000 kilométerre keringett a Földtől (ma 384 000 km-re található), 2 800 millió éve pedig csak 60 000 km-re! Kísérőnk jelenleg is távolodik Földünktől, százmillió évenként párezer kilométerrel, távolodása tehát egyre lassul. Mindkét elmélet - a Holdat önálló vagy a Földből kiszakadt bolygónak tekintő - szerint a Hold, kis égitest lévén, már régen kihűlt, a Hold-vulkánosság már nagyon régen kihunyt. Igen ám, csakhogy tények egész sora mutatja, hogy a Hold vulkánjai ma is tevékenyek! Sok amatőr csillagász észrevette már, hogy a Hold felszínének egyes helyein időnként ködök, felhők tűnnek fel, a terület elhomályosodik. Híres csillagászok, W. Herschel, O. Struve, E. Barnard is beszámoltak hasonló megfigyelésekről. 1956-ban egy angol csillagász a Cavendish kráterben felvillanásokat észlelt, amit mások is megerősítettek. Kozirjev orosz csillagász 1958 november 3.-án az Alphonsus kráter központi csúcsának elhomályosodását, vörösessé válását, majd kifényesedését figyelte meg. A színképfelvételek széntartalmú gázkitörésről tanúskodtak! Pár nappal később a központi csúcs szomszédságában új, vöröses, három kilométer átmérőjű folt tűnt fel, és több hónapon át fennmaradt. Eleinte ezeket a megfigyeléseket sokáig kétségbe vonták. A halmozódó megfigyelések hatására azonban új kutatóprogramba fogtak. Rendszeresen figyelni kezdték a Hold felszínén jelentkező gyors változásokat (angolul: lunar transient phenomena, LTP). Ezek egy része fény-árnyék hatás, de mintegy 40%-uk fizikai anyagáramlást jelez. Erre utal, hogy eloszlásuk nem véletlenszerű, egyes területeken különösen gyakran fordulnak elő, például épp az Alphonsus kráter környékén, más helyeken pedig sohasem. Még fontosabb, hogy leggyakrabban épp akkor, amikor a Föld által a Holdon előidézett árapály a legerősebb! Hogyan tudja az árapály a Holdat vulkáni tevékenységre bírni? A Föld árapály-ereje a Hold szilárd anyagában feszültségeket vált ki. De hogyan alakulnak ezek a feszültségek forró anyaggá? Hogyan hoznak létre olyan forró anyagot, amely képes az évmilliárdok óta kihűlt holdkőzeteken átvándorolni, kijutni a felszínre, és felvillanást, kifényesedést okozni? Egyáltalán, milyen mélységben keletkezik a forró vulkáni anyag? A Hold középpontja 1700 km-re található a holdfelszín alatt. Mérésekkel kimutatták, hogy ha a Napból erős mágneses terű anyagcsomó dobódik ki, és ez megközelíti a Holdat, mágneses tér keletkezik a Holdon. A mágneses tér tulajdonságaiból következtetni lehetett a felszín alatti rétegek elektromos vezetőképességére, ami pedig függ a hőmérséklettől. Ezek szerint a Hold felszíne alatt 200 km-rel a hőmérséklet 1000 fokot érhet el! Hasonló jelenség a Földön is ismert, és itt alaposabban tanulmányozható. A Földön nemcsak a Hold, de a Nap is árapályhullámokat kelt, bár a Nap hatása a Holdénak kevesebb, mint a fele. És itt egy érdekes jelenségre bukkanunk. A Föld vulkánjainak egy része ugyanis a földmag határáról, több mint 2000 km-es mélységből (az ún. D" rétegből) ered! Ezek a vulkánok a Föld felszínén megfigyelhető "forró foltok"-ba torkollnak, és a földfelszín mozgásaiban, a kontinensvándorlásban alig vesznek csak részt. A D" réteg mindössze 100 km vastag, és tevékenysége olyan eleven, hogy változásai a földfelszín változásainál jóval hevesebbek! A D" réteg megolvadásában valószínűleg a Hold árapályhatása játssza a legnagyobb szerepet. A megolvadt kőzetek olyan forróvá válnak, hogy *tágulni kezdenek, és amikor környezetüknél jóval könnyebbé válnak, emelkedni kezdenek, vulkáni kürtőt hoznak létre, megcsapolva a D" réteget. P. R. Vogt kimutatta, hogy a forró foltok vulkánossága a Föld felszínének csak bizonyos körzeteiben jelentkezik, ezekben viszont egyidejűleg. Így például elég a Hawaii szigetek vulkántevékenységi változásait összevetni az izlandiakkal ahhoz, hogy a párhuzam szembetűnő legyen. A forró foltok elsősorban ott jelentkeznek, ahol a Föld alakja (a geoid) kidudorodik - ezt is valószínűleg a földmag feláramlásai idézik elő. A Föld 130 forró folt körzete messze elkerüli a geoid belapult körzeteit.
49



Mindezek a változások alapjában érintik a földi élővilágot. Nemcsak a vulkáni tevékenység és a földrengések révén, hanem az élővilág nagy kihalásainak 20-30 millió éves ritmusa is kapcsolatban állhat a földmag változásaival. Ráadásul a D" réteg lehet a Föld mágneses terének, a dinamómechanizmusnak is székhelye. A földmag hőáramlásai közvetlen összefüggésben állnak a klímával, a hőmérséklet hosszútávú alakulásával, a mágneses tér megfordulásaival is. Az alapkérdés tehát: mi hozza létre a földmag forró foltjait? Miért lesz egyes helyeken a környezeténél jóval magasabb a földmag hőmérséklete? Talán létezik egy tényező, amely képes az árapály-fűtésből eredő parányi hőmérséklet-eltéréseket felerősíteni? De ahhoz, hogy a pár fokos hőmérséklet-különbséget párezer-fokos, tartós fűtéssé erősítse egy egész körzetben, gigantikus erősítésre lenne szükség! Ilyen érzékenységű erősítő létét eddig csak a napmagban tételezték fel. Ott ugyanis az energiatermelés hőmérséklet-érzékenysége egy önerősítő folyamatot képes beindítani. Ha az árapályfűtéstől egy parányi körzet felmelegszik, gyorsabban zajlanak a magreakciók, és még több energia termelődik, amíg be nem indul az a hőáramlás, ami elszállítja a megtermelt hőt. Ilyen energiaforrásról azonban a Föld és különösen a Hold magjában nem tudunk. A tények azonban - a fentiek szerint - megkövetelik egy rendkívüli érzékenységű önerősítő folyamat létét mindkét égitestnél. Ez a rendkívüli érzékenységű, önerősítő folyamat, amely olyan alapvető életjelenséggel állítható párhuzamba, mint az ingerlékenység, az égitestek közti kapcsolat eddig nem sejtett finomságú természetére világít rá.
A Föld titokzatos ereje
A Föld felszíne – figyelemre méltóan – negatív elektromos töltéssel rendelkezik. E töltés eredete teljesen ismeretlen, és nem kutatják. A Föld légközi elektromosságának egyik legnagyobb szaktekintélye, J. Alan Chalmers, az Atmospheric Electricity szerzője függőben hagyja a földfelszín negatív töltése eredetének kérdését, annyira, hogy magát a kérdést sem teszi föl. Annyit mindenesetre kijelent, hogy a Föld felszínének negatív töltése elektromos teret hoz létre, ami pozitív töltéseket mozgat a felszínhez, amelyek semlegesítik a negatív töltéseket. Számításai szerint 48 percen belük semlegesítődne a Föld negatív töltése, ha ezzel párhuzamosan nem lépne fel egy ugyanekkora, de ellenirányú folyamat. Ezt a „feltöltő” folyamatot, amely fönntartja földfelszín negatív töltését, a földi légkör viharai biztosítják. A Föld felszínén egy időben, Chalmers becslése szerint, mintegy 3000 vihar zajlik, villámokkal, esővel, amelyek negatív töltést szállítanak a Föld felszínére. Chalmers nem vitatja, hogy az ionoszféra a földfelszín negatív töltése miatt 3-400 000 V feszültségkülönbséget mutat. Természetesnek tekinti, hogy a viharok negatív töltéssel töltik fel a földfelszínt. Ezt megteheti, hiszen a viharok működését a mai napig nem értjük. De, véleményem szerint, mégsem lehet természetesnek venni azt az alapvető tényt, hogy a Föld felszíne jelentős negatív töltéssel van feltöltve, és ezzel kikerülni a magyarázatot. A problémát abban látom, hogy miért nem a semleges állapot a földfelszín alapszintje. Ugyanis, ha elképzeljük egy pillanatra, hogy a viharok az egész földkerekségen szünetelnek egy órán át (tekintve, hogy a légkör semlegesítő áramai 48 perc alatt semlegesítenék a földfelszínt), akkor ezzel az ionoszféra feltöltöttsége is lelohadna, megszűnnének az elektromos hajtóerők. Ha viszont ezek megszűnnek, akkor mi hívja elő a viharokat? Ha a viharok elektromágneses jelenségek és elektromágneses hatásokra keletkeznek, akkor az ionoszféra és a földfelszín feszültségének kiegyenlítődése hosszan tartó egyensúlyt kellene, hogy kiváltson, a két pólus kialvásának a vihartevékenység kialvását kellene előidéznie. Ezzel szemben azt tapasztaljuk, hogy minél tovább késlekednek a viharok, azután annál hevesebben törnek ki, mintegy felhalmozódó feszültséggel. Tény és való, hogy ahhoz, hogy a viharok negatív töltést tudjanak a földfelszínre szállítani, ennek a hatalmas negatív töltésnek jelen kell lennie, föl kell halmozódnia abban a körzetben, ahol a viharfelhők képződnek. Hogyan képes a Föld az egyensúlyi állapothoz közeledés mértékével arányosan negatív töltéseket felhalmozni a viharfelhőkben? Hogyan képes a Föld az egyensúlyi állapot beállása közeledtével olyan folyamatokat kiváltani, amelyek ismét távolabb viszik az egyensúlytól? A földfelszín elektromos töltése tehát egy nemegyensúlyi tendenciát takar, határozott törekvést az egyensúlytól távoli állapot fenntartására. Önfenntartó nem-egyensúlyi rendszereket ismerünk már a természetben, ezek élő rendszerek. Bauer Ervin elméleti biológiájának alaptétele, hogy az élő rendszerek, és csakis az élő rendszerek azok, amelyek állandóan nem-egyensúlyi állapotban vannak. A vízesés nem jelent állandó nem-egyensúlyi állapotot, mert nem a vízesés gondoskodik a zuhatag energiájának vagy gravitációs potenciálkülönbségének fenntartásáról, utánpótlásáról. Itt viszont, akár az élő rendszereknél, maga a Föld állítja vissza a potenciálkülönbséget. Itt a szemünk előtt a megdöbbentő tény: nem a villámok sütik ki a légköri
50



feszültségkülönbségeket, hanem ők idézik elő! De honnan ered a földfelszín negatív töltése? És hogyan képes a Föld fenntartani ezt az értéket a rendkívül gyors semlegesítő folyamattal szemben? Richard Feynman Nobel –díjas fizikus, a kvantumelektrodinamika megalapozója, Mai Fizika c. könyvének 5. kötetében, a 121. oldalon így ír: „Az elektromos tér a Föld felszínétől felfelé gyengül, és 50 km magasságban a térerősség már nagyon kicsi, vagyis a potenciál változásának zöme a kisebb magasságokra esik.” Valóban, ha meggondoljuk, hogy a feszültségesés 100 volt méterenként, és a teljes feszültségkülönbség 240 000 volt, akkor 2400 méteres távolságon, tehát a Föld felszínétől 2, 4 km magasságban a feszültségkülönbség már elérné az ionoszféra szintjét! A valóságban az esés egyre gyengébb, fokozatosabb felfelé haladva, mégis, ha meggondoljuk, hogy az ionoszféra magassága 1000 km, nem lehet kétségünk, hogy a feltöltő mechanizmus jóval alacsonyabban operál, valóban ott, ahol a felhők képződnek. A felhők egy villámcsapás után a mérések szerint 5 másodpercen belül képesek újratermelni az elvitt negatív töltéseket. Létezik tehát egy olyan forrás, amely a felhőkben működni kezd, amely nagyon erős elektromos teret képes létrehozni, és ionizálni tudja a levegőt. De hogy mi ez a forrás, senki nem tudja. A Föld élettevékenységének ez a légköri szervező központja mindmáig ködbe, pontosabban felhőkbe burkolódzik. Mi sem lenne egyszerűbb, mint feljuttatni pár kilométer magasba elektromágneses mérőműszereket, amelyek pontról-pontra mérhetnék az elektromágneses tér alakulását. A tudomány sajátos fejlődése, talán épp a problémalátás hiánya miatt, ezt eddig nem tette lehetővé. Addig nem is árt, ha tudjuk: a felhők Földünk élettevékenységének számunkra is létfontosságú szervezőközpontjai, a kozmikus élet villám-eredetű fészkei. Így talán nem csupán ellenségességgel figyeljük majd a felhős időt, a villámlást, hanem mint a kozmikus élet fiatalító, frissítő tényezőit, otthonunk égi-földi megnyilatkozásait. A viharfelhők keletkezése a konvekciós cellák (buborékokhoz hasonló, hőmérsékletkülönbség hatására képződő cirkulációs elemek) feláramlásának köszönhető. A feltöltő mechanizmus, ezen konvektív cellák, forró légörvények segítségével juttatja érvényre akaratát, valami olyan finom mechanizmussal, amely mindmáig elkerülte figyelmünket. Mindenesetre érdekes, hogy a levegő ionizáltsági állapota jelentősen kihat szervezetünkre, hangulatukra. A kutatók kimutatták, hogy a negatív ionok stimuláló, felvillanyozó hatásúak, a pozitív ionok dominanciája viszont levertséget, életuntságot okoz. Ha visszagondolunk a vihar utáni séták hangulatára, nem éppen egy pusztítás utáni hangulat, inkább a megújulás öröme éled, hogy majd szétvet bennünket. Úgy tűnik, hogy a Föld vitalitásának megújulása közvetlenül a mi kedélyállapotunkat is megjavítja. Feynman könyvében megemlíti, hogy ebben a feszültségtérben, a szabad levegőn orrunk 200 V-tal nagyobb feszültségen van, mint talpunk. Miért nem kapunk áramütést, amikor kilépünk az utcára? – kérdezi. Ennek oka, hogy testünk jó vezető, és a földdel érintkezve állandó földelést biztosít számunkra. A talajból töltések áramlanak fejünkhöz, és ezek módosítják az elektromos eret. A légköri elektromos tér tehát megváltozik azáltal, ha vezetőt helyezünk el benne. Persze ez a módosulás is kis áramot indukál bennünk, és további áramok lépnek fel, ha elmozdulunk a helyünkről. Ráadásul bőrünk és cipőnk is bizonyos szigetelést nyújt a földeléssel szemben, különösen, ha éppen nem vagyunk csuromvizesek, és ez megnöveli a légköri áramlatokat testünkben. Tehát nemcsak a levegő jut belénk minden lélegzetvétellel, hanem a légköri áramok is átjárják egész szervezetünket! Ne zavarjon minket, hogy ezek az áramok nem ütnek agyon bennünket, hiszen nemcsak az áramütés lehet lényeges számunkra. Ha az élet szervező tényezői közül az egyik leglényegesebb az elektromágneses tér, akkor ezek a belénk költözött légköri áramok Föld-áramok folyamatosan hatnak szervezetünkre, regenerálnak bennünket, felfrissítenek, feltöltenek energiával, jókedvvel. A Föld bennünk is él! A bioelektromágnesesség, a biometeorológia, a kozmológia tudományai szerint rendkívül érzékeny kölcsönhatás áll fenn a természeti elektromágneses terek és szervezetünk működésének szabályozása között. Képzeljük csak el, hogy a légkör 100 V/m feszültségesése milyen óriási értéket jelenthet, ha az élő szervezetek már ennek százezred részére is érzékenyek! A természetes, kozmikus elektromos terek éppen az emberi agy legaktívabb frekvenciáján, az alfa frekvencián, 10 Hz-nél mutatnak erős maximumot. De az elektromos tér hatásainál még jelentékenyebbek a Föld mágneses terének biológiai hatásai. A Föld mágneses tere pár ezer kilométeres mélyből, a magból ered. Mintha egy óriás köráram folyna a Föld magjában, 1 milliárd amperes áramerősséggel! Ennek a hatalmas áramnak köszönhető a Föld felszínén mérhető mágneses tér, amelyet a tengerészek mellett sok élőlény használ fel tájékozódáshoz. A Föld felszíni mágneses terének erőssége pár tized Gauss (0. 67 G), a Nap átlagos teréhez hasonló erősségű, de például a napfoltok ennél ezerszer erősebb mágneses terűek. A Föld mágneses tere önmagában jelentős hatást gyakorol az élőlényekre, átjárja szervezetünk egészét. Különösen jelentősek azonban a földmágneses tér változásai, hiszen az élőlények a változásokra fokozottan érzékenyen reagálnak. A földmágneses tér változásai az alaptér 2%-át ritkán érik el. Ha az
51



alaptér értékét kisebb mértékegységben, gammában adjuk meg (67 000 γ), a heves naptevékenység kiváltotta nagy mágneses viharok 50-200 γ változást jelentenek. A tobozmirigy, ez a pár grammos szerv agyunkban, különösen érzékeny a földmágneses tér apró változásaira; már 0,24 γ változást is megérez. A Föld mágneses terének változásai tizedmásodperctől 30 millió évesig különböző periódusokat mutatnak. A Föld magnetoszférájának legrövidebb idejű rezgései a mikropulzációk. Ezek periódusa 0,1 másodperctől tíz percig, azaz – mivel a periódusidő a frekvencia reciproka – 10 Hz-től 0,001 Hz-ig terjed. E tartomány legkevésbé vizsgált része a 3-10 Hz-es tartomány, vagyis éppen az, amelynek biológiai, tudati hatásai a legjelentősebbek. A mikropulzációk felosztásuk szerint lehetnek folytonosak (pc), impulzusokban érkezők (pt), vagy óriás, nagy amplitúdójú pulzációk (gp). Az 5 Hz-0,2 Hz közti, ún. pc1 folytonos pulzációk amplitúdója 0,1 γ körüli. A pc1 mágneses pulzációk egy tipikus jellemzője, hogy hajlamosak visszatérni a nap ugyanazon órájában, olykor pedig napokra vagy hetekre eltűnnek. Ez az azonos órában jelentkezés arra utal, hogy a magnetoszféra azonos tartományából, azonos hatás következményeképpen lépnek föl ezek a rezgések. Ez szerintem a Nap és a Hold magnetoszférával történő kölcsönhatását jelzi, vagyis egy kozmikus hatás. R. Becker és G. Selden: The Body Electric. Electromagnetism and the Foundation of Life című könyvükben azt írják, hogy a földmágneses tér mikropulzációinak energiája a 10 Hz körüli tartományban összpontosul. R. Wever két évtizedes kutatásai szerint az ember biológiai ritmusait szabályozó tényezők közül a legfontosabbak éppen ezek a 10 Hz körüli mikropulzációk. Ha ezektől a mágneses változásoktól elszigeteljük a szervezetet, felborulnak a napi ritmusaink. Csuvajev kísérleti eredményei szerint a gombák és a vízinövények növekedése teljesen megszűnik, ha elszigeteljük őket a mágneses tértől.
A bolygók titokzatos ereje
Bradley és munkatársai 1962-ben kimutatták, hogy a Hold jelentős hatást gyakorol az esőzésre. Bigg (1962) megmutatta, hogy a talajszintnél mért jégkoncentráció jelentős mértékben függ a Hold helyzetétől, Bowen (1963) a meteorok gyakoriságának, Adderley pedig a légköri ózon mennyiségének holdfüggését mutatta ki. Ugyanakkor ezen tényezők egyikénél sem nyilvánvaló, miért függnek olyan jelentős mértékben a Holdtól. Így ésszerűnek látszott megvizsgálni, hogy a Földet elérő ionok számában nem mutatkozik-e hasonló jelenség. Ehhez Bigg (1963) a Jones (1955) által összeállított mágneses viharok katalógusát használta, amely 81 éves időtartamra (1874-1954) tartalmazza 697 kis vihar, 112 nagy vihar és 11 kiemelkedően nagy vihar adatait. A kiemelkedő 11 nagy vihar közül 5 az első holdnegyedben, 4 röviddel a harmadik negyed után, kettő rögtön telihold után jelentkezett. A 697 kis vihar szerinti eloszlásának legfigyelemreméltóbb sajátsága, hogy mély minimumot mutat újholdkor. Másrészt a legerősebb periodicitása a 27.275 napos periódusú, amely viszont a Nap átlagos tengely körüli forgásával egyezik meg. Hogyan magyarázható ez a jelentős holdhatás? A probléma az, hogy bár akad néhány tényező, amely összefüggést jelent a Hold és a jégmagok képződése, vagy az ionok száma között, ezek egyike sem képes magyarázni a mért effektus mértékét. Néhány lehetséges holdhatást jelenthet a Napból érkező ionfelhők Hold általi eltérítése, vagy a Hold gravitációs hatása, a felső légkör, az ionoszféra alakjának deformálása, a plazmahullámok perturbálása. Mivel a mágneses viharok számának csökkenése az újholdat megelőző és követő másfél napra terjed ki, 30 fokos elmozdulásra, ezért a Hold árnyékoló hatása távolról sem elég a mért csökkenés magyarázatára. A probléma a következő: hogyan magyarázzuk a mért hatást, amikor legfeljebb egy nagyon kis hatás tűnik ésszerűnek? A probléma összefüggéseinek vizsgálata elvezet a bolygók figyelembevételéhez. Sucksdorf (1944,1956) ugyanis kimutatta, hogy alsó együttálláskor, azaz amikor a Vénusz vagy a Merkúr földközelben, egy vonalban áll a Nappal, ugyancsak lecsökken a földi magnetoszféra mágneses tevékenysége!. Lényeges, hogy az együttállás előtt és után a magnetoszféra mágneses tevékenysége kiugróan magas maximumot mutat. Furcsa viszont, hogy a Hold hatása nem egyszerűen hozzáadódik a Vénuszhoz, hanem függ az égitestek helyzetétől: ha a Hold a Vénusszal ellentétes irányban áll, a mágneses viharok tetőznek, míg ha egy irányban, de ugyanazon a térfélen állnak, a mágneses viharok ritkábbak. Houtgast (1955) és Houtgast és Van Sluiters (1965) vizsgálatai azt mutatták, hogy a VénuszFöld együttállás idején, 7-9 napon át csökken a földi mágneses viharok száma. Ennek oka ismeretlen. Houtgast megpróbálta ezt a Vénusz magnetoszférájának árnyékoló hatásával magyarázni., de ehhez 3000 Gauss erősségű tér kellene, míg a Vénusz mágneses tere jóval gyengébb a földi 0.6 Gaussnál is. Különös, írják, hogy a földi mágneses tevékenység lecsökkenése a Vénusszal való együttállást
52



követően 27 naponként újra bekövetkezik, kisebb amplitúdóval. Ez azért különös, mert a 27 napos periódus a Nap átlagos forgási periódusa, és a földi mágneses viharok így nem csak a Vénusz helyzetével, de a Nap forgásának fázisával is kapcsolatosak. De a váratlan, magyarázatlan, különös bolygójelenségeknek ezzel nincs vége. Megdöbbentő, írja Houtgast és Van Sluiters, hogy a földi mágneses tevékenység akkor is lecsökken (10 napon át), ha a Jupiter a Nap Földdel ellentétes oldalán átellenbe kerül a Földdel (34 Jupiter-oppozícióra vonatkozó adat alapján). Hasonló jelenségre figyelt fel G. d Vaucouleurs: a Mars légköre rendszerint átlátszatlan az ibolya és az ultraibolya tartományban. Néhány esetben azonban, különösen ha a Föld és a Mars legközelebb állnak egymáshoz, egy vonalban a Nappal (alsó együttállás), néhány napra hirtelen átlátszóvá válik a marsi légkör ezekben a színképtartományokban. Ezt a jelenséget nevezték el „hirtelen tisztulásnak”. Kviz (1961) több, mint 80 ilyen kitisztulás adatait gyűjtötte össze. Ezek maximumot mutattak az alsó együttállás idején, de két kísérő oldalmaximum is jelen van tíz-húsz nappal az együttállás előtt és után. Bigg (1963) felfigyelt arra, hogy a mágneses zavarok együttállástól való függése hasonló a fényhullámok gömbön való szóródása után kapott képhez. Azonban a fényhullámok szóródása a Vénuszon nem vezethet eddig ismert módon a földi mágneses viharok beindításához. A bolygóközi térség magnetohidrodinamikai hullámai pedig már teljesen más tulajdonságúak. Ezenkívül egyik sem magyarázza az oppozíciók hatását a mágneses viharokra. Bigg (1963) szerint az egyetlen kiút az lehet, hogy a bolygók és a Hold elektromosan töltöttek, részben a Nap kiáramló részecskéi által. Ekkor az elektromosan akár enyhén töltött, akár csak felszíni töltéssel rendelkező, de összességében elektromosan semleges Napból kiáramló ionfelhők eltérülnének a bolygók közelében. Bigg azt írja, a bolygóközi tér magas vezetőképessége miatt ez a magyarázat valószínűtlen. Az eddigiekből már láttuk, hogy a Föld is mutat jelentős felszíni elektromos feltöltöttséget. Akárhogy is, ez a magyarázat sem alkalmas az oppozíciók idején mutatott mágneses minimumra. Miért csökkenne le a földi mágneses tevékenység annak függvényében, hogy éppen hol tartózkodik a Nap túloldalán, átellenben a Jupiter? Akinek mindezek a megdöbbentő, különös bolygójeleségek, amelyeket tudtommal még sehol sem gyűjtöttek így egybe, még nem csigázták fel eléggé érdeklődését, annak álljon itt egy újabb megmagyarázhatatlan jelenség. Ismeretes, hogy az ionoszféra elektronsűrűségének változása bizonyos késéssel követi a Nap állását. Ez a változás a Nap árapályhatásával magyarázható. Furcsa azonban, hogy ebben a megmagyarázott változásban csak az ionoszféra két alsó rétege vesz részt, az úgynevezett F2 réteg viszont nem. Emiatt az erre a rétegre jellemző kritikus frekvenciát mindig csak tapasztalati úton lehetett meghatározni. Az ionoszféra F2 rétegében az elektronsűrűség értékei is változnak a hónapok folyamán, és a havi átlaghoz képest nagy 15-20%-os eltérést mutatnak. Ezt az eltérést jó ideig megjósolhatatlan, véletlenszerű „zajnak” tekintették. De 1950-ben Bartels megmutatta, hogy ez a „zaj” jelentős mértékben a Hold hatásának tulajdonítható. Az ionoszféra F2 rétegében az elektronsűrűség változása miatt a kritikus frekvencia 6 MHz-ről 8 MHz-re nő telihold és újhold környékén, amikor tehát a Hold, a Nap és a Föld egy vonalban, együttállásban található. Harnischmacher és Rawer (1981) rájött, hogy a zajnak a Holdtól függő részén kívüli része pedig a Jupiter és a Vénusz helyzetével áll összefüggésben. Ha a Jupiter és a Vénusz a Földdel átellenben, a Nap túloldalán található, a kritikus frekvencia lecsökken 6-7.5 MHz-re, ugyanakkor a Hold hatása viszonylag a legerősebben érvényesül. Amikor a Jupiter együttállásban van a Földdel és a Vénusz oppozícióban, a holdhatás viszonylag gyengébb. Jupiter oppozícióban, ha a Vénusz földközeli együttállásba kerül, a kritikus F2 frekvencia 9 MHz-re nő, nem zavarja meg a Hold hatását. Végeredményben Harnischmacher és Rawer arra a következtetésre jutott, hogy a Hold helyzete jelentős mértékben kihat az ionoszféra F2 rétegének elektronsűrűségére. A Hold hatása mellett azonban a bolygók hatása is jelentősen módosítja az ionoszféra elektronsűrűségét. Mivel a bolygók gravitációs erejének árapályhatása a Föld légkörére a Holdénál jóval kisebb, ezért itt nem egyszerűen gravitációs hatásról van szó. Az elektronok sűrűsége a beáramló napszéltől sem változhat meg ilyen jelentős mértékben. Marad tehát a következtetés, hogy az ionoszféra kémiai reakciói változnak meg a Hold és a bolygók állásától függően, és ez vezet az elektronsűrűség jelentős, 1520%-nyi módosulásához. A másik lehetőség, hogy a szelek és az ionoszféra elektromos tere változik meg a Hold és a bolygók állásának függvényében. De hogyan tud a Jupiter éppen akkor akcióba lépni, amikor átellenben van a Nappal? Miért éppen ilyenkor indítana be szeleket, vagy létesítene elektromos tereket a földi légkörben? Hasonló a helyzet a Mars hirtelen kitisztulásával is. Tegyük hozzá mindehhez, hogy a Föld-Uránusz-Neptunusz együttállás idején, 1991. július 6. körül, a földi magnetoszféra mágneses tevékenysége akkor mutat maximumot Buril Payne (1995) vizsgálatai szerint, ha a Hold állása az Uránusz-Neptunusz iránnyal 120 fokos szöget zár be. Payne kimutatta, hogy a napfoltok száma jelentősen megnő az Uránusz-Neptunusz együttállások idején. Grandpierre Attila által javasolt napmodell ezekre a jelenségekre csak részben ad magyarázatot. Eszerint a bolygók gravitációs hatása árapályhullámot indít el a Nap magjában. Ezek
53



az ottani mágneses térrel kölcsönhatva, elektromos fűtést idéznek elő. Ami helyi termonukleáris robbanáshoz vezet. A robbanás napfoltokat és maganyagot dob a felszínre, amelyek továbbdobódnak a bolygóközi térbe, s a földi magnetoszférába jutva mágneses viharokat válthatnak ki. Ez magyarázhatja azt a megdöbbentő jelenséget is, hogy a mágneses tevékenységben a Nap tengely körüli forgásához tartozó, 27 napos periódus jelentkezik. Amit ez a lüktető-kilövő napmagmodell nem tud, az az, hogy miért éppen mágneses minimum és nem maximum van bolygóegyüttállások idején bár az együttállásokat kísérő oldalmaximumok talán éppen erre utalnak. Ebben az esetben az a tényező, amely a gravitációs hatások felerősítéséért felelős, a napmag energiatermelő reakcióinak rendkívüli hőmérsékletérzékenysége. De miért csökken le a földi mágneses tevékenység, ha a Naprendszer valamelyik bolygója egy vonalba kerül a Nappal – és minek tudható be ez a lecsökkenés, ha az együttállások éppen hogy növelik a naptevékenységet? A kísérő, megelőző és követő maximumok léte talán arra utal, hogy a bolygók valahogy előre mutatják a közelgő együttállást, utólag pedig a bekövetkezett együttállást. De hogyan, milyen módon képesek a bolygók ilyen érzékeny energia- és információcserében állni a napmagban zajló folyamatokkal? Hogyan képesek erre, ha a gravitáció alkalmasságát ezen információhordozásra nehéz elképzelni, az elektromágneses csatolás pedig másképp működik a jelentős mágneses térrel rendelkező és az ezzel nem rendelkező bolygón? Hogyan képes ez a hatás a bolygóátmérőknél jóval nagyobb körzetre kiterjedni, ráadásul egyes geometriai helyzetekre (0 és 180 fokos együttállás, 90, 270 fokos szögben állás, 120 fokos szögben állás) különös érzékenységet tanúsítani? Messze vezető kérdések, amelyekre talán évtizedek, vagy évszázadok múltán kaphatunk választ, ha majd a tudományos társadalom jelentős része is felfigyel rájuk.
A csillagok életereje
Bauer Ervin, a legmesszebbható elméleti biológia megalapozója, a biológia egyetemes alaptörvényét így fogalmazza meg: „Az élő, és csakis az élő rendszerek soha nincsenek egyensúlyban, és szabadenergia-tartalmuk terhére állandóan munkát végeznek annak az egyensúlynak a beállta ellenében, amelynek az adott külső feltételek mellett a fizikai és kémiai törvények értelmében létre kellene jönnie.” (Bauer Ervin: Elméleti biológia, Budapest, Akadémia Kiadó, 1967.) egyelőre azt vizsgáljuk meg, fizikai egyensúlyban vannak-e a csillagok. A tökéletes fizikai egyensúly a környezettel való mindenoldalú kiegyensúlyozottságot, hőmérsékleti, nyomás- stb. egyensúlyt jelentene. A csillagok energiatermelő képessége, és ennek a képességnek évmilliókig való megőrzése már önmagában is egy hosszútávú „életképességet”, munkavégző képességet jelent, hiszen az energia munkavégzésre fordítható. Végső soron az energia előtt-utóbb más alakot ölt, a napfény elnyelődik, a napkitörések részecskéi sarki fényt okoznak a Földön, így a munkavégzés mindig bekövetkezik. A kérdésre, hogy értelmes-e a munkavégzés, visszatérünk. Kanyarodjunk most vissza a biológia egyetemes alaptörvényéhez. A teljes fizikai egyensúly, ahogy a világegyetemre vonatkoztatva hőhalált jelent, minden hőmérsékletkülönbség teljes eltűnését a világon, ugyanúgy az élő rendszerek is csak haláluk esetén kerülnek tartós fizikai (élettelen) egyensúlyba környezetükkel. Kérdés, hogy az egész élete során energiát termelő Nap maga milyen belső felépítésű: szerkezetét tekintve egyensúlyban termeli-e ezt az energiát, vagy fordítva, állandó távolságot tart a halált jelentő fizikai egyensúlytól. A csillagászok erre ma azt válaszolnák, hogy a Nap felszíne alatti réteg, a hőáramlásos konvektív zóna alatti sugárzási egyensúlyban lévő mag mai fizikai, csillagászati ismereteink szerint hidrosztatikai egyensúlyban van. Kozmobiológiai szempontból tehát olyan halott, mint egy medicinlabda. A válasz azonban egy-két év múlva, könnyen előfordulhat, már más lesz, s ha igen, ennek jelentősége alapvető. Számításaim során ugyanis bebizonyítottam, hogy a napmag energiatermelő folyamatai instabillá válnak, ha nagyléptékű, makroszkopikus áramlás lép fel a mag mágneses terében. A Nap egészének mágneses tere közelítőleg egy középpontjában elhelyezkedő mágneses dipólussal írható le, tehát nem elképzelhetetlen, hogy az energiatermelő magot is átjárják a mágneses erővonalak. Ha a mágneses erővonalakon elektromos töltésű részecskékből álló áramlás halad keresztül, elektromos tér termelődik, ami viszont helyi fűtéshez vezet. A felfűtődő körzet a nagyobb hőmérsékleten több hőt ad át környezetének, hiszen forróbb lévén több hőt sugároz ki, és hővezetéssel is több hő vezetődik el. Emellett még lényeges folyamat a hőtágulás, amivel a forró buborék lehűl. Hogy mit történik valójában a buborékkal, azt végül ezen versengő folyamatok időskálája dönti el. A számítások szerint a leggyorsabb folyamat a felmelegedésé, hiszen az energiatermelés a hőmérséklettel hatványozottan nő, sőt a hatványozott növekedés is meghatványozódik, ahogy a melegedő körzetben felgyorsulnak a magreakciók. Így a termonukleáris
54



elfutás robbanásszerűen egyre nagyobb térfogatra terjed ki, amíg el nem ér egy kb. 200 méter sugarú körzetet. Ekkor a buborékra ható felhajtóerő hatása erősebbé válik a felmelegedés során a súrlódással, hővezetéssel és hőtágulással leadott veszteségeknél, és a buborék egyre gyorsulva emelkedni kezd a Nap felszíne felé. Számításaim eredményét megerősítik Zeldovics, Blinnyikov és Sakura vizsgálatai (A csillagszerkezet és csillagfejlődés fizikai alapjai, 1988, 6.3 fejezet). Eszerint a csillagok a hőmérsékletben fellépő ingadozásokra instabilitással, az ingadozás felerősítésével reagálhatnak. A csillagok csak azért nem robbannak fel már életpályájuk elején ezektől az egyre fokozódó hőmérséklet-ingadozásoktól, mert ahogy a hőmérséklet növekedése a csillag térfogatának jelentős részére kiterjed, a csillag, mint egész kezd hőtágulásba, márpedig a csillag egészére jelentős gravitációs fékezés hat, amely képes ezt a hőtágulást hatékony energiaelnyelő folyamattá tenni. Így a csillag, mint egész, megőrizheti stabilitását, miközben kis helyi körzetei egyre-másra robbanásokat hoznak létre. Számításaim szerint rendkívül valószínűtlen, hogy a csillag saját maga képes legyen olyan hőmérsékleti ingadozásokat kifejleszteni, amelyek képesek az instabilitásokat begyújtani, beindítani. Ehhez már külön mechanizmus kell, amelyet megadhat egy társ-objektum, egy társ-csillag, vagy egy bolygórendszer. Az ilyen égitestekben viszont szükségképpen létrejönnek életük egész időszakára kiterjedően a magbeli robbanások. A csillagok körülbelül 80%-a rendelkezik csillag-kísérővel, s a maradék 20% egy hányadának is lehetnek bolygókísérői, Napunkhoz hasonlóan. Így azt kell mondanunk, hogy a csillagok energiatermelő zónái általában a tartós és folyamatos termonukleáris instabilitás állapotában vannak! Tehát a csillagok túlnyomó része soha nincs egyensúlyban! Ez azt jelenti, hogy bennük állandóan olyan energia is termelődik, amely nem a csillag mechanikai stabilitására fordítódik, hanem egyéb úton-módon használódik fel, nyelődik el. Ez az energia így szabadenergiának tekinthető a csillagszerkezet szempontjából, vagyis egyfajta kozmikus életerőnek. Kövessük tovább a nyomvonalat a Bauer-kritérium felé! Fenyegeti-e a csillagokat olyan környezeti hatás, amely őket gyorsan egyensúlyba hozhatja környezetükkel, azaz halálos fenyegetés lehetne számukra? A csillagok nem afféle lények, mint a földi bioszférát alkotó egyedek. Nincsenek közvetlen életfunkcióikban folyamatosan környezetükre ráutalva, ahogy mi rá vagyunk utalva a légzésre, a táplálkozásra. A csillagok nem fulladnak meg, ha változó környezeti hatások kedvezőtlenre fordulnak, nem lesznek rövidebb életűek, ha kevesebb kozmikus por hullik a felszínükre. Q csillagok nem afféle törékeny miazmák, esendő, gyarló lények, mint mi, akik bármely pillanatban balesetet szenvedhetünk, összetörhetjük magunkat, megfulladhatunk, leeshetünk és összezúzhatjuk magunkat, megbetegedhetünk, vagy váratlanul, különösebb előzmények nélkül egyszer csak elhalálozhatunk. A csillagok nem halandók a szó gyakorlati értelmében, hiszen egész élettartamuk lényegében kizárólag belső tényezők által meghatározott, még élettevékenységük, kozmikus társ-égitesteik által fenntartott életük is egész életre szóló, holtomiglan-holtodiglan kapcsolatra épül. A csillagok tehát lényegében öntörvényű rendszerek, amelyek nem állnak fizikailag életbevágó kapcsolatban közvetlen fizikai környezetükkel, eltérően a földi élőlényektől. Így élő mivoltukat sem határozza meg az, hogy környezetükkel idő előtti egyensúlyra lépnek-e vagy sem. Tehát kimondhatjuk, hogy az elméleti biológia egyetemes alaptörvénye teljesül a csillagokra, vagyis a csillagok élő rendszereknek tekinthetők! Ráadásul tudjuk, hogy ez a belső fölös energia az, amely a titokzatos eredetű 160 perces naprezgéseket létrehozza, amely az égitestek parapszichológiai kommunikációs csatornájának tűnik. Ez viszont azt jelenti, hogy a Nap belső szabadenergiáját a kozmikus információ cseréjére és feldolgozására fordítja, vagyis egy lényegi életjelenségre, sőt tudatjelenségre. Ezzel eljutottunk a kozmobiológia logikai megalapozásától a kozmopszichológiai alapjelenségek egyikéhez. Megfigyelték, hogy az élővilágban többé-kevésbé érvényesül egy általános törvény, amely az élet kozmikus egyenértékűségének kifejeződése. Ez abban jelentkezik, hogy természetes élettartama alatt minden élőlény szívveréseinek össz-száma állandó, ugyanannyi az emberélet alatti szívverések száma, mint a kérészélet alatti kérész-szív ütéseinek száma. Így például az ember mondjuk 100 éves természetes élettartama alatt, ha percenként átlag 72 szívverést veszünk, 4 milliárdnak adódik ez az állandó. A madarak kisebbek az embernél, életük rövidebb, de szívverésük arányosan szaporább, úgyhogy életük alatt összesen szintén 4 milliárdszor üt. A naptevékenység periódusa 11.2 év, ezalatt elméletem szerint a napmag periodikusan kitágul és összehúzódik, termonukleáris robbanó kilövéseinek száma a napciklussal változik. A naptevékenység teljes ciklusa 22.4 év, mert ezalatt az egyik 11 éves periódusban pozitív, a másikban negatív a mágneses tér előjele a pólusnál, tehát a ciklus 22 évenként ismétlődik. Ha tehát választanunk kell a Nap szívverési idejére egy értéket, vegyük ezt a 22.4 évet! A Nap várható élettartama kb. tízmilliárd év, azaz szívveréseinek össz-száma 4,5 milliárd, közeli a földi élőlények élet-egyenértékűségi törvényében szereplő állandóhoz. Eszerint a kritérium szerint a Nap élete is kozmikusan egyenértékű a földi állatok, növények, emberek bármelyikének életével! Korábban megmutattam, hogy ahhoz, hogy a Természet utat találjon az
55



élettelenből az élet felé, szükséges, hogy az adott rendszer határfeltételei a rendszernek és adott környezetének jellemző időskáláján változzanak. „Ahhoz, hogy spontán változás állhasson be, az szükséges, hogy ezek a feltételek (F) a rendszer változási skálájával összehasonlítható skálán, azaz lényegesen változzanak.” Hogyan lehet ezt átültetni a matematika nyelvére? Az ember környezetének leggyorsabb, életbevágó folyamatai, pl. az életben maradáshoz szükséges villámgyors döntéshez kb. egy ezred másodpercet, egy milliszekundumot igényel. Másfelől az emberi agy idegszálainak ingerületei szintén egy milliszekundumos időskálán töltődnek fel vagy sülnek ki. Ez tehát az egyik időskála, t0. A másik időskálát az anyagcsere időskálája adja. Tegyük föl, hogy átlagban az emberek nagyságrendileg 100 kg súlyúak, és naponta összesen nagyságrendileg 5 kg táplálékot (folyadékkal, levegővel együtt) vesznek magukhoz. Az ebből adódó időskála ti=m/)dm/dt)=100kg/(5 kg/nap)=5000 másodperc. A szervezet szabadenergia-tartalmát jellemzi e két időskála aránya, ti/ t0=5x106. Most nézzünk megfelelő időskálák után a Nap esetében! Tegyük fel, hogy a Nap felszínének flerkitörései, amelyek időbeli fejlődése amúgy is kísértetiesen emlékeztet az agyi ingerületekére, felelnek meg az agyi ingerületeknek! Akkor t0=5x1012 másodperc. Ha a Napnál is hasonló értéket vesz föl a ti/ t0 arány, akkor ebből adódik, hogy t1=5x109 másodperc=4 év. És valóban, létezik egy nagyságrendileg hasonlónak látszó periódus a Napon, és ez ismét a naptevékenység. Ha a Nap nem folytat lényegi anyagcserét környezetével, akkor nyilván az energiatermelő környezet friss tüzelőanyaggal való ellátása felel meg a Napon az anyagcserének. A mag anyagforgalma a maghéjjal viszont éppen a naptevékenység során bonyolódik le 5.5 év alatt a magközpont és a maghéj között, azaz az egyezés nem csak számszerű, hanem értelemszerű is! A Nap energiatermelő magjában a proton-proton ciklus, amelyben a hidrogénatomok fúziója során hélium keletkezik, termeli az összenergia átlagosan körülbelül háromnegyedét a lüktető-kidobó napmagmodell szerint. A proton-proton-ciklus fajlagos, tehát egy gramm maganyagra jutó energiája másodpercenként 10 erg, azaz az energiatermelés mértéke εnap=10 erg/g/sec. Hasonlítsuk ezt össze Cox és Giuli (1968) nyomán az emberi anyagcserére vonatkozó értékkel! Ugyanezt az εember=10 erg/g/sec értéket kapjuk! Ezt a máig véletlennek tűnő egyezést most a kozmobiológia új megvilágításba helyezi. De ha ugyanolyan a fajlagos energiatermelés mértéke a Napban, mint az emberi szervezetben, akkor miért nem fénylünk mi is úgy, ahogy a Nap? A válasz persze az emberi szervezet 28 nagyságrenddel kisebb tömegével függ össze. Most azért nézzük meg a Földön a két sugárzás, az emberi és a szoláris hatását. A 28 nagyságrend a tömegek arányára vonatkozik, tehát a Föld teljes lakosságának, a mintegy tízmilliárd ember figyelembevétele ebből a 28 nagyságrendből tízet lefarag. Másrészt a Napból kiinduló sugárzásnak csak egy töredéke éri el a Földet, a 150 millió kilométer távolságban keringő Földre csak a földpálya sugarú gömb teljes felszíne és a Föld megvilágított felszíne arányában ér el a napsugárzás. A kettő aránya pedig nagyságrendileg 6000 km sugarú Földre (150x106/6x103)2=2.25/3.6x109, azaz ismét lejön 9 nagyságrend, marad mindössze 9, ami csak akkor tűnik el, ha nem a Nap teljes kisugárzott energiáját, amely amúgy is állandó, hanem csak a naptevékenységgel változó napszél energiáját hasonlítjuk össze az emberiségével. A Nap élettevékenységének földi hatása és az emberiségé tehát összemérhetőnek tűnik, mindkettő 1011 Watt körüli révén. A Nap, a Föld és az Emberiség tehát egyenértékű életek és életadó tényezők, mindhárman a kozmikus Élet kifejeződései, feltáratlan titkos hordozói, kozmikus testvériségünk hirdetői. A csillagvilág a fenséges, öröklétre irányuló, öntörvényű élet megtestesülése. Nem véletlenül érzik a szerelmesek, hogy szerelmük a csillagokhoz teszi őket hasonlóvá, hiszen ahogy a csillagok társuktól kapják életüket, úgy a szerelmesek társuktól kapják életük teljességét, a szerelem tudatfelemelő, a végtelennel eljegyző, mámorító ajándékát. A közös tudatmezőben tudatunk fényét is egymástól kapjuk, s a szerelmeseknél a belső érzékelés olyan fokra emelkedik, amely a tudatot felszabadítja, és természeti lüktető kinyílásra, ragyogásra, életadásra készteti.
Élő égitestek
Óriás összeugrasztó rugókat akasztottak hajdani kozmikus határaira, mindennapos börtönlátogatásra kötelezték, irányadónak az életet elfedő dogmákra és tárgyiasított, üzletiesített szemléletre fogták, egykori mivoltát is elfedték előle. A kozmikus összefüggésekből, a tárgyak középpontjából kizuhanva a tudat ott áll saját erőitől elidegenedve, fázva, remegve, előtte a hívogató, az egyedül azonnali biztonságot nyújtó kényszerzubbony. A tudatot kötik a mindennapi élet emberidegen beállítottságai. Az értelem, az önálló érzékelés, tájékozódás háttérbe szorítása, a gyermekkorban kezdődő elidegenedés a képzelettől, az élet rendkívüliséggel telített alaptermészetétől, a gyermekkel, mint természeti-kozmikus-öntörvényű lénnyel határozottan
56



szembeforduló nevelés éppúgy kiveszik részüket a tudat élve elzsugorításából, mint az üres, gépies szokások kényelme, az élet, a lét és a Világegyetem, az ember természete és rendeltetése, a kozmikus és a társadalmi világrejtélyek hamis beállítása és elhallgatása, a külső, előre gyártott viselkedésminták egyénre kényszerítésre, uniformizálása, ami egyben a militarizálás előfeltétele, és még sorolhatnám. A tudat ebben a társadalmi rabságban egy meghasonlott és erejét vesztett láng a belső világpiramis csúcsán, a mélytudat, a genetikus tudat és a belső világfolyamat fölött, amelyek mind értelmes szervező tényező által szervezett létszintek, tudatszintek. A belső világpiramis csúcsán áll a külső világpiramis csúcsa, és terjed ki a végtelenségbe, miközben hasonló rétegeket, létszinteket alkot; ezek a Föld, a Nap, a Tejút és a fizikai Világegyetem. Csakhogy a fizikai Világegyetem és a Világegyetem fogalma két alapvetően különböző kategóriát jelent, ha a Világegyetembe beleértünk minden létezőt, hiszen a „fizikai” megjelölés az élettelen anyagra vonatkozik, s a minden létező összességébe beletartoznak – ha a materializmus számára csak kényszerűen is, de egyelőre le kell nyelnie ezt a békát – az élőlények és a tudati jelenségek. Így természetszerűleg más válasz merül föl, ha tisztában vagyunk a tudati-biológiai-fizikai Univerzum fogalmával, a fizikai Világegyetem eredetének kérdésére is. Ha a fizikai Világegyetem valamiből keletkezett, ami nem fizikai, akkor nyilván biológiai vagy tudati, pszichikai tényezőből keletkezett, hiszen ezek az egyedüli létező tényezők rajta kívül! Hasonlóképp, a pszichikai és a biológiai jelenségek keletkezhettek a fizikai szférából, kozmikus létkört alkotva! Ez a fogalmi tisztázás tehát alapvető jelentőségű, mert a Világegyetem természetét illeti, hogy valójában élettelen anyagok raktára, vagy az élet otthona, vagy a lélek fölragyogtatója-e. A megismerés, életünk tapasztalatai a külvilágot belsővé teszik, és nyilván nem mindegy, egy élettelen halmaz telepszik-e rá lelki életünkre, vagy egy eleven, velünk belső, élő kapcsolatot tartó tényezővel gazdagszunk életünk folyamán. Ha elfogadjuk a makrokozmosz-mikrokozmosz párhuzamot, akkor egy élettelen makrokozmosz megöli belső életünket! Tehát legközvetlenebb tapasztalatunk, élő mivoltunk, gondolkodó, érző, érzékelő mivoltunk követeli meg a Világegyetem élő természetét! Egy tökéletesen halott Világegyetem nem lett volna képes az életet kifejteni magából, és fordítva, ha az Ember, az emberiség teremtette a Világegyetemet, akkor élettel telített belső tartományainak kivetített formái is életet, tudatot hordoznak! De miféle formákat ölt ez az égi élet? James Lovelock: Gaia című könyvében amellett érvel, hogy a Föld egy önszabályozó rendszer. Az önszabályozás képességével a ma ismert természeti rendszerek közül csak az élő rendszerek rendelkeznek. Csillagászati kutatásaim arra az eredményre vezettek, hogy a naptevékenységet a bolygók gravitációs és/vagy elektromos hatása vezérli, és fordítva, a naptevékenység jelentős közvetlen hatást gyakorol a Föld magjára, annak forgási sebességére, a mágneses terére. A Föld és a Nap magja kölcsönösen érzékenyen reagál egymásra, olyan érzékenyen, hogy ez már az ingerlékenység során előforduló óriás áttétellel jellemezhető, 1010 – 1020 szoros erősítéssel. Ráadásul a naprezgések több mint 1010 bit/sec mennyiségű információ kiáramlását jelentik. Mindemellett a Nap 160 perces periódusú rezgései nem pusztán a Nap megmagyarázhatatlannak tűnő jelenségei. Különös és szintén megmagyarázhatatlan módon, a Kozmosz legtöbb égitest-típusánál ugyanilyen periódusú rezgés van jelen, így a kettőscsillagok pályaperiódusában, az aktív galaxismagokban és a kvazárokban is. Még különösebb, hogy ez az univerzális kozmikus frekvencia nem módosul a Világegyetem tágulásától; a fénysebesség 80%-ával száguldó kvazárok jelei éppúgy 160 percenként érnek el hozzánk, mintha a jel terjedése nem venne igénybe időt bármily nagy távolságokon át. Ez a kozmikus frekvencia így egyfajta téridőn kívüli összehangolódást és információcserét tesz lehetővé, vagyis egyenesen és közvetlenül a kozmikus telepátia létére utalhat! Igen ám, de ehhez az égitesteknek legalábbis élőlényeknek kell lenniük. De hogyan érthető meg a biológia a fizikából kiindulva? Az élő rendszerek élettelen rendszerektől való megkülönböztetését az alapvető életjelenségek és az életkritériumok szolgálják. Alapvető életjelenség az anyagcsere, a növekedés, a szaporodás, a homeosztázis. Bauer Ervin elméleti biológiájában megmutatja, hogy csak az élő rendszerekben állnak be folyamatosan állapotváltozások, tehát olyanok, amelyek nem vezethetők le a környezet fizikai és kémiai viszonyaiból. De létezhetnek-e ilyen spontán változások, és ha igen, méréssel megállapíthatjuk-e egy változásról, hogy spontán-e vagy sem? A mai kor felkészült tudósainak többsége – a publikált anyagok szerint – szilárdan állítja, hogy a fizika törvényei egyetemesek, nincs rendszer, amely kivételt jelenthetne a fizika törvényei számára, nincs kibúvó, nincs külső övezet. Valóban, a fizika törvényei mindenféle adott feltételrendszerben érvényesek. Pontosabban fogalmazva: a fizika törvényei csakis meghatározott feltételek között érvényesülhetnek, és ezek a feltételek maguk kívül esnek a fizika által előre meghatározható mennyiségek körén. Ezek a feltételek adják meg a vizsgálandó rendszer definícióját, kezdeti állapotát, környezetétől elkülönítő határait. Ahhoz, hogy spontán változás állhasson be, az szükséges, hogy ezek a feltételek (F) a rendszer változási skálájával összehasonlítható skálán, azaz lényegesen
57



változzanak. De hogyan érhető el F lényegi változása? Erre egy mód, ha a rendszer és környezetének határai lényegesen változnak (a rendszer jellemző paramétereivel összehasonlítható skálán változzanak). Ez a rendszer és a környezet anyagának lényegi, a rendszer tömegével összehasonlítható skálán zajló folyamatos cseréjével elérhető. Ez a mód tehát az anyagcsere felé vezet. Anyagcserének azonban csak akkor nevezhető egy ilyen folyamat, ha az anyag fizikai cseréje mellett a rendszerbe kerülő anyag egy lényeges része a rendszerre jellemző sajátos állapotba kerül, olyan állapotba, amelyet a rendszer képes sajátjaként felismerni (asszimiláció), másrészt a rendszerbe jutó anyag többi része energiát és információt bocsát a rendszer működéséhez rendelkezésre (disszimiláció). A feltételrendszer, F lényegi változása elérhető más módon is, például, ha a környezet kis energiát hordozó változása Ek a rendszerben lavinaszerűen fölerősödik. Er –re, vagyis Er / Ek> 1010. Nem szorul rá a fizika szorításából kiröpülni készülő rendszer állandó nagy változások lebonyolítására a környezettel, ha kis változásra is képes „haptákba vágni” magát, ha folyton kapja magát, és lényegesen átalakul. Az ilyen folytonos érzékenységet, éberséget, ádáz reagálási hajlamot tartja számon az elméleti biológia, ingerlékenység néven, az alapvető életjelenségek között. Az érzékenység önmagára visszacsatolása, érzékenységfokozó hatása pedig már a szexuális viselkedés felé kalauzol bennünket. A rendszernek ahhoz, hogy továbbra is ugyanazon rendszer lehessen, mindeközben e fanatikus változási őrületben, folyamatosan képesnek kell lennie saját azonosságának megőrzésére, tehát nemcsak a rendszerben kell lennie őrületnek, és az őrületben rendszernek, hanem az őrület fönntartása közben a rendszert is fönn kell tartani. Ez a folyamatosság, önazonosság-megőrzés a biológiába homeosztázis néven vonult be. Ha a rendszer eközben képes önazonosságát fokozni, önazonosság-megőrző képességét biztosítani és növelni, akkor növekedésre és szaporodásra képes rendszerként mutatkozik be nekünk. Ahhoz, hogy a rendszer, a spontán változások közben képes legyen saját törvényeit követni, képesnek kell lennie a rendszerbe jutott energiát és információt a megfelelő helyre átcsoportosítani, képesnek kell lennie a globális energiaátcsoportosításra, az energia értelemszerű felhasználására, ami távolbahatást feltételez. Távolbahatás szükséges a rendszerelemek értelemszerű kölcsönhatásaihoz éppúgy, mint a rendszerek kölcsönhatásaihoz, kommunikációjához, hiszen a rendszerek egy nagyobb rendszer elemei is egyben. A globális szint felépülése a lokálisból a csoporttudat jelenségén alapul, azon a jelenségen, amely a hangyasereg élenjáróit rábírjak, hogy eleven testükkel képezzenek hidat az akadályokon a többiek számára akkor is, ha ez saját életük feláldozásával jár. A csoporttudat jelensége áll az emberi szervezet sejtjeinek összehangolt, értelemszerű működése mögött éppúgy, mint az emberi társadalom elemeinek közvetlen információcseréje mögött. A csoporttudat jelensége áll a kozmikus összehangoltság és a bioszferikus önszervezés jelenségei mögött. A parapszichológia, a metanormális jelenségek tehát alapvető életjelenségek! Nem véletlen, hogy a transzperszonális pszichológia éppen a rendkívüli, metanormális képességek és teljesítmények leírására és tudatos fejlesztésére összpontosít, ettől várva az emberiség, mint faj továbblépését! A biológusok, filozófusok szinte kivétel nélkül ma is állítják, az élet mibenléte mindmáig meghatározatlan vagy egyenesen meghatározhatatlan. Így például a külvilágból kapott jel fölerősítésére rendszerint felhozzák a bomba vagy lavina példáját. Kis kezdőhatástól felrobbanhat a bomba, elindulhat a lavina, tehát maga az a tény, hogy a rendszer képes fölerősíteni a külvilág egy jelét, még nem elégséges életkritérium. Helyes, ez tényleg így van, senki sem gondolja, hogy a lavina attól zúdul le, hogy élő, és lezúdulási képességét élő mivolta teremti meg. De miért kellene itt rögtön leállni, lemondani az előrejutástól? Ehhez egyelőre egy lépéssel haladjunk tovább. A lavina és a bomba azért képes – egy lépéses – óriás áttételre, erősítésre, mert belső energiája van: a lavina esetében a domboldal potenciális energiája az az energia, amely a kövek lezúdulásában felszabadul, a bomba esetében a belső anyag kémiai vagy magenergiája. Ezek az energiák ahhoz, hogy erősítésre vezessenek, és ne csupán a kezdő lökés energiáját adják tovább, egyre növekvő mértékben kell felszabaduljanak, tehát szükségképpen vezetnek egy önmagára visszacsatolt, öngerjesztő folyamatra, és így a készlet kimerülésével a folyamat leáll. Ahhoz, hogy a lavina lezúdulása után a következő lavina megindulhasson, a rendszernek föl kell töltenie magát, ami önálló tevékenységet tételez föl. Mit gondoljunk egy olyan rendszerről, amely egyfolytában lavinákat tart fenn magában? Ha élete óriás lavinasorozattal kezdődik, ezeket a lavinákat folyamatosan, periodikusan képes újra lezúdítani, ráadásul az egész működésének egy alapvető tényezője? Egy ilyen rendszer mindenképpen figyelemreméltó kell legyen egy biológus számára, vagy mint élő rendszer, vagy mint az élettelen rendszerektől sok élő rendszernél távolibb, egzotikus rendszer!
58



Márpedig a Nap az új csillagászat eredményei szerint éppen ilyen égitest, a lavináknak a napmag termonukleáris elfutásai felelnek meg, amelyek következményei a napfelszín kitörései, a naptevékenység, a flerjelenségek. Képzeljük el, hogy egy nagyváros, teljes forgalmával, közlekedésének folyamatos fenntartásával, a trolik vezetékeinek folyamatos építése mellett egyszer csak osztódásba kezd, és egy nap alatt két egészséges nagyvárossá válik szét. Egy olyan várososztódás kísértetiesen emlékeztetne a sejtosztódásra. Amennyire a város kettéosztódása a fizikai lehetetlenség határait súrolja, annyira kiemeli a sejtosztódás szinte elképzelhetetlen képességeit – hát még ha eltekintünk a várososztódás megszervezésében az értelmes lények (emberek) közreműködésétől, hiszen a sejtben sem tételezzük föl parányi démonok hadát amint a pillanatnyi helyzetjelentéseket pillanatonként összegezve, telefonon utasításokat adnak ki a szállítóknak. A szervezőképesség egy olyan foka ez, amely messze felülmúlja az emberi társadalom mai képességeit. Az osztódás megszervezése, lebonyolítása feltételezi a hihetetlenül bonyolult művelet előzetes megtervezését, az aktuális helyzet felismerését és az osztódás értelmes tervének menet közbeni szükséges korrekciókkal járó folyamatos igazítását, a terv mint egész értelmes, életképes változatainak egyike felé alakítását. És most gondoljunk egy csillagvárosra, egy olyan csillagra, amely mint a Nap, energiatermelésében rendkívül parányi tényezők vezérlése alatt áll, s ezek bármelyikének egy jelentősebb változása képes a csillag egészének azonnali felrobbantására. Csillagászati kutatásaim eredményei szerint a Nap energiatermelését a Nap saját gravitációs és elektromágneses hatásánál ezermilliárdszor kisebb külső hatás, a bolygók gravitációs és elektromágneses hatása szabályozza, vezérli, és a bolygók együttállásainak függvényében százalékos nagyságrendben változik a Nap felszíni fényessége, energiatermelése – ez okozza a napfelszín kitöréseit, a naptevékenységet. A Nap szerkezete ennek a parányi külső hatásnak függvényében változik, mert ez a külső hatás az, ami időbeli változást mutat, és így a Nap állandó tereinek hatása csak az egyensúlyi állapot kereteit jelöli ki. a Nap energiatermelése a hőmérséklet magas hatványától függ, így képes rendkívül érzékenyen reagálni a parányi változásokra is, mivel az energiatermelő mag képes saját változásait fölerősíteni. Ha ugyanis egy adott körzetben megnő a hőmérséklet, akkor ott gyorsabban zajlanak le magreakciók, ami a hőmérséklet további növekedését okozza, Így pillanatok alatt robbanásos körzetek keletkeznek a napmagban, s egy kritikus méretet elérve kilőnek a felszín felé. Persze az egész folyamat az időskálák gyorsaságán dől el, de ezek számításaim szerint olyanok, hogy a napbelsőben az ilyen robbanásos körzetek képesek kifejlődni. Ezek után most képzeljük el, hogy egy, a Naphoz hasonló, csak jóval fiatalabb csillag (a Nap életkora kb. 5 milliárd év, és a megfigyelések szerint a csillagok világában nem a legöregebb, középkorú csillagok mutatnak osztódásra utaló jeleket, hanem inkább a fiatalabb, T-Tauri típusú csillagok, Gyulbudagyan bjurakani csillagász eredményei szerint) egyszer csak elkezd osztódni, s egy későbbi időpontban 5-10, a kezdetihez hasonló csillag lesz az eredmény! Mindeközben az osztódó csillag folyamatosan csillag maradt, vagyis energiatermelése végig fennakadás, nagyobb robbanás nélkül üzemelt, vagyis rendkívül érzékeny csillag-vérkeringését, energiatermelésének és szállítási rendszerének finom szabályozását képes volt az osztódási folyamat közben is kiegyensúlyozni, az éppen adott viszonyoknak és az osztódási folyamatnak megfelelően átalakítani! Ráadásul egy ilyen osztódási folyamat összehasonlíthatatlanul nagyobb feladatot jelent a csillag életének normál körülmények közötti vezérlésénél, hiszen ott ép azért szabályozzák a bolygók a Nap energiatermelését, mert egyedül ők jelentettek változást a rendszerben, itt pedig maga a rendszer az, amely gyorsan és alapvetően megváltozik! Itt tehát a csillag saját gravitációs és elektromágneses terei, vagyis az ezermilliárdszor erősebb terek közvetlen szomszédságukban kell kifejtsék hatásukat az éppen képződő energiatermelő magra úgy, hogy eközben az újonnan születő mag szabályozása nem csak hogy fennmaradhasson, hanem éppen kiépülhessen, és majdan egy ezermilliárdszor gyengébb hatásra is évmilliárdokon keresztül érzékeny maradhasson! Az egész Naprendszer hihetetlenül érzékeny egymáshoz szabályozását mutatja, hogy a Föld globális mágneses tere, amelyet a földmag elektromos áramai hoznak létre, olyan hirtelen változásokat mutat, amelyek egybeesnek a napmag hirtelen változásaival az utóbbi két évszázad mérései alapján. Hol a napmag vált ki hirtelen átrendeződést a Föld magjában, hol a Föld magjának átrendezése vált ki naptevékenység-ugrást. A Föld forgási sebességének minimumai, a naptevékenység ugrásai, a Föld mágneses terének változási sebességében fellépő ugrás időszakai egybeesnek, mintha láthatatlan szálon, „forró dróton” szállítódna a hír a napmag és a földmag között. Hasonló jelenség létére mutat, hogy a Nap 160 perces rezgései (amelyek szintén közvetlenül összefüggnek a napmag energiatermelésének változásaival és a naptevékenységgel, Kolotov vizsgálatai szerint) a Naprendszer egészében éppúgy megtalálhatók a bolygók tengely körüli és pályamenti futamidőiben, periódusaiban kitüntetett értékként, mint a változócsillagokéban, galaxismagokéban és kvazárokéban! Ráadásul a 160 perces rezgés a világegyetem tágulása miatt
59



egy távoli kvazárról felénk jutva meg kellene nőjön, hiszen amíg a 160 perc letelik, a kvazár majdnem fénysebességgel távolodva tőlünk időközben messze kerül, és a 160 perc múlva kibocsátott fénynek még ezt a plusz távolságot is meg kellene tennie, amihez újabb (majdnem) 160 percre lenne szüksége! Valerij Kolotov, a krími obszervatórium munkatársa, a 160 perces rezgés egyik felfedezője szerint a 160 perces rezgés periódusa az univerzumbeli téridő metrikus fluktuációjának időskálája. Így tehát a kozmosz égitestjei ezen a frekvencián egyben téridőn kívüli kapcsolatban is állnak egymással, egy valóságos, fizikailag megjelölt módon, olyan kölcsönhatásban, amely távolhatást jelent, hiszen maga a téridő a téridőn kívüli létbe ágyazott! Az egyetlen közvetlen távolbahatás, amelyet máig az emberiség ismer a paranormális távolbahatás, ahová a telepátia és a telekinézis tartozik. Ha viszont az égitestek kozmikus távolbahatásban vesznek részt, akkor ez őket egymással telepatikus kapcsolatban álló élőlényekkel rokonítja! És mivel a távolbahatás nem téridőbeli folyamat, és ezért tudati kölcsönhatást jelent, ezért az égitesteknél, úgy tűnik, fizikai bizonyítékot kapunk arra, hogy tudati kölcsönhatással rendelkező folyamatok zajlanak le! Ráadásul, ahogy a 160 perces naprezgések vizsgálatának kutatása megmutatta, ezek a 160 perces rezgések gigantikus mennyiségű információt hordoznak, és jelentős fizikai változások lépnek fel velük kapcsolatban a napmagban és a földmagban, úgy, hogy a kettő egymáshoz csatolt. Ha viszont tudati működés van jelen az égitestekben, akkor nyilván élőlényeknek tekinthetők. A 160 perces rezgés a kozmikus összetartozás és információcsere csatornája, a kozmikus csoporttudat frekvenciája. Minden organizmusban szükség van a részek, sejtek, szervek közötti folyamatos és érdembeli információcserére. Ahogy az emberi szervezetben ehhez egy minden ismert kölcsönhatásnál gyorsabb, tehát téridőn túli (kvantumvákuum) kölcsönhatás kell ahhoz, hogy az emberi szervezet két sejtje között az információ 10-19 másodpercen belül átadódjon, úgy egy téridőn kívüli információcsere a Kozmosz egészében a Kozmosz, mint egész, élő mivoltát jelzi. A globális szervezés, az élő rendszerek egységes tulajdonságai megkövetelik a kvantum-vákuum kölcsönhatás alkalmazást. Túl azon, hogy az anyagi Univerzum csak az élő rendszerekre jellemző, belső eredetű, spontán változásokat mutat, és hogy az Univerzumban az emberelvű kozmológia szerint az élet központi szerepet játszik, hogy az elméleti biológia életkritériumát teljesíti, úgy tűnik, az Univerzum téridejének kozmológai ingadozásai egy kozmikus információcsere csatornáját jelentik, egy olyan csatornáét, amely magában a kozmikus űrben működik, tehát mindent áthat. Az űr, a vákuum kvantum-ingadozásai tehát jelentést, értelmet, tudatot hordoznak, mint László Ervin pszichomező elméletében. Mindezekben a csillagászati-fizikai-biológiai érveken túl ott áll előttünk egy filozófiai probléma a Világegyetem élő mivoltával kapcsolatban. Az a tény, hogy észleljük a filozófia puszta létét, és hogy a filozófia viszont a „világegyetem, mint egész” kategóriáját egyik központi kategóriájaként kezeli. Miért törekedne az emberiség évezredek óta az Univerzum megértésére, bensőséges kapcsolat kialakítására, ha az Univerzum mindig is teljes mértékben tudat és jelentés nélküli fizikai részecskékből állna csupán? Miért érzi az emberiség úgy, hogy a puszta megismerés, és méginkább az érzés- és értelembeli érzékelés valami kimondottan emberi örömöt, kiteljesedést hordoz, amit egy kozmikus erő hajt? Miért akarná a Kozmosz, hogy az emberiség megismerje, minél teljesebb kapcsolatba lépjen vele, ha a Kozmosz egy minden értelem nélküli, élettelen anyaghalmaz raktára lenne csupán? A filozófia puszta léte egy bennünk élő intuitív tapasztalat érvényét állítja: hogy egy, a saját éber tudatunknál bennünk mélyebben működő értelem tudása fontosnak, lényegesnek látja az Univerzumhoz kapcsolódásunk továbbélését, kibontását, természetének kiterjedését. És ha ez így van, akkor az Univerzum élő rendszer, az anyagi Univerzum egy értelem testet öltése, amely számára az emberiség életbevágó fontosságú, hiszen űz, hajt bennünket kozmikus kiteljesedésünk felé.
A Naprendszer szervezőereje
A Naprendszer kialakulásához több szupernóvára és még több különleges kataklizmára van szüksége a magát mindenféle szervezőtényezőtől elhatárolni igyekvő, a vakvéletlen és az élettelenség elsődlegességének feltevésén alapuló materialista elméletnek. A helyzet ugyanis az, hogy a Naprendszer kialakulásához legalább nyolc(!) rendkívüli, ritka katasztrófának kell együttműködnie a véletlen-materialista elmélettel ahhoz, hogy a Föld létrejöhessen, és még így sem kapunk a megfigyelésekkel jól egyezőnek mondható Földet!. Ez olyan megdöbbentő tény, ami megvilágítja a vakvéletlen-lábakon sántikáló materialista elmélet lényeges hiányosságait, és egyben felveti a Naprendszert egységes rendszerré szervező tényező kutatásának szükségességét. Ezek után felvetek egy elképzelést a szervezőerő mibenlétéről, majd vázolom az elképzelés tudományos ellenőrzésének főbb útjait és az igazolásra utaló jeleket.
60



A ma leginkább elfogadott Naprendszer-keletkezési elmélet (Cameron, 1975) szerint a Tejútrendszer gázkarjaiból valaminek el kellett indítania azt az összesűrűsödést, ami végül a Naprendszer keletkezéséhez vezetett. Erre Cameron egy szupernóva-robbanást javasol. Hadd kérdezzem meg, hogy a szupernóva, mint csillag hogyan keletkezett, mi indította a csillagképződéséhez szükséges összehúzódást – talán egy másik szupernóva? De melyik volt az első szupernóva? És annak összehúzódását mi váltotta ki? Talán a Tejútrendszer magjának a robbanása, és az ezzel járó lökéshullám, ahogy kifelé a spirálkarok felé haladva összenyomta az anyagot? De akkor mi váltotta ki a Tejútrendszer magjának robbanását? Vagy a Tejúton kívüli tényező (talán a szomszédos galaxisok árapály-ereje?), vagy a Tejút magjának önálló, öntevékeny életének egy robbanásos jelensége. De -–ez utóbbi esetben - meg kell engedjük, hogy a Tejútrendszerben öntevékeny folyamatok, más szóval önszerveződés léphet fel - és ez egy mindmáig figyelmen kívül hagyott, de számunkra lényeges ismeret. De kanyarodjunk vissza az okfejtés vonaláról Cameron (1975) ismertetőjéhez. Ahogy ez a feltételezett és ismeretlen folyamatban létrejött első szupernóva felrobbant, az általa létrehozott lökéshullám összenyomta a környező gázt, és így elindította egy 1001000 naptömegnyi ködfelhő képződését. Most kell bekapcsolni a vakvéletlen-materialista elméletnek a második szupernóvát, ami e nagytömegű köd összehúzódását indítja be. Az Allende szén-meteoritban talált radioaktív elemek vizsgálatából kitűnt, hogy a Naprendszer keletkezése előtt néhány millió évvel egy harmadik szupernóvának is fel kellett robbannia a Naprendszer szomszédságában. Reeves rájött, hogy a Nap forgástengelyét ki kellett billenteni a Naprendszerre merőleges állapotából ahhoz, hogy a mai 7 fokos hajlásszög létrejöhessen – ehhez kel a negyedik kataklizma. Az Uránusz és a Neptunusz kevesebb hidrogént és héliumot tartalmaz, mint a Szaturnusz és a Jupiter – egy ötödik kataklizma söpörhette ki körzetükből az illékony könnyű elemeket. Waserburg, Busso és Gallino (1996) megmutatták, hogy egyes izotópok (mint a palládium-107) nem eredhetnek ugyanabból a szupernóvarobbanásból, mint mások (Hafnium-182 vagy Vas-60), vagyis, egy hatodik kataklizma – a negyedik szupernóva – úszik be a képbe. Egyelőre ennyi szupernóva és kisegítő kataklizma elégnek látszik, bár úgy tűnik, ahogy az idő halad, egyre több izotópról derül ki, hogy egy újabb szupernóva kell magyarázatához... de menjünk tovább, mert még csak a Naprendszer kialakulásáig látunk el, úgyahogy, de van a Naprendszerben valami, amit még közelebbről ismerünk, és ez a Föld-Hold rendszer. Honnan ered a Hold? Az első tudományos elmélet a Hold keletkezéséről Charles Darwin nevéhez fűződik (1878), elképzelése szerint a Hold anyaga a korai, gyorsan forgó, olvadt állapotú Földből szakadt ki a gyors forgás centrifugális ereje révén. Csakhogy ehhez tényleg gyorsan forgó Föld szükséges. Ebben az esetben – ahogy Cameron megmutatta – a Föld és a Hold is a tényleges értéknél négyszer gyorsabban kéne forogjon. Másik lehetőség, hogy a Hold a Földhöz hasonlóan a Naprendszer ősködéből alakult ki. Ekkor viszont anyagában ugyanolyan százalékban kéne fémet tartalmaznia, mint a Föld teszi. Csakhogy a Hold rengéseinek vizsgálatából vissza lehet következtetni a Hold mélységi összetételére, ahogy a földrengésekből következtettek a Föld vasmagjának létére. Ezek a Holdszeizmikus vizsgálatok azonban kimutatták, hogy a Hold tömegéhez képest is lényegesen kevesebb vasat tartalmaz, mint a Föld. Cameron számításai kimutatták, hogy a Hold valahonnan messziről került volna a Föld közelébe, ahol a vas ritkább (a Földön is állítólag azért gyakori a vas, mert amihez viszonyítani lehet, a könnyű elemekhez, azok a Nap közelsége miatt elpárologtak), a Föld nem tudta volna befogni. A befogás annyira valószínűtlen, hogy gyakorlatilag nullának tekinthető. Sokkal valószínűbb, hogy a Hold összeütközött volna a Földdel, vagy ha pályája csak kicsit is messzebb haladt volna el a Föld felszínétől, akkor már a Föld gravitációs erejétől meglódulva messze kirepült volna a Naprendszerből. És emellett a Holdnak mégis kellett volna legyen vasmagja, ahogy a Marsnak, a Földnek és a Vénusznak is van, és ilyen nincs neki. Az 1970-es évek elejére világossá vált, hogy a Hold eredetének feni három népszerű elmélete mind hibás. Cameron és munkatársai, Canep és Ward ezért felvetették, hogy a Hold egyszer egy Mars-méretű bolygó Földbe becsapódásakor keletkező törmelékből jött létre. Csakhogy ez az elmélet nem keltett komolyabb feltűnést, mivel más geológusok azt tanították, hogy a katasztrófák nem adhatnak alkalmas módszert a geológiai tények értelmezésére. De 1984-re a közfelfogás átalakult, mert a számítások szerint a Holdhoz hasonló tömegű égitestek ütközéseire is szükség van a bolygók létrejöttéhez, bolygótömegűvé növekedéséhez. Ugyanakkor nem akadt más elmélet, ami képes lett volna a Hold vashiányát és forgási sebességét is magyarázni. Az ütközési elméletben ugyanis a Marstömegű bolygó Földbe csapódásakor megolvad, és annak vasmagja a Föld vasmagjába olvadt (persze ekkor a Földnek vas-többlete kellene legyen). Így a törmelék vasban szegényebb lehet. Így a Hold kőzeteinek vízhiánya is magyarázatot kaphat – hiszen az ütközéskor a víz elpárologhat. A törmelék sorsát Canep, Ida és Stewart vizsgálta részletes számolások segítségével. Ezekből kiderült, hogy a törmelék nagy részét a Föld be kellett fogja, és így legalább a Marsénál háromszor nagyobb tömegű égitest kellett a Földbe csapódjon. Ekkor viszont a Föld és a Hold több mint kétszer
61



gyorsabban kéne forogjon a tényleges értéknél. Hogy ezt elkerüljék, erre egyetlen mód nyílt: még egy Mars-tömegű égitest becsapódása a Földbe, egymillió évvel az első után. De ezt Cameronék túlságosan önkényes feltevésnek találták. Mégis, egy ütköző égitesttel csak úgy tudtak megfelelő tömegű, összetételű és forgási sebességű Föld-Hold rendszert kapni számításaikkal, ha feltették, hogy az ütköző égitest egy része túléli az ütközést, elröpül a Földtől, de úgy, hogy aztán visszaröpül, és másodszori érintőleges ütközésével lelassítja a Föld forgását. De a számítások arra is rámutattak, hogy az ütközéseknek még a Föld képződésének olyan szakaszában kellett történnie, amikor a Föld tömege a mainak kevesebb, mint fele, különben ismét csak túl gyors lenne a Föld és a Hold forgása. Csakhogy ekkor az ütközés után a Föld növekedésével párhuzamosan a Holdnak is növekednie kellene tömegét a földközeli anyagból, és akkor fel kellene dúsulnia a Földhöz hasonlóan vasban, de nincs feldúsulva. Ráadásul Michael Drake rámutatott, hogy a Föld anyaga nem mutatja semmi jelét annak, hogy valamikor meg lett volna olvadva (Jayawarhana, 1998). A Hold keletkezéséhez tehát két újabb rendkívül valószínűtlen kataklizma lenne szükséges a szokásos materialista felfogásban. Szerintem ez a végső valószínűtlenség határát már a túlsó oldalról, a valótlanság oldaláról súrolja, hiszen így már együttesen több mint nyolc szuper-katasztrófa lenne szükség a Föld létrejöttéhez. Sokkal valószínűbb, hogy a Naprendszer létrejöttében egy másféle természetű, nem-véletlen természetű szervező erő tevékenysége érhető tetten. Összegezve a Naprendszer keletkezésének mai állapotát, arra a felismerésre jutottam, hogy a Naprendszer keletkezése a mai tudományos világképben olyan katasztrófák szélsőségesen valószínűtlen sorozatát igényli, amelyeket egyéb alapvető tények cáfolnak. Azt hiszem, itt lenne az ideje a Naprendszerről alkotott tudományos két teljes és alapvető felülvizsgálatának. Meglátásom szerint nem lehet a Naprendszert megérteni pusztán mint tehetetlen égitestek katasztrófikus ütközései sorozatának eredményét. A Naprendszer rezonanciái és a Nap tevékenysége olyan összehangoltság létére utalnak, amelyek kutatásával, feltérképezésével egy egységes, rendkívüli érzékenységű összefüggés-rendszer tárható fel, amely egy kozmikus szervezőerő tevékenységére utal a Naprendszer kialakulásában, és a mai viselkedésében egyaránt. Mindezek az észrevételek azt jelzik, hogy sokkal közvetlenebb, átfogóbb és érzékenyebb kapcsolat áll fenn a Tejútrendszer és a Naprendszer között, sőt, magán a Naprendszeren belül is, mint ahogy azt ma a tudomány látja. Sőt, mi több: ez az átfogó és gazdag kölcsönhatás nem lehet a „vakvéletlen” következménye. A véletlen ugyanis, tisztelt anyagelvűek, nem lehet magyarázó elv. A magyarázathoz, ahogy tudjuk, meg kell jelölni a jelenség okát. A véletlen pedig, akárhogy is nézzük, az a tényező, aminek nem ismerjük az okát. Tisztességesebb lenne azt mondani: ennek a jelenségnek ismeretlen az oka, mint azt állítani, ezt a jelenséget a véletlen okozta. Másrészt, a kozmikus kölcsönhatás, magyarul, a világkölcsönhatás nem lehet csakis kataklizmák eredménye – sokkal inkább egy rendkívüli érzékenységű, bizonyos gyenge hatásokat felerősítő, erős változásokkal válaszoló, finom szervező tevékenység következménye. A Naprendszer kutatóinak jó része tudja, tudhatja, mennyire áthatja a Naprendszer folyamatait a rezonancia jelensége. V. A. Krotov krími csillagász, a Nap 160 perces rezgéseinek egyik felfedezője például kimutatta, hogy a Naprendszer bolygóinak tengely körüli forgásában, pálya menti keringésében, lépten-nyomon a 160 perces periódus rezonanciáira bukkanhatunk. A Naprendszer kézikönyvei többnyire külön fejezetben foglalkoznak a rezonancia egész Naprendszerre kiterjedő jelenségével. De mi ez a rezonancia? Olyan jelenség, amely parányi hatásokat óriási méretűvé erősít fel. A tankönyvek ezt a következő példával szokták szemléltetni. Amikor a katonák a hídon olyan ritmusban lépkednek, amely együttrezgést, rezonanciát idéz elő, amely megrezegteti a híd saját rezgésszámán a hidat, akkor a híd egyre nagyobb kilengéseket végez és előfordulhat, hogy végül leszakad (hopp: ismét a katasztrófához érkeztünk...). De ha megfontoljuk, hogy ezek a rezonanciák a Naprendszer életének jelentős részét katasztrófamentesen hatják át, akkor itt egymásra rendkívüli érzékenységű folyamatok összehangolt egymásra következését, egymásba ágyazottságát figyelhetjük meg. Más szavakkal: a Naprendszernek olyan, mindeddig felfedezetlen szervező képességgel kell rendelkeznie, amely a Naprendszernek valójában a legfigyelemreméltóbb sajátossága. Hogy ezt a következtetést megerősítsem, olyan folyamatokra fogom felhívni a katasztrófa-beállítódottságon kívüli eseményekre is érzékeny elméket, amelyek a Naprendszer belüli, ma is megfigyelhető szervező tevékenységet jeleznek, és amely tevékenység csak az élővilágban ismert biológiai szervezőelvhez hasonlítható. Ez a világszervező tevékenység a jelek szerint nemcsak ott fenn, a Földön kívül tevékeny, hanem bensőséges kapcsolatban áll a földi élőlények mindennapi biológiai folyamataival, közöttük olyan folyamatokkal, amelyek egészségi állapotainkkal, hangulatainkkal, és gondolataink forrásával kapcsolatosak. De miféle természetű ez a szervezőerő? Lehet erre a kérdésre tudományosan ellenőrizhető választ adni?
Az Élő Világegyetem
62



Világunk Galilei és Newton munkásságának hatására kifejlődő szemléletű tudomány tanai szerint atomokból épül fel. De mi épül fel? Egy gépezet? A gépek nem szoktak maguktól felépülni, hiszen a gép fogalma szerint egy cél ellátására hivatott, és ez a cél rajta kívül található. Akkor mivé épülnek fel az atomok? Élő természetű lénnyé? Ez a felvetés teljesen idegen a fizikai-mechanikai világszemlélettől. A világot jobb híján többnyire úgy képzelik el a tudósok, mint századuk központi eszméjét. Így a múlt században a világot egymáshoz illesztett alkatrészekből összeálló óraműnek tekintették. Milyen alapon? Azon az alapon, hogy felvirágzott az óragyártás, hogy az ipari forradalom a mechanikai szemlélet nyomán aratott viharos sikereket? Ha igen, akkor a társadalom viszonyait vetítették ki a Világegyetemre. És akkor ezen az alapon a „világ, mint óramű” képet felválthatta volna a „világ, mint gőzgép” uralkodó képzete. Bár ez – tudomásom szerint – nem vált valóra, hiszen a világ lényege viharos társadalmi változások közben nem változott – mégis a huszadik században a világot (és az emberi agyat) egyre inkább számítógépnek tekintetik. Meglátásom szerint azonban az emberiség által követett logika alapján egy csecsemő a világot bölcsőnek vagy járókának tekinthetné, az éhes ember sertésbordának, a szexőrült érzékiségtől kicsattanó lénynek, stb. hogyan lehet fényt deríteni ebben a káoszban? A kérdések vizsgálata azonban – bármily meglepő is a fentiek ismeretében – alapos körültekintést igényel. A válasznak a tárgyra kell irányulnia, és a tárgy lényegének kell a válaszban kifejeződnie. Nem állíthatjuk a világegyetemről azt, hogy olyan, mint az egyes társadalmak egyes századokban uralkodó legsikeresebb terméke, mert így legfeljebb véletlenül találjuk el a helyes választ. Először meg kell keresnünk, melyek a lényeges tényezők, amelyek meghatározzák figyelmünk tárgyának viselkedését, tulajdonságait. Vessük tehát föl, az emberiség helyett, az emberiség nevében: miféle természetű valami lehet a Világegyetem? Miféle lehetőségek állnak a Világegyetem előtt létezése, legalapvetőbb létmódja előtt? A következetes materialista tudomány világképe: a Világegyetem a vakvéletlen játéka. 1.) a.) A világegyetem az atomok kaotikus halmaza, puszta véletlenszerű egyvelege. Eszerint a lehetőség szerint a Világegyetem létrejöttével nem jött létre semmiféle egység, nem épült fel semmiféle valami, a Világegyetem egyszerűen csak egy irány és szerveződés nélküli, merő lényegtelenségben kimerülő halmaz, amelynek elemei között tulajdonképpen vakvéletlenszerű kapcsolatok állnak fenn. b.) A Világegyetem atomok véletlen halmaza, amelyben véletlenül éppen törvények állnak fenn, amelyek azonban csak ideiglenesen állnak fenn, amíg az atomok véletlen tánca ezt éppen lehetővé teszi. Ezt a nézetet képviselte például Eddington egy tanulmányában. 2.) a Világegyetem atomok véletlen halmaza, amelyet törvények irányítanak, olyan törvények, amelyekben a véletlen fejeződik ki. Ezt a nézetet dolgozta ki Atkins hírhedt „Teremtés” c., szélsőségesen redukcionista könyvében. Lényegében ezt a nézetet képviseli a mai tudós társadalom és így a mai társadalom túlnyomó része. Miféle egyéb nézetek lehetségesek? Vegyük sorra az első lehetőségeket: A nem teljesen vakon szerveződő Világegyetem 3.) A Világegyetem atomok halmaza, amelyet törvények irányítanak, amelyekben mélyebb rend fejeződik ki. Honnan ered ez a mélyebb rend? Vagy véletlenül adott, vagy egy nem-véletlenszerű tényező fejeződik ki benne. Ez a nem-véletlenszerű tényező azt jelenti, hogy a folyamatok nem vakon, nem minden előzetes irány nélkül mennek végbe. Ez az irányított véletlen elmélete. Korunkban László Ervin dolgozta ki a nem-teljesen véletlen, az irányított véletlen elméletét. Az életelvű és tudatelvű Világegyetem 4.) A Világegyetem egy mélyebb szerveződést kifejező törvények halmaza, amelyek atomokból felépülő rendszereken valósulnak meg. Ez a mélyebb szerveződés egyrészt biológiai, másrészt tudati jellegű. A tudomány nem létezhet világkép nélkül. A tények és összefüggések önmagukban nem orientáltak, nem tájékoztatnak, csakis személyes értelmezési mezőnkben kapnak jelentést és értelmet, viszonyítási alapot, azt a talajt, amelyen irányjelző bójáink és szempontjaink világítanak. A tudomány tehát lehet gyakorlat-orientált, és az adott feladatok megoldására szorítkozhat. De akkor is a feladatok kijelölését a megbízó, végső soron a társadalom vállalja magára. És az, hogy melyik feladatokat és miért kell megoldani, már nem szigorúan tudományos kérdés? Létezik egy alaptudomány, minden tudományok elő-tudománya: és ez a jelenségtan. Mindaddig, amíg nem ismerünk kimerítően egy jelenséget, amíg a lényegi ismerethez jutás módját nem ismerjük, addig a tudományos megközelítés pusztán leíró, a leírásra szorítkozik, feltérképezi az adott jelenségeket, a fenomént, ez az adatgyűjtés, az anyaggyűjtés fázisa, az ismeretek gyűjtése, halmozása és rendszerezése, azoké az ismereteké, amelyek rendszerezése feldolgozása, megnyitja majd az utat a lényeges összefüggések megismerése felé. Ez az alaptudomány a fenomenológia. A
63



fenomenológia filozófiai megalapozását Husserl kezdte kidolgozni. A jelenségtan maga filozófiai megalapozást is igényel – ami ismét azt mutatja, hogy a tudományok a filozófián alapszanak, a filozófia pedig a logikán. Ha a tudomány képes lenne minden jelenségkört felismerni, és ezeket a felismert jelenségköröket rendszeresen művelni, akkor a fenomenológia sikere egyetemes lehetne. Sajnos azonban bizonyos jelenségkörök a tudomány mai dogmái szerint nem vizsgálható, tabu területek. Ilyen a tudatjelenségek, a Világegyetem, mint egész vizsgálata, amelyek a félúton megvalósulásban lévő világ peremterületei: vagy a világba vetett éber tudati horgonytól délre, a belső világban találhatók – bár a pszichológia „objektív” vizsgálati módszerei már itt is megkezdték sajátos, a végső kérdéseket kikerülő előrenyomulásukat, anélkül, hogy a tudat vagy az anyag tudományos meghatározását megadnák – vagy északra, a közvetlenül érzékelhető, mérőműszerekkel vizsgálható egységeken túli létkör jelenségei. A tudomány tehát a külvilág anyagi egységeinek. Rendszereinek mérőműszerekkel tanulmányozható tartományaira szorítkozik. Így kimarad a logika tudományos vizsgálatától kezdve az ember vizsgálata, az ember és a világ kapcsolata. A társadalomtudományok óriási osztályai lettek kirekesztve a tudományos vizsgálatok köréből. A tudomány előrenyomulása a közvetlen élettelen anyagiságra akarja építeni a tudatjelenségeket, súlyzót akar a tudat vállaira rakni, ki akarja vonni a tudatot az anyagból, és az így tudatlanított anyagra akarja felstócolni a tudatot második emeletnek. Létezik-e olyan jelenségkör, ami megfelelne a Világegyetem, mint egész, létének? Mérőműszer nem képes mérni a Világegyetemet mint egészt jellemző sajátos megnyilvánulásokat. A tudomány válasza tehát:? Nincs olyan jelenségkör, amelyben a Világegyetem kimondottan mint egész nyilvánulna meg. De ha egy ló atomján élő minicivilizáció kifejlesztene egy a miénkhez hasonló tudományt, ők is azt mondanák,: nincs olyan mérhető megnyilvánulás, amelyben a ló, mint egész nyilvánulna meg, és ezért egy ilyen egész-ség tudományra nincs is szükség. A ló tudományos tagadásának következményei mi, a lovat materialista jelenségként, vagyis kívülről is tanulmányozni tudó civilizáció tagjai, beláthatjuk,: egy sejt, amely nem a lovat, mint egészt igyekszik kiteljesíteni, hanem csakis közvetlen szomszédságát, és a vele azonos létszinten, szerveződési élő egységgel létesít kapcsolatot, és amely a puszta anyagiasságra építi tevékenységét, saját önző érdekeire, az a sejt a óban előbb-utóbb betegséget, rákot okoz. A tudomány materialista koncepciója, és minden egyéb létkör kizárólagosan élettelen, anyagi fundamentumra építésének igénye ennek tükrében úgy tűnik fel, mint egy filozófiai elhibázott koncepció. De hogyan tudná tanulmányozni a lovat mint egy egészt egy mini-civilizáció? Ahhoz, hogy egy átfogóbb létkört vizsgálni lehessen, a természeti folyamatok logikáját kéne megfejtenie. A materialista szemlélet nem jut el a miért-ig, csakis a hogyan érdekli – és így a kezdeményezést átadja azoknak, akik ezzel élni akarnak, akik magul nem materialisták. A materialista szemlélet csak a kézzelfogható jelen anyagi felszínét vizsgálja, méricskéli, és nem jut el a dolgok lényegének vizsgálatáig. Ahhoz, hogy a felszíni szemléletből kitörjünk, a lényeget kell megragadnunk: olyan átfogóbb összefüggéseket, amelyek a dolgok és jelenségek nemcsak közvetlen, hanem átfogóbb mozgatórugóit vizsgálják. Minél átfogóbb szinten tudjuk megragadni a lényeget, annál teljesebb, mégpedig hatványozottan teljesebb és mélyebb, lényegibb tudásra teszünk szert. A ló-atom mini-civilizációja tehát ki kell fejlessze az átfogóbb összefüggések, a létkörök minőségi vizsgálatának tudományát. Ahhoz, hogy ezt felismerje, és megalapozza, megalapozott és helyes tudományfilozófiára van szüksége. Az átfogó, lényegi tudományfilozófia a jelenségek irányát, miértjét kutatja. Ha ilyen filozófia nem áll rendelkezésre, akkor sincs feltétlenül veszve minden lehetőség, mert rendelkezésre áll az a tényező, amely az ilyen lényegi filozófiát képes megteremteni: a logika. Igazából tehát nem is arról van szó, hogy a tudományok és a filozófia két különböző és elválaszthatatlan létsíkja között lényegi átfedés és közvetlen, lényegi kapcsolatnak kéne fennállnia, hanem arról, hogy ha a materialista szaktudományok bizonyos kérdések vizsgálatát elutasítják maguktól és a filozófia tárgykörébe utalják, ezzel logikátlan kirekesztést, tudománytalan lépést tesznek, és növelik a tudatlanság birodalmát, a tudományosan nem vizsgálandónak titulált világrészt. Nem arról van szó, hogy a tudományok, a filozófia és a vallás három egymástól független logikájú létkör. Ha ez igaz lenne, akkor a tudomány egyetemessége szenvedne lényegi csorbát, és ezzel a tudomány beállna az értelem egyetemes alkalmatlanságát hirdető okkultista nézetek hirdetőinek és terjesztőinek népes táborába. A filozófia, a vallás és a tudomány elválása egyben lényegi elfajulásukat is jelenti: a tudomány, a vallás és a filozófia misztifikálódását, hogy az emberiség értelmi képességeinek kibontakoztatására való legfőbb módszereket maguk ezek a módszerek minősítik céljuk betöltésére alkalmatlan eszköznek, részleges világismerőnek, csonkaság-vallásúnak. Egy olyan új tudományt kell tehát létrehozni, amely egyetemes megismeréshez juttathat bennünket, amely előtt nincsenek tabuk, amelyben a vallást felváltja a módszeres világegész-vizsgálat, amelyben a filozófiát felváltja a logika logikájának vizsgálata, amelyben a materialista tudományt felváltja a miértekre is választ igénylő szemléletű, logikai megalapozottságú tudomány.
64



A Világegyetem talányai
Minden fogalom közül életünkben a Világegyetem fogalma a legfontosabb. A Világegyetemmel kezdődik és végződik minden életdráma. A Világegyetem a végtelenségbe üvöltő létakarat megnyilvánulása. A Világegyetem a Semmi és a Valami kozmikus párharcából erdő folyam, a megtestesülés folyama, a Valóság bűvös vérének folyama, a Valóság kozmikus párharcából erdő folyam, a megtestesülés folyama, a Valóság bűvös vérének folyama, amely felénk áramolva, bennünk kigyúlva ég létvágytól csordultig telítve. Nemcsak mi magunk, legvalódibb mivoltunk áll Világegyetemből, tehát a megvalósulás titkából, az ebbe történő titkos beavatásból, a lét-nemlét kozmikus örvényének eszmélet-emelő végtelenségéből, hanem ugyanakkor bárhol is élünk, bármire is gondolunk, minden létező, ami számunkra az életet, a valóságot jelenti, valóságosan tényező hordozója, a létakarat megnyilvánulása. A Világegyetem egy csodákban, a Teremtés titkaiban forgolódó őslény, minden titok hordozója, a végső kérdések szárnyra kapott röpülő válasza. A Világegyetem egy élni vágyó, élni hajtó csodalény, az életvágy kérlelhetetlenségének forrása, tehát életünk és sorsunk legszemélyesebb, szorító és hajtóereje. A Világegyetem az egeket lobogtató és átható csend rejtelmesen égő fénye, titokzatosan égető tűz, amely mindenhol, mindenben él, amely mindent éltet és amely általunk vágyik saját kibontakozásának, kiteljesedésének elérésére. Ha a Világegyetemsorsát nem viseljük szívünkön, saját sorsunk legmélyebb arcától fordulunk el. Foglalkozunk-e ezzel a fogalommal eleget? Ezzel a titokkal telik-e életünk? Telített-e a világgal életünk? Vagy fordítva, világtalanított, sötétbe zuhanó, élettelenségbe dermedő, általunk is sokszor magára hagyott, megvakított madár? Zuhanó madár a Világegyetem édeni sorsra zengő kertjében, ahová betört a tél, és sorra zuhannak alá az ágakról a megdermedt életek, mint egy pusztító, garázdálkodó erő célpontjai, amely puszta céllövöldének tekinti otthonunkat, lelkünket, szeretteink életét? De hogyan menekedhet meg az élet egy világot szorító fagy pusztító hatalmától? Csak úgy, ahogy a Természet maga: ha felragyogtatja a Tavasz, a termékenység diadalmas életerőit, ha beragyog minden sötét zugot, ha átjár minden zsibbadó lelket. De nem csupa költői, gyakorlatiatlan érzés mindez? Miféle gyakorlati szerepet játszhat egy olyan elvont fogalom gyakorlati korunkban, mindennapi életünkben, mint a Világegyetem? Életünk fő vezetője, úgy gondoljuk, mi magunk vagyunk – amennyiben a bennünk élő természeti erő, belső világunk szellemi tényező, a belő világfolyamat és saját egyéni mivoltunk, a genetikus tudat képes életünket önállóan vezetni. Ez a belső szabadság azonban olyan viszonyok között bontakozhat csak ki, amelyek hosszú távon, ismétlődve, gyakorlati tényezőként befolyásolják belső személyes szabadságunk, életünk kibontakozását. Életünk egészének közvetlen keretei adják életünk terepét, a rá ható legfontosabb tényezőket. Ide tartoznak a családi, társadalmi hatások, az iskola, a munkahely és a társadalom egészét formáló erők: az ország szellemi-, kulturális, és gazdasági viszonyai. Tágabb összefüggésben ide tartoznak az emberiség egészének szellemi-kulturális-gazdasági viszonyai. A nyugati civilizáció hatása életünkre például kézzelfogható: abba az irányba fejlődik világunk, amelyet a nyugati civilizáció jelölt ki: az anyagi fejlődés, a gyakorlati tudás, a materializmus (amelynek egyoldalúságát a ködös miszticizmussal próbálják ellentételezni), a fogyasztói társadalom szemlélete, a pénz és a hatalom „eszméjének” szolgálata. A nyugati civilizáció szellemiségének gyakorlati jelentősége húsbavágó. Ide tartozik még egy fogalom: a misztikus Isten fogalma. A megfoghatatlan Isten fogalma illékonynak és távolinak, gyakorlatiatlannak tűnhet. De gondoljunk a keresztény vallás hatalmas életformáló szerepére, arra, hogy a misztikus Isten fogalma nemcsak a társadalom szellemi életének egészét, de az egyének legbelsőbb magánéletét is a teljes és feltétlen alávetés igényével igázta le, és akkor fogalmat alkothatunk arról, hogy egy távolis és átfogó létkör miféle központi szerepet játszhat életünk alakításában. De hogyan és miért került a misztikus istenfogalom életünk középpontjába? Ez a kérdés a lényegek lényege felé vezet. Meg akarjuk érteni életünk hatótényezőit: és belső világunkból egyre messzebb kell kitekintenünk. A gondolkodás a végső gyökerekig kell eljusson. Mint hatalmas, egyetemes és egymásra következő létkörök, magasodnak utunkban a nemzet, a nyugati civilizáció, az emberiség életvilága. Mindezeket és ezek központi értékeit, központi fogalmait meg kell értenünk ahhoz, hogy életünk hatótényezőit megismerjük. A nyugati civilizáció központi értékei nap mint nap sodornak-hajtanak bennünket. De a nyugati civilizáció nem az egyetlen lehetséges válasz az élet végső kérdéseire. Az emberiség más kultúrái más választ adtak ugyanezekre a kérdésekre. De mifélék ezek a kérdések? És miféle választ adtak más kultúrák ezekre a kérdésekre? Mik voltak a más kultúrák központi jellegű kérdései? A nyugati kultúra kérdéseinek jelentőségét legjobban más kultúrák kérdéseivel és válaszaival összevetve tudjuk mérlegelni. Melyek a legfontosabb ilyen kultúrák? És hol van az összes kultúra végső terepe? Miféle területekről szólnak a kultúrák végső kérdései?
65



Minden kultúra végső kérdései megismerhetők. Ezek nem valamiféle légből kapott, mesterségesen kicsikart kérdések, amelyeket egy-egy kultúra tetszés szerinti, önkényes állásfoglalással hirdetett ki. A kultúrák alapkérdései saját létkérdéseikből fakadnak, azok pedig létkörükből. Az alapvető létkörök: az egyén, a nemzet, a kultúra, az emberiség, a Természet, és a Világegyetem. Az emberiség kultúráinak közös táptalaja a Természet és a Világegyetem. Nincs kibúvó: az emberiség kultúráinak tehát a Természet és a Világegyetem végső kérdéseire kell választ adniuk. S mivel a Természet, az élővilág, a Világegyetem létakaratának megnyilvánulása, ezért a kultúrák alapkérdései a Természeten át mindig a Világegyetemhez vezetnek. Minden kérdések végső kérdése tehát: mi a Világegyetem? Miféle természetű lény a Világegyetem? Miértlétezik, él a Világegyetem? Mit akar, mire vágyik, miért hozta létre a Természetet a Világegyetem? Miért hozott létre bennünket, embereket a Világegyetem? Ezt a kérdést egyetlen civilizáció, kultúra sem kerülheti ki és nem is kerülte ki soha. Még a leginkább Természet- és Kozmosz-tagadó kultúra, a nyugati kultúra sem száműzte végleg és teljesen a Világegyetemet lakosainak életéből. Valahol, egy elérhetetlen távolság látszatába öltöztetve, minden húsbavágó jelentőségétől megfosztva, dermedten, megközelíthetetlennek mondott távolságokba fagyasztva, a Világegyetem még mindig ott ragyog szellemünk egén, mint idegen álarcba öltözött, távoli országba költözött egykori szerelmesünk Vizsgáljuk meg ezért most a Világegyetem fogalmát! Vizsgáljuk meg alaposan, olyan alaposan, ahogy azt értelmünk lehetővé teszi. A magyar nyelv értelmező szótára szerint: „A világ minden létező összessége a maga összefüggésében és rendjében.” De mi adja a létezők összefüggését és rendjét? Miféle tényező? A létezők összessége szabja meg a létezők összefüggéseit – vagy fordítva: a tényezők közötti összefüggések által léteznek a létezők? Tudjuk, hogy minden létező csak kölcsönhatásban létezik. Ami nem hat kölcsön semmivel, az nem létezik. Tehát a kölcsönhatások adják a létezők létezését! De ha a kölcsönhatások csakis eleve létezők között hathatnak, akkor a létezők lennének a kölcsönhatások feltételei? Mi volt előbb? Nem okozhatta az okozat az okot! Miféle létkör nyomaira bukkanunk itt? Miféle létkör az, amelyik kisiklik kezünkből, ha konkrét, anyagi rendszerekre akarunk áttérni? Létezik tehát egy elsődleges létkör, amelyben az elkülönült, anyagi tényezők még lényegileg, fogalmilag és tapasztalatilag nem különültek el egymástól? Másképp megközelítve: ha a kölcsönhatások az elsődleges létezők, akkor a kölcsönhatások összefüggései, rendje az elsődleges tényező, és erre épülnek a másodlagos, elékülönültebb létezők, amelyek létüket ettől az elsődleges, el-nem-különült rendtől kapják. A másodlagos létezők – az anyagi létezők – tehát ennek az elsődleges rendnek a megnyilvánulásai, kifejeződései. Létezik egy elsődleges létkör, amely a létezés logikáját követi. Erre a létlogikával átjárt létkörre épül egy konkrétabb létkör, amelynek elemei konkrétabb létezők, anyagibb létezők, önállóbb, a közvetlen kölcsönhatás-rendtől önállóbban elkülönült létezők. A létkörök létét tehát a logikával kikövetkeztethetjük a világ fogalmából! Az elsődleges, még kevésbé elkülönült lét fogalmát kell bevezetnünk ahhoz, hogy a lét forrásának, eredetének kérdésére választ tudjunk adni. Közelítsük meg most egy egységesebb szemlélettel a Világegyetem fogalmát. Meghatározásom szerint a Világegyetem minden létező egységes egésze. Miféle természetű egy ilyen Világegyetem? Anyagi? Tudati? Ha itt egy egységes egészről van szó, akkor ebben az egységes Világegyetemben még az anyag és a Tudat is egy! Ez a Világegyetem tehát más természetű, mint amit a materialista szemléletű tudomány vizsgál. Egyénként a materialista szemléletű „Filozófiai Kislexikon” nem is tartalmazza a Világegyetem fogalmát! A „világnézet” címszó alatt is csak annyi szerepel: „a világról alkotott nézetek, fogalmak és képzetek együttese, ill. rendszere. A világnézet szó tágabb értelmében magában foglalja az ember környező világra vonatkozó nézeteinek összességét...”. Ez a meghatározás jobban emlékeztet a környezetismeretre, mint a világ „tágabb értelmére”. Milyen lehet akkor a világ szűkebb értelemben, ha tágabb értelemben környezetünket jelenti, és mint kozmikus egész, nem is játszik szerepet? Miért marad ki a „világnézet” fogalmából a világ, a Világegyetem? Miért idegenkedik a materializmus a Világegyetem fogalmától is? Ennek megvan az oka, ahogy a misztikus vallások hasonló idegenkedésének is – de erről majd később, máshol. Az egységes Világegyetem fogalma tehát egy olyan létezőt jelöl, amely éppolyan képlékeny, élő, eleven, mint tudati, belső világunk, és éppolyan valóságos, mint külső, elkülönült, mai anyagi világ. A Világegyetem egységes fogalma tehát rámutat egy egységes, elsődleges létmód mibenlétére. Ez a létmód, az elsődleges, kozmikus létmód mégsem valami megfoghatatlan távoli korban jellemezte csak a világot. Az elkülönülés világfolyamata ugyan lényegesen átalakította a világ arcát, de az elsődleges, kozmikus létmód mégis megismerhető: itt él bennünk, belső világunk az! Belső világunk az, amely egyben tudati, mégis valóságos, és csakis az elkülönülést kizárólagossá tevő szemlélet az, amely belső világunk valóságosságát szembeállítja a különállás végletesen elkülönült, halotti merevségével, és a két létmód különbségére hivatkozva érvel belső világunk nem valóságos mivolta
66



mellett. Él bennünk tehát egy erő, egy elsődleges, világformáló, kozmikus erő, és ezt az erőt a Világegyetem fogalmi vizsgálatával tártuk fel! A Világegyetem egységes fogalmában az anyagi és a tudati alkot egységet. A Világegyetem, mint egész, tehát ebből az ősállapotból, a Világegyetem egységes ősállapotából fejlődött ki. De megtalálható-e ez az ősállapot? Hogyan és hol keressük a Világegyetemet, mint egész jelenségvalóságát? A Világegyetem elsődleges, eredeti létmódja megismerhető, mert ismerjük legfőbb tulajdonságait: az ősanyagban az anyag egyben tudati és a tudati egyben anyagi is. Az ősanyagban az anyagi tehát érzékenyen kell reagáljon a tudati hatásokra, olyan érzékenyen, ahogy a tudat önmagára képes hatni. Az ősanyag tehát tudat által vezérelt kell legyen. Az ősanyag képlékenyen hallgat a tudat üzeneteire, meghallja bármely távolról a tudat hívását, akár a világ másik végéről is. És fordítva, a tudati folyamatok anyagi hordozói egy olyan rendszerbe kell szerveződjenek, amely egységes anyagisággal rendelkezik, de mégis működését a tudat hatásai, a tudat jelentései, jelentésudvarai, értelmes szervezőereje irányítja. Létezhet-e ilyen ellentmondó tulajdonságoknak megfelelő, puszta érzésekre lényegileg átalakuló, gondolatokra is hallgató – tehát valósággal mágikusan működő – anyagi rendszer a valóságban? Nem kell messzire mennünk egy ilyen anyagi rendszer felleléséhez: ha nem is következetesen és automatikusan, de ilyen az emberi agy, az állati agy, és végső soron ilyen a Természet és a világ mind egyes lénye, rendszere. Érzés- és gondolatvezérlés nélkül szétesne agyunk folyamatainak értelemszerű rendje – és éppígy természetes rendszer egységes szerveződése. Kétségtelen, hogy agyunk folyamatai felett önállóan és teljhatalmúan rendelkezünk, a társadalomban minden jog és törvény ezen a tényen alapszik. Az erkölcsi törvény tehát egész világképünk, így a fizikai kulcsténye is kell legyen. Agyunk (és minden természetes rendszer) érzésvezérlése és gondolat-vezérlése tehát a világ kulcs-ténye: a világ egésze és az emberi világ is elképzelhetetlen a mágikus tudatvezérlés nélkül. Az emberi agy, és az egész emberi világ is elképzelhetetlen a mágikus tudatvezérlés nélkül. Az emberi agy, és az egész emberi világ éppúgy nem állhat fenn ilyen mágikus tudatvezérlés nélkül, ahogy az élővilág, és a Világegyetem egésze, evolúciója is lehetetlen mágikus egymást érzékelés, egymásra-hatás nélkül. Mágikus kapcsolatban állunk önmagunkkal, egymással, az élővilággal és a látszólag élettelen világgal. Azok az érzések, amelyek igazán fontosak számunkra, amelyekre rátesszük életünket, s amelyeket értelmünkkel kigyújtva megvalósítunk, megtalálják útjukat a világ átalakításához. Megtalálják a világ átalakításának azt a módját, amely saját természetük kiteljesedését elősegíti. Nemcsak arról van szó tehát, hogy mi magunk megvalósítjuk álmainkat, azok elől elhárítjuk a felmerülő akadályokat. Nem: itt egy kétoldalú kapcsolatról hull le a lepel. Ha mi érzéseinkben végsőkig tisztázva elhatározunk valamit, akkor mire mi elvégezzük a megvalósításhoz szükséges munka felét, addigra a Természet, a világ elvégzi a munka másik felét: vagyis az akadályok másik része mintegy „magától"” elhárul. A "„segíts magadon, s az Isten is megsegít" közmondás tehát valójában egy mágikus tudásról ad hírt (s ezt öltöztette át a később felvett művallás a maga képére). Mi a különbség e mágikus tudás és a misztikus vallások között? Az, hogy ez a mágikus tudatvezérlés az értelem által megérthető és kutatható, ez tehát az életünk összes többi tényezőjéhez hasonlóan a miénk, míg ez elől a misztikus vallások (pl. kereszténység) elzárkóznak, mert a misztika lényege a megismerhetetlenség, az értelem általi elérhetetlenség, és így életünk kulcsténye rajtunk kívül álló, elzárkózó, tehát ellenséges tényezőknek átadott. De mi ez a tényező, ami a Világegyetemet egységes egésszé szervezi? Ha a Világegyetem valóban egy egységes egész, akkor több kell legyen, mint puszta részei összege. Akkor viszont mennyiben érthető meg a Világegyetem egésze részeinek vizsgálatából? Nem lehet a Világegyetemet részeihez hasonlónak elképzelni. Ez a valami olyasmi hiba lenne, mintha a lóban élő élőlénynek a ló molekuláinak mintájára a lovat egy nagy ló-molekulának képzelné. A ló nem egy nagy ló-molekula, hanem egy saját szerveződési törvénnyel rendelkező rendszer. Ez a szerveződési törvény nem teljesen független molekuláinak szerveződésétől, sőt az egyes sejtek kromoszómáinak szerveződésével közvetlen kapcsolatban áll. De itt a szerveződés alulról fölfelé történik: a sejtből fejlődik ki a ló. A sejt viszont a Világegyetemből fejlődött ki, tehát felülről lefelé, alrendszerekre szerveződésekkel. A ViIágegyetem tehát semmi esetre sem tekinthető elemei halmazának - sokkal inkább az elemei közti kapcsolatrendszernek. A ViIágegyetem fogalma gyűjtőfogalom-e? „A gyűjtőfogalomban az összességet alkotó tárgyak külön és önállóan léteznek, de együttesük bizonyos vonatkozásban önállóan viselkedik (például: nép, kollektíva, hadsereg). Így például a kollektíva minden tagjának hasonló feladatot kell megoldania, összességükben felelősek a megoldásért, stb. ez teszi lehetővé és szükségessé, hogy bizonyos esetekben az összességet egyetlen tárgyként könyveljük el” (lásd. J. K. Vojsvillo: a fogalom. Gondolat, Budapest, 1978, 360. old.). Csakhogy, amint láttuk, a ViIágegyetemet alkotó tárgyak nem léteznek külön és önállóan, mert együttesük feladata éppen az egységes rendszer és alkotórészeinek fenntartása, ahogy az emberi agy sejtjei sem léteznek külön és önállóan, és csakis az emberi
67



szervezet egészének kölcsönhatásrendszerében képesek fennmaradni, és legfőbb feladatuk éppen ezen átfogóbb szerveződés fenntartása. A ViIágegyetem fogalma tehát egy speciális gyűjtőfogalom, egy olyan különleges gyűjtőfogalom, amelynek funkciója önmaga megalapozása. A ViIágegyetem fogalma más szempontból is különleges fogalom. Nyilvánvaló egyrészt, hogy a ViIágegyetem fogalma univerzális, azaz egyetemes fogalom. Mégis alapvetően különbözik a többi univerzális fogalomtól – mint például a „gáz”, az „anyag”, a „fogalom” vagy a „reális létező” fogalmától. Ezek egyike se, rendelkezik önálló szerveződési szinttel. Nincs olyan, hogy „minden gáz mint egész”, „minden anyag mint egész”, „minden fogalom mint egész”, vagy „minden reális létező mint egész”. A „ViIágegyetem mint egész” fogalma viszont használatban van, és a filozófiák, gondolkodási rendszerek egyik központi fogalma (lásd pl.: Heinrich Rickert: A filozófia alapproblémái. Európa könyvkiadó, 1987). A ViIágegyetem mint egész tehát egy olyan egyetemes fogalom, amelynek önálló magasabb, egyetemes szerveződési szintje van, amelyen önálló, egyetemes szerveződési törvények érvényesülnek. De mi a fogalom fogalma? A Magyar Nyelv Értelmező Szótára szerint a fogalom „a tárgyak, jelenségek lényeges jegyeiből a tudatban kialakított gondolati tartalom”. A Világegyetem mint egész fogalma tehát akkor létjogosult, ha olyan magasabb szerveződéssel bír, hogy épp ez a magasabb szerveződés adja a lényegét! A kérdés tehát úgy áll: vagy nincs a Világegyetem mint egész fogalmának semmiféle létjogosultsága, vagy pedig sajátos, magasabb szerveződése adja a lényegét. Mivel vizsgálatom szerint a Világegyetem Egységes szerveződése a Világegyetem létének legelemibb feltétele, ami nélkül a fizikai Világegyetem nem létezhetne, és amely nélkül az emberi agy nem lehetne tudatvezérlésű, ezért fordítva: az emberi agy tudatvezérlése bizonyítja, hogy a Világegyetem olyan magasabb szerveződéssel bír, ami a Világegyetem tárgyi alkotóelemeivel szemben a Világegyetem mint egész lényegét jelenti! Vizsgálatom eredménye, hogy a Világegyetem Mint egész fogalma olyan különleges gyűjtőfogalom, amely önmagát alapozza meg. Az önmagát megalapozó fogalom fogalma mindmáig ismeretlen. Hasonló fogalom csak a matematikában merült fel az önmagát tartalmazó halmaz fogalma alakjában. Ez az önmagára utaló fogalom a matematika alapjait rendítette meg a huszadik század elején. A Világegyetem Mint egész egy olyan fogalmi létező, amely egyben a legvalóságosabb létező, amely nélkül semmilyen reális létező nem létezhetne. De hogyan alapozhatja meg önmagát egy fogalmi létező önmegalapozása csakis logikai természetű lehet! A Világegyetem Mint egész működése és létfenntartása tehát a logika érvényre jutását jelenti! Vizsgálatom másik eredménye, hogy a Világegyetem Mint egész fogalma egy olyan különleges egyetemes fogalom, amelynek az egyetemes szerveződés adja a lényegét. A Világegyetem mint egész tehát lényegében a Világegyetem Et átható, összetartó és fenntartó szervezőerő, amely az agy tudatvezérléséhez hasonlítható. Olyan egyetemes szervezőerő, amely alrendszerei kialakulásának feltétele, ezek létét megelőzi, és amely ugyanakkor alrendszereinek kapcsolatát és alsóbb szintjeinek szerveződését már önmagában tartalmazza. És mivel a Világegyetem egyes alrendszereinek – galaxisok, csillagok, bolygórendszerek, élőlények – szerveződése folyamatosan megújítja és továbbviszi a fejlődést, ezért ez az egyetemes szervezőerő egyben teremtőerő is. Ismerünk-e olyan egyetemes szervezőerőt, amely egyben teremtőerő is, és amely alkalmas a Világegyetem működésének vezérlésére? Miféle szervezőerő vezérli a tudatot? A tudat fejlődésének egyetlen saját eredetű törvénye van: és ez a logika. Minden más tényező, amely a tudatra hat – a külső érzékelés, a genetikus hatások – külső eredetű. És mivel a Világegyetemen kívüli tényező nincs, ezért a Világegyetemet csak a logika vezérli! A logika tehát a Világegyetem létét fenntartó egyetemes elv, minden létező előképének lehetőségét tartalmazó összefüggésrendszer. A logika tehát ma a világtitok kifejeződése, a világrejtély testet öltött valósága. A logika a világrejtély megoldása egyben, a világrejtély mindenki által bármikor elérhető és mégis, mindmáig megközelíthetetlen titka. A Világegyetem logikai természete azt jelenti, hogy a Világegyetem egyben titkos természetű is: titkos természetű, mert feltárása egyben a világrejtély bonyolódásához is vezet. A logika tehát a Világegyetem fejlődésének és kibomlásának útja. A logika a világ fogalmi héjának elvi foglalata, és egyben ebből a fogalmi héjból kivilágló mag. A logika az anyag előtt létező létezési mód testet öltése és átöltöztetése a megvalósuló anyaghéjak világába. A logika a világhéjból kiüvöltő embrió, a világ megszületése előtti világ tisztán hallható hangja. A logika a világrejtély megoldásának egyetlen kulcsa, és egyben tömlöce. A logika az egyetlen eszköz, amivel a Világegyetem mint egész lényegileg, a maga mivoltában vizsgálható. Az egyetlen tárgy, ami csak logikával vizsgálható, a Világegyetem. A Világegyetem a logikai összefüggésrendszerek torlódása és elágazása, a logika önértelmezése, olyan feltételrendszerek teremtése, amelyek a logika értelmezési
68



tartományát kibővítik. A logika a Világegyetem őselve, a Világegyetem a logika kibomlása. A Világegyetem tehát a logika teremtő alkalmazása, amelynek minden következménye egyben minőségileg új feltételek megjelenéséhez vezet. A Világegyetem fejlődése olyan sajátos állítások és feltételek láncolata, amelyben az állítások a feltételek korlátozó erejének kitágítására és ugyanakkor jelentéstartalmát gazdagító szűkítésére irányulnak. A logika kiteljesedésének törvénye tehát az önfenntartó és öntovábbfejlesztés elvét is tartalmazza. Mivel az önfenntartás és az öntovábbítás az élet ősi alapelve, ezért a logika hajtóereje az Ősélet alapelvét is tartalmazza. A Világegyetem fogalmának logikai formájában benne rejlik a logikai kiterjedés, az egyről kettőre és többre jutás. A Világegyetem fogalmának logikai formájában benne rejlik a logika izzó láncfűzére, a tárgyiatlan világháló mindmáig feltérképezhetetlen logikája. A logika a tárgyiasulást megelőző eszmeiség tervrajza. A logika a világot átjáró tündéri teremtőerő kapcsolatának izzó fonalrendszere, amely nem a tapasztalatból lett utólag kikaparva, ahogy azt az orrukra nőtt kolbászt kergető materialisták vélik. A logika maga minden tapasztalat elvi sűrítménye, cikázó gyorsfénye. A logika a legélesebben és legtisztábban létező erő. A logika a világ fénye a teremtés őskorából. A logika az öntudat előtti világ tudatos ereje. A logika a Világegyetem magzatburka és egyben személyiségünk középpontjába húzódó köldökzsinórja. A tudati-logikai érvényesség és az anyagi létezés nyilvánvalóan két különböző szintű létezést jelent (a filozófiában az ismeretelmélet és az ontológia létsíkja). Ha azt gondolom: esik az eső, ez különbözik attól, hogy „esik az eső” – „ténylegesen”, tehát valójában ott kinn, nem gondolataimban, hanem a külvilágban. Attól, hogy azt gondolom belső világomban, hogy esik az eső, még nem kezd el esni a külvilágban – legalábbis általában nem. Ténylegesen gondolom, hogy esik az eső, de az eső nem esik ténylegesen, csak belső világomban esik, ott is csak akkor, ha hagyom, hogy essen, ha gondolataimnak életet adok, ha képzeletem megelevenedik. Lehet, hogy a gondolat azért nem ha a külvilágra, mert a belső világra sem engedjük hatni? Mert nem hagyjuk, hogy igaza érvényre jusson? Mert egyfajta valótlansági állapotba hozzuk, elszigeteljük a létezés gyökereitől? Lehet, hogyha hatni engedjük a belső világra, ha minden korlátot, féket eldobunk, és ténylegesen hagyjuk az esőt, mint elemi erőt esni belső világunkban – akkor és attól ténylegesen megindul az eső? Nem tudjuk – és talán azért nem, mert a Kinti eső nemcsak nekünk létezik meg, hanem másoknak is. Lehet, hogy mások belső gondolataiban éppen a Nap kezd el sütni – és a közös égbolt a közös tudat eredőjének megfelelően lesz napos vagy esős? Ha igen, akkor az eső és a napsütés még mindig lehet tudati vezérlésű! Ez nem jelenti annak tagadását, hogy az esőt és a napsütést valóságos fizikai hatások idézik elő, ellenkezőleg – az anyagi világ tudati vezérlése épp azt jelenti, hogy észrevétlenül olyan feltételek alakulnak ki, amelyek- mintegy véletlenül – a tudati vezérlésnek megfelelő fizikai hatások felléptére vezetnek. Vagyis a tudati vezérlés ténye mindig is fizikailag megvalósuló hatásfolyamatokat jelent: és így a fizikai és tudati hatások mint különböző létszintek szükségképpen megengednek tisztán anyagi magyarázatot is. Csak ez épp olyan, mint ha arra a kérdésre: miért ugrottál a levegőbe? Azt a választ adná valaki: mert az elfogyasztott táplálék felhalmozódó energiája a láb izmainak adódott át. Igaz – de legyen boldog vele az, ha tud, aki nem látja, hogy „valójában” az igazi ok a szervezet bennlakójának, szellemének örömérzése volt. Ténylegesen a láb izom-összehúzódásai rúgnak föl a levegőbe – de valójában belső tudati világunk eseményei az igazi okok. De hogyan lehet a Világegyetem tudati vezérlésé elképzelni? Hogyan mehet át a Világegyetem egy csak elvi, tudati létezésből egy tényleges, valódi létbe? A materialista filozófia csak a tényeleges létet ismeri el, a gondolati létszintet pusztán illuzórikusnak tartja. Az idealista filozófia pedig nem képes levezetni a tudati létszintből az anyagi létszint kifejlődését. Így a két létszint között áthatolhatatlan falat emeltek e filozófiának. Valójában azonban világos, hogy a lét létszint egy egységes létet alkot. Az anyagi létszint elsődlegessége azt jelentené, hogy az anyag létrejött vaktában, anélkül, hogy bármiféle törvényt követne, és aztán lassanként véletlenül kialakultak a törvények és még később ezt a kifejlődő tudat képes volt utólag felismerni. Egy ilyen világfejlődés-modell logikai képtelenség: mert a törvények kialakulását is meg kellene magyaráznia, és a magyarázat eleve törvényeket feltételez. A törvények léte tehát mintegy megelőzi az anyag létét – s ha a fizikai törvények léténél ez esetleg nem is egyből átlátható, a logikai törvények léte minden egyéb törvény létének feltétele. A logika tehát a világ elsődleges ténye. De ha a logika az elsődleges, akkor a fizika törvényei a logikából vezethetők le? Minden bizonnyal, ahogy a tér szükségszerűen háromdimenziós mivolta is levezethető logikai alapon: Ahogy azt megmutattam, az anyag a fizika törvényeinek engedelmeskedve valójában saját fogalmát leíró végső elveket (pl. a legkisebb hatás elvét) követi. Ez a megfigyelés döntő jelentőségű a létkörök viszonyainak megértéséhez. Ha az egyik létkör egyetemes fogalma (az anyag) a másik létkör egyetemes fogalmát (elv) követi, akkor a két létkör alapvető összetartozásáról van szó, vagyis arról, hogy az élettelennek tételezett anyag valójában a tudati elveknek megfelelően viselkedik! Ez a viselkedés nem feltétlenül olyan változatos, gazdag, gyors és rugalmas, mint az élőlények
69



viselkedésének és tudatvilágának változékonysága – de ez már inkább csak mennyiségi és nem minőségi különbség. Nyilvánvaló, hogy az „élő anyag” az „élettelen anyag” elvei mellett egyéb elveket is követ (az életfenntartás és az életátadás elvét), bár maga a tény, hogy az „élettelen anyag” képes volt magából kinöveszteni az élő anyagot, azt jelzi, hogy az élettelen jelenségvilágot átjárja egy olyan elv, az önfejlődés elve, amely elvet a fizika nem volt képes felismerni. Az „élettelen” anyag tehát nemcsak az önfenntartás, hanem az önfejlődés, a saját létkörén túlra fejlődés elvét is tartalmazza! Ez a magasabbra jutás valójában a tudat alapelve is: a tudat megtáltosodásának, mágikus kiteljesedésének elve. Hogyan képes az Univerzum anyaga tudati elveket követni? Csakis úgy, hogy a különböző létszintek között rendkívül érzékeny kapcsolat áll fenn. A tudat képes hatást gyakorolni az anyagi folyamatokra. Ez a hatás, ha egyáltalán észrevehető, rendszerint rendkívül gyenge. Az anyagi rendszerek tudati érzékenysége persze nem lehet mindenre kiterjedő – ez az érzékenység csak bizonyos feltételek esetén áll fenn. Ugyanakkor a Világegyetem mint egész olyan természetű, hogy ezen feltételek létrehozásáról – adandó alkalommal – maga gondoskodik. Ezek az adandó alkalmak azok, amelyekben a Természet akarata kifejeződhet. Ilyen feltételek megléte esetén a fellépő tudati hatások érvényesülni tudnak. A tudati hatás azonban felerősíthető olyan rendszerben, amelyben nagyszámú hasonló energiaszintű objektum található. Ha egy olyan rendszert parányi energiaváltozás ér egy tudati hatás következtében, akkor ez az energia képes a rendszert egy új energiaállapotba hozni, mint amikor egy foton elnyelődik a klorofill-molekulában. Ha a rendszerben sok hasonló energiaszintű objektum található, akkor ez az energiaadag a rendszer elemei között vándorolni képes, eközben a rendszer elemeinek fizikai viszonyait átviszi az egyik elemről a másikra, ahogy a méhecske virágport az egyik virágról a másikra. Ezeknek a Világegyetemet szervező kvantum-vákuum folyamatoknak fizikáját írtam le matematikai formában (G. A.: The physics of the Collective Consciousness, in World Futures, 1997, Vol. 48, pp. 23-56). Ha a Világegyetem mint egész, tudati természetű, akkor belső tudati világunk többi tényezőjére is érzékeny lehet. Lehetséges lenne egy efféle, a logikai „objektivitáson” túlmenő, az érzések oly sokszor bizonytalannak és megbízhatatlannak tekintett világának kitenni a Világegyetem fogalmát? Nem jelenti-e ez szükségszerűen a Világegyetem fogalmának összezavarását, leértékelését? Hogyan lehet a legszilárdabb létezőt, a Világegyetemet a mai civilizációban a legbizonytalanabbnak tekintet létezővel, az emberi érzésekkel egy kalap alá venni? Mindenekelőtt vegyük fontolóra, hogy a mai civilizáció szellemisége az embertelen és erkölcstagadó materialista tudomány és technika bűvkörébe került. Nem csoda, hogy egy erkölcs-tagadó kultúra tagadja az érzések szerepét és fontosságát és különösen a merőben anyaginak tekintett Világegyetemben. Ezzel szemben az én vizsgálataim azt mutatják, hogy az emberi társadalmakban központi szerepet játszó Közös Tudatmező legfontosabb tényezője éppen az emberi érzés. Vizsgáljuk meg tehát, állnak-e rendelkezésünkre bizonyítékok a Világegyetem lelkit természetének kimutatására! Hogyan szerepel a Világegyetem, a csillagok világa az emberiség kultúrájának történetében? Minden természetvallás szerint a csillagos ég a menny, a mennyország! Az a mennyország, ahová lelkünk legszebb érzései, legnagyszerűbb, öröklétre-való érzései valók! Ha rendkívül boldogok vagyunk, ha úgy érezzük, hogy boldogságunk egy életre szólóan besugározza lelkünket, ma is azt mondjuk: a mennyországban érzem magam! Az sem véletlen, hogy a szerelmesek a legteljesebb érzéseik hatására ma is úgy érzik: választaniuk kell egy csillagot. De miért? Mi történik akkor, ha csillagot választunk magunknak? Mit tud tenni értük az a csillag? Nyilvánvaló, hogy a szerelmesek szerelmük örökké tartó szépségét érzik kigyújtva, biztosítva a csillag által. De ehhez a csillagnak meg kell éreznie a szerelmesek érzéseit és tüzének ragyogásába fogadnia, átvinnie az öröklétbe, hogy akkor is lángoljon ez az érzés, amikor a földi szerelmespár nem él már. És ez a szerelemcsillag az, amely ragyogásával az egymástól átmenetileg elszakadt szerelmeseket is biztosítja érzéseik örökkévalóságától, boldogságuk csodaszerű kiteljesedéséről. A régi korokban, a népi érzésvilágban sokkal közelebb érezte magát az ember a csillagos éghez, mint ma. Más szemmel tekintett a csillagos égre, mint egy felszínes, materialista, elidegenítő tudással eltompított mai ember. A csillagok ragyogása utat mutat a szegénylegénynek. De miféle utat? Utat az éjszakában, az erdőben, hogy hazatalálhasson? Nem efféle „földi” útról van itt szó! Olyan utat, amely az érzések világában található, amely a szeretője felé vezet, mint a „Csillagok, csillagok...” kezdetű magyar népdalban. Mit érzett és mit látott egy régi ember a csillagvilágba tekintve? A Muzsikás együttes „Nem úgy van most, mint volt régen” című lemezén az „Altató” dala az ősi magyar népköltészet olyan remeke, amely bevilágít a mennyek titkaiba:
„Kimenék én ajtóm elejibe
70



feltekintek nagy magas egekbe nyitva látám mennyeknek kapuját azon belül mennyeknek ajtóját azon belül egy kerek asztalkát azon vala egy rengő bölcsőcske bölcső mellett asszonyunk Mária a lábával rengetgeti vala”
miről van itt szó? Miféle csecsemő bölcsője ring az égen? Miféle csecsemő jött a világra? A népdal címéből világos, hogy az „Altatót” egy földi édesanya énekli saját földi csecsemőjének, csakhogy olyan bensőséges szeretet köti össze az édesanyát gyermekével, mint a szerelmes lányt a mennyekkel, a csillagvilággal. E világ és az érzések világa itt közvetlenül érintkezik, átjár egymásba, ahogy a kisgyermek álomba ringatózik, átúszik az egyik világból a másik, mennyei világba. Ezt a természetes, bensőséges tudást váltotta fel a mai világ elidegenedett tudása és cserélte föl a felfúvódott gázgömbök világára. De a szerelem még a mai kultúrában is létezik, és a szerelmesek még ma is érzik a lelkünk mélyét az égi világgal összekötő szálakat. A természetes világképben a mennyország egyben lelkünk otthona, a túlvilág, ahová lelkünk visszatalál földi mivoltunk halála után. Itt a túlvilág, a szemünk előtt! Nem egy végsőkig elvont, misztikus valami: hanem a legvalóságosabban létező, az orrunk előtt álló világ ez A Spektrum televízió 1997. december 22-i adásában egy amerikai hipnózis-szakértő nyilatkozott reinkarnációs hipnózisról szerzett tapasztalatairól. Azt tapasztalta azt tapasztalta, hogy a születés előtti állapotról a hipnózisba merült alanyok mint fénylény-állapotról nyilatkoznak. A fénylényállapot pedig ismét egy földi létforma, az alany előző élete. A halálban fénylényekké változunk, és mi dönthetjük el, rögtön visszaköltözünk a Földre, vagy egy ideig a fénylény-állapotban maradunk. És hol élnek a fénylények? Nem éppen a csillagokban? Vegyünk fel most egy újabb bizonyítéksort: a személyes tapasztalat bizonyítékait. Velem már sokszor előfordult, hogy erős érzések hatására piros ponttá, fénylő ponttá változtam, cikáztam a csillagok között, és hallgattam a csillagvárosok csilingelő zenéjét, éreztem a túláradó boldogságot, ami betölti a világot, és csak később, és nehezen tudtam visszaköltözni földi testembe. Egyszer ezt elmeséltem egy barátomnak, aki felhívta figyelmemet Nikola Tesla önéletrajzára: ebben Tesla leírja, hogy ő maga is többször piros ponttá változott és cikázott a csillagvilágban! Az amerikai MC% együttes, a világ egyik legvadabb együttese „Starship” című számában pedig így énekel:
„űrhajó űrhajó kislány vigyél oda ahova menni akarok”
A szövegből később kiderül, hogy a szerelmi egyesülésben válik űrhajóvá a lány, és így járják be ketten a Naprendszert, az idők végtelenségét. Lehet, hogy lelkünk egy űrhajó, amelynek üzemanyaga a szerelem, a létszerelem, a létmámor, az élet magasabb, mágikus természetének érzékelése, a csodálatos, bűvös érzékenység? Lehet, hogy lelkünk egy valóságos űrhajó, amelynek rendeltetése, hogy összekössön bennünket a végtelenség, a Világegyetem titkaival, hogy beszáguldja velünk a Világmindenséget? Az emberiség kultúrtörténetének bizonyítékai, a modern tudomány, a művészek tapasztalatai, úgy tűnik, ezt a világrengető tényt igazolják! A Világegyetem anyagi szerveződése tudati elveket követ, a Világegyetem elsődleges létformája a logikai ősháló, amely képes a logikai létmódból átjutni a valóságosba. Megmutattam, hogy a logikai létmód nem üres, formális létmód, hanem a logikai formákat, összefüggéseket is érintetlen teljességű ős-érzések töltik ki, és így a Világegyetem logikai és egyben lelki természetű, érzésekkel telített, érzésvalóságból álló létező. Most menjünk tovább, és képzeljük magunk elé a Világegyetem valódi természetét! A világ-kép kifejezést komolyan véve, olyan képet alkothatunk a világról, amelyben az anyagi Világegyetemet egy fénylő gyűrű, amelyet áthat a gyűrű középpontjából kitörő, tündöklő fényforrás, az érzésvilág lángja. A lélektűz anyagi teste, anyaggyűrűje nem veszi teljesen körbe az érzés-tűzforrást, csak gyűrű alakban jelzi összetartozásukat, anélkül, hogy a lélekáradást fékezni vagy árnyékolni tudná, sőt, maga is felszikráztatja, megdobja az érzésvilág korlátlan erejű izzását. A világgyűrű jelzi: az érzés esküvője a megvalósulással máig érvényes, ránk is vonatkozik. A világ-kép a világ értelmi lényegének tündöklése, világlása, az érzésvilág képi formában való fölragyogása. A világ lényege pedig az az összefogás-háló, az a rend, amelynek kisugárzása szellemi, de hatása valóságos. A szellem az átfogó elv, amely összetartja a világot és egységes arcot ad a Természetnek.
71



A világgyűrű közepén ott lángol a világtitok, a mindentudó összefüggés-rend, a világ szervező ereje, amely maga láthatatlan, csak eredménye látszik. A világgyűrű közepén ott tündököl a világ eleven szervező elve, tudata, szellemisége. A világgyűrű eljegyzi az érzésvilágot a megvalósulással, egyfajta áldozat-felmutatás, tűzbemenés, életre-halálra szövetkezés ez. A világ anyagi gyűrűje a tudat esküvője a valóra válással, amelyben a tudat elszánja magát a kockázatos megvalósulásra, még valóságosabbá válásra, a földi élet melegével és hidegével töltekezésre, szarvasbőgéssé és kövirózsává, gyereksírássá és haldoklások hattyúdalává. A tudat elmúlásának mintázata szétfut az ősóceánon, az érzés-forgókon lobot vet, az ős-világháló mintázatain megtörve élőlényekké fejlődik. De mi a tudat? Képet alkothatunk-e a tudatról is? A mai köztudatban, a pszichológia intézményesült tudásában a tudat nincs meghatározva, mint ami nem is szorul meghatározásra, hiszen tapasztalható. A tudatról alkotott hivatalos kép tehát olyan valami, ami gondolatainkban, fogalmainkban jelentkezik. De valójában így van-e? Helyes-e ez a közkeletű, „tudományos” nézet? Az Atkinson-féle Pszichológiai-kézikönyv (Osiris-Századvég, 1994, 162. old.) Kihlstrom tudat-megközelítését idézi. Ebben a tudat meghatározása helyett a tudat feladatának leírása áll, és ezek: 1.) önmagunk és környezetünk folyamatos követése, vagyis érzékleteink, emlékeink és gondolataink pontos és tudatos leképezése, és 2.) önmagunk és környezetünk folyamatos kontrollja, amely lehetővé teszi, hogy viselkedéses és kognitív cselekedeteinket elindítsuk és befejezzük (Kihlstrom, 1984.) Szerintem viszont a tudat igenis meghatározható, és olyan meghatározás is adható, amely megvilágítja a tudat mibenlétét, valódi természetét, azt a tényt, hogy a mai világban uralkodó tudatszerkezet megfelel-e a tudat eredendő lényegének, hogy miként fejleszthetjük tudatosságunkat, és amely meghatározás képes a tudat valódi lehetőségeit feltárni egyéni életünkben és a Világegyetem rendeltetésében egyaránt. A tudatot sem az idealista elképzelések szerinti világtól elkülönült világlényegként, sem pedig a materialista elképzelések szerinti, az anyagi világlényeget mellékesen kísérő jelenségként nem tételezhetjük. A tudat ugyanis a Természet része, tehát a természettudományoknak kell vizsgálnia, mint természeti jelenséget. És ha a tudat lényegét, végső mozgatórugóit nem tárjuk fel, ezzel csak a ma elhatalmasodó tudat-manipuláció malmára hajtanánk a vizet. Definícióm szerint a tudat a szervezet egységesítő, összpontosított irányító tényezője. A tudat tehát a biológiai szerveződés testiségtől való önállósulása, a biológiai életerő szellemivé, vagyis önálló irányultságúvá alakuló folytatása. A teljes önállósulás az önmagára visszahatás uralkodóvá válásával, a reflexivitás erőterének kritikus érték fölé erősödésével jelenik meg. A tudat természeti talajáról leválásakor elveszti természetes energiahálózatát, és így a mozgósítható tudat terjedelmi-tartalmi összenergiája a „reflexiós rendszer”, az agykéreg leginkább állandósult, kritikai rendszere készültségének mozgósítható szabadenergiája alattivá szorul vissza. A tudat problémája: magkiteljesedés vagy alaptermészetétől elszabadulás? A természetes, saját vonatkoztatási rendszeréből táplálkozó tudat gondolkodása nem tetszőleges, szabad gondolkodás, hanem a gondolkodás legmélyebb, természeti törvényeinek tetszőlegessége helyett a lényegi gondolkodás, az érzések állandó energiatöbbletétől többletenergiára kapó tudattartalmak úgy növelik az ellenőrző tudaternyő energiaszintjét, hogy eközben saját energiaszintjük még inkább növekszik. A közös valóság kulcsszerepet játszik a tudat viszonyulási rendszereinek irányításában. Mivel a külvilág, a már állandósult tudattartalom-összesség áll a leginkább állandósult középpontjában, amelynek zömét maga az állandósult külvilág természete, irányultsága, értékrendszere saját személyes tudatunkban közvetlen, domináns, irányító szerepet játszik. Ezért amennyiben a külvilág természetes talaját, eredeti tudatmegvalósítási pályáját elhagyta, annyiban felemás jelleget ölt, és amikor ez a felemás jelleg tudatunk „leginkább állandósult” tényezőjévé válik, létrejön az elidegenedés, az önmeghasonlás, a tudatvesztés, a tudat természetes irányultságának összezavarodása, elerőtlenedése. A természetes tudati erőterek: a biológiai, a természetes közösségi és a kozmikus tudati erőterek a figyelem állandósuló fókuszába, ellenőrző pozíció felé fejlődése, központba helyezése felmenti a tudatot az önmeghasonlás, az elidegenedés feladatköréből. Teljesen szabad tudat-önállósulás, önkényes gondolkodás helyett az együtt-gondolkodás, a valósággal együtt-gondolkodás, a társ-gondolkodás a Természettel, a természetes közösségi tudatokkal az a gondolkodás, amely kivezet az emberiség válságba jutott tudat-szerveződési mintáiból, a gazdasági-társadalmi csapdába ejtett, felszínes gondolkodástól. A tudat önállósulásakor mint szabad „felhő” lebegett a biológiai szerveződés mezeje fölött. Fő irányító ereje saját belső természeti lényege, a biológiai-kozmikus szerveződés logikája volt. A tudaternyő, mint biológiai pajzs, egy magasabb szerveződés kifejeződése, bűvös dicsfényként övezi a tudatos lényeket. Ebben a tudat-ernyőben ott tündököl az elhivatottság a Természet testvéri kiteljesedésére, a csillagokig ható érzésvilágok kigyújtására – majd a nyugati civilizáció megjelenésével a Természet hatalmi leigázására, legyilkolására, a világ üzleti haszoncikké változtatására. Az önállósulás tette lehetővé a tudat tetszőleges, önkényes, szabad alakulását. Mint az
72



Grandpierre K. Endre (1992) bebizonyította, az emberiség történelmében a természetes alapú, mágikus, elemi természeti erőként működő tudatot az utóbbi tízezer évben felváltotta a hatalmi korszak (és tudati eszköze, az értelmet lefokozó, leszűkítő miszticizmus) által uralt felszínes, szűklátókörű tudat. Társadalmi erők hatására a tudat az utóbbi tízezer évben módosulni kezdett: olyan művi, mesterségesen kiépített fogódzókat, horgonyokat, külső lekötözöttségeket kapott, amelyek folyamatos társadalmi kondicionálással beépültek a társadalmi tudatba. Az így kiépített tudatprototípus egyfajta standardizációt, uniformizálást jelent, amely képes tartóssá rögzülni és bizonyos mértékben az őt fenntartó külső beidegzések nélkül is fennmaradni, azaz önfenntartóvá válni. Az ilyen „külső rögzülésű” (lásd. Pl. David Riesman: A magányos tömeg) tudat az öntevékeny, a hamis látszat mögé burkolózó társadalommal folytonos harcban álló tudatnál ugyan lényegesen nagyobb fokú biztonságot, szilárd talajt jelenthet, de egyben külsődlegessé, felszínessé, ernyedtté teszik a tudatot, a külső hatásokkal szemben egyre tehetetlenebbé, saját belső energiaforrásaira egyre érzéketlenebbé. Így épített ki a hatalmi világrendszer egy kívülről irányított tudat-fajtát a tudat-horgonyzásnak egy olyan ellenőrző rendszerével, amely maga ellenőrzi, hogy megfelelnek-e a tudatállapotok és működések a külsőleg adagolt, a fogyasztói társadalom társadalmi manipulációinak megfelelően folyamatosan változó, aktuális horgonyzási elveknek. A tudat ma elterjedt, elidegenedett, módosultan rögzült állapota mellett léteznek másfajta tudatállapotok is. A tudatállapotok tudatsátrak, amelyeket más-más elvek cövekelnek le. Az álom például egy fejlődéstörténetileg megelőző tudatszerveződés, természetes, a biológiai szerveződéshez sokkal inkább kötött tudatszervezési alapelvek kifejeződése. A természetes tudatállapotot a tudatkifeszítettséggel találhatjuk meg: egy olyan érzékeny, mozgásban lévő, minden porcikájának lüktetésével feltöltött tudaternyő ez, amely belső és külső kozmikus erőterek minden parányi rezdülésére kihegyezett. A természetes tudatállapotot megfigyelhetjük a biológiai szerveződés emberi manipulációitól még el nem torzított lényeinél: nyáron, este, a levegő harsog a békák eszeveszett kuruttyolásától, őrületes tomboló hangversenyétől, ahogy a szerelmi ének szűnni nem akaróan betölti az estet. Ez a természetes tudatállapot: a legteljesebb létmámor, létszerelem állapota. Ezt az erőt nyerheti vissza a tudat, ha rátalál a természetes gyökereire. Tudunk-e erről a képről számunkra közvetlenül is tapasztalható képet alkotni? Úgy tűnhet, eredményem tisztán elméleti úton szereztem, és talán nem is így valósult meg a természetben, talán a valóságban minden másképpen van. Elég messzire mentem az ismeretlenben ahhoz, elég messzire mentem az ismeretlenben ahhoz, hogy eltévedjek? Keressünk akkor a logikai érvek mellett, ezeket kiegészítő tapasztalati bizonyítékot! A Világegyetem természete az érzékelésben tárul fel, a belső és a külső, tudati és mélytudati érzékelésben. A kisgyerek érzékelése különösen fontos és lényeges a Világegyetem természetének kutatásában, egyrészt, mert a kisgyerek belső világa még nem manipulált, még nem vettetett alá a felnőttek, az erőszak világának. Másrészt az egyedfejlődés sok mindenben a fajfejlődést követi, és a kisgyerek tudati fejlődésében a Világegyetem és az emberiség fejlődéséhez hasonló utat jár be. Székely György rendkívüli írásában feltárul a gyermeki érzékelés csodavilága, és ennek alapján új, teljesebb képet alkothatunk a Világegyetem természetéről. Azt írja, hogy „kisgyerek érzékelése sok tekintetben eltér a felnőttekétől. Odaadása, befogadó figyelme teljesebb, csodálkozva érzékel, és minthogy az érzékelő világ fogalmilag még nem annyira strukturált, mint a felnőtteké, az érzékelés sokkal inkább érzés-színezetű: az érzékelésen átüt az érzékelt világ akarati-érző sugárzása.” Ez az érzékelés tehát nem a fizikai látásmód, hanem a pszichikai, lelki-tudati látásmód elsődlegességét igazolja! És ha az elsődleges látás akarati-érző jellegű, akkor ez azt jelenti, hogy az elsődleges Világegyetem akarati-érző jellegű! Akarati-érző jellegű bolygók izzanak, lüktetnek, sugároznak, beszélnek a kisgyerekhez, aki ezt az akaratot érzi, tudja, továbbviszi, aki ezt az érzést érti, a hozzááramló világ nyelvét beszéli. Ez az érző Világegyetem az, amiről a Közös Tudatmező tudományos elemzésével is eljutottam. Az akarati-érző Világegyetem maga az érzésvilág minden valóságok legvalóságosabbika. A Világegyetem, a Kozmikus Közös Tudatmező lényege az érzések kiteljesedése és érvényre jutása, megvalósulása. Az emberiség a materialista világkép szolgálatába állva otthagyta ezt az elsődleges Világegyetemet, és egy peremvilágot épít magának, a Világegyetem legszélén egy világbunkert, mintha hadat üzent volna saját belső természeti lényegének, mintha egyetlen és legfőbb célja a világ lényegének letiprása lenne. Ennek a mai világerőnek szolgálatába állítja életünket a mai világ minden külsődleges kényszere, ha hagyjuk. Ha a Világegyetem lényege logikai-érzésbeli természetű, akkor a Világegyetem természete megegyezik az emberi értelem természetével, amelyben a szavakba foglalható gondolkodás egységet alkot az érzésekben és a sejtésekben zajló gondolkodással. Ezt az egységes tényezőt neveztem el természetes értelemnek. A Világegyetem légokai-érzésbeli természete tehát a Világegyetem és az emberben élő természetes értelem azonos természetét mutatja. A Világegyetem természetesen anyagi természetű is, de anyagisága olyan jelentések összegződése, amelyeket először fel kell tárni
73



ahhoz, hogy az anyagiságot értelemszerűen közelíthessük meg. A Világegyetem anyagiságában közösségi természete fejeződik ki. Ezért minél inkább közel kerül az Emberiség közösségi megértése a Világegyetem anyagiságához, minél inkább érti, miért és hogyan alakult a Világegyetem anyagisága, miért és hogyan vált jelentése-vesztett külsődlegessé, és hogy miféle eredeti jelentéseket hordoz, annál közelebb kerül az Emberiség Közösségi Tudatmezeje saját munkájának eredményéhez, kifejeződéséhez, a Világegyetem anyagiságához. Ha viszont az Emberiség belső világa és a Világegyetem külső világa közti távolság a szellemi-logikai-érzésbeli megértés révén lecsökken, akkor a szó szoros értelmében világrengető, még pontosabban világ-élesztő folyamat zajlik le, amely kulcsfontosságú az emberiség fejlődése és rendeltetése szempontjából! Ekkor ugyanis megnyílnak azok az értelmi-lelki csatornák, amelyek elzáródása a két világot, a belsőt és a külsőt egymástól távol tartó világkorszakban elválasztotta egymástól. A világcsatornák megnyílásával megnyílik a lehetőség a belső és külső világ közti átjárás, közlekedés felgyorsítására! A Világegyetem anyagisága és az emberiség akarata közötti „szellemi távolság” észrevehetően lecsökken! De van-e köze e „szellemi távolságnak” az űrhajók által megteendő távolsághoz? Van-e köze a „külsőnek” a „belsőhöz” – vagy a két világnak egymáshoz soha semmi köze nem volt és nem is lehet? Vagy fordítva: a „belső” és a „külső” világ kölcsönösen egymásra utaltak és nem is lehetnek meg egymás nélkül? Korábban megmutattam, hogy a Világegyetem fő szerveződési szintjei a következők: a Világegyetem mint egész, a Tejútrendszer, a Naprendszer, a Föld, az élővilág, az emberiség, a nemzet, az ember – ezek a külső világ szerveződési szintjei. A Világegyetem belső szerveződési szintjei: az „éber tudat”, a mélytudat, a genetikus tudat és a belső világfolyamat. Mindezek a létkörök, szerveződési szintek egytől-egyig élettevékenységgel áthatottak, és egységes, értelmi alakon álló szerveződésük egyfajta tudatosságot is kölcsönöz nekik. A belső szerveződési szintek nemcsak az embernél, hanem a nemzetnél, az emberiségnél, a Földnél, a Naprendszernél, a Tejútnál és a Világegyetemnél is jelen vannak, mert minden élő rendszernek vannak belső szerveződési szintjei. De nem minden létkörnek vannak meg ugyanazon belső szerveződési szintjei! Az emberre jellemző, szavakba foglalható gondolkodás, az éber tudat például tudomásunk szerint nem található meg a Világegyetem semelyik másik rendszerében sem. És mivel az Ember a Természet része – a Természet itt az élővilágot jelenti – a Természet pedig a Világegyetem része, ezért az Ember a Világegyetembe ágyazott lény, és így belső világa közvetve a Világegyetem belső világaként is működik. A Világegyetem így minden belső világgal rendelkezik, ami csak létezik a világon, s mindezek a belső világok a Világegyetem képviselői, küldöttei, előőrsei, előreküldött csapattestei a megismerés kiteljesítéséhez, a lehetőségek kitágításához. A Tejút éppúgy a Világegyetem szülötte, leánya, ahogy a Naprendszer a Tejútrendszer átlényegülése, ahogy az Ember az élővilág, az élővilág a Föld, a Föld a Naprendszer leképzése, s ahogy az Ember, az élővilág a Föld, a Naprendszer, a Tejút, a Világegyetem leképezése, hordozója. A Világegyetem szerkezete tehát úgy képzelhető el, mint egy tölcsér-rendszer, amelyben mindegyik tölcsér maga is tartalmaz kisebb tölcséreket – de nem a végtelenségig. Az Embernél ugyanis megfordulni látszik a tölcsérekké tagozódás: az ember saját lényét nem fizikai, hanem belső rendszerként éli át. Ugyanakkor az emberi szervezet sejtekből, a sejtek atomokból, az atomok elemi részecskékből, az elemi részecskék kozmikus erőterekből állnak. A belső és külső szétválása így az adott rendszer szempontjából határolódik el két külön tartományra! Ami az atom számára külső (a sejt), az az emberi egyén számára közvetlenül a belső létszint hordozója, s csak a tanult érzékelés révén válik külsővé, az emberi életkor egy viszonylag későbbi fázisában. Vegyük először a Világegyetem rendszereinek anyagi oldalait. Milyen a Világegyetem anyagi szerkezete? A Világegyetem elemei: a Világegyetem mint egész – galaxismagok-galaxisok – Tejút Naprendszer – Föld – molekulák – atomok – elemi részecskék – fizikai erőterek. Csakhogy a fizikai erőterek a Világegyetem egészére kiterjednek, és így kétirányú kapcsolatot tartanak fenn a Világegyetem elemei és egésze között! A fizikai erőterek tehát mint egyfajta háló, tartják a Világegyetem elemeit eleven összeköttetésben a Világegyetem egészével. Csakhogy a Világegyetem elemei között nemcsak közvetett kapcsolat létesíthető, a Világegyetem mint Egészen keresztül, vagy a fizikai Világegyetem fizikai távolságát leküzdve. Minden létkör magában hordozza ugyanis belső létköreit, amelyek kiterjednek a belső világfolyamatig, amely viszont éppúgy kozmikus, mindent magába foglaló, mint a Világegyetem Egésze. Ugyanakkor, minden létkör maga is része átfogóbb létköröknek, és így része a legátfogóbb létkörnek, a Világegyetem Egészének is. A külső és belső létkör azonban nemcsak az egyes létkörökön kapcsolódik össze és megy át egymásba! A belső világfolyamat és a Világegyetem Egésze ugyanannak az egyetemes, kozmikus életfolyamatnak két oldalát alkotják, és így egy szerveződési, „függőleges” létkörré kapcsolódnak össze. Ez az összekapcsolódás a Világegyetem létezésének alapvető feltétele, ez az egyetemes, kozmikus létkör. A Világegyetem tehát nem létezhet úgy, mint lényegében zárt fizikai rendszerek puszta halmaza – a Világegyetem létének legalapvetőbb feltétele létkörének végsőkig
74



átfogóvá válása és önmagára visszakapcsolása. A belső létkörök – a valóság elmélete alapján – a külső létkörök szülői, előfeltételei is egyben. Ha a külső létkörök végleg leválnának a belső világról, a Világegyetem a Semmibe zuhanna, elpusztulna, s vele természetesen gyilkosa, az emberiség is. Ezt a növényvilágban, az állatvilágban, a Földben jelen lévő kozmikus életerő késleltetheti -–de ezek mesterséges megszüntetése már javában folyik, akárcsak az emberiség zombivá, robottá válása. Hogyan fest akkor a Világegyetem, amit „külső” érzékszerveinkkel fogunk fel? Külső érzékszerveink évezredes folyamatban tanulták meg azokat a beidegződéseket, amelyek jórészt leválasztották őket a belső érzékeléstől, függetlenítették a belső világtól, és kiépítettek egy olyan közös külsődleges világot, amely a belső törvények egyetemessége helyett egy mesterségesen kiépítet világ egyeduralmára támaszkodik. Ezek a külső érzékszervek eredetileg az átfogóbb létkörre nyitott csatornákat jelentettek. És mit jelentenek ma? Egy egysíkú, egyoldalú világot gépiesen érzékelő érzékelést. Ebben a világban nem látjuk az átfogóbb létszint felé vezető utakat, kapcsolatokat. Ehelyett a fizikai távolság, a háromdimenziós tér egymás mellé rendelése váltja fel az egymásba ágyazottságot. A tér egymás mellé rendelése kizárja a fizikai létsík melletti létsíkok kapcsolatba lépését egymással. A tér vízszintes egymás mellé rendelése elvágja a függőleges létcsatornákat elvágja a jelentés, az értelmi összefüggés, a kozmikus szervezőerő csatornáit, és a végeredményt önmagában szemléli, mint egyféle zsákmányt, amelynek minden származási kapcsolata csak terhes a kapcsolatfelvétel szempontjából. A legtöbb ember nem szívesen eszik meg olyan állatot, amelynek ismeri nevét, viselkedését, jellemét. A fizikai szemlélet éppen abban áll, hogy eltekintünk minden személyes kapcsolattól, minden létező ismeretünktől, és a világfejlődés végeredményét önmagában vizsgáljuk, mégpedig puszta hasznossági szempontból: mire lesz ez még jó nekünk? Eközben a párostölcsérek egyre inkább becsukódnak, egyre kevésbé hatják át egymást, megváltozik a Világegyetem szerkezetének minősége. Amíg az emberiség őskorában a párostölcsérek nyitottak voltak, mint a tavaszi mezőn a virágok, sőt egymást közvetlenül áthatották a belső és a külső tölcsérek, addig a fizikai, haszon-központú, elidegenítő világszemlélet hatására a párostölcsérek egymást átjárása lecsökken, kapcsolatuk szórványossá, ritkává válik, a világelemei becsukódnak, majdnem-zárt rendszerekké változnak. Az élettelenné merevedő materialista látásmód így bezárja a Világegyetem ablakait. A Világegyetem szerveződési szerkezetének megismerésével ez az egyoldalúság kiegyensúlyozódhat. A Világegyetem kiteljesedése éppen létkörének átfogóvá, minél átfogóbbá válását jelenti tehát az egyszintű, egyoldalú fizikai egymás mellé rendelés helyett a minél átfogóbb, minél gazdagabb kapcsolatrendszert teszi lehetővé. Ennek alapján meghatározhatjuk a Világegyetem kiteljesedett állapotát is! Ez pedig olyan világállapot, amelyben minél gazdagabb módon kapcsolódnak össze egymással a Világegyetem kozmikus erői, a Természet életteli erői és az Ember tudati erői. A kiteljesedett világállapotban nemcsak az igaz, hogy minden világ-elem legalább egy másik elemmel, legalább egyfajta kapcsolatban áll – fordítva: a kiteljesedett világállapotban minden világelem minden más világelemmel minden lehetőség módon kapcsolatban áll. A kiteljesedett világállapot szemléletesen úgy képzelhető el, mint egy kozmikus agy, amelyben minden elem egy-egy idegsejtnek felel meg, és minden gondolat egy-egy kapcsolatnak. Ha ebben a kozmikus agyban minden idegsejt minden más idegsejttel kapcsolatban áll, akkor benne a gondolatok nem halnak el két elem között, fordítva, lavinaként hatalmasodnak el, láncreakcióként gyújtják ki gondolat-utódjaikat. Így válik a gondolat természetéhez hasonlóvá a Világegyetem, és válik maga is egy átfogó, mágikus aggyá, amelyben minden mindennel közvetlenül is összefügg. A Világegyetem így és ezáltal képes lesz arra, hogy kiteljesítse logikai természetét. Az a logikai alapelv ugyanis, amely szerint minden mindennel összefügg, így a Világegyetemben ölt valóságos testet, és hoz létre egy élőbb logikát, amelyben minden mindennel közvetlenül is összefügg. A szerveződési létkör szerint tehát a Világegyetem szerkezete olyan, hogy benne minden elem a többi része vagy tartalmazója. A Világegyetem minden létköre tehát a felsőbb létkörökbe ágyazott és maga is belső létköröket nyit meg magában, amelyek végül elérnek a Világegyetem talapzatáig, a belső világfolyamatig. A Világegyetem olyan, mint egy fokozatosan egymásbacsúsztatott távcső. Minden távolság, ami az egyik létkört a másiktól elválasztja, eltüntethető, ha a létkörök egymás közelébe érnek, ha a Föld, az Élővilág, a Kozmosz, hasonló törvényeket követve hasonló folyamatokat indítanak el, és ezek a folyamatok hasonló irányt követve egybehangzanak, összecsengenek, kapcsolatot teremtenek a két létkör folyamatai között. A Világegyetem minden eleme olyan páros-tölcsérként fogható föl, amelynek felső tölcsére a Világegyetemre, alsó tölcsére a belső világfolyamatra nyílik. És a Világegyetem minden elemének minden létszintje élő természetű, és ezért képes más elemek megfelelő létszintjével közvetlen kapcsolatba is lépni. Az emberiség rendeltetésének egyik színtere, hogy szellemi-lelki érzésbeli rokonságot tartson a Természettel és a Világegyetemmel. Ennek a rokonságnak, testvériségnek kiteljesítése a szellemi
75



pszichikai tér és a fizikai tér közelebb kerülését, érintkezését fogja előidézni. A Világegyetem anyagisága élőbb és szellemibb, érzéstelibb természetet nyer. A távolságok lecsökkennek, az élet értelemmel és természeti-kozmikus jelentőséggel töltődik fel. Az emberi értelem a Kozmosz, a végtelen titkaiban gyújt fényt. Csakis a belső és külső világ közelivé válása teheti lehetővé újfajta, élő kapcsolatok kiépítését a Világegyetemmel. Így juthat el az emberiség oda, hogy otthonos bensőségességben utazza be a Világegyetemet.
Biokozmosz
Gondolataink jó része esetleg közvetlenül a Kozmosz rezgéseinek agyrezgésekké átalakulásából eredhet. A Világegyetem minden jelensége rezgésekkel, hullámokkal kapcsolatos: látható és láthatatlan fényt, elektromágneses sugárzást bocsát ki, és vákuumhullámokat kelt. A fény pedig a leghatékonyabb információhordozó: képeket hordoz, magában hordja az őt létrehozó rendszer képét. A Világegyetem alapjelensége tehát, hogy minden része hullámok formájában folyamatosan szerteutazik, s bejárja a Világegyetemet. És amikor elér a fény egy állomásra, ott elnyelődik, akkor kigyújt egy belső képet, s ez a belső kép ismét csak rezgéseket kelt, s ezek a belső képek ismét csak útra indulnak, hogy újabb belső képeket keltsenek, s ezek a belső képek egyszer csak összeállnak, s megvalósulnak: a kép megszüli, megteremti, és megtalálja a módját, hogy magát a valóságba átépítse. Ehhez rendkívül érzékeny rendszerek kellenek, valóság-átalakító berendezések, belső képek alapján működő, s azokat valóra váltó üzemegységek. E belső képek alapján működő valósággyárak az élőlények, ilyen az ember, és ilyen minden élő kozmikus rendszer. Alekszandr Csizsevszkij, a század első felének jelentős társadalom- és természettudósa, a heliobiológia (a Nap biológiai hatásainak átfogó tudománya) megalapítója vetette fel, hogy „lehet, hogy érzéseink és gondolataink csak gyenge visszhangjai a kozmosz vibrációinak.” (Ulrich Warnke kimutatta, hogy a Föld elektromágneses állóhullámai képesek bejutni szervezetünkbe, s ott elnyelődve átalakulni agyhullámokká, elektromos sejt-impulzusokká. A Kozmosz tehát képes merész ugrással belső képekké, belső fényfolyammá alakulni. Ez pedig figyelemreméltó módon egy értelemmel rendelkező átfogóbb belső fényfolyamba torkollik, amely a Világegyetem kozmikus vonatkoztatási alaprendszere. Ez a kozmikus vonatkoztatási alaprendszer nem más, mint belső, személyes világunk, a bennünk élő természeti értelem. Ez a természeti értelem az, amely a Kozmosz belsővé ugrott fényfolyamát megtekinti, s feltölti még belsőbb színekkel, fényekkel, értelemmel, hogy utána újra útjára indíthassa, hogy ettől a most kapott belső ragyogástól a belsővé ugrott kozmikus fényfolyam ismét kiugorhasson a valóságba, s újjászületve felragyoghasson. Magunkban hordjuk tehát a Világegyetem természeti alapját és újjáteremtőjét: a természetes alkotóerőt, a természeti értelmet. Konstantin Zioutas a kozmikus rezgések mellett olyan kozmikus információforrást fedezett fel, amely átjárja a Világegyetem és szervezetünk egészét. A Világegyetemet az éjszakai égen fénylő, ún. fényes anyagon kívül elsősorban láthatatlan, „sötét anyag” tölti ki. A sötét anyag mibenlétét a csillagászok mindmáig nem tudták meghatározni, de összmennyisége a látható anyag tömegének kb. tízszerese. Zioutas eredményei szerint, amelyeket 1990-től közölt fizikai szaklapokban, a kozmikus sötét anyag elsősorban gyengén kölcsönható részecskékből áll. A „gyengén kölcsönható” résecskék sokbillió részecske közül csak eggyel hatnak kölcsön. Az emberi szervezeten másodpercenként 1020, azaz száztrilliónyi kozmikus „sötét anyag” halad át. Legvalószínűbb, hogy ez a kozmikus sötét anyag „axionokból” áll, azaz olyan 0 spinű (perdületű) részecskékből, amelyek – leegyszerűsítve – gyengén kölcsönható fényként foghatók fel, amely számára minden anyag túlnyomórészt átlátszó. A fizika legkülönbözőbb területén fellépő spontán jelenségek – radioaktív bomlás, spontán emisszió, stb. éppúgy, mint a biológiai jelenségeknél az agyi idegsejtek spontán ingerületbe kerülése, vagy a Gonyaulax nevű fénykibocsátó élőlény fénykitörései (amelyek a lassúbb, hosszabb időtartamú fényváltozás mellett lépnek fel), valóságos, fizikai okra vezethetők vissza a kozmikus axion-áramok segítségével. A spontán jelenségek ugyanis a mai elképzelések szerint véletlenül keletkeznek. Ha ezt élesebben akarjuk megfogalmazni, akkor így hangzik: a spontán jelenségeket a véletlen okozza. Mivel azonban a véletlen fogalma szerint az a jelenség, amelynek nincs határozott oka, ezért a véletlen, mint magyarázó fogalom csak annyit ér, mint ha egy jelenség magyarázatául annyit adnánk: a jelenséget az ok-nélküliség okozza. A kozmikus gyenge-fény áramok azonban alkalmasak ezen spontán jelenségek előidézésére. A biológia egyik kulcsproblémája a DNS molekula önreprodukálásának, önmagát lemásolásának mechanizmusa. Könnyen lehet, hogy a DNS-újratermelés kiváltása a Világegyetem sötét anyagával, az axionok DNS-beli elnyelődésével, kölcsönhatásával kapcsolatos. A spontán és indukált fényemisszió az élő szervezetben biofotonok kiváltására alkalmas. Koherens fény a DNS-molekulában 1010-1020-szorosra, tízmillió-száztrilliószorosra tud felerősödni.
76



Az élő szervezetek érzékenysége sokszorosa az élettelen anyagénak, ezért a kozmikus gyenge-fény kimutatására is az élő anyag a legalkalmasabb. Ahogy a csillagok fénye és neutrínósugárzása segítségével feltérképezhetjük a Világegyetem szerkezetét, úgy a Világegyetem sötét anyagának eloszlását a bioszféra élő anyagának segítségével mutathatjuk ki a legkönnyebben. Ez azt jelenti, hogy a bioszféra biofoton-sugárzásának tanulmányozásával ismerhetjük meg a Világegyetem valódi szerkezetének térbeli és időbeli jellemzőit. A kozmikus axion-áram kölcsönhatva a Földi csillagokhoz viszonyított helyzete szerinti változásokat kell előidézzen. Valóban, a bioszféra legszembetűnőbb változásai, az évszak, napszak szerinti változások a Föld elmozdulásával, forgásával kapcsolatosak. A kozmikus „sötét anyag” részecskéi egyfajta kozmikus szélként élik el a Földet és befolyásolják az élőlények viselkedését. Az élettevékenységek valóban ritmikus, periodikus jelleget mutatnak, és ezek a periódusok – a napi, félhetes, hetes, havi, 11 éves, stb. – csillagászati periódusokkal egyeznek meg. Lehet, hogy a bioritmusokat ez a kozmikus szél (is) vezérli? Nemcsak az élő szervezetek élettevékenységeinek ritmusa, az élettevékenységek vezérlése, hanem a gondolkodás maga is közvetlen kapcsolatban állhat ezzel a kozmikus széllel. Sőt, nemrégen váratlan bizonyíték bukkant fel az érzékszerveken kívüli érzékelés (röviden: ESP; ide tartozik a telepátia, prekogníció, jövőbelátás, stb.) és a csillagvilág kapcsolatáról. A „Tudományos Felfedezés Folyóirata” (Journal of Scientific Exploration, Vol. 11, No. 2. p. 109, 1997.) legújabb számában S. James Spottiswoode, a kaliforniai Megismerő Tudományok Laboratóriuma munkatársának kutatásairól számolt be. Az érzékszerveken kívüli érzékelés, más néven „anomális megismerés”, fizikai mechanizmusát egyáltalán nem ismerjük. Első lépés lehet annak meghatározása, miféle fizikai jellemzőktől függ az anomális megismerés. Spottiswoode a telepatikus kísérletek sikerének esetleges időfüggését vizsgálta meg. Mindaddig nem kapott összefüggést a két mennyiség, az időpont és a sikeresség mértéke között, amíg át nem tért a csillagidő rendszerére. Az az idő, amit karóránk mutat, az európai zónaidő. A zónaidő a Nap járásához kötött, tehát a Föld és a Nap egymáshoz viszonyított helyzetével kapcsolatos. Mivel a Föld 365 napos periódusban kering a Nap körül, ezért naponta elmozdul az állócsillagokhoz képest. Egy nap alatt egy éves körülfordulás 1/365-öt részét teszi meg. Emiatt a nap ugyanazon órájának ugyanazon percében a csillagok nem ugyanabban az irányban látszanak, a Föld elmozdulása miatt látszólag elmozdulnak, a 24 óra 365-öd részének megfelelő idővel eltolódik az előző napnak megfelelő időpont. Az eltolódási idő a csillagidő és a zónaidő egy napjának különbsége, ami tehát 24 óra/365=3.95 perc, azaz napi kb. négy perc. A csillagnap tehát négy perccel rövidebb a 24 órás zóna-napnál. Spottiswoode 1468 anomális kísérlet sikerességének mértékét vizsgálta meg. Meglepetésére azt az eredményt kapta, hogy a helyi csillagidő szerinti 13.5 óra körüli egy órás időszakban az ESP sikeressége 340%-kal magasabb az átlagosnál. Az eredmény olyan hihetetlen volt, hogy egy független adatsor vizsgálatával ellenőrizte. Ez a független adatsor 1015 kísérlet sikeresség-értékeit mutatta. A két adatsor (összesen mintegy 2500 mérés) mindegyike ugyanabban a csillagidő szerinti időszakban mutatott kiugró értéket: a 13.5 csillagidő-óra körüli egy órás időszakban. A két adatsor együtt már 450%-os kiugrást mutatott. Spottiswoode megvizsgálta a lehetséges hibaforrásokat, és egyiket sem találta megfelelőnek az eredmények magyarázatára. Ha nem az eddig ismeretlen szisztematikus hiba okozza a jelenséget, akkor az ESP tevékenység erősen függ a Föld és a csillagok egymáshoz viszonyított helyzetétől! Hasonló jelenséget figyelt meg Karl Jansky 1931-ben. Jansky a Bell telefontársaság mérnökeként egy újonnan kifejlesztett rádióantennával mérte az akkor kifejlesztett rövidhullámú rádiótelefon-rendszer zajforrásait. Egy zajforrást azonban semmiféleképpen nem tudott kiküszöbölni. Egyszer csak felfedezte, hogy a zaj csúcsértéke minden nap az előző napi csúcsnál 4 perccel hamarább jelentkezik. Így fedezte fel Jansky a Tejútrendszer középpontjának rádiósugárzását és ezzel a felfedezéssel született meg a rádiócsillagászat. Ha az Univerzum sötét anyaga valóban gyengén kölcsönható fényből áll, ez mindenesetre alapvető jelentőségű fordulatot fog hozni a csillagászat szemléletmódjában is. Ekkor ugyanis a kozmikus gyenge-fény adja a Világegyetem tömegének 90%-át, és ez valami olyasmi, mintha az emberi szervezet 90%-a fényből, képekből állna. Valójában az emberi szervezet túlnyomó részét víz adja. A vízről éppen napjainkban derül ki, hogy finomszerkezete rendkívül gazdag információk hordozója, vagyis a víz rendkívül hatékony képhordozó. Szervezetünk túlnyomó része tehát képhordozó, képfolyamok, képáramok rendkívül érzékeny felfogórendszere. A kozmikus képfolyam tehát közvetlen kölcsönhatásban állhat az emberi képfolyammal. Azzal az emberi képfolyammal, amelybe a kozmikus képfolyam beugrik, s amelyben megmártózva újjászületik, és újra kiugrik a valóságba.
77



Mi értelme annak, hogy az élővilág kozmikus ciklusokat követ? A hagyományos, darwini szemlélet alapján, az élővilágot irányító fejlődéstörténet a fajok közötti helyi villongásokon alapul. A darwini szemléletben csakis a fajok egymáshoz viszonyított életképesség-növekedése biztosíthat fennmaradási előnyt, tehát egy egyetemes, kozmikus tényező eleve kizárt (hacsak nem léteznek olyan fajok, amelyek a kozmikus információt más fajoknál hatékonyabban képesek helyi előnyökre váltani). Ha tehát a fajok élettevékenysége kozmikus kapcsolatot is mutat, annak nem közvetlen biológiai, testhez kötött funkciója van, hanem átfogó, amely a fajok egyetemes létfeladatával kapcsolatos. Ez a kozmikus élettevékenység, ha nem testhez kötött, akkor szellemi kell legyen. A biológia kozmikus kapcsolatrendszerének léte tehát magával vonja az élővilág egyetemes szellemiségének elismerését. Az élővilág egyetemes szellemiségének kozmikus természeti irányát fejezi ki. A gondolkodás a kozmosz szeme, a kozmikus szem, amelynek látása akkor nyitott, ha felszabadul a külső kényszerek alól, és a kozmikus fényfolyam értelmének érzékelése felé fordul. A kozmosz szakadatlan tevékenységét mindenestül ritmusok hatják át. Mintha az egész égiföldi mikro- és makrovilág minden rezdülése folyton hatalmas és parányi égi dobok zenéjére táncolna. Az égi jelenségek – a Föld forgása, keringése, a Hold keringése, a naptevékenység ciklusai, a bolygórendszer periódusai, a csillagok változásai, a Világegyetem ciklikus működése – mind egyfajta ritmust követnek, s ezen ritmusok egymáshoz viszonyítása alapján érzékeljük a Természet egységes rendjét. A Természet rendje tehát a részeinek életét jellemző összehangzása. Ha a Természet rendjét csodáljuk, akkor a Természet életműködésének szabályozásában kifejeződő zeneiséget érzékeljük. A kozmikus ritmusok az élővilágban is jelentkeznek. Régóta ismeretes például, hogy a különböző virágok különböző órákban nyílnak a középkorban a „virágórás kertekben” különböző időpontban nyíló virág-ágyások következtek egymás után, így mutatták a virágfajták kozmikus ritmusokra való érzékenységét. De mi az oka annak, hogy az egyik virág hamarabb, a másik virág később nyílik? A mai mennyiségi, materialista szemlélet alapján azt gondolhatnánk, hogy a később kinyíló virágnak több napenergiára van szüksége. De hogyan képzelhetnénk ezt a növények évszaki fejlődéséről? A cseresznye fejlődéséhez miért kéne kevesebb napenergia, mint az őszibarackéhoz? És ha szoláriumba tesszük a virágokat, akkor az elnyelt energiával arányosan hamarabb nyílnak ki a virágok? Kísérletekkel kell eldönteni, milyen szerepet játszanak az egyes mennyiségi, minőségi és ritmustényezők. Az üvegházi növénytermesztés tapasztalatai mutathatják meg, hogy termeszthető-e tetszés szerint időtartományokban tetszés szerinti növényfajta. Meg lehet-e gyorsítani a besugárzás erősségének növelésével a növényfajták növekedését, érését? És ha nem, akkor mi annak az oka? Mire vár az őszibarackfa a mindennapos sugárözön közepén? Ugyanaz a Nap ragyog fölötte, minden nap, lángol az ég, de az őszibarackfa hetekig, hónapokig vár. Vár valamire, ami bekapcsolja a génjeit, amitől a növekedést, virágzást szabályozó gének aktivizálódnak. Vár, amíg kivárja évszakát. De miféle fizikai tényező rejlik az évszakváltozás mögött? A Nap sugárzásának minősége bizonyára nem változik a földi évszakoktól függően, mert maga a napsugárzás forrása nem a földi évszakok függvényében változik. Talán a Föld adott körzetén beeső napsugárzás szöge, vagy a napszakok hossza számít? Ha igen, akkor az őszi napsugárzás beesési szögével (az őszi napszakok hosszának megfelelően) besugározva ugyanazt a növényt (barackfát), már tavasszal, télen, vagy ősszel is el lehetne indítani a barackfa virágba borulását. És ha sem a Föld, sem a Nap az oka a barackfa virágba borulásának, akkor két tényező marad: az egyik a kozmikus szél, az axionsugárzás és a földfelszín irányának a Föld keringése miatti megváltozása (az évszakok változása a csillagos égre vonatkozó rálátást ad); a másik a növények belső időzítése, saját biológiai órájuk szabályozása. A kettő megkülönböztetése nem könnyű, és bizonyos esetekben elvileg lehetetlen feladat. A növényeknek meghatározott intenzitású és energia-eloszlású besugárzásra van szükségük. Eddig kellően fel nem derített okok miatt a napsugárzásnak nemcsak intenzitása, de színképi energiaeloszlása és finomszerkezete is lényeges pl. a paradicsom fejlődésében. A napsugárzás hatásán túl egyéb hatások ( pl. részecskesugárzás) is szerepet játszanak. A Világegyetem nem látható anyaga, axionsugárzása is jelentős biológiai szerepet játszhat. Kísérletek szerint változatlan környezeti feltételek között is megmarad a biológiai ritmusok legnagyobb része (ld. Zioutas, Physical. Letters B, 1990). Mivel a kozmikus szél biológiai hatásainak léte csak nemrégen vetődött fel, mindmáig a legtöbb biológus a biológiai óráknak tulajdonítja az élőlények ritmikus változásainak szabályozását. Tény, hogy a vérnyomás, a pulzus és a legkülönbözőbb betegségek nagymértékű napi változást mutatnak: - magas vérnyomás: a legmagasabb a reggel utolsó óráitól a délután közepéig, legalacsonyabb elalvás után. - reumás ízületi gyulladás: a tünetek a felébredés után a legerősebbek. - csontgyulladás: a tünetek délutánra és estére romlanak.
78



- allergiás nátha (az orrgyulladás, szénanátha kíséretében): a tüsszentés, az orrfolyás, az orr eldugulása rendszerint az ébredés utáni órákban erősebb, mint a nap folyamán. - asztma: a legtöbb páciensnél a tünetek fellépése több, mint százszor valószínűbb az ébredés előtti órákban, mint a nap folyamán. - torokgyík: mellkasi fájdalom és szívritmus-rendellenességek leggyakoribban az alvás során. - a menstruációs ciklus leggyakrabban a reggeli órákban kezdődik. - a szívrohamok leggyakrabban néhány órával az ébredés után lépnek fel. Vannak olyan időszakok, amikor a gyógyszerek bevétele akár százszor is hatékonyabb, mint egy másik napszakban! Mindannyian tapasztalhatjuk, hogy a reggeli órákban mennyivel frissebb, élesebb az elménk. A népi megfigyelés közmondásban is kifejeződik: reggel kell megfogni a napot! Az, hogy elménk frissessége mennyiben oka és mennyiben következménye szervezetünk biológiai állapotainak, különös kérdés. De bármelyik eset következzen is be, a szervezetünket és az elmeműködésünket befolyásoló hatás kozmikus tényezők függvénye lehet. Nemcsak a szervezetbe beépült környezeti napi ciklusok, hanem még inkább ezen periódusok enyhe változékonysága, ingadozásai utalnak arra, hogy az élettevékenységek nagyon finom hatásokon alapulnak, amelyek a génekben gyökerező időérzékelőket, kronomokat (kronosz: idő, genom: génállomány) érik. Ezen periódusok mindegyike képes hirtelen vagy fokozatosan, vagy akár folyamatosan megváltoztatni. A Minnesotai egyetem Kronobiológiai Laboratóriumában Franz Halberg és kutatócsoportja munkája nyomán több, mint négy évtizede halmozódnak fel biológiai mérések világ-adatai. Ezek az észlelések szemléletesen mutatják a ritmikus biológiai változások egyetemességét és kritikus jelentőségét. A periódusok időskálája a napi, heti, havi, évi és tizenegy éves ritmusokat követi, de találtak hét-körüli, fél hét körüli (kb. 3.5 napos) periódusokat is. A fizikusokra vár a feladat, hogy az ezeknek a periódusoknak megfelelő geológiai és kozmikus frekvenciákat megtalálják. A biológiai ritmusokkal foglalkozó kutatók, a kronobiológusok tudománya napjainkban jelentős áttörést ért el. A szervezet egészének vizsgálata mellett most jutottak el a molekuláris elemzésig, és megtalálták azokat a géneket, amelyek egyes fehérje-összetevői szabályozzák a biológiai órák működését. A molekuláris szinten a biológiai óra rezgésben lévő fehérjék rendszere, amelyet genetikai információt átíró molekulák vezérelnek. Ezek olyan fehérjék, amelyek képesek egyes gének be- és kikapcsolására. Azt már 1972-ben felfedezte Robert Moore és Irving Zucker, hogy a patkányoknál a napi ritmus vezérlésének agyi központja az úgynevezett szuprakiazmatikus mag. Az első óra-gének meghatározása után az amerikai nemzeti tudományos alap 11 millió dolláros támogatást adott a további kutatásokhoz. Ha megértjük a szervezet ritmusainak biológiai alapját, az más betegségek gyógyítását is elősegítheti, mint a hirtelen időzóna-ugrás a repülőutak során ( a „jet lag”) okozta fáradékonyság, a műszakváltásból eredő terhelhetőségi problémák, vagy az alvászavarok. A madarak tobozmirigye olyan rezgést állít elő, és egyben fényérzékelő, amely a madarak szervezetének működését és viselkedését a melatonin nevű hormon kiválasztásával szabályozza. A melatonin működésének egyik fő helye a hipotalamusz szuprakiazmatikus magja és több olyan képződmény, amely a látás folyamatával kapcsolatos. A kronobiológia legújabb eredményei szerint tehát a kozmikus ritmusok genetikai változásokká tevődnek át, géneket kapcsolnak ki-be, agyközpontokat aktiválnak, hormonok termelését indítják be. A távoli, kozmikus folyamatok így egyfajta módon felerősödnek az élő szervezetekben. A legmegdöbbentőbb az, hogy ezek szerint az élettevékenységek éppen ezzel a kozmikus távkapcsolattal tartható fenn! Maga a szervezet érzékenysége a kozmikus hatásokra egyfajta átfogóbb életjelenség, egy átfogóbb, kozmikus ingerlékenység kifejeződése. A kozmikus ingerlékenység jelenségében a kozmikus hatások a szervezetben felerősödnek a helyi hatásokhoz képest, szabályozó, szervező tényezővé lépnek elő. De miért szükséges az élettani működések kozmikus vezérlése? Ha a Világegyetem csupán élettelen anyagcsomók fizikai halmaza lenne, akkor a biológiai rendszerek vezérlése miért alapulna éppen olyan hatásokon, amelyek rendkívül távoliak, gyengék, és amelyek többnyire csak áttételesen játszanak szerepet a földi környezetváltozásaiban? Miért rezonálnak a biológiai tevékenységek a távoli, kozmikus dobok hangjára? Abból, hogy az élettevékenységek szervezése a kozmikus tényezőkön alapul, következik, hogy a kozmikus jelenségek maguk is egyfajta élettevékenység kifejeződései. A földi élettevékenység szükségképpen a kozmikus élettevékenységeken kell alapuljon. A földi élettevékenység vizsgálatával tehát a kozmikus élettevékenység vizsgálatához is közelebb jutunk. Franz Halberg és kutatócsoportja nemzetközi adatbank felállítását javasolja, amelyben az egyes betegség-jellemzők mellet az adott időpontokat is feltüntetnék. Egy ilyen adatbank átfogóan, a születéstől a halálig (International Womb-to-Tomb Initiative, IWCI) lehetővé tenné a betegségjellemzők időbeni változásainak elemzését. Az időbeni a adatok mellett a földrajzi szélesség és hosszúság adatait is fel kell tüntetni, hiszen a kozmikus hatások függenek a Föld állásától. Mindez
79



lehetővé tenné, hogy a betegségek ritmikus változásait összevethessük olyan kozmikus jellemzőkkel, mint a Föld geomágneses indexe, a földmágneses tér értéke és változásai, a napfoltszám, holdfázisok. Nemrég kimutatták, hogy a szívizom-infarktus fellépési gyakorisága megnő a mágneses viharok után, különösen a magasabb szélességeken, a sarkkörhöz közelebb, ahol a Föld saját mágneses erőterének védelme a kozmikus viharokkal szemben gyengébb. A betegségek diagnózisához, kezeléséhez, megelőzéséhez szükséges ez a nemzetközi adatkönyvtár. A kronobiológia segítségével az emberiség jelentős lépést tehet előre az orvostudomány fizikai, kozmofizikai megalapozásában. Hogyan alakulnak ki a belső biológiai órák? Honnan tudják a sejtek, hogy miféle ritmust kell követniük? Ha nem a külső kozmikus ritmusokat követik, és ezektől elszigetelve is megőrzik a periódusukat, akkor ezek a sejtek önálló ritmusai? Ha a sejtek maguk tudnák a ritmusokat, ez azt jelentené, hogy valami mélyebb tudással bírnak a Világegyetem szerkezetéről, amit nem tanulással sajátítottak el, hanem a Kozmosz elsődleges alapritmusait hordozzák, még abból a korból, amikor a Kozmosz mai anyagi formái nem léteztek. Ha a biológiai óra elsődleges tudásról, önállóságról látszana tanúskodni, akkor alaposan meg kéne vizsgálnunk, megtanulhatta-e a sejt ezt a periódust, létezik-e olyan kozmikus ciklus, amely ezt kialakíthatta. Ha a két periódus, a kozmikus és a biológiai megegyezik, akkor elvileg még mindig azt mondhatjuk, hogy az elsődlegesség kérdése eldöntetlen hiszen a Kozmosz ugyanúgy tanulhatta a biológiától a ritmus kialakítását, mint az élőlények a Kozmosztól. Az a lehetőség, hogy a Kozmosz tanult el egy biológiai ritmust a biológiától, azt jelentené, hogy előbb létezett élet, mint a Világegyetem, előbb vett fel ritmusokat, mint ahogy a Tejútrendszer kialakult, előbb lüktetett, mint ahogy a Naprendszer és a bolygók forgása kialakult, és ez a lüktetés valamiféle módon befolyásolja a Naprendszer viszonyait. Ez a felvetés képtelennek tűnhet. Magam is csak úgy jutottam erre a látszólag képtelenségre, hogy filozófiai vizsgálataim során számomra bebizonyosodott, hogy a Mindenség az Ősélet óceánjának egy szigete, a mindent átható elsődleges életelv egy megnyilvánulása. 1997. szeptember 2-6-ig a Magas Tátrában, Stara Plesoban egy kronobiológiai konferencián vettem részt. Ez a számomra rendkívül izgalmas találkozó a „Chronobiology and its Roots on the Cosmos” (A kronobiológia és kozmikus gyökerei (címet viselte. A konferencia elnöke Franz Halberg, a Minnesotai egyetem kronobiológiai laboratóriumának igazgatója volt, fő szervezője pedig Miroslav Mikulecky, a szlovákiai Komenius Egyetem orvosi klinikájának munkatársa. Az előzőekben leírtam, hogy „A periódusok időskálája a napi, heti, havi, évi és tizenegy éves ritmusokat követi, de találtak hétkörüli, és fél-hét-körüli (kb. 3.5 napos) és fél-év-körüli periódusokat is. A fizikusokra vár a feladat, hogy ezeknek a periódusoknak megfelelő geológiai és kozmikus frekvenciákat megtalálják.” E találkozó után már többet mondhatok a heti periódusok eredetéről is. A hét nap körüli periódus létezésének megalapozott kísérleti kimutatása elsősorban Ladislav Dérer, (cseh)szlovák akadémikus, belgyógyász professzor nevéhez fűződik. Dérer 1897-ben született Pozsonyban. Az első világháborúban megsebesült, és a nyíregyházi kórházba került. A közel hétnapos (latin szóval: circaseptan) periódus létét már a régi görögök is ismerték. Egy fertőző betegség tüneteinek fellépése és lefutásának kimenetele között már Hippokratész, Galenus és Avicenna is észrevette a hétnapos időtartam kitüntetett szerepét. Hildebrandt és Brandt-Reges statisztikai módszerekkel mutatták ki, hogy a betegség első tüneteinek fellépte és a láz „kritikus napja” közti időszakban a hétnapos ciklus kiemelkedő szerepet játszik, a 2-analízis megerősítette ennek a periódusnak nem-véletlenszerű mivoltát. Svante Arrhenius, a fizikai-kémia Nobel-díjjal kitüntetett megalapozója 1902-ben jutott el a hétnapos biológiai ciklus létének felismerésére. Meg akarta állapítani, hogy mennyi időre van szüksége egy biológiai szervezetnek egy fertőzés fellépte után az antitestek kialakításához. Ezért egy kecskét 40 milliliter kolera bacilussal fertőztek meg, és naponta vizsgálták a vér agglutinin tartalmát. A kezdeti erősebb növekedés után az agglutinin koncentrációja 78 nap után érte el a maximumot. A hétnapos periódus nem a civilizációs héthez, a hétköznapokmunkaszüneti napok periódusához kötődik, mert független attól, hogy a hét melyik napján kezdődik. Ma már a hétnapos biológiai periódus kitüntetett szerepét jóval alaposabban feltérképezték. Kimutatták például, hogy a szívverés ütemében is fellép a hetes ciklus. Hübner az egyik vese eltávolítása utáni DNS-szint és a mitotikus sejttevékenység szintjében éles 7 napos csúcsokat talált. A lecsukott szem szivárványhártyájának, a retinának spontán ingerületbe jutásában éppúgy kimutatták a hétnapos (és a 3.5 napos) periódus kitüntetett jelenlétét, mint az agy neuronjainak kisülésében! Elkülönített izomsejtek, egysejtűek, vérlemezkék, az élesztőgomba és a cianobaktérium ugyancsak ismerik és mutatják a hétnapos ciklust. De mi az alapja ezen ciklus fellépésének? Miféle kozmikus ciklussal áll kapcsolatban szívünk és immunrendszerünk? Létezik-e olyan kozmikus ciklus, amely kialakíthatta ezt a hét nap körüli, ugyanakkor nem szigorúan szabályos periódust? Igen, létezik, és ez a Naptevékenységhez kapcsolódik!
80



Bár az gondolhatnánk, hogy a hétnapos ciklus a holdhónaphoz kapcsolódik, lévén a 28-napos holdhónap negyede, ezt az esetleges holdhatást mindmáig nem tudták kimutatni. Azt azonban Jan Sitár, a Brno-i Poliklinikai Kórház belgyógyász professzora kimutatta, és a konferencián erről részletesen be is számolt, hogy a Hold hatást gyakorol az emberek agresszivitására. 2447 erőszakos bűncselekmény és 1028 öngyilkosság adatait dolgozta fel. Megállapította, hogy azok a hirtelen megfontolás nélküli (impulzív) támadások (1473 eset), amelyek rendszerint nem eltulajdonítási és szexuális indítékúak, rendkívül szorosan követik a meteorológiai frontok hirtelen változásait. Ugyanakkor a rablások (753 eset) és a nemi erőszak (166 eset) nem mutatnak összefüggést a meteorológiai frontokkal, viszont gyakoriságuk a szinodikus (a Földről látszó) holdciklussal kapcsolatosan változik, mégpedig az első és az utolsó negyedben a leggyakoribb. Hasonló változást talált a vérkeringési zavarok okozta elhalálozások gyakoriságában. Hogy ennek mi a valódi oka, mindmáig nem tisztázott. Ebben szerepet játszhat a Hold légkörre gyakorolt árapályhatása révén a Föld mágneses ereje. Annál meglepőbb, hogy a hétnapos biológiai periódust a Napból kiáramló elemi részecskék, a napszél sebességében is kimutatatták (Gonzalez et al., 1993.; Cornelissen, Halberg, 1994.)! Vernova és munkatársai (1983) a napfoltok összterületének változásában észlelte a hétnapos periódus létét. Valóban, a Nap tengely körüli forgásában létezik egy 28 nap körüli periódus. A Nap nem merev testként forog tengelye körül, hanem úgynevezett differenciális rotációt mutat, azaz tengely körüli forgása (rotációja) különbséget mutat a különböző egyenlítő fölötti szélességek szerint. A Nap egyenlítőjén a tengely körüli forgás időtartama 25-26 nap, a Nap északi és déli sarkai felé a forgás egyre lassabb, a sarkoknál 37 nap körüli. A Föld a Nap egyenlítőjéhez közeli síkban kering a Nap körül, és hol a Nap északi, hol a déli félgömbjét látja. Mivel a Nap a Földhöz hasonlóan mágneses térrel bír, és forgástengelyének északi és déli sarkához közel esik mágneses terének északi és déli sarka, ezért, ha a Föld a Nap északi félgömbjét látja, akkor a délihez képest ellentétes előjelű mágneses tér éri a napszél kiáramlásával. Így az egyenlítő-közeli25-28 napos periódus két alperiódusra oszlik, és ezen alperiódusok időtartama 13-14 nap. De ezen alperiódusok még tovább osztódnak, mivel a naptevékenység kitörései során az északi mágneses tér időnként betör a délibe és fordítva. Emiatt a napszél szerkezete négy tartományra, úgynevezett szektorokra oszlik, és így 25-28 napos napszél-ciklus is átlagosan négy, körülbelül hétnapos időtartományt jelent. Így tehát a napszél szektor-szerkezete hétnapos periódust mutat. A napszél hétnapos periódusa azonban nem szigorúan állandó, hol erősebb, hol gyengébb, hol hosszabb, hol rövidebb, hol jelen van, hol nincs, aszerint, hogy a naptevékenység hogyan alakul. Halberg és munkatársai arra a megdöbbentő felfedezésre jutottak, hogy a szívverés hétnapos ciklusának erőssége a napszél hétnapos ciklusának erősségével párhuzamosan változik! Megfigyelték, hogy ha az emberi szívverés ritmusának hétnapos ciklusát összevetik az egynapos ciklus erősségével, a kettő aránya (Sz7/Sz1) több mint kétszeresére nő, ha a napszél hétnapos ciklusa megerősödik. A hétnapos ciklus tehát nemcsak a génekben gyökterező, elsődleges vagy tanult periódus, hanem ma is érzékeny kapcsolatban áll a naptevékenységgel! A naptevékenység viszont nemcsak a napszél szektorszerkezetét, hanem a bolygóközi mágneses teret is befolyásolja, és így a Föld magnetoszféráját is. A Stara Plesoá-i konferencián Prigancova, a pozsonyi geofizikai intézet munkatársa közelebbi adatokat mutatott be a geomágneses tér változásainak hétnapos periódusáról. A geomágneses tér változásainak periódusai a Nap forgásával (hétnapos ciklus) és a naptevékenységgel (11 éves ciklus) kapcsolatosak. Prigancova a földmágneses tér Hurbanovóban óránként mért értékeinek időbeli változásait vizsgálta meg. Észrevette, hogy a földmágneses tér értékei nemcsak általában függnek a naptevékenység 11 éves ciklusától, hanem ezen belül a páros és a páratlan sorszámú ciklusok különbözően viselkednek. Ez azért nem meglepő, mert a 11 éves naptevékenységi ciklus valójában 22 éves, hiszen 11 évenként a Nap mágneses tere előjelet vált, az északi és déli mágneses pólus felcserélődik. A Föld mágneses tere eközben nem változtatja meg polaritását, az északi sark közelében marad az északi mágneses pólus. A napszél által hozott mágneses tér elsősorban akkor vált ki heves mágneses viharokat, amikor az északi földgömbre déli polaritású mágneses napszél érkezik, mert ekkor az ellentétes irányítású erővonalak összekapcsolódhatnak és a mágneses tér energiája robbanásszerűen felszabadulhat. Ezért a páros és a páratlan sorszámú napciklusok különböző előjelű mágneses teret hoznak magukkal különböző erősségű hatást gyakorolnak a Föld mágneses terére. A napi változásokat kiszűrte adataiból, hogy jobban láthassa a fennmaradó jelenségeket. Azt a figyelemreméltó eredményt kapta, hogy a földmágneses tér változásainak periódusában a 27 napos, 13.5 napos, 9 napos és a 6.75 napos periódus amplitúdója, erőssége a legkiemelkedőbb. A páratlan sorszámú napciklusokban (a 17, 19, 21-es ciklusokban) azonban a 6.75 napos periódus nem olyan erős, mint a páros sorszámúakban (18, 20, 22-es ciklusok). A 6.75 napos periódus különösen a páros sorszámú napciklusok leszálló ágában erős ez pedig a naptevékenység egyfajta alapjáratának létére utalhat. Arra, hogy a naptevékenység lázas szakaszában a heves kitörések nem olyan szabályosak, mint a nyugodtabb időszakokban. A
81



naptevékenység alapjáratának szabályossága egyfajta Nap-szívverés létére utalhat. Ez az eredmény a napfizikusok számára is érdekes lehet. Franz Halberg előadásaiban többször is utalt arra, hogy a biológia felbecsülhetetlen szolgálatokat tett már a csillagászatnak, és ma is olyan eredményeket tud felmutatni, amelyek irányadók lehetnek az asztrofizikai kutatások számára. Gondoljunk csak bele: az emberi szívverés változásait tanulmányozva felfedezhető a naptevékenység alapjáratának léte! Az emberi agy idegsejtjeinek spontán kisüléseinek vizsgálata elvezethet a földmágneses tér változásainak alaposabb ismeretéhez! De a konferencián elhangzottak olyan következtetések is, amelyek a Naprendszer kialakulásának biológiai gyökereit érintik. A biológiai ritmusok tanulmányozásával így a korai Naprendszer és a Világegyetem kutatásának újfajta lehetősége tárul fel. Az előzőekben már leírtam, hogy az emberi szívverés üteme hétnapos ciklust mutat, és ennek a hétnapos változásnak erőssége a naptevékenység alapjáratának erősségével együtt változik. Legyen bármilyen meglepő, vagy akár szívdobogást fokozó ez a kapcsolat az emberi szívverés és a naptevékenység között, mégis mindkét változó elég egyértelműen mért érték ahhoz, hogy az összefüggés világosan felismerhető legyen. A naptevékenység hétnapos változását legélesebben a Nap úgynevezett korona-indexe mutatja, amely a napkorona magas hőmérsékletén ionizált elemek fénykibocsátásának elemzésén alapszik. E két látszólag olyan távol eső változó, az emberi szívverés üteme és a naptevékenység alapjáratának ciklikussága azonban még mélyebb összefüggés is felismerhető. A szívverés hétnapos ciklusa ugyanis a napos ciklushoz képest a közvetlenül megszületésünk utáni években különösen erős, és felül is múlja a napi változás mértékét. A későbbi évek során a hétnapos ciklus erőssége lecsökken a naposakéhoz képest. A jelenség okát keresve két magyarázatot találhatunk. Egyik, hogy felnőtté válásunk során a napos ciklus felerősödik, egyre mélyebben beidegződik egy tanulási folyamat révén. Ez a magyarázat akkor él, ha a hétnapos ciklus nem gyengül az évek során. Ha azonban nem az egynapos ciklus erősödik, hanem a hétnapos gyengül, akkor ez azon alapulhat, hogy egyéni fejlődésünk nagy vonalakban a földi élet egészének evolúcióját követi, azaz a csecsemőkor a földi élet evolúciójának legkorábbi szakaszának felel meg, míg a későbbi évek során az evolúció egyre későbbi szakaszait jellemző változások lépnek fel egyéni fejlődésünkben. Ebben az utóbbi esetben az egynapos ciklus viszonylagos gyengesége azt jelezheti, hogy a földi evolúció korábbi szakaszaiban a Föld forgásához kapcsolódó élettevékenységek később alakultak ki, mint a naptevékenység alapjáratához kapcsolódó hétnapos ritmusúak! Ez például akkor fordulhat elő, ha az élet a Naprendszerben nem a Földön alakult ki, hanem valahol a korai Naprendszer tengely körüli forgást nem végző körzetében, és innen került a már kialakult élet később a Földre, ahol lassan megtanulta a napos periódust. Igen ám, de a korai Nap mai tudásunk szerint gyorsabban forgott a mainál, és ezért a ma hétnapos naptevékenységi periódusnak 4-5 milliárd évvel ezelőtt jóval rövidebbnek kellett lennie. Azonban a Naprendszer korai állapotában, a Föld kialakulása előtt a Naprendszer még nem bomlott szét bolygókra, hanem egy többé-kevésbé egységes anyagfelhőként a Nap közelében a Nappal együtt forgott, a Naptól távolodva egyre inkább lemaradt a Nap tengely körüli forgásától. Így előfordulhatott, hogy az élet kialakulása az egy napforgás alatt éppen hét nappal lemaradó távolságban ment végbe – a kérdés közelebbi vizsgálatot igényelne. Mindenesetre arra a megdöbbentő felismerésre juthatunk, hogy az emberi szívverés mértékének vizsgálatával új eszközt nyertünk a korai Naprendszer vizsgálatára! Ez valami olyasmi, mintha egy újfajta, ráadásul biológiai természetű kozmogóniai távcsövet találtunk volna fel, amely belelát a Naprendszer korai történelmébe! Halberg azt az elképzelést vetette fel, hogy a hétnapos szívciklus azért erősebb az élet kialakulásakor a naposnál, mert az élet a tenger mélyén alakult ki, ahol a geomágneses hétnapos periódus szerepe nagyobb, mint a napos ciklussal változó fény- és hőmérséklet hatása. Igen ám, de az élet a Földön legalább 3.5 milliárd évvel ezelőtt már jelen volt, és akkor a Napnak – mai tudásunk szerint – még jóval gyorsabban kellett forognia. Mindenesetre a hétnapos periódus kitüntetett szerepe érdekes csillagászati kérdéseket vet fel. Megfigyelhető-e más, a Naphoz hasonló csillagok koronaindexében ez a hétnapos periódus – és a Naphoz hasonló, csak éppen fiatalabb csillagoknál rövidebb-e a koronaindex ciklusa? A hétnapos tevékenységváltozás csak a Nap egyenlítői övezetében figyelhető meg, vagy magasabb szélességeken is? Ha a koronaindex inkább globális mennyiség, akkor ez a hétnapos ciklus globális, a Nap egészét érintő természetét bizonyítja! Ez viszont a naptevékenység magból kiindulása mellett jelent újabb döntő érvet. Halberg észrevett egy másik furcsa jelenséget is. Amíg a szívverés mértéke a Föld mágneses terének változásait követi, amely függ a bolygóközi mágneses tér hatásától, addig a vérnyomás változása az eddig mért egyetlen esetben a bolygóközi tér mágneses előjelének átfordulását megelőzi, mégpedig egy-két nappal! Az ok-okozatiság ilyen furcsa látszólagos megfordulása arra utalhat, hogy a bolygóközi mágneses tér előjelváltását rendkívül finom folyamatok előzik meg, és az emberi vérnyomás éppen ezekre a rendkívül finom folyamatokra érzékeny, éppen ezekkel áll különösen érzékeny kapcsolatban. Ez pedig valami olyasmi, mint amikor ránk előbb hat egy felénk tartó autó
82



látványa, amely, mint hírnök, előrekürtöli a bekövetkező eseményt, és erre a látványra előbb reagálunk, mint magára az autóra. Ebben az esetben pedig szervezetünk biológiájának vizsgálata újabb jóslatot ad a csillagászat számára: létezik egy olyan fizikai folyamat, egy kozmikus hírnök, nevezzük „mágneses előképnek”, amely egy-két nappal megelőzi a mágneses tér előjelváltását. Ha ezt sikerül kimutatni, akkor a naptevékenység előrejelzéséhez kapunk egy hatékony eszközt, ugyanis a bolygóközi tér előjele a naptevékenységgel áll igen szoros kapcsolatban. A mágneses előkép léte magyarázhatja a Burr által észlelt hasonló időrendi anomáliát. Harold Saxton Burr, az amerikai Yale egyetem neuroanatómia professzora a negyvenes-ötvenes években több mint egy évtizedes mérési sorozattal mérte a fák hosszútávú alappotenciálját. A fa törzse mentén az épp gyarapodó évgyűrűbe helyezte el az ezüst-ezüstklorid elektródokat egymástól egy méterre, és mérte a köztük fellépő feszültségkülönbségeket. A feszültségkülönbség (a potenciált) figyelemre méltó módon napi, havi és évszaki változásokat mutatott, sőt, az éves változások a napfolttevékenységgel párhuzamos feszültségértékekre utaltak. A napi változás a Föld elektromágneses tevékenységével függ össze, a havi a Holdéval, a napfolttevékenységgel kapcsolatos a Napéval. Burr ezután külön elkezdte mérni a Föld elektromos alappotenciáljának időbeli változását, a nedves földbe helyezett elektródok segítségével. 1956. szeptember 14-én délután 4-kor heves vihar tört ki, erős szelek, szakadó eső kíséretében. A föld és a fa állapotának fotoelektromos feljegyzései figyelemreméltó jelenséget mutattak. A fán a felső elektróda volt a pozitív, 40-50 millivolt körüli értékkel órákkal a vihar előtt, a földben lévő elektródás közül a délebbre eső 60 millivolt feszültségkülönbséget mutatott. A föld alappotenciálja 4-5 órával a vihar kitörése előtt kezdett 10 millivolt értékű ingadozásba az átlagérték körül! A vihar kitörésekor hirtelen lecsökkent 20-30 millivolt negatív potenciálra. A vihar elmúlásával visszaállt a 60 millivoltos pozitív érték. Ezután lassan lecsökkent az aznap reggeli alacsonyabb érték felé. Nagyon hasonló változás lépett fel a fa elektromost potenciáljában. A potenciál valamivel hamarabb fordult meg, mint a földé, és kissé lassabban változott. Belső világunk belső csatornái tehát közvetlenül és rendkívüli érzékenységgel kötnek össze kozmikus végtagjainkkal, a Nappal, a Holddal a csillagokkal. Ez az összeköttetés a külső folyamat mágneses előképének érzékelésén alapszik, amely órákkal előzheti az előrejelzett folyamat külvilági lezajlását. Fred Hoyle, a világhírű csillagász egyike azon kevés csillagásznak, aki érzékeli a csillagászat és a biológia kapcsolatát, és már régóta kutatja a Világegyetem és az élet összefüggéseit. A csillagközi anyag színképének elemzésével és ennek elméleti modellezésével arra az eredményre jutott, hogy a csillagközi anyag túlnyomórészt szerves anyagból áll! A Tejútrendszer körülbelül százmilliárd (1011), átlagban naptömegű csillagból áll (2x1033 gramm), tehát tömege körülbelül (1011x1033=1044 gramm). A Tejútrendszer csillagközi szerves anyag tartalma ennek tízezred része, 1044 gramm. De honnan eres ez a hatalmas mennyiségű szerves anyag? A csillagok anyaga mai tudásunk szerint túlnyomórészt hidrogénből és héliumból áll, s a szerves anyaghoz szükséges szén, nitrogén, oxigén legfeljebb egy-két százalékát teszi ki. A csillagszéllel a csillagközi térbe kiáramló anyag összetétele szintén a csillaganyag átlagos összetételéhez közeli, túlnyomórészt hidrogént és héliumot tartalmaz. A csillagközi anyag tehát csak akkor állhat túlnyomórészt szerves anyagból, ha túlnyomórészt nem a csillaganyagból keletkezik! Mivel a Világegyetemben körülbelül ugyanannyi galaxis, van, mint csillag a Tejútrendszerben, ezért a Világegyetem csillagközi anyagának teljes szerves anyag tartalma kb. 1051 gramm. Ha a szerves anyag egyfajta életet hordoz, akkor a Világegyetem egészét átjárja egy kozmikus életadó tényező, amely képes szerves anyag létrehozására! A kozmikus életadó tényező létére egyéb tényezők is utalnak. Itt vannak például a mikroorganizmusok. Ezek a parányi élőlények sok olyan tulajdonságot mutatnak, amelyek nem magyarázhatók a földi feltételekhez történt alkalmazkodással. Egy Streptococcus mitis baktérium-törzset két év múlva életben találtak egy Holdon hagyott műszeren. Túlélte a nulla-körüli nyomást és szélsőséges, több, mint 400 fokos hőmérsékletváltozást. Nassim és James (1978) olyan erős radioaktív sugárzásnak tettek ki baktériumokat, amelyek erőssége a földi természetes sugárzás több milliószorosa, és amelyek ezen baktériumok DNS-ét több mint 10 000 helyen törték szét. Sebaj! A baktériumok fogták magukat, levágták a hibás részeket, és a hiányzó részeket bemásolták a DNS megmaradt, egészséges helyeiről, azokról a helyekről, melyeknek összetétele és sorrendje pont megfelelt a roncsolás előtti állapotnak. Nemcsak a baktériumok, hanem sokkal fejlettebb életformák, kovamoszatok is mutatnak hasonló megdöbbentő életképességet. Képesek élni az emberre halálos sugárzási dózisnál sokkal erősebb sugárzási környezetben, radioaktív anyagok, plutónium, stroncium, amerícium rendkívül magas koncentrációjában, radioaktív tavakban is. Sőt, nemcsak, hogy életképesek maradnak, de egyenesen rendkívüli hajlamot mutatnak egyes radioaktív anyagok iránt. Több, mint nyolc kiló radioaktív hulladék anyagot tartalmazó tavakban vígan élnek az algák, túlnyomórészt kovamoszatok, és a szervezetükbe a környező vízénél is nagyobb mértékben építenek be radioaktív anyagokat; az amerícium például hárommillió-szoros, a plutónium egyes izotópjait 400 milliószoros relatív, a radioaktív környezetéhez viszonyított
83



gyakoriságban találták meg!. A tó összes radioaktív anyagának 95%-a a tó növényeiben halmozódott fel! És a nagyenergiájú röntgensugarak, gamma-sugárzás, alfa- és bétarészecskék ostroma alatt gazdagon burjánzó kovamoszatok tartalmazzák a tó összes plutónium-tartalmának 99%-át. Így elképzelhető, hogy a kovamoszatok az űr mélységeinek szélsőséges viszonyai, a nagy hideg és az erős kozmikus sugárzás között is képesek életüket fenntartani. Sőt, Hagan és munkatársai (1971) vizsgálatai egyenesen arra a megdöbbentő eredményre vezettek, hogy a baktériumok életfenntartása a mély űrhöz hasonló viszonyok (közel 0 nyomás, vizsgált hőmérséklettartomány –129oC-tól +59oC-ig) között minden tartományban előnyösebb, mint a földi viszonyok között (1 atmoszféra, 25oC)! A rendkívül alacsony nyomás és hőmérséklet nemhogy halálos lenne, éppen fordítva: megjavítja a baktériumok túlélő képességét a földi viszonyokhoz képest! A kovamoszatok ráadásul hirtelen jelentek meg a Földön a kréta korban, egyből, mint magasan fejlett és gazdag változatosságot mutató faj. A bonyolult alaktani felépítés és változatosság azonban egy hosszú megelőző fejlődési szakaszt tételez fel. Ennek mindmáig semmi nyomát nem találták. Hoyle így feltételezi, hogy a baktériumok, vírusok, és a földi élet genetikus állománya mind a csillagközi térben alakult ki beláthatatlanul hosszú időszak alatt. Az egész űr nyüzsög az élettől, gyakorlatilag egyetlen hatalmas laboratórium, amely a legújabb életformák feltalálását és ezek továbbfejlődésre alkalmas környezetbe szállítását szolgálja.
A Világegyetem természete
A Kozmosz biológiai hatásai kapcsán már beszámoltam egy új tudományág néhány alapvető eredményéről. Ez az új tudományág azonban világszerte rendkívüli ellenállással találkozik az intézményesített, a társadalom hatalmi szféráiba beépült tudomány (establishment) részéről. Mi ennek az oka? Vegyünk sorra néhány ellenérvet, utána jöjjön a terület logikai megtisztítása! Először is, a kozmobiológia úgymond nem szükséges és nem lehetséges tudomány. A biológiai organizmusoknak megvannak a maguk törvényei. Miért kellene a biológiai szükségszerűségek megértéséhez egy teljesen más jelenségkört leíró tudományhoz fordulnunk? Ez értelmetlen és szükségtelen. Másodszor, bár igaz, hogy minden mindennel összefügg, de a kozmikus hatások a biológiai szervezetekre, ha léteznek is, elhanyagolhatók. Harmadszor, ha mégis léteznek tudományos tények, melyek bizonyítják a kozmikus hatások létét az emberi pszichikumra, akkor ezek csakis anyagi részecskék, vagy erőterek közvetlen fizikai hatásával lehetnek kapcsolatosak, mint például a napkitörések hatása az idegrendszerre. Az űrhajósokra a napszél, mint erős kozmikus sugárzás gyakorol hatást, ahogy a röntgensugárzás gyakorol a szervezetre a laboratóriumban. Az időjárás hatásaira érzékeny emberek a napszél megerősödésének hatására létrejövő hideg- vagy melegfrontok meteorológiai hatásait tapasztalják. A kozmobiológiai hatás tehát ritkán, de lehet valóságos, ám a mai tudomány képes az összes ilyen hatást világosan értelmezni. Negyedszer, nem létezik, és nem létezhet közvetlen Kozmosz-psziché kölcsönhatás, csak közvetve, fizikai hatások szigorú egymásra-épülésével. Ötödször, a kozmobiológia tudományága mindörökre betiltandó, leállítandó, a kutatások hatóságilag megakadályozandók, mert a kozmobiológia áltudomány, az igazi tudomány halálos ellensége. Érvek: a kozmobiológia gyanúsan közel áll a dicstelenül leszerepelt, hitelét egyszer s mindenkorra elvesztett, véglegesen hamisnak bizonyult asztrológiához. Márpedig, ha a kozmobiológia mégoly tudományos alapossággal is bizonyított tényei itt-ott esetleg kapcsolatot mutatnak ki kozmikus és földi rendszerek között, ezzel az asztrológia alá adnak alapot. Világlogikák című tanulmányomban megmutattam, hogy minden megismerés legelső lépésének a Világegyetem természetének feltárására kell irányulnia. Minden további vizsgálatot az itt szerzett ismeretek, vagy helyesnek tartott feltevések határoznak meg. Egy élettelen Világegyetemet részeiből kell megérteni, redukcionista szemlélettel kell tanulmányozni, míg egy élő Világegyetemet egészében, mint organizmust is meg kell közelíteni. És ami vonatkozik az egészre, az érvényes a részre is, még a materialista redukcionizmus gyakorlata szerint is: a Világegyetem esetleges élettelen természete tudományos alapot ad a földi rendszerek redukcionista, részletekben kimerülő, atomizáló vizsgálataihoz. És fordítva: a Világegyetem esetleges élő vagy tudati természete a redukcionista, atomizáló szemlélet alapvető hiányosságát mutatná. A Kozmosz organikus jelenségeiről a csillagászat és az elméleti biológia összekapcsolásával, az életjelenségek legáltalánosabb lényegi vonását megragadva, általános életjelenségeket adtam meg, amelyeknek a földi élet jelenségei csak alesetei, és amelyek így általános jellegüknél fogva
84



először lehetnek alkalmasak a kozmikus élet- és tudatjelenségek vizsgálatára. Térjünk most rá a kozmobiológia elleni érvekre, pontosabban ezen ellenérvek elleni érvekre. 1.) A különböző szférák összefüggése nem ismeretlen a tudományban. Íme egy példa Neumann Jánostól, a kibernetika megalapozójától, aki a meteorológiai előrejelzések megbízhatóságának növelésével foglalkozva bukkant a problémára. A fizika, meteorológia egyenletei a világszerte egyre jobban megfigyelt meteorológiai adatokkal együtt elvileg lehetővé tehetnék az adott pontosságú, megbízható jóslást. Az igazi problémát az okozza, hogy a meteorológián kívüli, s így a meteorológiai egyenletekkel figyelembe nem vehető tényezők is lényeges szerepet játszhatnak az időjárás alakulásában, például, hogy sztrájkolnak-e a Ruhr-vidéki munkások. Ha sztrájkolnak, kevesebb szennyezőanyag jut a légkörbe, s így a felhő, amely képződött volna, nem képződik. A meteorológus nem képes számításba venni a Ruhr-vidéki munkások anyagi, gazdasági, szakszervezeti viszonyait, lelkiállapotukat, a szakszervezeti vezetők szónoki képességeinek és inspirációinak alakulását az adott időszakban, amely utóbbi maga is kapcsolatban állhat az időjárással, vagy a meteorológia tegnapi előrejelzésének esetleges kudarcával. A szférák kölcsönhatása így szükségképpen „előreláthatatlan”, spontán jelenségekre vezet. Hasonló eredményre jutott Bornemissza István (1954). A Természet végső titkai című könyvében megmutatta, hogy a véletlen nem egy különös, esetleg rosszindulatú erő, amely letéríti a rendszereket szabályos fejlődésük tökéletes útjáról, hanem a törvényszerű fejlődésnek gazdagabb lehetőséget kínál. Bornemissza hasonlatában a véletlen a Természet kapcsolóasztalának mélyebb szintű törvényszerűségeinek kifejeződése, amellyel a különböző szintű törvényeket kombinálja. 2.) igen, tegyük fel, hogy vannak példák a különböző szférák szükségképpeni kölcsönhatására. De ez a kapcsolat szükségképpen véletlenszerű, esetleges – mondhatja a materialista redukcionizmus híve. Így például Atkins Teremtés (Gondolat, 1987) című művében az evolúció huszonhét kulcslépésben szorul rá a döntő tényező szerepében a véletlen kiemelésére. A véletlen tehát egyáltalán nem esetleges, hanem maga a döntő tényező a biológiai, és különösen a tudati evolúcióban. A helyzet tehát az: vagy redukcionisták leszünk, és akkor a kulcslépéseknél meg kell elégednünk egy nem-tudományos „véletlen” szerepének emlegetésével, vagy valóban érdekelnek bennünket ezek a kulcslépések, és elkezdjük a különböző szférák kölcsönhatásainak tanulmányozását, a véletlen, a spontaneitás vizsgálatát. Mivel jelen tanulmányunkban a spontaneitás a kulcsjelenség, érdemes ennek fogalmát világosan megfogalmazni. Bauer Ervin szerint a spontán jelenség nem vezethető le a környezet fizikai-kémiai viszonyaiból. Ez annyit jelent, hogy a rendszer viselkedése nem mechanikus, hanem a környezeti feltételeknek bonyolult és változó függvénye, azaz a rendszer belső feltételeit képes sokoldalúan és érzékenyen változtatni, úgy, hogy hasonló fizikai hatásokra képes lehessen lényegesen eltérő válaszokat is adni. A spontaneitás egy mélyebb szintje az, amelyben a fellépő változás a rendszer belsejében fellépő fizikai változásokból sem vezethető le. A fizika által le nem vezethető hatás nem létezik, ha a fizika univerzális. De a fizika egyenleteinek érvényre jutásához szükséges határ- és kezdeti feltételek nem vezethetők le a fizikából. Bauer Ervin szerint a biológia alaptörvénye nem vezethető le a fizikából, bár a fizika törvényei egyetemes érvényűek. Azok a feltételek, amelyek között az egyes fizikai törvények érvényesülnek, akkor vezethetnek spontán jelenségekre, ha különböző szférákat kapcsolnak össze. Egy olyan fizikai rendszer, amelyben a mechanikai hatások mintegy járulékosan, kísérőjelenségként elektromágneses jelenségeket hoznak létre, és amely fizikai rendszer mechanikai viselkedését ezek az elektromágneses jelenségek irányítják, még lehetne élettelen rendszer, ilyenek például a robotok. Bauer Ervin ezért a spontaneitást nem tartja elégséges kritériumnak, és ezért fogalmazza meg az elméleti biológia alaptörvényét úgy, hogy „Az élő és csakis az élő rendszerek soha nincsenek egyensúlyban, és szabadenergia-tartalmuk terhére állandóan munkát végeznek annak az egyensúlynak beállta ellenében, amelynek az adott kémiai törvények értelmében létre kellene jönnie.” Tehát egy ilyen mechanikai-elektromos rendszer akkor lehet élő rendszer, ha a belső feltételeit önállóan, spontán képes változtatni, azaz, ha maga is képes elektromos jelek önálló létrehozására, módosítására, de nem mechanikus, hanem önálló, egységes, az egész szervezetre kiterjedő szabályozására. A valódi lényegi spontaneitás feltétele, hogy a rendszer egészére kiterjedő, a rendszer működésének szabályozásában részt vevő mezők (biológiai, vegyi-hormonális, elektromos áramlási terek, áramkörök, akusztikus, elektromágneses hullámok, vákuumhullámok) energiái képesek legyenek egymással kölcsönhatásba, energia- és információcserébe lépni. Egy ilyen rendszer számára egy hangjelzés éppúgy képes az összes többi erőtér összehangolt egységes terében értelmezve jelként, ingerként szolgálni, mint egy fényjel, vagy egy vákuumrezgés hordozta gondolat. A spontaneitás teát különböző, önmagukban egész szférák összekapcsolódásának jelenségköre. Így a fizikai és biológiai jelenségvilág határterületének világa szükségképpen „megjósolhatatlan”, tehát a spontán jelenségek a határterületeken szükségképpen elszaporodnak.
85



Érdekes módon, a fizika világán belül is fellépnek spontán jelenségek, mint pl. a „spontán rekombináció”, a gerjesztett atom visszahullása alapállapotba. A spontaneitás oka itt is a jelenségkörön kívüli tényező bekapcsolása, ami jelen esetben a vákuum zéruspontrezgése, ami viszont Harold Puthoff kutatásai szerint a Világegyetem összes részecskéinek mozgásából kapja energiáját. A véletlen forrása az áttekinthetetlenség, a követhetetlenül gazdag bonyolultság (és épp ez az áttekinthetetlenül gazdag bonyolultság az, amely a ráépülő jelenségszint törvényeinek megjelenéséhez vezet). Amíg a fizika véletlenszerű eseményei a szokásos idő- és térbeli skálákon általában nem mutatnak irányítottságot, és ezért megfelelnek a „vak véletlen” (matematikailag: Poisson-féle eloszlással leírható, egymástól teljesen függetlenül bekövetkező események) követelményének, addig a spontaneitás a biológiai evolúcióban huszonhét egymásra következő skálán mutat következetesen irányítottságot. Másrészt, ami az egyes tudományágak számára spontán, előreláthatatlan jelenség, az az interdiszciplinális tudomány számára nem feltétlenül az. A geofizika és a biológia határterületén, a biogeofizika tudománya számára nem feltétlenül marad előreláthatatlan az, ami külön-külön szemlélve spontán vagy véletlen jelenségnek tűnik, mert ennek a határterületnek épp a kölcsönható szférák kölcsönhatásában álló tényezőinek összességéről kell számot adnia. Ez az összekapcsolódás egyáltalán nem puszta szakkérdés, ellenkezőleg, alapvető filozófiai jelentőségű! Képzeljük el, hogy két terület, mondjuk az ég és a föld, vagy az álom és az ébrenlét határán két külön szféra hat kölcsön, és emiatt spontán, véletlen jelenségek keletkeznek, nem kivételként, hanem jellemzőként! Egy ilyen terület jelenségvilága az egyes szaktudományra specializálódott kutató számára a csodák, vagy legalábbis a megmagyarázhatatlan, véletlen, spontán jelenségek birodalma. És ha a spontán jelenségek a határterületeken tűnnek fel, akkor a többszörös határterületeken különös gyakorisággal jelentkezhetnek. Lehet, hogy a legnagyobb véletlen az összes, Kozmoszban létező szféra összekapcsolódásában, összetartozásában rejti titkát. Ha huszonhét evolúciós véletlen véletlenül egy irányba mutatása a legnagyobb véletlen, akkor ennek a véletlennek a titkát egészen biztosan a kozmobiológia tudományágban kell keresnünk. A fogyasztói társadalomban az élet annyira beszűkült, hogy a nagy összefüggéseket szem elől tévesztettük. Az Új Tudomány a tudományok határterületének összekapcsolásával képes a világ visszahódítására, a tudat és a Világegyetem kölcsönhatásainak tanulmányozására. 3.) „Kozmobiológia” sorozatomban éppen a konkrét fizikai tények segítségével bizonyítom, hogy a Hold és az élővilág, a Nap és az élővilág, a Föld és az ember között olyan kölcsönhatások állnak fenn, amelyek javarészt elektromágneses természetűek, tehát „testetlen” kölcsönhatások. Mivel a bioelektromágnesesség új tudománya bizonyítja, hogy az élő szervezetek működésének vezérlésében az elektromágneses tér döntő szerepet játszik, ezért a kozmobiológiai hatások nem esetlegesek, hanem szükségszerűen döntő tényezők a szervezetek életének fenntartásában és irányításában. Az elektromágneses kölcsönhatás mellett egy még finomabb jelenségszint, a kvantumvákuum-kölcsönhatás adja a biológiai-tudati kölcsönhatás legfinomabb szintjét. 4.) Az erőterek szerep a biológiai rendszereket képessé teszi egymással testetlen kölcsönhatásba lépni. Az erőterek tehát egyben a pszichológiai jelenségek kulcsai. Így ölünkbe hull a kozmobiológia és a kozmopszichológia (a közvetlen, testetlen kölcsönhatás) tudományos alapja! A Világegyetemről alkotott képünket az utóbbi három évszázadban a tudomány eredményei jelentős mértékben meghatározzák. A régebbi korok természettudományos világképe helyett létrejött egy mechanikus (mindent gépnek látó), tehát nem természetesnek látó világkép, a természettudományt egy gép-tudomány váltotta fel. Ugyanakkor ez a gép-tudomány nem is igazán kíváncsi a Természet valódi természetére, csak az érdekli, a Természetből, ami belőle gépiesíthető, aminek gépszerű megnyilvánulásai vannak. Így tehát valójában nem Természet-tudományos világ-kép, hanem sajnos csak gép- tudományos gép-kép határozza meg a mai kor világszemléletét. Ez a jelenség érhető tetten a Világegyetemről alkotott fizikai szemlélet egyeduralkodói igényében. A fizika egyik ága, a hőtan (termodinamika) a múlt században kidolgozta a termodinamika második főtételét. Ez az alap-tétel lényegében azt fejezi ki, hogy a hő magától csak melegebb helyről hidegebbre mehet át. A két test között fordított irányú folyamat csak külső hatás eredményeként jöhet létre. Csakhogy nincs a természetben olyan rendszer, amelyet nem ér el külső hatás, vagy a külső hatások a vizsgálat szempontjából elhanyagolhatóak, a fizika zárt (a környezettől tökéletesen elszigetelt) rendszernek nevezi. Ez a fő-tétel a gázol és folyadékok atomos szerkezetére vezethető vissza, az atomok rendezetlen hőmozgására. Amikor egy kockacukrot a teába teszünk, a tea atomjai neki-nekiütköznek a kockacukor felszínének, és ez az állandó „bombázás” lassanként leszakítja a kockacukor felszínéről a cukor-molekulákat, ahhoz hasonlóan, hogy a vízágyú képes megbontani a felvonulók elszánt egységes alakzatát. A folyamat vége: a kockacukor feloldódik a teában, molekulái elkeverednek a teáéval. A fizika ezt a tényt úgy fogalmazza meg, hogy az atomok ütközése az addig rendezett, egységes koca-alakulatot rendezetlenkuszasággá változtatja. A fordított irányú folyamat, a
86



cukorral elkeveredett teából egy kockacukor összeállása nem túl gyakori folyamat, mert ehhez egyenként össze kéne szedni a cukormolekulákat, ahogy a tanár belefúj sípjába, és felsorakoztatja az udvaron rohangászó gyerekeket egy rendezett alakulatba. De létezik-e ilyen varázs-síp az atomok világában? A gép-szemléletű tudomány ilyen hatásokat eddig nem talált. Éppen ezért a termodinamika második főtételét egyetemesen érvényes világtörvényként kezelik. Így tehát a Világegyetemet is olyan rendszernek tekintik, amelyre érvényes a hő-tétel, vagyis törvényszerű a rendezetlenség (az entrópia)Ö állandó és kikerülhetetlen növekedése. Az Univerzum tehát a fizikai világkép alapján kikerülhetetlenül a hőhalál állapotába kell jusson, amelyben minden hőmérsékletkülönbség kiegyenlítődik, és így tökéletesen élettelen és makroszkopikusan tökéletesen változatlan állapotba kerül a világ. Így például Atkins: A teremtés (Gondolat, Budapest, 1987) című munkájában azt állítja, hogy „visszavezethető az egész mindenség egy (anyagi) létezőre, amely, ha megfelelően írjuk elő, mindenképpen elvezet egy elefánthoz... végül is minden rendkívül egyszerű... A bennünk zajló összes esemény hajtóereje a céltalan feloldódás z zűrzavarban.” Pedig nem olyan nehéz belátni, hogy ez az állítás elhamarkodott, még a fizika, az élettelen jelenségvilágot kutató tudományág keretében is. A termodinamika ugyanis az atomok mozgását vizsgálja, és ebben figyelmen kívül hagyja a fizika egyéb ágait. Így például nem veszi figyelembe, hogy az atomok mozgása nem tökéletesen biliárdgolyó-szerű, mert az atomok, ionok, elektronok, protonok elektromos töltéssel is rendelkeznek, és az elektromos töltések mozgását a fizika más törvényei irányítják. Hogyan módosítja az elektromágneses tér a töltések mozgását? Befolyásolja-e az atomi mozgások a rendezetlenség felé irányulását? Erről – bár ezt a kérdést tudomásom szerint a fizikusok még nem vetették fel – nem lehet látatlanban nyilatkozni. Létezhetnek ugyanis olyan elektromágneses terek, amelyek az atomok mozgását rendezni képesek. Éppen ezen elven működik például a mágnes. Hiába keverünk el vasreszeléket a fűrészporban, ahogy a mágnest a keverék fölé helyezzük, a vasreszelék hopp! Felugrik, összetapad a mágnes felszínén, vagyis éppen azt a viselkedést tanúsítja, amit a teában elkeveredett cukormolekulák, nem lévén mágnesesek, nem tudnak megvalósítani. Érvényes-e a termodinamika második főtétele a vasreszelék mágnesre ugrásának folyamatára? Nyilvánvalóan nem. Az elektromágneses terek tehát eloszlásuktól, szerkezetüktől függően képesek rendezni az elektromágneses hatásokra érzékeny anyagot. Ilyen rendező folyamat a feltétele minden szerveződésnek rendeződés nélkül nincs rend. Ha egyetemesen érvényes a termodinamika második főtétele, akkor egyetemesen érvényes a „céltalan feloldódás a zűrzavarban”. Csakhogy nem minden papsajt, nem minden létező kockacukor a teában, vannak mágnesek, töltések, áramok, erőterek... ha van rend, van rendeződés. És ha van rendeződés, akkor nem lehet egyetemesen igaz a termodinamika második főtétele. A hő-tétel csakis zárt rendszerekre teljesül. Azonban kérdés, hogy a Világegyetem zárt rendszernek tekinthető-e. A Webster angol értelmező szótár szerint a Világegyetem zárt rendszer. Ha ez az értelmező szótár egy közmegegyezést, általános véleményt tükröz, akkor meg kell mondjam, az én véleményem eltér ettől, ezt a közmegegyezést nem osztom. Kézenfekvő a Világegyetemet zárt rendszernek tekinteni, ha abból indulunk ki, hogy a Világegyetem a környezetétől elszigeteltnek tekinthető. De van-e a Világegyetemnek környezete? Ha a Világegyetembe minden létezőt beleértünk, ilyen környezet nem létezhet, és akkor a kérdés sem vethető fel, tehát a Világegyetem nem tekinthető ekkor sem zárt rendszernek (bár nyíltnak sem). De ha csak a fizikai létezőket értjük a (fizikai (Világegyetem fogalmába, akkor a fizikai Világegyetem környezete világosan kirajzolódik (és ezzel párhuzamosan a kizárólagosan fizikai világszemléletűek homlokán is kirajzolódik az aggodalom): a fizikai Világegyetem környezete ugyanis, kézenfekvő meglátni, a biológiai és a tudati jelenségek világa. Akkor pedig a Világegyetem zártságának kérdése a következőképpen jelenik meg: két tökéletesen elszigetelt jelenségkört alkot-e a fizikai és a biológiai, tudati világ? Ha megfontoljuk, nem arról van szó, hogy itt két, egymástól teljesen különálló jelenségről van szó. Az élet nem a másvilágon zajlik, hanem itt, a fizikailag is vizsgálható világban. Nem arról van szó, hogy az élőlények fizikai teste szétválasztható és fizikailag elkülöníthető az élőlények mivoltától. Nem lehet fizikailag elkülöníteni azt, ami nem fizikai. Nem lehet a testet bezárni a kamrába, a lelket bezárni a fürdőszobába. És emberi mivoltunk legalapvetőbb ténye, hogy tudatunkkal képesek vagyunk irányítani viselkedésünket. Tehát a Világegyetem nem zárt rendszer, hanem nyitott, folyamatosan nyitott az élet és a tudat hatásai számára. Hogy ez milyen szintű és milyen mértékű, az mindig az anyagi feltételektől is függ, de a Világegyetem szempontjából még ezt a szempontot sem vetette fel eddig senki. De menjünk tovább, és a kérdés részletes feltárásig vizsgáljuk meg, mi lenne, ha a Világegyetem jó közelítéssel zárt rendszernek lenne tekinthető. Landau, a huszadik század egyik legjelentősebb fizikusa, Nobel-díjas, akinek „Elméleti fizika” Csillagászat 15/ könyve a világ sok országában, így Magyarországon is az egyetemi fizikusoktatás alapkönyve. E sorozat 5. kötetében (Statisztikus fizika I.) a 8. paragrafus az entrópia növekedésének törvényét tárgyalja. Ebben Landau azt írja: „Ha a statisztikus fizikát megpróbáljuk a zárt rendszernek tekintett világegyetemre alkalmazni,
87



az elmélet és a kísérlet között feltűnő ellentmondásra jutunk. A statisztikus fizika szerint a világnak teljes statisztikus egyensúlyban kellene lennie. Pontosabban, bármely tetszőlegesen nagy, de véges részének, melynek relaxációs (egyensúlyba jutáshoz szükséges) ideje véges, egyensúlyban kellene lennie. Már a mindennapi tapasztalat meggyőz bennünket arról, hogy a természet tulajdonságai egyáltalán nem hasonlítanak egy egyensúlyi rendszer tulajdonságaihoz, a csillagászati adatok pedig azt mutatják, hogy ugyanez áll fenn a világnak arra a hatalmas részére is, amit meg tudunk figyelni. A fenti ellentmondás feloldását az általános relativitáselmélet keretein belül lehet megkísérelni. A probléma lényege abban áll, hogy amikor a világegyetem nagy tartományait vizsgáljuk, a megfelelő gravitációs tereknek egyre nagyobb jelentősége van. Mint ismeretes, ezek a téridő metrika (a téridő mértékelméleti, görbültségi viszonyai) megváltozásai. A testek statisztikus tulajdonságainak vizsgálatakor a téridő metrikus tulajdonságait bizonyos értelemben „külső feltételeknek” tekinthetjük, amelyek között ezek a testek találhatók. Az az állítás azonban, hogy egy zárt rendszer elegendően hosszú idő után egyensúlyi állapotba jut, nyilvánvalóan csak állandó külső feltételek között levő rendszerekre vonatkozik. A világ általános kozmikus tágulása azonban azt jelenti, hogy metrikája lényegesen függ az időtől, így az adott esetben a „külső feltételek” semmi esetre sem maradnak állandóak. Ezzel kapcsolatban fontos megjegyezni, hogy magát a gravitációs teret nem tekinthetjük a zárt rendszer részének, mivel ebben az esetben, melyek, mint láttuk, a statisztikus fizika alapját képezik, egyszerűen (jelentés nélkül) azonosságokká válnának. Ennek következtében az általános relativitáselméletben a világ egészét nem tekinthetjük zárt rendszernek, hanem olyan rendszernek, amely változó gravitációs térben van → ebben az esetben az entrópia növekedés törvényének alkalmazása nem foglalja magában a statisztikus egyensúly szükségességét.” Világos tehát, hogy nemcsak az elektromágneses tér, de a változó gravitációs erőtér is megbontja a világ zártságát, képes a hő-tétel érvényét korlátozni, és így a hő-tétel nem alkalmazható a Világegyetem egészére. Nem is kell ehhez az általános relativitáselmélet, hiszen tudjuk, hogy a gravitáció valójában nem más, mint a mágneses vonzáshoz hasonló szervezőerő: a gravitáció nem elkeveri, hanem összehozza a részecskéket, és éppen ezért tömegvonzás néven ismeretes. Landau azonban még tovább megy. „Az entrópia növekedés törvénye fizikai alapjainak megértésében azonban más nehézségek is felmerülnek. Amikor megfogalmaztuk az entrópia növekedés törvényét, egy meghatározott időpontban magadott makroszkopikus állapot legvalószínűbb következményeiről beszéltünk. Ez az állapot azonban maga is egy másik állapotból keletkezett valamely, a természetben végbemenő folyamat eredményeként... Az idő két irányára vonatkozó szimmetria (a fizika törvényei a múltból a jövő felé tekintve éppúgy teljesülnek, mint a jövőből a múltba tekintve) azt jelenti, hogy bármely állapot maga is igen nagy valószínűséggel egy nagyobb entrópiájú állapotból keletkezett. Más szavakkal, igen nagy a valószínűsége annak, hogy a t=t0 (az adott) időpontban az entrópiának minimuma van az idő függvényében... Az entrópia növekedés törvényének ez a megfogalmazása az, amelyet a természetben minden ténylegesen végbemenő folyamat alátámaszt.” Itt egyszerűen arról van szó, hogy a természetben létező rendszerek NEM zárt rendszerek, és ezért bennük éppen úgy előállhat az entrópia csökkenése, mint növekedése. Más szavakkal: a hő-tétel a természetnek csak bizonyos, jó közelítéssel zárt rendszereire érvényes, és a csillagok világa nem tekinthető olyan rendszernek, amelyben a rendezetlenség növekedik. Ha felnézünk az égre, tényleg nem rendezetlenséget látunk: a Tejút éppen olyan rendezettséget jelent, mint a Tejutat tartalmazó galaxishalmaz, és a még átfogóbb szuperhalmazok. És még valami: a természettörvények maguk is egy határozott rendet, szervezőtevékenységet jeleznek.
A Világegyetem energetikai szabályozása
A newtoni mechanikában az energia a mozgó testek tulajdonsága, mozgásváltozási, átváltozási, munkavégző képessége. A fifika energia-fogalma a mennyiségileg jellemezhető, mozgásállapot-változásban jelentkező képesség, a mozgásformák egymásba átalakulásának, átváltozásának képessége. Az energia-megmaradás törvénye később a mechanikán túl egyetemes érvényt szerzett a tudományban, kiterjedt a hőtanra, az elektromágnesességre és a fizika (és kémia) egészére. De honnan ered az energia? Mitől képesek a testek megváltoztatni mozgásukat? Mitől képesek a testek arra, hogy egyszer csak átalakuljanak? Mitől képesek a testek átváltozásra, metamorfózisra? A kérdés nyitott, de a válasz összefügg az élet kozmikus jelenlétével, a szervetlen világ szervessé átváltozási képességével, az élet és a tudat megjelenésével. Freeman Dyson, a princetoni egyetem fizikaprofesszora egy 1971-ben megjelent tanulmányában megvizsgálta az energia mozgását a Világegyetem léptékében. A Kozmosz különféle energiaformákat tartalmaz: például gravitációs, a hő-, a fény-, és a magenergiát. Az élet kialakulásában és fenntartásában nagy szerepet játszó kémiai szabadenergia a Világegyetemben
88



valószínűleg nem játszik lényeges szerepet – írja Dyson. Az Univerzumban a fizikai energia túlnyomó részét a gravitáció képviseli. Minden a világűrben található test rendelkezik gravitációs energiával, amely felszabadítható, átalakítható hőenergiává és fénnyé, ha a testek összehúzódnak. A hőtan törvényei szerint minden energiamennyiséghez tartozik egy számszerűen jellemezhető mennyiség, a rendezetlenség, szakszóval az entrópia. A hőtan második főtétele kimondja, hogy a hőenergia csak a rendezetlenség növekedésének irányba folyhat. Dyson a különböző energiafajtákat a hőtani megközelítésben entrópiájuk szerint rendezte.
Energiaforma Egységnyi energiára jutó entrópia Gravitáció 0 Forgási energia 0 Pályamozgás 0 Magreakciók 0.000001 A csillagok belső hője 0,001 Napfény 1 Kémiai reakciók 1-10 Földi veszteségi hő 10-100 Kozmikus háttérsugárzás 1 000 000
A táblázat adatainak értelmezéséhez arra gondolhatunk, hogy a csillagok gravitációja nem mikroszkópos mennyiség, és így az atomi rendezetlenséget nem változtatja meg, tehát az entrópia ebben a megközelítésben nullának vehető. Ha úgy gondolkodunk, hogy a gravitáció jellemzően az égitesteket egymás felé vonzza, akkor a makroszkopikus rend egy összehúzódáskor nő, tehát a makroszkopikus rendezettség nőhet, a makroszkopikus gravitációs entrópia negatív is lehet. Általában azt mondhatjuk, hogy ahogy az energia koncentráltsága csökken, úgy nő az entrópia. A magenergia felszabadulásakor keletkező gamma-sugarak energiája nagyobb (tehát entrópiája kisebb), mint a kifelé szállítódó röntgensugaraké (ez a csillagok belső hőjét jellemzi), a napfény energiája a 6000 K fokos hőmérséklet miatt még kevésbé koncentrált, de még mindig jobban, mint az égő fáé (kémiai energia), amelynek hőmérséklete pár száz fok. A földi veszteségi hő jellemzően (például testünk által leadott hő) az alacsonyabb hőmérséklet miatt (testünknél 36 oC) az infravörös sugárzás tartományába esik, a kozmikus háttérsugárzás hőmérséklete mind közül a legalacsonyabb, mindössze 2.3 K, azaz, -270 oC. a gravitációs energia ebben az „érdem szerinti” rendezésében a legmagasabb. Ezzel függ össze, hogy a vízi erőművek közel száz százalékos hatásfokkal alakítják át a víz gravitációs energiáját elektromossággá, és ezt a hatékonyságot semmilyen kémiai vagy nukleáris erőmű nem tudja megközelíteni. A hőtan a gravitációs energia mozgási-, hő- és fényenergia alakulását, leértékelődését jelöli ki a kozmikus testek világában. Dyson felveti a kérdést: hogyan lehetséges, hogy akkor az Univerzum 10 milliárd éves fejlődése után még mindig a gravitációs, „magas értékű” energia képviseli a kozmikus energia túlnyomó részét? Mivel a nagytömegű testek hajlamosak az összehúzódásra, miért nem húzódtak össze mind, és alakították át energiájukat hővé és fénnyé? Ha az Univerzum egyirányú útra kényszerül a végső hőhalál felé, ahogy azt a fizika tanítja, akkor hogyan képes ezt a hőhalált ilyen felfoghatatlanul hosszú időn át késleltetni? Ezeket a kérdéseket nem könnyű megválaszolni. Minél tovább megyünk a válaszban, annál figyelemreméltóbb és paradoxabb a Kozmosz önfenntartási képessége. Ez persze nem véletlen, ha a Világegyetem élő természetének bizonyítékaira gondolunk. A Világegyetem stabilitását nem egy-két tényező, hanem egy sorozat, látszólag véletlen „felfüggesztés” okozza. A felfüggesztés alatt Dyson egy olyan akadályt ért, ami az Univerzum szerkezetének egyes számszerű tulajdonságaiból ered, ami feltartóztatja az energia lefokozódásának egyébként törvényszerűen bekövetkező folyamatát. Az Univerzum ős-szövetébe épült első számú felfüggesztés a sűrűség általi. Minél ritkább egy test, annál tovább tart, amíg tisztán gravitációs ereje hatására ponttá húzódhatna össze. A világ rendkívül alacsony sűrűsége miatt a gravitációs összehúzódási ideje 100 milliárd év. Ez a világ az ősrobbanás elmélete által valószínűnek tartott életkoránál, a 10 milliárd évnél tízszer nagyobb idő. Ha a világ sűrűsége az 1 atom/cm3-nél tízszer nagyobb lenne, akkor mi éppen a világrohamos összezuhanását élhetnénk át, ha más „felfüggesztés” nem szól közbe. A Tejútrendszer átlagos sűrűsége a világénak mintegy milliószorosa. Ezért már rég össze kellett volna húzódnia pont-méretűvé, ha más felfüggesztő tényező ezt nem akadályozta volna meg. A mi létünk megköveteli ilyen felfüggesztő tényező létezését. A sűrűség-akadály mellett további felfüggesztést okoz a forgás-akadály. Minden olyan test, ami gyorsan forog, biztosítva áll a gravitációs összeomlással szemben. A forgáskor keletkező erő képes ellensúlyozni a gravitációs összehúzó erő hatását. Ez a forgási erő tartja fenn a Tejútrendszert az összehúzódás ellenében. De a forgási akadály
89



sem jelent örök időkre szóló biztosítékot. A belső energiaveszteségek, az árapályerő okozta súrlódás miatt a Föld is idővel beleesne a Napba. Egy újabb felfüggesztést jelent a magenergia felszabadulása. A hidrogén héliummá alakulása magenergiát szabadít fel, és a megnövekedett hőmérséklet miatt megnő a nyomás a csillagok belsejében, és így ellen tudnak állni a gravitáció összehúzó hatásának. Ha a hidrogén kifogy a Napból, a Nap magja összehúzódik, és előbb vörös óriás, majd fehér törpe csillag lesz belőle. A magenergia így olyan érzékenyen illesztet szabályozó, amely képes elhalasztani az gravitációs összeomlást tízmilliárd évvel. De miért égeti a Nap a hidrogént ennyire lassan, miért nem használja fel az egészet egyszerre? A fő különbség abban áll a Nap és a hidrogénbomba közt, hogy a Napban a hidrogén egy protont tartalmazó változata (izotópja) az uralkodó, a hidrogénbombában a nehéz hidrogén, ami egy neutront is tartalmaz. A nehéz hidrogén az erős kölcsönhatásban gyorsan fel tudja szabadítani a magenergiát, a könnyű hidrogén viszont csak gyenge kölcsönhatásban képes erre, és ez milliárdszor lassabb. Ez a gyenge kölcsönhatás-akadály teszi a földi normál hidrogént nehezen felhasználható energiaforrássá. Ha ez az akadály nem létezne, akkor a Nap egy másodperc élettartamú lenne, a földi óceánok vizében lévő hidrogén erősen robbanékony lenne, sőt, az ősrobbanást sem élhetné túl a hidrogén legnagyobb része, és a világ főleg héliumból állna. Ha még részletesebben megvizsgáljuk a gyenge kölcsönhatás-fék szükségességének elméleti érveit, az élet lehetségessége még inkább gondviselésszerű. Ez a fék érzékenyen függ attól, hogy nem létezik a héliumnak (a két protont és két neutront tartalmazó normál változata mellett) kettes izotópja (vagyis amiben nincsenek neutronok). Ha néhány százalékkal erősebb lenne az erős kölcsönhatás, akkor a hélium-2 stabil lenne, és akkor a hidrogén robbanásszerűen égne el a Napban pár másodperc alatt. Így tehát a gyenge és erős kölcsönhatás beállításában működő tényező gondoskodott arról, hogy ez a pár százalékos különbség fennálljon. Újabb féket jelent a kozmikus sugárzás elleni védelem. A Világegyetemben sok helyen meglazulnak ugyanis a fékek. A flerkitörések mellett ilyen robbanásos jelenség a nóvák, szupernóvák és hipernóvák kitörése, a gamma-sugár kitörések, a galaxismagok robbanásai, a kvazárok, pulzárok. Ezek rendkívüli energiájú részecskéket dobnak ki magukból a kozmikus űrbe. A kozmikus sugárzás a Világegyetemben ugyanannyi energiát képvisel, mint az összes csillag együttes fényereje. Védelmet a kozmikus sugárzással szemben elsősorban a Világegyetem óriási méretei jelentenek, mert így útközben lecsökken a sugárzás ereje. Újabb féket jelent az anyag sugárzás-elnyelő képessége (opacitása) – emiatt tart több százezer évig, amíg a Nap magjából a fény kijut a fotoszféráig. Ha ez az opacitás-fék nem létezne, a Föld ma nem lehetne folyékony. Sőt geológiai tevékenység – kontinens-vándorlás, földrengés, vulkánosság, hegyképződés – nem létezhetne. Honnan ered a Világegyetem ilyen érzékeny, rendkívül körültekintő, az életet és a tudatot ilyen otthonossággal fogadó, baráti természete? Ezzel a kérdéssel előbb-utóbb szembe kell néznie a csillagászatnak.
A gravitáció anyagisága
A mindennapi életben előforduló legalapvetőbb fizikai kölcsönhatások a tömegvonzás és az elektromágnesesség. Mindkét kölcsönhatás távolhatás abban az értelemben, hogy minden test tömegvonzásának hatása elér a világ végéig, pontosabban, a távolság növekedésével hatása négyzetesen csökken, tehát egyszerűen nem tűnik el, bármilyen nagy véges távolságban is értéke véges. Az elektromosság a gravitációnál is 40 nagyságrenddel erősebb, viszont a kétfajta pozitív és negatív töltések ellentétes hatásúak, és kiolthatják egymást. A kérdés az: mi okozza a tömegvonzás és az elektromágnesesség jelenségét? Kepler volt az első modern természettudós. Munkássága két világ érzékeléséből született: a középkor természettudományos szemléletéből, amely jórészt a vallási hittételek uralmát jelentette, és egy olyan szemléletből, amely a megértés mélyebb és alaposabb birodalmába nyújtott bepillantást. Ebből a Kepler által megsejtett új tudás-világrészből formálódott lassan az újkor tudományának világképe. Eközben az újkori tudomány kontinense lassan egyre messzebb hajózott a Kepler által meglátott tudás-világrészből, olyan messze, hogy a Kepler által még egymással átfedésben lévő régi és új világkép mára már két egymásról mit sem tudó, távoli világrésszé sodródott. Ha meg akarjuk ismerni a tudás teljesebb világrészeit, el kell induljunk a kepleri tudás-világrész felé. A két tudásvilágrész, a középkoré és az újkoré között, törésvonaluk megengedi, hogy mélyebb, átfogóbb igazságföldrész bolygójának kozmikus rendjébe pillantsunk. Kepler a Naprendszert mozgató tényezőt szerette volna megismerni. „Jóllehet maga a napfény nem lehet a mozgató hatóval azonos... talán egyfajta járművet, vagy eszközt képez, amit ez
90



a ható felhasznál... A következő megfontolások azonban ennek ellentmondani látszanak. Először is: a fény nem jut el az árnyékban maradt terekbe, ha tehát a mozgató ható a fény segítségével terjedne, a sötétség mozdulatlanságra kárhoztatná a bolygókat... Ez a ható éppúgy jelen van a legtávolabbi bolygóknál, mint a közelebbieknél, s ebből az következik, hogy a forrásától megtett hosszú út során erejéből mit sem veszít, s belőle semmi szét nem szóródik. Ez a kisugárzás éppoly anyagtalan, mint a fény, ám nem jellemzi a távolsággal való gyengülés, mint például az illatok kipárolgását, az izzó kályhából áradó hőt, vagy hasonlókat, ahol a sugárzás vagy pára betölti a közbenső teret is. Arra kell tehát következtetnünk, hogy amiként a Földön mindent megvilágító fény a Nap testében izzó tűz nem anyagi változata, azonképpen ez a bolygókat markában tartó és hordozó erő is a Napban székelő ható anyagtalan megjelenése; s minden mozgás a világon tőle származik. Ez az erőfajta, amint a fénynek nevezett erőfajta is... nem tekinthető olyasvalaminek, ami kiterjed forrása és az általa mozgatott bolygó közötti térben, hanem csak olyasminek, amit a bolygó kivon abból a térrészből, amelyet elfoglal... szétterjed a Világmindenségben... de sehol sem tapasztalható, s csak ott érvényesül, ahol akad mozgásra bírható test – például egy bolygó. A válasz minderre: a mozgató ható nem anyagi természetű, de anyagra, mozgatható bolygótestre irányul.” Vessük össze a tömegvonzást előidéző ható és az elektromos teret előidéző potenciál tulajdonságait! F. Neumann, a múlt század egyik nagy fizikusa szerint a lehető legnagyobb különbség áll fenn az elektromos potenciál átvivése és a fény terjedése között. 1. A fényes test minden irányban bocsátja ki fényét. A kibocsátott fény erőssége egyedül a fénylő testtől magától függ, és nem függ a megvilágított test jelenlététől. Az elektromos töltés által előreküldött potenciál viszont (matematikai alakja ee’/r, ahol e a kibocsátó, e’ a fényt elnyelő részecske elektromos töltése, r pedig kettejük távolsága a kibocsátás pillanatában) nemcsak a kibocsátó részecske, hanem a fényt kapó részecske töltésétől is függ. Ráadásul a kettőjük közti távolságot a kibocsátás pillanatában kell figyelembe venni! Vagyis a potenciál közvetlen távolbahatást biztosít. 2. a fény esetében a fény erőssége csökken a kibocsátó részecskétől távolodva, az idő növekedtével. Fordítva, a potenciál értéke egyáltalán nem függ az időtől. 3. a megvilágított test által elnyelt fény rendszerint csak egy töredéke a kibocsátott, valamint a ráeső fénynek. Fordítva, a vonzott töltés által felfogott potenciál értéke azonos a hozzá érkező értékkel. 4. a fény sebessége állandó az éterhez, vagy a térhez viszonyítva. Fordítva, a potenciál átvitelének sebessége a kibocsátó részecske a kibocsátás pillanatában vett sebességéhez képest állandó. Az összevetés eredménye: a gravitációs ható és az elektromos potenciál mindkettő célirányos, az anyagra irányul, a köztes téren nincs jelen, ott nem gyengül, a hatást felfogó test ugyanakkora hatást fog fel, mint amekkorát a ható kibocsátott. A hatás nem függ attól, sem, hány test fogja fel: a Földre ható gravitációs erő független attól, hogy hány bolygó van a Naprendszerben, míg a fény esetében minél több anyag található útközben, annál több fényt nyel el, és annál kevesebb érkezik a megvilágítandó testhez. Napfogyatkozáskor például a Nap fénye a Földön teljesen kioltódik, míg a gravitációs hatása egyáltalán nem (sőt, egyes kísérleti eredmények szerint: hirtelen megnő!). Ha meggondoljuk, hogy a ható által kibocsátott hatás (mm’/r) a kibocsátás pillanatában a céltárgy a hatást befogadó test) tömegének és távolságának megfelelő, akkor beláthatjuk, hogy itt nem fényszerű jelenségről van szó. A hatás az időben sem csökken. A fényt kibocsátó Nap a fény kibocsátásával energiát veszít. A gravitációs hatást kibocsátó Nap, bár a bolygók mozgása óriási munkát végez, pusztán gravitációs hatásának kibocsátása miatt Nem szenved energiaveszteséget. Hasonlóan ahhoz, hogy az elektromos töltés, az elektron is érezteti hatását potenciálja kibocsátásával, elektromos tere és töltése (hatása) viszont nem veszít erősségéből. Ha a gravitációs hatás maga anyagi természetű lenne (pl. valós energiával rendelkező elemi részecskék, gravitonok kisugárzásával járna), akkor a Nap gravitációs hatásának időben csökkennie kellene, és ezt a csökkenést a Nap gravitációs hatásának ismeretében ki is lehetne számítani. Hasonlóan a fekete lyuk attól fekete, hogy a belőle kiinduló fény pályáját is képes visszairányítani. Ennek oka, hogy a fény anyagi jelenség, a fény részecskéinek, a fotonoknak tömegük van, tehát a fény kibocsátását úgy kell elképzelni, mint ami hasonló az ágyúgolyó kilövéséhez. És mivel az ágyúgolyót a Föld előbb-utóbb visszatéríti, a Föld az ágyúgolyóra nézve „fekete lyuk”, mert a Föld tömegvonzása nem engedi elszökni a szökési sebesség alatti sebességgel kilőtt ágyúgolyókat. Az ágyúgolyókat azért lövik ki, hogy visszahulljanak a földre, az ágyúgolyó nem képes a levegőben maradni, mint a Hold, nem képes elszökni a Földtől. Ha most visszatérünk a fekete lyukra, vizsgáljuk meg ismét a fény-gravitációs hatás párhuzamosságát. Ha a gravitáció anyagi jelenség lenne, akkor a gravitonok, a gravitáció hordozó anyagi részecskéi, energiával, tömeggel rendelkeznének, tehát ennek
91



megfelelő tömegük lenne. És mivel a fénysebességnél gyorsabban anyagi részecske a relativitáselmélet szerint nem haladhat, ezért a gravitonok kilövése is legfeljebb fénysebességgel törtéhet. De akkor a fekete lyuknak a gravitonok pályáját éppúgy vissza kéne hajlítania, ahogy a fotonokét visszatéríti, ahogy a Föld visszatéríti az ágyúgolyókat. Ha pedig a gravitonok hordozzák a gravitációs hatást, és őket – ha anyagi természetűek – a fekete lyuk visszatéríti, akkor a fekete lyuk elnyeli saját gravitációs hatását is, tehát NEM figyelhetjük meg a fekete lyuk semmiféle gravitációs hatását a környezetében! Így a fekete lyuk mindenféle anyagi hatása elnyelődik önmagában, és így a fekete lyuk semmiféle anyagi rendszerrel nem tud anyagilag kölcsönhatni, azaz: a fekete lyuk nem létezhet. Az érvelésből kibújni és a fekete lyukból kijutni csak másfajta hatás lehet képes. Meg kell érteni, hogy ez a gravitációs hatás kiáradás alapvetően különbözik az anyagi, részecske-jellegű hatások kiáradásától. A hatás kiáradása nem csökkenti le a hatást kibocsátó ható hatóképességét! Ha a „hatás” szó helyébe „anyagi tényezőt” illesztünk, hogy fényt derítsünk erre az évszázadok óta homályba burkolt rejtélyre, akkor világos, hogy a „hatás” „anyagi tényezőként” értelmezése azt jelentené: „az anyag kiáradása nem csökkenti le az anyagot kibocsátó tényező anyagmennyiségét”, más szavakkal: bármennyi " „anyag" áramoljon is ki az " „anyag-raktárból" ugyanannyi anyag marad a raktárban. ezzel a lépéssel fényt derítettem a "„ható" legfigyelemreméltóbb tulajdonságára: hogy a ható anyagisága a szokásos értelemben nem anyagi természetű! az anyag legalapvetőbb törvénye ugyanis éppen az anyagmegmaradás törvénye. olyan anyag, amiből bármennyi is fogy el, mennyisége nem változik, egyfajta örökmozgóra adhatna módot: az anyagnak ugyanis energia feleltethető meg, és így a kifogyhatatlan anyagforrás kifogyhatatlan energiaforrásként lenne üzemeltethető, és egy elektronból kiáramló hatással örökké üzemeltetni lehetne a fél Világmindenséget. a tömegvonzást gyakorló ható tehát nem anyagi természetű! azt ugyan nem mondhatjuk, hogy szellemi természetű, mert ehhez meg kellene adni a szellem viselkedésének alaptörvényét. ha a szellem működésének tudományos alaptörvénye az anyagétól eltérően éppen a „megmaradás" helyett a "megsokszorozódás", akkor a tömegvonzás ható-ját tudományos érvénnyel szelleminek kell tartanunk! Mindenesetre, itt egy furcsa szellemiségre bukkantunk: olyan szellemiségre, amely önfenntartó, egyben kiáramló, és egyben fizikai törvényeket hordozó szellemiségről van szó! Ugyanakkor meg kell állapítanunk, hogy ez a ható más szempontból mégis rendelkezik egyfajta „megmaradással”: hiszen bármennyi hatást is fejt ki, hatóereje „megmarad”, és pontosan marad meg. Másrészt, a gravitációs hatás a távolsággal csökken, még akkor is, ha ez nem a gravitáció „terjedése” miatt, hiszen az elektromos és gravitációs hatóképesség (szakszóval: a potenciál) nem „terjed”, hanem „ott terem”, hiszen képlete ee’/r, illetve mm’/r, ahol az ‘r’ a kibocsátás pillanatában fennálló távolságot jelenti a hatást kibocsátó és az azt érzékelő test között. A potenciálok matematikai leírhatósága tehát nem jelent feltétlenül a szokásos értelemben anyagiságot. Ezt a tényt már Kepler és Newton is megsejtette. Kepler annak is tudatában volt, hogy ennek a hatónak úgy kell kifejtenie hatását, hogy ebben a bolygóknak is tevékeny szerepet kell vállalniuk (Astronomia Nova, 1609). A bolygókra hárul ugyanis, hogy felfogják űrbeli helyzetüket, és mozgásukat ennek megfelelően alakítsák. A bolygók felfogó képessége és mozgásalakító képessége azonban bármennyire is értelemszerű, a helyzetnek megfelelő öntevékenységet jelent, nem igényli se a földi élővilágban megismert lélek, se efféle tudat meglétét. Ezek – Kepler szavaival – olyan intelligenciák, amelyek nem rendelkeznek szabad akarattal, amelyek semmilyen módon nem különülnek el a mozgatott égitestektől, sőt azonosak és egyek velük, és Kepler számára még nem volt „ismert”, hogy a leeső kő leeséséért a Newton-féle gravitációs törvény „felelős”. Sőt, ha ismerte volna a Newton-féle törvényt, akkor is megkérdezte volna: miféle ható a felelős a gravitációs törvény fenntartásáért? Ahhoz, hogy egy bolygó egy fizikai törvényt kövessen, belátásra van szüksége, meg kell tudnia különböztetni a törvényszerű viselkedést a törvénytől eltérő viselkedéstől. Ebben a „középkori” felfogásban így mélyreható igazság rejlik, amit a későbbi „modern kor” már eltemetett, és nem akar ismerni többé. Newton ugyanis 1693-bana következő levelet intézte Richard Bentleyhez: „Felfoghatatlan, hogy az élettelen és alantas (brute, brutális) anyag, anélkül, hogy valami anyagtalan tényező közvetítené számára, képes lenne egy olyan anyagra hatást gyakorolni, amellyel nem érintkezik pedig ezt kéne tennie, ha a gravitáció az epikuroszi értelemben az anyag lényegi és veleszületett tulajdonsága lenne. Ez az egyik érvem, hogy miért kérem Önt, ne tulajdonítsa nekem a „veleszületett” gravitáció nézetét. Hogy a gravitáció veleszületett, belső és lényegi tulajdonsága lenne az anyagnak úgy, hogy az egyik test a másikra az űrön keresztül bármi más közvetítése nélkül hatást gyakorolhasson, és ez az űr képes legyen átvinni a hatást és az erőt az egyik testről a másikra – ez számomra olyan abszurditás, hogy azt hiszem, nincs olyan ember, akinek filozófiai ügyekben kompetens gondolkodási képessége van, ebbe bármikor is beleeshetne. A gravitációt egy meghatározott törvény szerint ható tényező folyamatos tevékenysége kell okozza: de hogy ez a tényező anyagi vagy nem anyagi, ezt az olvasóm vizsgálatainak eredményére bízom.”
92



Ezt a vizsgálatot azóta – Newton felkérésnek szellemében – magam is igyekeztem elvégezni, s az általam kapott eredmény elvezetett a szellemi hatás-növekedés elvének a fizika világában való tevékenykedésének felismeréséhez. Mintha először rajzolódnának ki az anyagi és a szellemi világ tudományos felfogásának körvonalai.
A természeti világmodell
Miért születtünk és miért élünk? Kétségtelen, hogy bennünket, és általában az embert a Világegyetem hozott létre, a Természet, az élővilág teremtett meg. A Világegyetem szervező ereje, mint elsődleges anya-öl, mint szülő elme, fogant meg az ember megszületéséért. A Természet maga ennek a kozmikus elmének a kiteljesedése, káprázatosan gazdag és tovább gazdagodó folyamata. Az élővilág Közös Tudatmezeje hozta létre az emberiséget, hogy lélekkel és szellemmel tovább gazdagítsa és kiteljesítse az élet világát. Az emberiség mágikus korának bukása után létrejöttek a különböző kultúrájú, szellemiségű kultúrkörök, népcsoportok, nemzetek, olyan kultúrkörök, amelyek az emberiség őshagyományait, ősi kozmikus kultúráját, csillaghitét, természetvallását, az emberi értelemre építő hagyományait, az emberiség természeti rendeltetését különböző módon képviselték. A kultúra, az emberi élet szellemi mivoltának képviselete természetszerűleg egyfajta közösségi élet megteremtését igényelte. A közösségek feladata az élet kérdéseinek felvetése és megválaszolása, a tudás átadása és továbbfejlesztése, az élet céljának betöltése volt. Csak akkor lehetünk teljes emberi lények, ha élünk a bennünket átfogóbb közösséghez, a nemzethez, az emberiséghez, az élővilághoz és a Világegyetemhez kötő összefüggésekkel. A Világegyetem az ember számára ebből az öt fő létkörből áll: Világegyetem, élővilág, emberiség, nemzet, személy. Egy természetes világ modellje áll elénk ezzel az öt fő létkörrel. Igaz, hogy létezik még létkör a személyen belül is, a belső tudatvilágban, és a belső biológiai világban, mint a sejtek, az atomok, az erőterek, de számunkra, mint egységes rendszer számára most a bennünket átfogóbb rendszerbe ölelő összefüggések érdekelnek. Ez a természetes világmodell kulcs-szerepet játszik egyéni és közösségi életünkben, akár felismerjük, akár nem. Ezek a létkörök alkotják azt a természeti folyamatot, amely megteremtette az emberi személyiség alapjait. A természeti létkörök ebben az egymásba ágyazottságban mindannyian elvi és lényegi fontosságúak. Világos, hogy nem vizsgálhatjuk meg az Embert a Világegyetem nélkül, ha nem akarjuk szem elől téveszteni az Ember végső mozgatórugóját, a Kozmoszban megnyilvánuló szervezőerőt. A Világegyetem vizsgálata nélkül az ember elveszti végső talaját, és életét egysíkúvá, kozmikus vonatkozása vesztetté, alkalmazottá teszi egy világvesztett, világtalan életben. A Természet, az élővilág ismerete ma már ugyan elsősorban gyermekeink számára bír valóságos varázslatos hatással és így az elme fejlődésében tölt be nélkülözhetetlen szerepet. A növény- és állatvilág személyes ismerete nélkül, sőt tudati, közvetett ismerete nélkül az ember élő, tudati mivoltától lényegében különböző, élettelen-tudattalan világba helyezte életét, és ezzel élethosszig tartó sivárságba taszítja, szellemi-lelki sivatagosodásra ítéli életét. A nemzet léte hasonlóan elengedhetetlenül fontos az ember szellemi látóköre számára. A közös tudati erőterek közül Durkheim a nemzeti tudati erőteret találja meghatározónak. A nemzet annak a nyelvnek hordozója, melynek segítségével legszemélyesebb gondolatainkat megfogalmazzuk. A nyelv fogalmai, ezek jelentésudvarai olyan tudatos és tudattalanba merült gondolatokat hordoznak, amelyek szellemiségünk, szellemi akaratunk lényeges meghatározói. A nemzet annak a kultúrának megteremtője, hordozója és továbbvivője, amelyben szellemiségünk kibontakozik. A nemzet eredetileg egy szerves közösséget jelentett, amely közvetlenül a személyes részvétellel létrehozott közösségeken alapult, amely ezeknek a közösségeknek társadalmiasult formája. A nemzet az a közösség, amely képes tovább éltetni azt a valamit, ami fennmarad bennünk életünk végén. Ha életünknek olyan értelmet akarunk adni, amely túlnyúlik személyes életünkön, ez életünk szellemi meghosszabbítását jelenti. És mivel szellemiségünk adja életünk legfontosabb, legszemélyesebb, leglényegesebb magját, ezért szellemi túlélésünk lényegében valóságos túlélést jelent. Szellemi túlélésünk, halhatatlanságunk legfontosabb pillére és biztosítéka tehát a nemzet. A nemzet szerepe szellemi életünkben közvetlenül és a legszemélyesebben érvényesül. Ha erről nem veszünk tudomást, életünket, szellemiségünket mi magunk ítéljük gyors elsorvadásra, idő előtti halálra, mások előli bezárkózásra. A nemzet léte azonban nemcsak puszta terepet biztosít tetteink, szellemiségünk, emlékünk fennmaradásához, hanem egyben irányt is ad szellemiségünk kibontakozására. Ha a nemzet az egyedüli, amely szellemi kibontakozásunk esetén biztosíthatja szellemiségünk halhatatlanságát, akkor szellemiségünknek egy olyan központi fókusza kell legyen, amelyre szellemiségünk, mint lényegi tényezőre irányul. Szellemiségünk rendeltetése ennek a
93



szellemiséget továbbvivő tényezőnek, a nemzetnek fenntartása és továbbfejlesztése, továbbvitele továbbvitele a Természet, a Világegyetem kiteljesedése felé. A természetes világmodell egyfajta világképlet, amelyen mindig lemérhetjük személyes életünk, szellemiségünk alakulását. Ahogy a nemzet képes szellemiségünk irányultságának természetes irányát kijelölni, úgy a Természet megnyilvánulásai képesek szellemiségünk irányultságát egy még átfogóbb összefüggésrendszerre megnyitni. Szellemiségünk kibontakozásának végső színtere a Világegyetem végső titkainak feltárása. És mivel ezek a természetes létkörök mind természetesek, ezért szellemiségük iránya mind egybeesik az egész, átfogó Természet egységes szellemiségének irányával. A természetes nemzetfogalom a nemzetet, mint szerves élőlényt fogja fel, amely az élővilág egy fontos, életfontosságú szerveként jött létre, és ennek a természetes szellemiségnek kiteljesítésére hivatott. Ahogy személyes életünk csak a nemzet életébe épülve, annak kiteljesítésében kaphat értelmet, úgy a nemzet élete csak az élővilág, a Világegyetem szellemiségének kiteljesítésében érheti el rendeltetésének valóra váltását. Mindnyájan vágyunk arra, hogy önálló, boldog életet élhessünk. A mai világban azonban ez egyre nehezebb. Mit tegyünk, mit tehetünk? Ha egy emberi cselekedetet végrehajtasz, ha egy emberi érzést átélsz, már teszel valamit természetes életedért. Valamit tenned kell, hogy emberibb lehess, mint kutyaként pénzpórázra fogott, nyers testiségbe züllött robotemberek. Hogy lehetnek napjaid különbek, mint az érthetetlen célú fogaskerékbe préselt gép-emberi sors, mint azoké, akiknek választottja a válogatás nélkül mindent eltaposó moloch. Hol jön egy fogaskerék-műtudós, egy falanxter-sportoló az emberi, természetes élethez? Hogyan adhatja magát egy tudós egy szemellenző életen át tartó önkéntes viselésének, a fogaskerék előtte ismeretlen céljai szolgálatának? Hogyan elégedhet meg egy sportoló azzal, hogy egész életét, szellemiségét, látókörét egy külsődlegesen előírt edzéstervnek, élet-tervnek rendelje alá? Mert sajnos, egyre többen vannak ilyenek. Hol vesztették el a természetes életet azok, akik a mai világsanyargatás keretei között csakis személyes sikereiket keresik, saját jövőjükkel, utódaik jövőjével se törődnek, és érzéketlenek saját sorsukra, saját emberi mivoltukra is? Miért rohannak látásukat vesztett emberek az életüket nyomorító kényszerek kiszolgálására? De még tudjuk, reméljük, hogy még mindannyiunkban és a vágy életünk jobbá, szebbé, különbbé, emberibbé tételére. Hogyan ismerjük fel a mindennapok egyre kíméletlenebb szorításában, mit tehetünk életünk egészéért? Ha a napi gondoknak, elvárásoknak sem tudunk egészében eleget tenni, hogyan tudnánk egy nagyobb célt elérni? Nem jelentené-e egy nagyobb cél kitűzése azt, hogy a gyakorlati életben, egy megoldatlan feladatnál nagyobbat vállalva még messzebb jutunk életünk jobbá tételétől? A valóság az, hogy életünk azért jutott olyan helyzetbe, hogy mindennapi feladataink túlságosan sok időnket és energiánkat köti le, mert kicsúszott a kezünkből életünk egészének irányítása. Mindennapi életünk alakulása életünk egészének függvénye. A mai nyugati társadalomban a szokásos munkaidő már régóta nem napi nyolc óra, mint egykor a régi időkben volt. A Kalahári sivatag peremvidékén élő természeti nép a nap nyolc óránál is kevesebbet fordít létfeltételei kialakítására. Táplálkozásának színvonala az amerikai Egészségügyi Minisztérium által megszabott kritériumok alapján mégis magasabb a jóléti állam mintájának kikiáltott Egyesült Államokbelinél. Az emberek egyre nagyobb igénybevétele már régen túlnőtt az egykori klasszikus kizsákmányoló társadalmakban elért foknál. Olyan állapotot értünk el, amit ma „fogyasztói társadalomnak” neveznek. Van ebben igazság, hiszen a fogyasztási javak valóban úgy növekednek, mintha az emberi élet egyetlen és minden mást maga alá gyűrő célja a fogyasztás lenne. Csakhogy ehhez hozzátartozik az igazság másik oldala is: a munka. Ha ehhez nem tesszük hozzá – ahogy a „fogyasztói társadalom” elnevezés teszi – az egyre növekvő munkaidőt, munka-intenzitást, akkor az elnevezés azt sugallja: ebben a fogyasztói társadalomban az emberek lényegében csak fogyasztanak, napjuk túlnyomórészt „fogyasztással” telik. Kérdés ugyan, hogy a fogyasztás, mint tevékenység, mennyiben meríti ki az emberi faj lényegét? Az olyan élet, amely a fogyasztásban merül ki, az állatvilágban is ismeretlen. Ilyen életet még a háziállatok, az ember igényeinek alávetett állatok között is alig találni: a macska, a kutya részben öntörvényű életet él, erős érzésekkel gazdái, fajtársai iránt. Talán csak egyedül a sertés, a disznó él igazán fogyasztói életet. Hogy mennyire kívánatos a tenyésztett és levágásra hizlalt, az élet örömeiből túlnyomórészt csak a fogyasztás örömeit ízlelő sertés-élet, mindenki maga eldöntheti. Lehet, hogy az a jóindulatú ember, aki puszta gyanútlanságból elfogadja a mai fogyasztói társadalom szokásait, mélyebbre süllyed a disznóvágásra szánt sertésnél is? Mindenesetre szembetűnő, hogy az idő felhasználása szerint a mai társadalomban nem a fogyasztói javak fogyasztása felé billen a mérleg, fordítva. A mai társadalom arra kényszerít bennünket, hogy időnk egyre nagyobb, túlnyomó részét az egyre növekvő intenzitású és időtartamú termelésre áldozzuk. Ha a fogyasztói javakat egyszerűen létfeltételeinknek tekintjük, akkor egy olyan társadalomban élünk, amely naponta 10-14-16 órát kényszerít bennünket puszta létfeltételeink megteremtésére. De mi az
94



értelme létfeltételeink megteremtésének, ha nem élhetünk ezekkel a feltételekkel? A gályarabok, a börtönben papírzacskókat hajtogató rabok sincsenek ilyen kíméletlen tempójú hajszára kényszerítve ott a munkaidőt alacsonyabban szabják meg. A feudális társadalom legnagyobb igazságtalanságai egyikének számított a papi tized leadása. Ma ezzel szemben jövedelmünk 40-80 százalékát adjuk le ismeretlen célra. Ez a társadalom tehát inkább tekinthető rabszolgatartó, mint fogyasztói társadalomnak. Hogyan tudjuk kivonni életünket a tevékenységünket mind inkább a maga uralma alá hajtó gazdasági erők egyre kíméletlenebb szorítása alól? Ez a lépés elkerülhetetlen – különben egész életünk azzal telik, hogy létfeltételeinket igyekszünk létrehozni, és arra már nem jut idő, hogy elkezdjünk élni. Mivel a társadalmat irányító erők világosan letették voksukat az egyre növekvő igénybevétel mellett, ezért csak magunkra, egymásra, élet-közösségeinkre, családunkra, a magyarságra, az emberiségre számíthatunk. Ezek a természetes közösségek azok, amelyek mellénk állhatnak életünk felszabadításában, és ezért ezek alaposabb megismerése elkerülhetetlen. Életünknek csak akkor adhatunk értelmet, ha életünk egészének alakítását saját kezünkbe vesszük. Ez nem jelenti szó szerint életünk egészét abban az értelemben, hogy életünk egészének minden pillanatára kiterjedjen. Az első lépések lehetnek csak aprók, önmagukban kisebbek, csak perspektívájuknak kell átfogónak, életünk egészére irányulónak lenniük. Hogyan gondolhatjuk el életünk egészét? Életünk egésze születésünktől halálunkig tart. Ahhoz, hogy életünk egészének magán túlmutató értelme lehessen, kell valamiféle tényező, amely ezt az értelmet hordozza, kiteljesíti. De mi van életünkön kívül? Van-e olyan tényező, amely képes továbbvinni egyéni életünk értelmét halálunk után is? Nyilvánvaló, hogy léteznek ilyen tényezők. Az ilyen tényezőket úgy hívják: embertársaink, utódaink. Utódaink testileg-szellemileg hordozhatják tovább az életünket jelentő tényezőket. Utódaink kivételével a többi emberrel halálunk után csak szellemiségünk tarthat fenn kapcsolatot. Szellemiségünk kapcsolatot tud tartani egykori személyes ismerőseinkkel. De szellemiségünk előbb-utóbb elenyészik, ha az egymásra következő nemzedékek egyre inkább csak közvetve lépnek szellemiségünkkel kapcsolatba, és ezt nem viszik maguk is tovább. Szellemiségünk fennmaradásának azonban végső soron az az egyetlen biztosítéka, ha bekapcsolódik egy átfogóbb közösség életébe. Az egyéni létünkön túlnyúló, átfogóbb közösségek léte tehát életünk értelmének legfőbb biztosítéka, pillére, és terepe egyben. Ebből az alapvető tényből viszont az következik, hogy életünk egésze akkor nyerheti el igazi értelmét, kiteljesedését, ha egy átfogóbb közösséget segít, táplál, szolgál, éltet. Világos, hogy ha létezik az életünk egészére jogot formáló, azt saját céljainak alávetni igyekvő erő, akkor az igyekezni fog ezeknek a közösségeknek összetartó erejét lefokozni, azt ijesztőnek, nem-kívánatosnak beállítani a szellemi fizikai munkájukkal fialó embersertések számára. Épp ennyire világos az is, hogy számunkra csakis életünk közösségi összetartó dimenziói jelenthetnek kiutat a fogyasztói társadalom állat-alatti perspektívájából. Az eddigiekben bemutattam, hogy tudatunknál mélyebb értelmek egész sora létezik a világon. A belső, mélyebb értelmek: a külvilág egészéből bennünket érő ingereket feldolgozó mélytudat; a személyiségünk lényegét életünk egésze számunkra megfogalmazó genetikus tudat; és a teremtő, a Világegyetemmel egy-kiterjedésű belső világfolyamat. A külső, átfogóbb értelmek: a közösségi, nemzeti tudat, az Emberiség Közös Tudatmezeje, az Élővilág Közös Tudatmezeje és a Világegyetem Közös Tudatmezeje. Mindezek az értelmek azonban, bármennyire is mélyebb és átfogóbb szerveződésűek, mint éber tudatunk, öntudatunk, lényegük szavakban megragadható, és így megismerhető. A korábbiakban megmutattam, hogy a természeti világmodell a nemzetet a Természet kifejeződéseként, folytatásaként állítja elénk. A természeti világmodellben a nemzet természetes közösségekből szervesen tevődik össze, hogy a fa tevődik össze rostjaiból. A természetes szerveződések olyan közösségeket jelentenek, amelyekben, bármely körülmények között is jöttek létre, az emberek természetes érdeklődése, belső, emberi kibontakozása, és életöröme, boldogságvágya, természeti lényegének megvalósulása, emberi értékeken alapuló közösség utáni vágya testesül meg. Az emberi közösség fő ismertetőjegyei: a közösség tagjai közös alapértékekkel, közös alapot jelentő érzésekkel, közös mozgató erőkkel rendelkeznek, amelyekért közös tevékenységet folytatnak. Így jellemző közösségi szerveződésekben az emberek saját örömükre, saját emberi kiteljesedésükre találnak a közösségben. Ezek a természetes közösségek a színterei az élet nagy kérdései megvitatásának – az ilyen kérdéseket az ember többnyire baráti, családi körben vitatja meg. A mai világban a legtöbb nagy kérdésben az ember magára marad, a társadalom ezek meglátásában és megoldásában többnyire nincs a segítségére. A mai élet nagy problémái többnyire titkos jellegűek, a társadalom sokszor egyenesen elfedi vagy tiltja ezek meglátását, önálló szempontú fölvetését. Éppen ezért a ma szervezendő közösségek, amelyek az átfogóbb közösségek, a nemzet újra felépülésének válhatnak megalapozóivá, legelső célként az életünk egészét érintő kérdések, az élet végső kérdéseinek, a mai társadalmak leglényegesebb kérdéseinek megfogalmazói és nyilvános vitára bocsátói kell legyenek. A nemzet egésze akkor válik egészségessé, ha közösségi jellegűvé
95



válik, közösségi célokat épít közösségi részvétellel. A nemzet a végső pillérekig elérő természeti világmodellben egy a Világegyetemmel, a Természettel, az Emberiséggel és az Egyénnel tökéletesen egyenrangú létkör. A természeti világmodell éles különbséget jelez a nemzet, mint a Természet képződménye, és a társadalom, mint az emberi közösségekre rátelepülő hatalmi szerveződések által manipulál sokaság között. A nemzet a szerves közösség, amelyben az embereket közös sorsuk nem atomizálja, hanem megnyitja egymás felé, hogy közösen vegyék föl a küzdelmet, a mindnyájukat atomizálni igyekvő, elidegenítő tényezőkkel szemben. A mai társadalom annyiban különbözik a nemzet szerves közösségétől, hogy teret enged hatalmi tényezők – gazdasági, politikai, pénzhatalom – szerves közösségeket elsorvasztó érdekeinek. Az elsorvadt közösségek nyomán jött létre a lepusztult, emberi mivoltából kiforgatott, szellemiségéből kibombázott tömeg-ember. A mai társadalom tehát kétpólusú képződmény: egyik pólusán az emberek, a természetes közösségek, az élet kiteljesedésének erői, másik pólusán az önérdekű gazdasági, politikai pénzhatalmi erők, a társadalmat hatalmi érdekből atomizáló, elidegenítő, elsorvasztó, kifosztó erők. A nemzetet azok a mozgató erők hozzák létre, amelyek étetünk értelmessé tételét igénylik, amelyek életünk egészét emberivé akarják teljesíteni, mert a velünk született természeti-genetikus-kozmikus belső erők akaratára hallgatnak, azokra, amelyekért megszülettünk. A nemzetben testesül meg a Világegyetem szervezőereje. A nemzet antenna a Természet, a Világegyetem titkaira. A nemzet olyan közösségi antenna, amelynek fényerejéhez mindannyian hozzájárulunk, ha hallgatunk a bennünk kibontakozni vágyó életerő akaratára. A nemzet egy antenna-erdő a végtelen felé, és közös feladatunk ennek az antennaerdőnek összehangolása, hogy az általa közvetített kép éles és tiszta, mindannyiunk számára világos, fénylő és értelemtől sugárzó legyen. A nemzet életünk szellemiségének hordozója, mennyboltja. Közösen sokkal nagyobb feladatokat tudunk megoldani, mint egenként. A kultúra közösségi alkotás. A nemzeti kultúra feladata a szétparcellázódó tudományágak összehangolása, a tudomány hatalmi célok helyett emberi célokra hangolása. Konrad Lorenz, a Nobel-díjas tudós szerint a tudományt a társadalom hatalmi tényezői úgy támogatják, hogy a pénzhasznú-technikai-gazdaságihatalmi célokat segítő kutatások gyakorlatba átültetése egyoldalúan dominál. Az alapkutatás csak annyiban megtűrt, amennyiben a katonai-technikai kutatásfejlesztés holdudvarához tartozik. A művészet társadalmi megbecsülése az utóbbi pár száz évben rohamosan hanyatlott. Amíg a középkor társadalmaiban a művészet szuverén, lényeges szerepet játszott, addig a mai világban a művészet a társadalom peremére szorult. A művészeti akadémiák vagy megszűntek, vagy szerepkörüket lényegesen lezsugorították. Amíg például a 16 éves Mozart koncertjén a császár is fontosnak érezte, hogy megjelenjen, addig a művészet mai fellegvárai már csak alkalmilag tűrik meg a mai művészetet. De nehogy azt higgye valaki, hogy a művészet a tudományos élet előretörése miatt szorult háttérbe! A tudományos kutatás súlya, támogatása rohamosan töredékére csökkent nemcsak Magyarországon, hanem világszerte. A tudományos könyvtárak költségvetésének drasztikus csökkentése Kanadától Amerikán át Magyarországig megfigyelhető világjelenség. Ezt kíséri a művészeti élet társadalmi támogatásának párhuzamos, drasztikus, nagyságrendi csökkentése – és a könyvtárak fokozatos emelése. Életünk alakításának meghatározó tényezője, hogy milyennek tekintjük önmagunkat, környezetünket, a természetet, a Világegyetemet. Életünk egészét aszerint alakítjuk, hogy mit tartunk helyesnek, hogy milyen jellegű az életélményünk, világszemléletünk. Az emberiség mai szellemi tevékenységében két világ áll küzdelemben: az élettelen anyag elsődlegességét, kizárólagosságát hirdető materializmus és párja, az elvont, valóságtól eltávolodott szemléletű miszticizmus. Rejtély, miért nem törődött az emberiség olyan világszemlélet kialakításával, amely megfelelne az élet, a természet, a bennünk élő kozmikus szervezőerő természeti irányának. Vajon hogyan és miért fordult az emberiség figyelme efféle művi, életidegen világszemléletek felé, és hogyan fordulhatott elő, hogy ember-nélküli, vagy érthetetlen, felfoghatatlan tényezőt állította saját életének központjába? Ez a kérdés az egyik legnagyobb világrejtélyt hordozza – hiszen az a tényező, amely képes volt elfordítani az embert saját természetes világszemléletétől, a világ alapjait fordította ki – és így ezen tényező az, amely a világ, a valóság egyik legfőbb alakító ereje. De hogyan lehet rábukkanni erre a tényezőre? A legnyilvánvalóbb lenne, ha ennek a tényezőnek színre lépését az emberiség történelméből hitelesen ismernénk: ekkor meg ekkor, bizonyos tényezők hatására megindultak azok a folyamatok, amelyek az emberiség természeti folytonosságát, emberré válás óta történő fejlődését megszakították, és létrehozták a mai világ mesterséges szellemi alapjait. Az lenne a természetes, ha az emberiség magában hordozná saját eredetét, a saját sorsának lényegi alakulását fenntartó ismereteket. Nyilvánvaló, hogyha az emberiség természetes módon jutott volna egy világszemlélethez, akkor teljes eredettörténetében mindez föl lenne jegyezve, és ezek az ismeretek ma is mindenki számára hozzáférhetők lennének, ismerhetnénk, miféle világszemléletünk volt eredetileg, és mikor, hogyan jelentkezett az újfajta világkép és miért. Az a tény, hogy valójában nem
96



ismerjük az emberiség igazi történetét a kezdetektől a mesterséges világszemléletek jelentkezéséig, önmagában mindennél nyilvánvalóbban bizonyítja, hogy az új világszemléletek mesterségesek, emberiség-ellenesek. Ez az egyetlen tény az emberiség kulcsfontosságú alapténye, amely az emberiség Grandpierre K. Endre által felfedezett és feltárt kora, a mágikus kor bukásához kapcsolódik. Az emberiség eredettörténetének elvesztése az embertől elvette azt, amiért a természet létrehozta őt, és hamis, művi keretek közé helyezve az embert hihetetlen mértékben lefokozta. Ez a világtény szükségszerűen emlékezet-nélkülinek, vagyis értelmi képesség nélkülinek állítja be az embert, olyan lénynek, aki maga nem tartotta érdemesnek megemlékezni az őt formáló kozmikus és természeti tényezőkről, az őt kiteljesítő világkorszak eseményeiről, szokásairól, élet-menetéről, sőt egyáltalán, puszta létéről sem. Ennek a beállításnak azonban ellentmond egy sor alapvető jelenség. Minden ember, minden kultúra, minden civilizáció egy szellemiségre épül, amely választ ad a kezdetek kérdésére, a világfejlődés mozgatórugóira, miértjére és céljára, egyfajta hagyománnyal, szokásrendszerrel rendelkezik, még a legkezdetlegesebb kultúrfokon is. A ma ismert civilizációk között szinte a mai fogyasztói szemlélet az egyetlen, amely kivonja magát az átfogó magyarázatok adásának késztetése alól. Még a materializmus is választ igyekszik adni a kezdetek kérdésére. A probléma ott bukkan elő, amikor kiderül, hogy a materializmus nem épül egy folytonos szellemi hagyományra, amely a kezdetektől fogva hordozza az emberiség tudáskincsét, ismereteit saját történelmét. A materializmus inkább csak olyan ismereteket igyekszik elsajátítani, amelyek a technikai fejlődéshez szükségesek, és függetlenek az ember lényegétől. A ködös nézetekre épülő miszticizmus, és támogatottja, a misztikus vallás egy értelem által felfoghatatlan Istent állít értelmünk középpontjába. Ez a felfoghatatlan tényező pedig egyszer és mindenkorra megfojtja az értelmet. Nem oda vezeti az embert, hogy ott keressen, ahol világos van, hanem oda, ahová a lét legparányibb fénye sem világít be, ahol semmi sincs. De ha az emberiség közös tudáskincse nagyrészt elveszett, akkor mi a teendő? Mit tegyünk életünkkel? Válasszuk az elénk kínált, élettelen, és tudattalan materialista világnézetet, vagy a részben-egészben értelem-ellenes, felfoghatatlanság-központú világszemléleteket? Azt hiszem, a választ magától adódik: ha ez a két divatos világszemlélet értelem-ellenes, akkor legelső teendőnk a természetes világszemlélet feltárása lehet. Ez pedig a logikai vizsgálatokon túl a történelmi vizsgálatot is magába kell foglalja. Nem mondhatunk le örökre az emberiség elvesztett kultúrkincsinek ismeretéről. A világszemléletet manipuláló történelmi tényezők a történelem képét saját érdekeiknek megfelelően formálták át. Ezért a természetes, génjeinkben, születésünktől kapott szellemiségünket akkor tudjuk visszahódítani, ha foglalkozunk a még manipulálatlanul bennünk élő erők és a történelem világával. Nem lehet mindenki történész, tudós, kutató – de mindenki törekedhet saját belső természeti létakaratának szavát meghallani, belső lelkiismeretének érvényt szerezni egy ellenünk fordult, elidegenedett világban. Akit pedig belső létakarata történelmünk igazi megismerésére szólít, annak a materializmus, az idealizmus, a misztikus vallások helyett az igazi, hamisításoktól mentes történelmet kell megismernie. És mivel a mai nyugati civilizáció a görög materializmuson és a kereszténységen alapszik, ezért a természetes, manipulálatlan világszemlélet nyomait a görögök, a kereszténység előtti korszakában kell keresnünk, az emberiség kultúrájának elfeledett ágaiban, és törzsében. Az emberiség rendeltetése a Világegyetem és a Természet létakaratán, folyamatainak, szellemiségének irányán alapszik. A Világegyetem és a Természet létakarata feltárható tüzetes, erre irányuló kutatásokkal. A létakarat megtestesülése a lét, a létből kifejlődő élet, az élővilágban kifejlődő tudat. Ezek a Világegyetem kulcs-lépései. A látszólag élettelen világ megelevenedése, az élővilág előugrása a Kozmoszból egy megtáltosodás, csodaszerű, varázslatos folyamat, hasonlatos ahhoz, ahogy a magból előugrik a fa, kibontja koronáját, tudja, érzi, hogyan életet egy magból egy egész fát elővarázsolni. A Világegyetem, a Természet rendeltetése tehát a megtáltosodás. Ez a megtáltosodás hozta létre az embert, az emberi tudatot. Az ember tehát akkor teljesíti kozmikus, természeti rendeltetését, ha továbbviszi a megtáltosodást a maga létkörében: az egyéni, közösségi, és az emberiség egészében. És mivel az ember belső világában tovább és a kozmikus szervezőerő, ezért az ember megtáltosodásával a Kozmosz éled fel. Saját belső Kozmosz-feltámasztásainknak azonban csakis akkor szerezhetünk egyéni életünkön túlmutató érvényt, ha a bennünk feléledt Természet fényét átadjuk környezetünknek, társainknak, és ha gondoskodunk arról, hogy a megtáltosodás fénye a nagyobb közösségekben is kigyulladjon, a nemzetben, az emberiségben – ekkor gyulladhat ki a Természetben és a Kozmoszban. A világ az emberben kigyulladó fénytől táltosodhat csak meg. Az emberi élet alapvető törekvése sorsunk alakítása, létünk puszta külső meghatározottságának meghaladása. De vajon lehetséges-s sorsunk szuverén, önálló formálása, és ha igen, hogyan? Mi ad erre biztosítékot? Mitől tudunk megfelelni életünknek? Ez szabadságunkban, lehetőségünkben áll – a végső mozgatórugó bennünk él – ezt a Természettől, a Világegyetemtől kaptuk. Létünk legalapvetőbb ténye, hogy képesek vagyunk az ismeretlen kihívására megfelelő
97



energiákat mozgósítani magunkban, hogy nyitottak vagyunk nemcsak külső és belső világunk feltárt, megismert tartományaira, de állandó készenlétben kapcsolatot tartunk az ismeretlen forrásával. Ez a végső nyitottság, az együttélés az ismeretlennel az, ami az embert környezetnének közvetlenségéből a világegész közvetlenségébe emeli. Minden emberben minden pillanatban korlátlan intenzitással, beláthatatlan síkokon zajlik a legvégső biológiai meghatározottságának tartalma. Természeti lény mivoltunk folyamatosan megvalósul életünk legmélyebb szintjein, ahol lényünk, mint a természeti erők hordozója, közvetlen megjelenítője bontja ki a végletekig önmagát. Bennünk él és lüktet, folyamatosan bomlik ki egy ismeretlen világ, Kozmosz-szagú párolgása épp csak borzolja külvilág felé trónoló tudatunk palotájának talapzatát. Bennünk él és kibomolva talál mégis magára, s álomszerű megvalósulása által halad túl magán létünk legbensőbb tartalma. Ösztönvilágunk, belső késztetéseink óriásai a génjeink által hordozott csodás hatalmú világban énünk szelepén közlekednek a külvilág ezerarcú erőivel, hogy az élet folyamatában a külső és a belső világfolyamat saját természetrét rajtunk át felszínre hozva, megismerve és megvalósítva nyerjen új lendületet, új lehetőségeket, végletesebb kiteljesedést. A belső világfolyamat mint óriási lávafolyam, millió álompatak, érzés-fuvallat, gondolat-vihar, mint életünk korlátlan képpé kibomló, Kozmosz határáról belénk vágó, saját életünk, a Természet, a Világegyetem minden folyamatát minden pillanatában magában őrző és valóságra gyújtó, valóság felé élező teljesség-folyam, áramlik, és tud bennünk minden pillanatban mindent. A végtelen belső világfolyamat személyes életerőnk korlátlan intenzitású megvalósulása, olyan végtelen ragyogású, hogy szem, képzelet szinte csak egy-egy villanásra, egy-egy álombeli pillanatban képes beletekinteni és megragadni mivoltát. A Világegyetem tehát létünk legvégső, személyes titkát őrzi. A külső világegyetem egylényegű a belső világegyetemmel, tehát hamis a látszat, amit a nyugati civilizáció kidolgozott. A külső világegyetem nem zárt rendszerek fizikai halmaza, ha részben azzá és tette a materializmus elterjedése, azzal, hogy foglyul ejtette a belső világegyetemeket és élettelenné hipnotizálja a külső világegyetemet. Mégis, a látszat foglyául ejtett külső világegyetem feléleszthető. Bauer Ervin elméleti biológiája szerint „az élő rendszerek és csakis az élő rendszerek azok, amelyek belső szabadenergiatartalmukat munkavégző-képességük növelésére fordítják”. Ez az életképesség-növelés nemcsak az élet, hanem a tudati tevékenység lényege is. Ezért a tudati tevékenység életképességének növelése természeti törvény. Ha pedig nemcsak tudatunk és szervezetünk élő természetű, de a külső világegyetem is az, akkor a külső és a belső világegyetem rendkívül érzékeny kapcsolatban, tudati kölcsönhatásban áll egymással. Az élő rendszerek egyik legfőbb jellemzője, hogy rendkívül érzékenyen képesek reagálni, azaz a beérkező belső vagy külső ingert szinte hihetetlen, kozmikus mértékben (pl. 1040-szeres erősségűre; a világegyetem atomjainak száma kb. 1080) képesek fölerősíteni. Egy elhatározásunk születésekor agyunkban egy parányi bioáram születik, amelyet egy 1030 erg (1 erg energia szükséges 1 gramm tömegű tárgy 1 mm magasra emeléséhez) energiaváltozással járó hullámfüggvény-összeugrás indít el. Elhatározásunknak köszönhetően képesek vagyunk arra, hogy hegyeket hordjunk el, hogy pl. 2 méteres magasba ugorjunk, és ehhez kb. 1010 erg energia szükséges. Az élet maga a megtáltosodás, ezt hihetetlen áttételt jelenti, és ezzel egyfajta élő kapcsolatteremtés lehetőségére mutat rá. Bennünk akkor éled meg sajgó emlékezettel a világegyetem eszméje, és saját életünk valamire valósága, születésünk ereje, ha a világegyetem élő mivoltával foglalkozunk. A belső és a külső világegyetem életünk által kapcsolódik össze. A világegyetem, mint élőlény, az életek földjén él, életeink a napok és csillagok számára. Úgy vagyunk egymás feltételei, napjai, hogy legvégletesebb, legteljesebb kifeszítettség vezet egyikünktől a másikig. Mi töltjük meg, csak mi tölthetjük meg a világot emberi gazdagsággal, hogy kiugró, új szférákkal népesítsük be, tartalommal, jelentőséggel töltsük meg, emberi élettevékenységünkkel feldíszítsük, ünnepivé tegyük, s természetének megnyilatkozásaivá válva tegyük megnyílóvá, s ezáltal valóságosabbá, mint nélkülünk lenne. Ha a világegyetem nem élettelen rendszerek halmaza, hanem élő rendszer, akkor belső tudatvilággal is rendelkezik. Akkor viszont, mint minden élőlény, bizonyos folyamatokra, életfolyamataira, szellemiségre hihetetlenül érzékeny. Azokat a folyamatokat, amelyek egybeesnek élettevékenységével, képes kozmikus méretekben fölerősíteni. És mivel a külső világegyetem édestestvére, a belső világegyetem bennünk él, érzékelhetjük, tapasztalhatjuk, hogy a világegyetem akarata, szellemisége éppen élő természetének kiteljesítésével kapcsolatos. Ha életünket képesek vagyunk úgy alakítani, hogy emberi törekvéseink kibontakozhassanak, hogy azt tegyük, amire születtünk, hogy a bennünk élő természeti erő szavára hallgassunk, átéljük ezt a csodálatos megelevenedést, és ezzel hozzá is járulunk a világegyetem valóságos felelevenedéséhez. Csakhogy nem vagyunk egyedül, és a többi ember hasonló kapcsolatban áll a világegyetemmel. Így szembeötlő változás csak akkor lehetne tapasztalható, ha társaink hasonló módon fölelevenítenék életükkel a világegyetemet.
98



Ha él a világ, akkor pszichikusan vezérelhető! És akkor a Közös Tudatmező központi szerepet játszik a világegyetem természetének kialakításában! Bármennyire is gyenge a világegyetem teljes életköréhez képest az emberiség tudatmezeje: az egyéni éber tudathoz hasonlóan parány belső világunk mélyebb létköreihez képest, mégis képes a többi létkört éppen megformáltsága, legnyilvánvalóbb megnyilvánulása révén hatása alá keríteni, hipnotizálni. Ha mi magunk felelősök vagyunk tetteinkért, életünk alakításáért, akkor tudatvilágunk képes irányítani belső világunk egészét. Mivel a világegyetemben az emberéhez hasonló éber öntudat tudomásunk szerint nincs jelen, ezért a világegyetem egész tudatmezejét legéberebb öntudati mezeje, az emberiség Közös Tudatmezeje irányíthatja (vagy legalábbis befolyásolhatja). Ezzel – elméletem szerint – az emberiség Közös Tudatmezeje kozmikus jelentőségre és kozmikus felelőségre tesz szert. Nemrég egy kedves lányismerősömtől hallottam, hogy 12-14 éves korában ő is hasonló következtetésre jutott, és fölfedezte a Közös Tudatmezőt, csak ő kollektív tudatnak hívta. Ebben az életkorban kezdték a nagy kérdések foglalkoztatni. Miért van az ember a világon? Miért éppen úgy alakulnak a dolgok a világon, ahogyan? Tudta, hogy a kereszténység ezt azzal magyarázza, hogy „Isten” rendezi el a dolgokat, „Isten” irányítja az eseményeket. De hogy megértse, gondolkodni kezdett: tényleg így van-e? van „Isten” vagy nincs „Isten”? úgy tudta az egészet elképzelni, hogy él ezen a Földön sok-sok ember. Azért, mert őt érdekelték ezek a nagy kérdések, azt gondolta, hogy nyilván másokat is foglalkoztat. Egyrészt érdeklik az embereket ezek a kérdések, másrészt vannak álmaik, céljaik, vágyaik, amiket meg akarnak valósítani. Minden emberben él egy kép arról, hogy milyen a világ, mi a feladata a világban. És minden embernek vannak érzései, amelyek egymáshoz és a világhoz kötik őket, érzések, ahogyan megélik a világot, ahogyan mindennapjainkat élik. És ha soksok emberben benne van mindez, és ha kitörnek ezek az érzések, vágyak, célok, kérdések, gondolatok, ez a tenni akarás, akkor ezek valahol összekapaszkodnak. Ez az a sok-sok érzés, vágy, elképzelés, szellemi szubsztanciaként össze kell találkozzon mint egy szellemi produktum, és ez visszahat a világra. Mi hozzuk létre ezt a kollektív tudatot, és a kollektív tudat aztán visszahat ránk. Az emberek közötti kapcsolatok, az ember és a világ kapcsolatának folyamatos érzékelése önállósul, és olyanná lesz, mint egy rendszer, mint a földi bioszféra, ami képes önmagát fenntartani, és ha valami hat rá, vagy meg akarja változtatni, képes olyan hatást kifejteni, hogy önmaga lényegét továbbfejlessze. Úgy képzelte, hogy minden egyes emberből valahogy fölfelé ereszkedik egy érzésfelhő, egy érzés-világ, és ha a Földet kívülről nézné valaki, az egyes emberek érzésvilágai egyetlen egy búrává olvadnának össze. Ezt nevezte el kollektív tudatnak. Én más módon jutottam el a Közös Tudatmező eszméjéhez. A Vágtázó Halottkémekben játszva éreztem, hogy ha együtt játszunk, inspirációink nemcsak, hogy képesek összeadódni, hanem valahogy meg is hatványozódnak. Elképzeltem, mi lenne, ha olyan világban élnénk, ahol az emberekben ugyanúgy megsokszorozódna zenénk hatása, mint mi magunkban, miféle világ lenne az! Aztán arra gondoltam, hogy valamikor csak így működhetett az élet. Az ősi természetvallás idején a mágikus erők társadalmi, pontosabban közösségi, nemzetségi, nemzeti méretekben voltak jelen. Ezért ha valakiben a többieknél is jobban éledt fel ez a belső természeti erő, társai csatlakoztak hozzá, és egyből egy közös cselekvés kezdett kialakulni. Ezekben a közös cselekedetekben születtek meg közösen – az ős-emberiség nagy felismerései, nyilvánosan, mindenki részvételével. Ezekben az ősi közösségi cselekvésekben született meg a népművészet, alapozódott meg a néphagyomány, a közösségi ünnepek. Ahogy az ősi természetvallás, és ezzel a belső természeti erők háttérbe szorultak, s felváltotta őket egy velük szembeforduló, hatalmi civilizáció, úgy veszítetek közösségi erejükből, és a belső természeti erőt támogató külső természeti erőből is az új társadalom alávetett tagjai. A gyerekek még ma is másképpen érzékelik a valóságot, mint a felnőttek. Többek között, magukhoz közel érzékelik az eget, a Napot, a Holdat, a csillagokat. A gyerekek közös tudatmezeje számukra elsődleges valóság, bár a 20. században egyre inkább a felnőttek elidegenedett, távolságtartó szemléletének hatása alá kerül. Később ismét másként jutottam el a Közös Tudatmező eszméjéhez. Nem értettem, hogyan képesek az emberek önzőek lenni, csakis saját szempontjaikat tartani szemük előtt, hiszen világos volt számomra, hogy mások is léteznek a világon, és az ő szempontjaik nem lehetnek közömbösek, hiszen egymás életében központi szerepet játszunk. Nem egyfajta öngyilkosság-e egy önző világfelfogást kialakítani? Az ember társas lény, és szeret társaságban élni, ha nem létezne más ember, sőt más élőlény a Földön, az élet üres és értelmetlen lenne. Hogy-hogy nem jelent meg eddig olyan filozófia, ami a társas létet emelné a világszubsztancia rangjáéra? Kamasz koromban, mivel sokat foglalkoztam a végtelennel, társaim felhívták a figyelmemet Berkeley püspök tanaira. Ő állítólag szubjektív idealizmust tanított, vagyis azt az elvet vallotta – ismertetői szerint – hogy csakis ő létezik egyedül, és az, amit érzékel, és amit éppen nem érzékel, az el is tűnik addig, amíg újra nem érzékeli. Ahogy elolvastam egyik könyvét, rájöttem, hogy Berkeley püspök nem szubjektív idealizmusnak, hanem immaterializmusnak nevezi tanait, és nem csak az egyén játszik benne központi szerepet, mint
99



teremtő, amikor érzékel valamit, hanem a Kormányzó Szellem. Az objektív világ azért létezik, mert a Kormányzó Szellem érzékeli. Bennem ezután az vetődött fel: és mi van, ha az egyén tényleg alkotó szerepet játszik a világban, de nem önmagában, egyedül, hanem társaival együtt alkotja meg a világot? Akkor egyben magyarázatot kaphatunk a Kormányzó Szellem létrejöttére, és emberi gyökereire is! Mert az egyes emberek tudatmezői, belső világai összeolvadnak, és így az egyik lény érzi, és elvileg tudhatja is, mit érez a másik, és ezzel létrejön az objektív világ alapja. Ahogy az uralkodó meggyőződés, az igazság legjobb érzékelése diktálja, azt érzi a közösség valódinak, és ez az egyes egyén számára a Közös Tudatmező közvetítésével, mint „objektív”, egyéni tudatától független tényező jelenik meg. Így lehetségessé válik az átfogóbb értelmek, a mit tudatunkat magába foglaló átfogóbb intelligenciák logikai, tudományos vizsgálata! A Közös Tudatmező létére konkrét bizonyítékokat is lehet találni. Most csak néhány példát hozok fel. A Süddeutsche Zeitung 1988-ban megírta, hogy az akkori NSZK-ban több a kisfiú, mint a kislány, a wiesbadeni Szövetségi Statisztikai Hivatal adataira hivatkozva. Ezek szerint évente öt-hat százalékkal több fiú születik, mint kislány. Egyelőre azonban a férfiak mégis kisebbségben vannak: az év elején az NSZK-ban 29.3 millió férfi és 31.9 millió nő élt. Csak az 55 éves korosztályban válik kiegyenlítették a helyzet. Másrészt ismeretes, hogy nagy háborús vérveszteség után feltűnően sokkal több fiú születik – mintha a természet pótolni akarná az elesett férfiakat. De ehhez a genetikus szabályozásnak és a társadalom össz-állapotának kell értelemszerű csatolásban állnia! Hasonló jelenség, hogy Európában a holland gyermekek nőnek ma a legmagasabbra: a ma született holland gyermekek várható felnőttkori átlag-magassága 2 méter (a magyar gyermekeké 180 cm)! Az okot gyanítják: a holland államban alakult ki Európában a magas fokú jólét. Ez persze felveti a tanult – egy életút során szerzett- képességek öröklésének kérdését is, aminek lehetőségét a mai biológia tagadja. Akkor viszont kell egy olyan folyamatos információ-átadást biztosító tényező, s erre a feladatra a Közös Tudatmező alkalmas. Az emberiség Közös Tudatmezeje mai állapotában nemigen alkalmas természeti létfeladatának, a világegyetem felelevenítésének betöltésére. Ma is létezik valóságos közösség az emberiség tagjai között, de ez jobbára a gyermekek és a fiatalok természeti erőinek közösségét, és a kultúra természetes, összekötő elemeinek közösségét jelenti, többek között azt a – ma sem elhanyagolható erejű – vágyat, hogy olyasmit hozzunk létre, ami javára válik az emberiség egészének. Mindannyian a Természet erőinek tevékenysége révén jöttünk létre, ezek az erők idézték elő, hogy megszülessünk. Ezek az erők azok, amelyek tudták, miért kell nekünk megszületnünk, amelyek tudták, miféle életút révén járulhatunk hozzá a Természet virágzásához, kiteljesedéséhez. Mindannyian végső soron természeti lények vagyunk, és ezért elsődleges tudatmezőnk a természeti tudatmező. Ezek egyéni, természeti erőktől hajtott tudati erőterek hajlamosak összekapcsolni társerőtereikkel, amelyek ugyanezen célok kiteljesítéséért igyekeznek tevékenykedni. Így jön létre a természeti célokat követő közösségi tudatmező, az egyes szerveződési szinteknek megfelelően a természeti-nemzeti Közös Tudatmező, és a természeti-emberi Közös Tudatmező. Ugyanakkor napjainkban az emberiség jórészt atomizált, egyedekre széthulló, másrészt elidegenedett világnézetek hatása alatt senyved. Így a Természeti Közös Tudatmezővel szembenáll a természettel szembeforduló, Művi Közös Tudatmező. A Természeti és a Művi Közös Tudatmező viszonya szabja meg a nemzetek és az emberiség sorsát. A tudatmezők hatóerejének legfontosabb titka, kulcsfontosságú eleme pedig – meglátásom szerint – itt is a tudatosság, vagyis a szervezőerő átfogási képessége, mélységi lényegmegmaradó képessége, és összehangolt tevékenysége. A tudat szervezőereje az, amely képes kisugárzódni a mélytudati világba, képes a saját erejénél jóval nagyobb erőket mozgatni, irányítani, mintegy hipnotikus, delejes hatása alá vonni. Azok a közösségek, amelyek képesek tudatosan is megfogalmazni közösségi mivoltukat, vagyis közös eszményeiket, céljaikat, módszereiket, sokkal hatékonyabban képesek kibontakozni és egyben hatásukat más csoportokra kisugározni. Ezt a jelenséget a fizika és a biológia is ismeri: a koherens (összehangolt) folyamatok hatása a koherens sugárzás forrásainak számával nem egyenesen,, hanem négyzetesen arányos. A Világegyetem teljes tömegének nagy része gyenge-fényből (axionokból) áll. Az axionok furcsa, átmeneti „lények” az ősvákuum skalár-hullámai és az anyagi részecskék között. Alig hatnak kölcsön az anyaggal, könnyedén átszáguldanak a csillagokon. A DNS azonban képes a koherens hullámokat 1010-1020-szorosára fölerősíteni! Mivel pedig az axionok koherens hullámokként írhatók le, ezért az axionok a DNS révén az ős-vákuum és az agy között képesek kapcsolatot teremteni. A koherens hatás hasonlít a rezonancia-jelenségre. Egy egyszerű, közkeletű példával szemléltetve: amíg a katonák nem egyszerre lépnek a hídon, nem lép fel rezonancia-jelenség. De ha épp egy meghatározott frekvencián, a rezonancia-frekvenciának megfelelő ritmusban lépnek mindannyian egyszerre, akkor a lépések hidat-rezgető hatása összeadódik. Ha a ritmus megegyezik a híd rezgési
100



ritmusával, akkor a híd egésze rezegni kezd, és ha a kis lépések ritmusban maradnak, hatásuk erősödik, ami a híd berezgéséhez és összeomlásához és a katonák vízbeeséséhez vezet. Az egymást erősítő, szervezett, összehangolt hatás olya, mint a véső: a hatások egyre mélyebbre vágnak, összegződnek. A Maharashi-féle jóga kísérletek – amennyiben hitelt érdemlőek éppen erre a hatványos hatásra építenek. Koherens, összehangolt tudatok hatása négyzetesen erősödik föl, míg az össze nem hangolt tudati irányok egyrészt kiátlagolódnak, másrészt mélytudati párhuzamosság nélkül csak egyszerűen összegződnek, és így a résztvevők számával arányosak. Ha tehát egy szervezett, N főből álló csoport egy irányított tudati-mélytudati hatást fejleszt ki a csoporttagok mindegyikében, az agyműködés minél teljesebb összehangolásával (amit például az agyféltekék szinkronicitása is jellemez), akkor eredő hatásuk környezetük személyeire – kísérleteik szerint – arányos N2-tel. 100 résztvevő esetén a hatás tehát tízezerszeres, ezer résztvevőnél milliószoros, vagyis egymillió összehangolatlan, de azonos irányban tevékenykedő tudat hatásával egyenlő. A Maharashi-féle iskolák kísérleti beszámolói szerint a balesetek száma jelentősen csökkent a környéken, ha békés tudati kisugárzásra összpontosít egy párszáz fős, összehangolt agytevékenységű csoport. Képzeljük most el – attól függetlenül, hogy elhisszük-e a Maharashi-csoportok kísérleti beszámolóit -, hogy az összehangolt tudatú csoportok hatása valóban négyzetes, és az összehangolatlan csoportoké még azonos tudati irányultság esetén is csak lineáris, N-nel arányos. Ekkor egy 3000 fős szervezett csoport tudati hatása elég lehet ahhoz, hogy egyenlő hatást fejtsen ki egy 10 milliós, de azonos szellemi irányultságú, de kísérletileg, érzelmileg összehangolatlan embercsoportéval! És ha a tudati hatások valóban érvényesülnek, akkor egy ilyen kicsiny, de jól szervezett csoport képes egy nála több ezerszer nagyobb lélekszámú csoport tudati irányultságának megváltoztatására! Ha ez így van, akkor az egységgé formálódás, az érzelmi-szellemi összehangoltságú közösség létrehozása elemi érdeke minden közösségnek, minden nemzetnek. De gondoljuk csak tovább! Mi történik, ha nem egy 3000 fős, hanem egy százezer (105) fős csoport kezd el összehangolt tudati irányban tevékenykedni? Egy ilyen csoport feltételezett hatása 1010 főre, tehát tízmilliárd emberre terjedhet ki! Ma az emberiség létszáma hatmilliárd fő. Ha tehát az emberiség nem szerveződik egységes szellemiségű, valódi, természeti létalapú közösséggé, egyetlen százezernyi létszámú, de tudati szinten jól szervezett csoport a hatása alá kerítheti az emberiség szellemi irányítását! És ekkor már újabb hatás lép fel: mert ha a hatás az emberiség nagyobbik felére kiterjed, akkor a befolyás alá került személyek tudata is bekapcsolódik az indító-hatás további-erősítésébe. És innentől kezdve a hatás megállíthatatlanul olyan lavinává válik, amely felfalja és magát erősítővé teszi az összes rajta kívüli tényezőt. Az emberiség tudatmezeje szinte visszavonhatatlanul egyetlen parányi csoport befolyása alá kerül. Az emberiség Közös Tudatmezejének egyetlen lehetősége már csak az, ha visszatér a befolyásolás alá még nem kerített, veleszületett természeti, emberi tudati erőterekhez. Mivel ez a természeti tudati erőtér mindannyiunkban megvan, mindahányan bármikor újra felfedezhetjük, és élhetünk vele: és hatása újból összegeződhet, és meghatványozódhat. Ahogy a gondolkodás képes előhívni analóg mélytudati mintákat, ha megfelelő tudati struktúrát ölt, úgy a társadalmi struktúrák, csoport-képződmények, szervezeti formák, testületek, és ezek szövődményeinek mintája is a tudatot már a puszta gondolati leképzés révén a hozzá hasonló struktúrák létrehozására hívja. A tudat ehhez a társadalmi „valóságos” struktúrához tapad, és ehhez teremt hozzá egy asszociációs kísérőfolyamatot. A tudatszerkezet csak akkor változik meg, ha a tudati leképezés mellett tudatos feldolgozás is folyik. A tudatos feldolgozás, újra-struktúrálás hiányában belső világunk gondolati mintái a külvilág gondolati mintáihoz kapcsolódnak, azokhoz hasonlóak lesznek, és így az azokat irányító erők a tudati tényezők irányításának is modellt kínálnak. Önálló erő hiányában végül is a kifejlődő emberi tudat a természeti, eredeti, önálló lényegiségből átfejlődik (ez a fejlődés természetellenes irányú változás) egy kívülről irányított, a társadalmat formáló erők játékszerévé süllyedt, önálló lényegét elvesztett tudattá, a külvilág egy halványabb és tehetetlenebb másolatává. Minél többet kapcsolja ki a mai társadalom elménk önálló működését pusztán azzal, hogy napjainkat olyan munkatevékenységekre kényszeríti, amelynek feltételeit és módját egyoldalúan állapítja meg, annál inkább munkaidőnk alatt önállótlan agytevékenységet alakít ki. ha a munkaidő, és a gazdasági viszonyok olyanok, hogy időnk egyre nagyobb részét töltjük pénz-kereséssel, akkor időnk egyre nagyobb részét töltjük ki a külvilágot szervező gazdasági erők gondolkodásával egyirányú szemlélettel, és ez rányomja belső világunk fejlődésére is pecsétjét. ha pedig maradék időnk nagy részét tévénézéssel töltjük, és a tévéműsorok nagy része igénytelen szórakoztató műsor, amely elménk önálló szemléletének kikapcsolására, kritikai érzékünk föladására igyekszik hajlamosítani, akkor a pénzkereső tevékenységünk mellett fennmaradó időt is önállótlan agytevékenységgel töltjük: pontosabban olyan agytevékenységgel, amely mintegy megágyaz a külvilágot alakító erők gáttalan, ellenőrizhetetlen, gátlástalan hatásainak.
101



Így és ezernyi más módon épít ki magának a természetes világrenddel szembenálló, a gazdasági érdekek kizárólagos, és önző szemléletű uralmát építő tényező egy másodlagos, természetellenes Közös Tudatmezőt. Ez a torzított Közöz Tudatmező, ha egyszer kiépült, önálló erőként működik, és képes észrevétlenül egy természetes erő látszata mögé rejtőzni. Ha egyszer kiépült egy természet-ellenes Közös Tudatmező, az olyan, mintha egy mesterséges hold, egy műhold kezdené meg adását. Egy olyan műhold, amelynek fő feladata, hogy zavarja a természetes Közös Tudatmező adásának érthetőségét, vételét, és emellett saját természetidegen szemléletét terjessze, és minél több embert bírjon rá, hogy magunk is átálljunk ennek a természetellenes műhold-adásnak tovább-adására, tovább-sugárzására. Ha önálló, boldog és emberi életet szeretnénk élni, akkor át kell hangolnunk belső világunkat a ma uralkodó társadalmi szellemiségről, a pénzközpontú, anyagi érdek-központú látásról az átfogóbb, mélyebb szellemiségű, és sorstársainkkal összehangolt érzésekre és gondolatokra.
A világmodellek magja
Bemutattam korábban az ókori keletről, a mágusok kultúrájából átvett elemeket a nyugati civilizáció alapjaként ismert görög filozófiában. Ezek az elemek: a hülozoizmus, minden anyag élettel telítettségének elve, a pánspermizmus, minden létező lélekkel telítettségének elve, és a pánteizmus, minden létező istennel áthatottságának elve (a görög pán jelző a jelzett fogalom egyetemességét m egyetemességének igényét jelzi). A létezők főbb osztályai: a világon kívüli, misztikus, transzcendens Isten (A+), a világ egészében jelenlevő anyagiság (A), a világban megjelenő élet, a Természet Világa, az élővilág (T), az emberiség (E), a Nemzet (N), és az egyén, a személy (S). Az egyén belső világában a létezők fő osztályai: a tudat, az értelem (É), a mélytudat (M), a genetikus tudat (G) és a belső világfolyamat (B). ha egy világképet akarunk alkotni, ezeket az alaplétezőket, világlétezőket kell szem előtt tartanunk. A világképek ezekből a világlétezőkből rostálnak. Elhagyják a számukra lényegtelen elemeket, és a megmaradók között bizonyos kapcsolatokat, összefüggéseket, egy viszonyrendszert tételeznek fel. Henryk Skolimowski nemrég megjelent könyvében (A résztvevő elme. A tudás és a világegyetem új elmélete, Arkana, Penguin Books, 1994.) a filozófia történetében legalább négy fő monizmust, egytényezős világrendszert tart számon. Ezek a materializmus (Marx), amely szerint minden létező anyag, minden létező (a létező valódi értelmében) test. A másik elterjedt világkép az idealizmusé (Platón), amely szerint az elsődleges létezők a formák, az ideák, a szellem. Harmadik a mentalizmus (Berkeley püspök), amely szerint létezők először is az elmében léteznek, ezért minden létező léte egy őt felfogó elme létéről tanúskodik (esse est percipii: létezni annyi, mint érzékeltnek lenni). Negyedik a természetes monizmus (Spinoza), amely szerint Isten és Természet ugyanazt jelenti. Ezt a nézetet nevezik néha pánteizmusnak is. Álljunk meg most egy pillanatra. Vessük fel, hogy milyen természetű lehet a világegyetem? Lehet-e, hogy bizonyos elemei, a tudat, a mélytudat, az anyag, az élet, az emberiség, a nemzet, nem léteznek? Azt hiszem, ezek léte mindenki számára egyértelmű. Másképp áll a helyzet a transzcendens, világon kívüli „Isten” fogalmával. Az ilyen isten valahol ott tartózkodik a világegyetemen kívül, vagyis a semmi birodalmában, a téridőn kívül. Ha kölcsönhat a világegyetemmel, akkor a világegyetemhez kell tartoznia, hiszen minden, ami velünk kölcsönhat, számunkra létezik, tehát isten, ha létezik, nem lehet a világon kívül. Még kevésbé lehet az isten misztikus létező, azaz az emberi értelemmel felfoghatatlan, megközelíthetetlen. Azt, hogy ilyen létező létezhet, először is be kéne bizonyítani, olyannyira szöges ellentétben áll a megismerés természetével. De a bizonyítás maga csakis az értelemre épülhet. Elvileg nem létezhet tehát az értelem számára megközelíthetetlen létező, még kevésbé világlétező. Melyik a legátfogóbb, lehetséges világlétező? Az egyik a világegyetem, mint egész, amely akkor létezik, ha a világegyetemnek létezik egységes szerveződése, amely minden elemét összekapcsolja a Világegyetemmel. Az előbb láttuk, hogy a világegyetem fogalma eleve feltételezi elemeinek egyetemes kölcsönhatását. A Világegyetem, mint egész, tehát olyan egyetemes világlétező, amely egy kozmikus szerveződés hordozója. A másik legátfogóbb világlétezőt belső világunkban találjuk meg. A belső világfolyamat az emberi alkotóerő hordozója, és ha ez az alkotóerő lényegi új megteremtését is jelenti, és ez szükségesnek látszik, akkor ez a belső világfolyamat bármilyen új igazságra képes kell legyen magától eljutni, vagyis teremtő ereje elvileg végtelen kell legyen. Az összes világlétező közül a belső világfolyamat tehát a legátfogóbb, az egyedüli végtelen. Tegyük fel most a kérdést: beletartozik-e a belső világfolyamat a világegyetembe? Kétségkívül, az élőlények, az ember a világegyetem részeit alkotják, és így belső világuk is a
102



világegyetem része. De akkor a belső világfolyamat is a világegyetem része kell legyen! A világegyetem tehát képes elemenként magába foglalni egy végtelen világlétezőt! Sőt, az összes többi világlétezőt is magába tudja foglalni. A belső világfolyamat viszont, mint végtelen alkotóerő, magába kell foglalja a világegyetemet és minden más világlétezőt ahhoz, hogy minden lényegi világigazságot megláthasson. Ha meggondoljuk, hogy az élővilág, az emberiség minden tagja rendelkezik belső világgal, akkor mind magában foglalja a világegyetemet és az összes világlétezőt. Sőt, amennyiben a világegyetem élő természetű, minden csillag, bolygó maga is rendelkezik belső világgal, s így mindannyian maguk is magukba foglalják a belső világfolyamatot és a világegyetemet. Az elénk bukkanó világlátkép: minden világlétezőt magában foglal, a végtelen belső világfolyamattal együtt! Ezáltal minden létező egyben egyfajta párja is a többi világlétezőnek, felépítési elve egymásba foglaló, hasonlóan a többiekéhez. Mindezek után az a kép áll elénk, hogy egyik világlétező sem hagyható számításon kívül, mégis mindegyik világlétező ugyanazt az egymásba-ágyazott és a végtelenséget tartalmazó elvet hordozza. Tehát nem annyira maguk a végső világlétezők, mint inkább kapcsolataik adják a világlényeget. A világlényeg pedig az összefüggés elve, a minden mindennel összefügg világelve, a végtelenül gazdag összeköttetettség elve. Ha viszont a világlétezők mindegyike végtelenül gazdag összeköttetésben áll egymással, akkor ezt lehet mondani, hogy a világegyetem mint egész jelen van minden földi létezőben, minden földi létező létét folyamatosan áthatja. Az így nyert látásmód nem a pánteizmus, mert itt nincs szó világonkívüléségről, fordítva, világraszóló világösszeköttetettségről van szó, pánkozmikus világlátásról. Ez a pánkozmikusság kiegészül pán-vitalizmussal (régi görög szóval: hüloizmussal), mert minden földi létezőt ugyanúgy áthat az élet kozmikus mivolta. Sőt, amellett minden létezőt áthat a tudatosság és a lelkiség (a mélytudat, genetikus tudat) is, tehát pán-pszichikus kapcsolatrendszer köti össze a világ minden elemét. Mindemellett mindent áthat egy végtelen alkotóerő, a belső világfolyamat, tehát egy pánkreativitást is látunk a pánkozmikusság, pánvitalizmus és pánpszichizmus mellett. Ez az eredmény bizony nem a materialista egysíkú látásmódra vezet, hanem egy olyan többtényezős világrendszerre, amelyben minden létező kozmikus, végtelen teremtőerővel, élettel, értelemmel és lélekkel rendelkezik. A világmodellek magja tehát ezekben a kozmikus alapelvekben rejlik. A nyugati civilizáció mindmáig csakis az élettelenség alapelvét vette komolyan. A régi görögök, akik tudásuk legjavát az ókori Kelet népeitől, a szkíta káldeusoktól, a médektől, a föníciaiaktól, az ugaritiaktól, valamint az egyiptomiaktól vették át, és ebből alakították ki a nyugati civilizáció számára szalonképes élettelenség-vallás fő elemeit. Mégis egész történelmünkben fellelhető az a szkíta világlátás, amely a világot eleve mágikus testvériségben élő világlétezők rendjeként fogta fel. Úgy tűnik itt az idő, hogy a Nyugat is felfedezze a több ezer éves igazságokat. A materializmus legfeljebb egy speciális ismeretszerzési módként állhatja meg helyét. Az az ókori nézet, amely még a görögöknél is jelen volt kezdetben, az ARKHÉ, az őselv keresése, a mai világban a materialista redukcionizmusra szűkült le. A redukcionizmus ugyanis visszavezetést jelent. Ha a redukcionizmus materializmussal párosul, akkor a visszavezetés végső szintjét csakis anyagi létezők jelenthetik. Ennek tarthatatlansága pedig ott ütközik ki, amikor az anyagi létezők végső elvekre sokkal inkább visszavezethetők, mint végső anyagi elemekre. A fizika tudománya minden létezőt a legkisebb (ill. kivételes esetekben legnagyobb) hatás elvére vezet vissza. A legkisebb hatás Maupertuis-féle variációs elvére vezeti vissza a fizika a megmaradási törvényeket, amelyek között szerepelnek az úgynevezett mozgásegyenletek is. És mi tulajdonképpen a megmaradási egyenletek információtartalma? Nem sokkal több vagy kevesebb, mint a Rubik-kocka különböző állásai között. És ahogy egyfajta technikai látás kell a Rubik-kocka kívánt állásba tekergetéséhez, ugyanúgy a megmaradási törvényekből egy adott fizikai folyamat leírásához nincs szükség másra, mint az adott helyzet körülírására, a kezdeti- és a határfeltételek megadására, és innen a feladat már csak technikai, az ismert matematikai módszerek segítségével egyértelműen adott az út megoldásához. A rálátás az, ami az új információt felszínre hozza. Az új fizikát pedig mindig a kezdeti- és határfeltételek megadása jelenti. Éppen ezért a fizika alapelve az élettelenség alapelve, a legkisebb hatásnak engedelmeskedés elve. A fizikára visszavezetés az élettelenségben igyekszik felmutatni a világ lényegiségét. Ez pedig nyilvánvalóan hamis tétel. A materialista tudomány sikereire való hivatkozás pedig óriási félrevezetés, csúsztatás, manipuláció. A materialista tudomány ugyanis attól materialista, hogy az összefüggéseket másodlagosnak tekinti, a szellemiség csak a háttérben fogadható el számára. A materializmus sikerei pedig mind egy szellemi alapelv alkalmazásának köszönhetők még ha ez az alapelv az élettelenség alapelve is. A görögök és az őket megelőző magasabb kultúrák annyiban fejlettebbek voltak a mainál, hogy másfajta alapelvek létét is megengedték. Az igazi, az igazságkutató redukcionizmus a végső elvek feltárására irányul. Az élettelenség elve mellett ot az élet elve és a tudat elve. Annyiban fejlettebb a mai civilizáció a görögöknél, hogy az egyik alapelvet, éppen az élettelenség alapelvét, módszeresen, matematikai formában is kidolgozta.
103



Ez a civilizáció tehát kétségtelenül fejlett, de ugyanúgy kétségtelenül egyoldalú is, csonka és torz. Akkor lesz igazán fejlett a civilizációnk, ha az élet és a tudat elvét legalább az elmúlt kétezer év összesített erőfeszítéseinek megfelelően kidolgozza – illetve, ha a világlétezők elveit összehangoltan dolgozza ki. Egy összehangolt kutatás egyszerre lenne életpárti, emberpárti, és értelem-párti, szemben a mai világ emberellenes, élet-ellenes, értelemellenes látásával. Ki kell dolgozni az elméleti fizika mellett az elméleti kozmosztant, az elméleti élettant, az elméleti tudattant. Új csillagászat kialakításának lehetősége tárul fel, amelyben szerepet játszik az emberiség, az élővilág közös tudati erőtere is. A világ igazi szervező erői az első elvek, a végső elvek, a tudat, az élet alapelvei. Azzal, hogy a materialista tudomány csak egy alapelvet enged meg, az élettelenség alapelvét, kirekesztővé válik. Az pedig, hogy éppen az élet és az emberi tudat alapelveit rekeszti ki a vizsgálható, szalonképes tudományos elvek eszköztárából, a tudomány erkölcstelen, embertelen, és tudománytalan alapalapállásainak létére derít fényt. Mindamellett a kezdeti és határfeltételek alkalmas megadása viszont képes saját érvényességi körén messze túlmenően kitágítani az élettelenség alapelvének érvényességi körét. Ez a kettősség, az élettelenség alapelvének mindenáron kizárólagosságának igénye, és a kezdeti és határfeltételek megválasztásának gyakorlatisa rugalmassága teszi a „materialista tudományt” sikeressé, bár ez a sikeresség a „materializmus” és a „tudományosság” kijátszását is magában rejti. Minden életjelenség és tudati működés ugyanis anyagi hatásokat eredményez. Az, hogy például az ember saját döntései következtében képes testét mozgatni, szintén megközelíthető materialista módon. Miről van itt szó? Arról, hogy az emberi döntéskor egy belső inger keletkezik, egy parányi bioáram indul el az emberi agyban. Pontosabban, gondolatainkkal képesek vagyunk egy elemi részecske, például egy szabad elektron hullámfüggvényét összeugrasztani. A „materialista” tudomány álláspontja szerint az összeugráshoz energia szükséges, idő viszont nem. Hogyan tudnánk kimutatni, hogy ez az elemi részecske az emberi agytevékenység következtében kapott többletenergiát? Ehhez az emberi agytevékenység egészét kéne az elemi részek pillanatról pillanatra változó mikroszkópikus energiaszintjeinek függvényében ismernünk. Viszont a határozatlansági törvény ezt az ismeretet lehetetlennek mutatja. Márpedig akkor a kezdő lépés a homályban marad. Innentől kezdve viszont a parányi bioáram hihetetlen mértékben fölerősödik – mégpedig nem a külső érzékszervek felfogó készülékein, receptorain. Ha megtaláljuk a külső érzékszervek receptoraitól független, a belső döntéseket fölerősítő receptorokat, azt gondolhatnánk, bizonyítható az emberi döntés pszichikai eredete, mivel ez nem a külső érzékletek, hanem belső agyfolyamat következménye. Igen ám, de ezen belső receptorok energiaellátása összefügg a szervezet egészével, és így a külvilági ingerekkel is, s itt a materializmus megvetheti fél lábát. A receptorokból a kezdeti inger felerősödve el kell jusson az idegsejtek készenléti potenciáljának kialakításához, további fölerősödéséhez. Innen már többékevésbé ismert a további út: a végső állomás a mozgató idegsejtek, a motoneuronok impulzusa, majd az izomrostok összehúzódása. A teljes erősítési folyamat kétségkívül sok milliárdszor milliárdszoros, eléri a 1040-es erősítést is, a „materialista tudomány” megközelítése csak annyi, hogy eltagadva a kezdő lépés önállóságát, és a figyelem hátterébe szorítva az egész folyamat különös önerősítő jellegét, egyszerűen kijelenti, hogy e folyamat végső állomásainak energiaváltozásai mérhetőek, tehát anyagiak. Csakhogy ez a szemlélet így döntően tapasztalati, empirikus! Milyennek tartsuk az olyan tudományt, amely nem képes többre, mint megállapítani, hogy „ami van, az van” és hasonló laposságokat? Hol van itt az értelmi vizsgálódás szándéka, világossága, megvilágító ereje? Az olyan tudomány, amelyet túlnyomórészt, többnyire folyamatosan a tapasztalat vezet, nem nevezhető „tudománynak”, legfeljebb vaktában botorkálásnak. A tapasztalat fedezékébe bújni olyan, mint mindig az alkalomnak megfelelő gondolkodást utólagosan felismerni. Ha valaki elszánja magát, hogy lemond minden elvéről, és a tapasztalat által vezetteti magát, ám legyen, ettől még lehet következetes, még ha nem is lehet igényesnek vagy erkölcsösnek mondani alkalmazkodási vágyát. Ha úgy érzi, esik, feje fölé teszi a pajzsot, ha úszni kell, elhajítja, ha úgy érzi, az a leghasznosabb, ha kaméleonnak tettei magát, igyekszik a leghűbb kaméleonná változni. Egy dolgot nem tehet meg az ilyen ügyeskedő: hogy kijelentse, hogy neki elvei vannak, és mindig és kizárólag csak egy elvhez tartja magát, sőt, másoknak is mindig ehhez az elvhez kell tartani magukat, és mindenki, aki nem az őáltala követett elvhez tartja magát, az ostoba. Márpedig ezt teszi, az olyan „materialista”, aki csak szavakban, de valójában egyáltalán nem követi állítólagos materialista elveit. Ha komolyan venné saját „materialista elveit” kidolgozhatna egy következetes materialista tudományos elméletet, amely világos választ az a gondolat eredetére, az emberi döntésekben megnyilvánuló felelősségre, a szabad akaratra. Az emberiség újkora óta eltelt több száz év alatt nem akadt még olyan vállalkozó, aki ezt megtette volna. Ehelyett viszont kinevelődött a gondolattalan alkalmazkodás felemás taktikája. Ez abban áll, hogy a szellem megnyilvánulásával, amennyire lehet, nem foglalkoznak a „mérvadó”, önmagukat materialistának föltüntető körök. Ha pedig valaki mégis rákérdez, akkor igyekeznek olyan részeredményeket elővenni, amelyek az adott
104



helyzethez idomulnak. Olyan kezdeti és határfeltételeket vesznek fel, amelyeket maguk soha nem lettek volna képesek előre saját materialista elméleteik alapján. Így lesz a materialista a tapasztalat mankóján felemás, félmaterialista, a helyzethez mindig utólag alkalmazkodó vállalkozóvá. A tapasztalat anyagi vagy nem tisztán anyagi természete ugyanis maga a bizonyítandó, a kérdéses, a vitatott tétel. Nincs az az élő szervezet, amelyről egy materialista ne tudná „bizonyítani” hogy élettelen: ugyanis ezt a választott fegyverei, vizsgálati módszerei eleve garantálják. Egy élő szervezetből bármikor képes a materialista olyan részt kihasítani, amely nem önmagában nem élő, és akkor máris pályán érezheti magát. A materialista elmélet tehát kidolgozatlan, nem létezik, így meg sem lehet cáfolni. A létező, úgynevezett „materialista” elméletek pedig valójában félmaterialisták. Ugyanolyan súlyt helyeznek az értelmi összefüggések felismerésére, mint amilyent egy valóban az igazság után érdeklődő, elfogulatlan kutató helyezne. A baj azonban abban rejlik, hogy a félmaterialista valójában mégis a materializmusnak biztosítja a társadalmi elismertséget, mert az olyan elméleteket, amelyek túlmutatnak az élettelenség alapelvén, tőle telhetően kirekeszti a társadalom szellemi életéből. És eközben azokra a sikerekre hivatkozik, amelyeket az élet magyarázatában elért, de úgy, hogy nem fedi fel, hogy ezeket az új ismereteket túlnyomórészt tapasztalati úton, tehát nem materialista elméletből kiindulva szerezte. Amit az elméleti „materialista” a tapasztalatból, az életből merítve be tud gyömöszölni kezdeti és határfeltételei közé, megpróbálja, és így készen áll a terepszínű, fél-élet, félanyagi eszköztár az élet vizsgálatára. Még könnyebb az ún. „kísérleti” tudósnak. Neki még gondolkodnia sem kell sokat, elég, ha mikroszkópja elé teszi az élő szervezetet, és máris tudományos szinten tevékenykedik. Az elméleti szakember dolga jóval nehezebb. Ahogy gyűlik, halmozódik fel a tapasztalat az élet természetéről, ebben meg kell találnia azokat a fogódzókat, amelyek az élet figyelembevétele nélkül képesek valós összefüggéseket felállítani a kiválasztott pontok között. A materialista világnézet egy látszólagos támasza, hogy az anyag egyetemes, mindenütt előfordul a kozmoszban, míg az élet csak egyes helyeken, ahol erre kedvezőek a feltételek. Ezen az alapon az élőlényeket egysejtűekként kéne jellemezni, hiszen az élővilág egészében az egysejtűség mindenütt megtalálható, a soksejtűek is egyes sejtekből állnak, míg a soksejtűség csak akkor jelentkezik, ha kedvezőek erre a feltételek. Ahogy téves az élőlényeket egysejtűnek tartani, úgy téves a világegyetemet anyaginak tartani. A két szemléletben a közös csak annyi, hogy a legalacsonyabb szintű szerveződést tartja meghatározónak. De ahogy az ember mivoltunkban az egysejtűek világa nem lehet irányadó, még kevésbé lehet irányadó az élettelen anyag viselkedése. Világos, hogy az élővilág törvényeiben az élővilág viselkedését kell szem előtt tartanunk, az ember világszemléletében az élet emberi dimenziót – és az élettelen világ kutatását, mint közvetett, elemibb, más szintű jelenségvilágot kell figyelembe vennünk. Másrészt észre kell vennünk, hogy az élettelen anyag egyetemessége valójában korlátozott. Ott, ahol élet alakul ki, nincs élettelen anyag, tehát a materialista világszemlélet tétele tapasztalatilag, azaz tudományosan cáfolt az élet kifejlődése által. A tudomány egyetemes tétele, amelyre akár csak egy kivétel található, e kivétel felfedezésekor elveszti egyetemes érvényét. Egyetlen kivétel elég bármely általános tétel teljes cáfolatához. Mivel pedig a materializmus egyetemességét az élet ténye cáfolja, a materialista világszemlélet csak korlátozott, provinciális igénnyel léphet fel, egyetemessel semmi esetre sem. Vegyük ehhez hozzá, hogy az élet kifejlődésének korlátozott jellege mint a mai napig tudományosan nem bizonyított. Ha meggondoljuk, hogy a bioszféra egésze önszabályozó organizmus (lásd James Lovelock Gaia-elméletét), és a bioszféra kiterjed az óceánok fenekétől a magas légkörig, akkor más színben tűnnek föl a bioszféra olyan részei, mint a talaj, a légkör, és így a sziklák is a talaj alkotó részeiként az évmilliók alatt fokozatosan bekapcsolódnak a talajképződésbe, tehát egy élő rendszer, egy átfogóbb, élő létkör részei. Még mélyebb szinten a Föld egésze is élő rendszernek tekinthető, ahogy azt kutatásaim mutatják. Hasonlóan, a Nap és a Naprendszer egésze is ultraérzékeny, rezonanciákon alapuló kölcsönhatásokban vesz részt, és általánosabb szintű élőlénynek tekinthető, általánosabb létköröket alkot. Még további létkörök tárulnak fel a Tejútrendszer, a világegyetem életjelenségeinek vizsgálatával. Az eredmény: a világegyetemben minden létező élő létkörök alkotórésze, nem is csak egy, hanem több ilyen létköré is egyben, tehát nemcsak hogy élőnek tekinthető, de egyenesen többszörösen, sokszorosan élőnek bizonyul! Nem egy életünk van tehát, hanem legalább hét: mivel egyéni életünkön túl egyben a magyar nemzet, az emberiség, a bioszféra, a Föld, a Tejút és a Világegyetem létköreinek is alkotó tagjaiként éljük életünket! Azonkívül a látszólag élettelen anyag sem teljesen élettelen, csak olyan időskálán és olyan elemi szinten mutatja az életjelenségeket, amelyek az ember számára rendszerint nem szembetűnők a mindennapi életben. Ha viszont az élet egyetemesen és többszörösen kitölti a világegyetemet, és élettelen anyag a szó egzakt értelmében
105



nincs is, akkor a materializmus nemcsak hogy nem bír egyetemes érvénnyel, hanem ezen túlmenően, semmiféle világszemléleti érvénnyel nem bír. Ahol anyag van, ott élet is van, csak meg kell látnunk, fel kell tárnunk az adott létezőhöz kapcsolódó életek létköreit. A materialista szemlélet ezeket a létköröket tagadja – és ezért leglényegibb szintjén a materializmus tudománytalan. Fentebb felvetettem, hogy a nyugati tudománynak az élettelenség alapelvén túl figyelembe kéne vennie az élet és a tudat alapelvét is, és ezeket a materializmus alapelvéhez hasonlóan alapossággal és mélységgel kéne kidolgoznia. Ki kell dolgozni az elméleti fizika mellett az elméleti kozmosztant, az elméleti élettant, az elméleti tudattant. Miután erre a felismerésre önálló kutatómunkával jutottam, azt hittem, hogy ezt a feladatot, amely megújíthatja a nyugati tudományt, először vetem fel. A nyugati civilizáció gyökereinek vizsgálatakor rájöttem, hogy a görögség hülozoizmusa, amely az anyagot nem élettelennek, hanem élőnek fogta fel, valójában szkíta eredetű. Ennek további vizsgálatával azonban drámai felfedezést tettem: a görögség a tudományát megelőző, azzal párhuzamos, de eltemetett kultúrákból megőrzött olyan elemeket, amelyek felülmúlják a mai nyugati tudomány szintjét! James Baldwin 1902-es filozófiai és pszichológiai szótárában ugyanis az áll: a görögöknél külön megelevenítő erővel bír az élettelen (helyesebben: szervetlen!), a növényi, az állati és az emberi világ! A szervetlen világ nem élettelen, fordítva, egy megelevenítő elv munkál benne: az ekszisz (ebből adódik az egzisztencia, létezés kifejezés). A szervetlen világot megelevenítő elvnek köszönhető a szervetlen világ minőségeinek megjelenése. Az a dinamikus erő, ami eléri, hogy a szervetlen világ létezőinek a mennyiségi létezésen túl minőségi létet is adjon, az ekszisz. A növényzetet megelevenítő elv a fűszisz (a fizika szó ebből az elnevezésből származik). Az állatokat megelevenítő elv a pszüché (a psziché, a pszichológiai alapfogalma, a lélek). És mi az embert megelevenítő elv? Miben áll ennek lényege? Mitől vagyunk mi emberek? Miben különbözünk a szervetlen élőlényektől, a növényektől, az állatoktól? Most kell megkapaszkodni, mert egy olyan fogalmat találunk ki, amely az előbbi elveknél is erősebben elfedett, eltemetett. Ez az embert megelevenítő elv a nousz, az értelem! Amíg az ekszisz, a fűszisz, a pszüché fogalma még ma is általánosan ismert a nyugati világ köztudatában, addig a nousz szinte csak a klasszikafilológusok, és egyes szaktudósok számára ismert igazán. Jellemző, hogy a nemrégen alapult Noetikus Tudományok Intézete (Institute of Noetic Sciences, Sausalito, California) külön ismertető füzetet adott ki: „Melyek a noetikus tudományok?” címmel. Ez az ismertető persze nem úgy ismerteti a nousz fogalmát, ahogy a görögök használták; az eredeti „értelem” jelentést elterelték a transzcendentális megismerés bizonytalan talajú, sehová se vezető útjára. A világpillérek felfedezése tehát már több, mint kétezer éve is ismert volt- ráadásul a nyugati kultúra által dicsőített görög kultúrában is, a sztoikusoknál. A sztoikusok az értelmet állították a világlátás központjába, az ókori szkíta, káldeus, méd mágushithez hasonlóan, ahogy azt a zoroasztrikus és manicheus vallások is megőrizték (és ez volt a fő bűnük, s ezért eltemettetésre ítélték őket a történelem értelemellenes erői). Bertrand Russel „A nyugati civilizáció története” c. könyvében (28. fejezet, A sztoicizmus, 226. o.) azt írja, hogy a sztoicizmus kevésbé görög, mint bármelyik más görög filozófiai iskola. A korai sztoikusok csaknem mindegyike Szíriából származott, azaz a káldeus birodalomból. Russel idézi Tarn könyvét (Hellenistic Civilisation, 287. o.), aki a sztoicizmusban káldeus hatást gyanít. A káldeusokról köztudomású volt több mint kétezer éven át, hogy kultúrájuk páratlanul magas szintet ért el. Eduard Zeller a görög kultúra eredetéről azt írta, hogy a görög filozófia a keleti gondolkodásból (amit Zellet spekulációnak nevez) ered. Az ókorban ismert volt, hogy a görögök maguk a keleti népektől erednek. A görögök tudásáról pedig az volt a vélemény az ókorban, hogy ez csak egy része az „egyedülálló tudásnak”, ami régi időkben általánosan ismert volt. A sztoikus filozófia olyan kérdéseket vizsgált, amik rég kívül kerültek a nyugati civilizáció látókörén: a létezés végső alapjainak kérdése, vagy a Világegész eredete és minősége, természete. A nyugati civilizáció minden vizsgált és bizonyítás nélkül elfogadta, hogy a világ egészében és lényegében élettelen természetű, és ez a mai tudósok, kutatók, az egyetemeken tanítók túlnyomó részének szemlélete is. A kétezer év elteltével a civilizáció egy irányban haladt. A négy életszintet érzékelő káldeus kultúrából elhagyta a legfontosabbat, az értelmet, megváltoztatta a szervetlen természet felfogását élettelenre, amit a káldeusok szervetlen élőlénynek fogtak fel, azt a nyugatiak élettelennek kezdték érzékelni. Amit a káldeusok növényinek (fű-szisz) érzékeltek, azt a nyugatiak fizikává torzították, ami érdekes egybeesés – ismét csak az élettelen világ jelenségeit igyekszik leírni. Vajon mitől vált a növényeket megelevenítő elv az élettelen világ elvévé? Talán előbb a szemlélet alakult át, és ez már a növényeket is élettelennek érzékelte? Az állatvilág szerepe a nyugati civilizáció szemléletében úgyszintén gyakorlatilag nulla. A káldeusok által az állatvilágban érzékelt elvet, a pszüchét a nyugatiak ugyancsak eltorzították, és előbb az emberi világ megkülönböztető jellegzetességévé tették, megtagadván a lélek létezését az állatoktól, majd a huszadik század behaviorizmusában az emberektől is elvitatták a lélek létezését. Az értelem szerepének módosulása a káldeusról a nyugati
106



kultúrára váltva (állítólag ez a változás egyben fejlődés, haladás is) nem egyszerű eltorzítás, jelentésváltozás, hanem még teljesebb szerepcsere: a létezés helyett a megtagadtatás eltemettetés. Hol biztosít a mai nyugati civilizáció az értelem megvilágító erejének elsődleges szerepet? Látjuk-e értjük-e a világ, a történelem titkait, lényegét? Az értelemközpontú szkíta-káldeus világlátásban a világ négy pillére a szervetlen létezők (vizek, szelek, ércek, kőzetek,...), a növények, az állatok és az emberi értelem. A mai nyugati civilizáció ezek egyikét igyekezett eltemetni (az értelmet), a többit pedig csak kiforgatta lényegéből. A Természet négy alapelve a sztoikusoknál ugyanazon egységes világelv különböző szintű megnyilvánulása. Az átfogó világelv pedig „a világ tűzből álló elméje” – ennek különböző megnyilvánulásai az ekszisz, a fűszisz, a pszüché és a nousz. A világ tűzből álló elméje pedig a világot átható és megvilágító Értelem. Ha a káldeusok, a sztoikusok világában a természet központi ereje az Értelem, és ha ez a világlátás az igazat mutatja, akkor a nyugati civilizáció az emberiséget vakvágányra futtatta, az értelemnélküli, életnélküli valóság rideg, embertelen világába. Vizsgáljuk meg, milyen összefüggés, viszony állhat fenn a világ alapelvei, a minőség, az élet, a lélek és az értelem alapelvei között! Az egységes Világértelem az emberben hivatott a legtisztább formájában megnyilvánulni, de még a szervetlen világban is felismerhetőnek kell lennie. A mai szemlélet azonban annyira az élettelenséghez, az élettelennek tételezett anyagisághoz tapad, hogy az első kulcskérdés, fennáll-e lényegi különbség a szervetlen és az élő világa között? Vagy különbségük nem lényegi, hanem pusztán minőségi, és az élet lényegében visszavezethető a tehetetlen, élettelen, passzív anyagi világ jelenségeire? Bauer Ervin biológiája szerint az élet lényeges sajátsága, hogy az élőlényekben spontán, tehát maguktól eredő változások lépnek fel. Senki nem tart egy létezőt élőnek, ha az egész léte alatt soha nem mutat öntevékeny változást, belső, önálló aktivitást. Ha egy gyufaszál leesik, akkor ugyan cselekszik, de nem önállóan, hiszen itt a Föld gravitációs vonzásának engedelmeskedik. Önálló cselekvésről csak akkor lenne szó, ha egy gyufaszálnál a tevékenység rendszeressé válik, és ha ebben a külső tényezők szerepe nem meghatározó. De mit jelent az önálló cselekvés? Belegondolt ebbe már valaki, az élettelenség és az élet közti lényegi különbség bizonyításának szempontjából? Ha a kérdést (élettelennek feltételezett) külvilág felől közelítjük meg, arról kell dönteni, a külvilágból érkező hatás mozgatja az élőlényt, vagy nem ez a hatás a meghatározó. El lehet képzelni egy olyan szelet, amely egy kürtőbe befúj, és ami nem maga közvetlenül forgat egy lapátot, hanem sok-sok áttételen keresztül: a szél eljut egy járaton át egy szelephez, amit megemel, és ami megnyitja egy vízesés útját, ahonnan a kiáradó víz kémiai reakciókat indít el a másik irányból beáramló anyagokkal, és a termelődő hő egy termoelemmel átkapcsol, és beindít egy olyan motort, ami egy még erősebb, de ellenkező irányú szelet fúj, a kívülről beérkező széllel szemben? Elképzelni el lehet, de ahhoz hogy egy ilyen többszörösen összetett szerkezetű gép következetesen újszerű, saját belső törvényeinek megfelelő választ adhasson, például, hogy mindig nagyobb és ellenkező irányú szelet fújjon, mint ami éri, pontos érzékelőkkel, komoly számítógéppel kel legyen felszerelve, és ennek a számítógépnek olyan programjai kell legyenek, amelyek ismerik, mi a feladat, és képesek ezeket a programokat megírni. Emellett a számítógépnek olyan vezérlőkkel kell rendelkeznie, ami a számítások eredményét átülteti megfelelő fizikai folyamatokká. Annál életszerűbb a gépezet, minél mélyebb szintű a programozása. De minél mélyebb szintű a programozása, annál valószínűtlenebb, hogy ez a program pusztán az atomok véletlenszerű összekapcsolódásával létrejöhessen. Az a valószínűtlenség, ami egy parányi élőlény, egy baktérium véletlenszerű keletkezéséhez tartozik, olyan időtartamot igényel, ami messze fölülmúlja a világegyetem teljes atomjainak véletlenszerű ütközése mellett a Világegyetem teljes életkorát. De itt nemcsak elvi valószínűtlenségről, hanem elvi lehetetlenségről is szó van. Ha az életet, az Embert, a Világegyetem építette fel, szélsőségesen valószínűtlen folyamatok összejátszásával és irányításával, akkor a legmélyebb szintű programozás sem érhet el a Világegyetem megértésének igényéig, még kevésbé továbbvivéséig. Az igazi élőlény ráadásul alkotásra, teremtésre, lényegi új felismerésre is képes, sőt az életigénylés egy bizonyos szintje fölött képes saját működési alapelvét is az általa felismert eszmék, új alapelvek szolgálatába állítani. Olyan mély szintű nem lehet egyetlen programozás sem, amely képes saját programozási szintjénél mélyebb szintű programozást megvalósítani. Márpedig az emberi értelem alapelve éppen arra irányul, hogy megismerje a világ, az élet, az ember végső lényegét, és a Világegyetemmel összekapcsolódva továbbvigye a Természet akaratát, a Világegyetem rendeltetését. Így tehát az élet és az értelem végső alapelve a külső adottságok meghaladására mutatkozó képesség. Nincs könnyű helyzetben az a valaki, akinek egy materialista bizonyítani akarja, hogy ő nem egy bonyolult, de mégiscsak élettelen rendszer. Hogyan és miféleképpen lépjen fel? Be tudod bizonyítani, hogy élsz, és nemcsak létezel? De maga a párbeszéd, ha egymás megértésére, és a probléma megoldására irányul, bizonyítja az értelem létét, a lényegi, végső megértés lehetőségét. És ha képes vagy megtalálni azokat az érveket, amelyek meggyőzik a materialistát, akkor ezzel az élet
107



önálló mivoltát is bizonyítod. Meg kell vívni a szellemi síkon ezt a csatát, mert amíg itt a materializmusé a terep, addig az élettelenség igényt támaszt az élet maga alá vetésére. Bauer Ervin elméleti biológiájának fő életkritériuma, hogy az és csak az a rendszer élő, amely az adott körülmények között olyan folyamatokat indít be, amelyek az adott körülmények között fellépő fizikai és kémiai folyamatokkal ellenkező irányúak, tehát az egyensúly (a halál) beálltával szemben hatnak. „Az élő rendszer munkája, bármilyenek is a környezeti feltételek, annak az egyensúlynak a bekövetkezése ellen irányul, amelynek az adott környezetben és az adott rendszer kezdeti állapota alapján fel kellene lépnie.” Mondhatja a materialista, hogy az ember sohasem volt élő, mindig is halott volt, de mi is ott lehetünk a vitában és megkérdezhetjük: hogyan képes egy olyan rendszer, amely lényegében mindig a fizikai és kémiai egyensúly beállása ellenében ható folyamatokat indít be, maga a fizikai és kémiai folyamatok következménye, eredménye? Az élet maga a fizikai és kémiai törvényekkel szembeszegülésben áll. Az, hogy az élet képes kifejlődni, arra utal, hogy a létező anyag nem tökéletesen élettelen, hogy a fizikai törvények csak bizonyos feltételek között vezetnek a rendezetlenség, az entrópia növekedéshez. Valóban: ha az élő rendszerek csakis környezetük rovására csökkenthetnék entrópiájukat, akkor az élővilág kialakulása egy antagonisztikus élet-halál harcra változott volna, harca a környezet erőforrásaiért, és meneküléssé az élet közös színterének szennyeződése elől. De az a tény, hogy természetes körülmények között az élet fenntarthatósága nem romlik attól, hogy élőlények jelennek meg környezetünkben, hanem rendszerint javul, arra utal, hogy a szervetlen anyag is képes önállóan rendezettségét növelni. Ha például virágot telepítünk szobánkba/udvarunkba, nem kell attól tartanunk, hogy a szervezetünk által leadott entrópia és a növények által leadott entrópia a szobában/udvarban az entrópiát úgy megnöveli, hogy egy idő múlva lehetetlenné teszi a szervezet számára, hogy a környezetből negatív entrópiát vonjon el. A bioszféra egymásra épülő szintjei tehát nemcsak azt bizonyítják, hogy a szervetlen anyagban szervező elv munkál, hanem azt is, hogy ez a szervező elv ma is gondoskodik az információhulladék folyamatos feldolgozásáról, az entrópia helyi és átfogó csökkentéséről. Ez pedig azt jelenti, hogy a szervetlen világ ma is életjelenségeket mutat! Az anyagelvűség az utóbbi 300 évben meghatározza a tudományos gondolkodást. Érdemes épen ezért tudományosan megvizsgálni, bizonyított-e, tudományosan bizonyítottnak tekinthető-e az anyagelvség alaptétele, és miben is áll ez az alaptétel. A korai görög materialistáknál az anyag forgalma lényegesen eltért a mai anyagfogalomtól. A korai görögök az anyagot élőnek érzékelték, élőnek fogták fel, öntevékeny, önállóan cselekvő létezőnek. Ezt a szemléletet nevezték hüloizmusnak, a hülé – anyag, és a zoé élet szó összetételével. A hüloizmus még olyan középkori gondolkodóknál is uralkodó, mint Bernardino Telesio: „De Rerum Natura” (1586) c. művében, vagy Giordano Brunonál. Az anyag fogalma a modern tudomány kialakulásakor azonban gyökeres változáson ment át. Általánossá vált a tökéletesen élettelen anyag fogalma. Descartes tanítása szerint az állatok tökéletesen élettelen gépek. Bár ez a fogalmi ellentmondásnak tűnik, hogyan lehetnek az élő állatok valójában élettelenek, de amíg nincs tisztázva, mi is az anyag fogalma, és mi is az életé, addig elképzelhető, hogy az állatok csak látszólag élők, valójában élettelenek. Vizsgáljuk most meg, mit is ért ma a tudomány az anyag és mit az élet fogalmán, és utána próbáljunk dönteni az élet anyagi természetének kérdésében. Az anyag fogalmát a materializmus nem határozza meg konkrétan. Egyrészt az atomok, az őket alkotó elemi részecskék anyaginak minősülnek, másrészt a gravitációs, elektromágneses, gyenge és erős erőtereket is anyagi létezőnek tekinti a mai tudomány. Sőt, ha majd újabb létezőt fedez fel a tudomány, akkor az a létező is anyaginak fog minősülni. De akkor az anyagi és a létező egymás szinonimái? Nem, mert minden létező anyagi. A nem anyagi létezők: az élet (különösen önálló lényegi mivolta), és a tudat jelenségek, különösen a szándék, az értelmi megfontolás. Az anyagelvűség abban áll, hogy azt állítja, hogy ezek a jelenségek visszavezethetők az anyagi jelenségekre. De mi az anyagiság lényege? Egyrészt világos, hogy a fizika abban tér el a biológiától, hogy a fizika az élettelen jelenségek világát, a biológia az élővilág jelenségeit vizsgálja. Ha tehát az anyag fogalmát a fizika meghatározása adja, ahogy a mai világ „természettudományos világképének” alapjául a fizikát fogadja el, akkor az anyag az élettelen létezőt jelenti. Ekkor pedig az anyagelvűség központi tétele, hogy az élettelen világ jelenségei a meghatározóak minden létező viselkedésének megértésében. Az élet és az élettelen világ jelenségei között eszerint az anyagelvű nézet szerint tehát fennállhat ugyan egy minőségi, de nem állhat fenn lényegi különbség. A minőségi különbség egyetlen oka az élőlények összetett, különlegesen felépülő szerkezete. A kérdés tehát most már csak az, hogy eldöntsük: az élő és az élettelen jelenségek közötti különbség a lényeget érinti, vagy nem. Ennek megválaszolásához az anyag lényegi fogalmát kell megvilágítani. Mennyiségi különbség áll fenn például egy kődarab és egy kőrakás között. Minőségi a különbség egy tégla és egy ház között, és az lehet lényegi egyezés és lényegi különbség is. Ha ugyanis a ház elemeinek természetében látjuk, a ház elemeinek természetére akarjuk visszavezetni,
108



akkor a ház egy téglarakás. Ha viszont a lényeget a szerveződés, a funkció, a felhasználhatóság felől tekintjük, akkor a különbség lényegi, mert a tégla csak egy építőelem, míg a ház az épület. A téglában egyáltalán nem lehet lakni, míg a házban többnyire lehet. Ha az élőlények természetének vizsgálatakor lényegiségüket alkotóelemeik természete adná, akkor az élőlények élettelen lények lennének, mert kétségtelen, hogy az élőlények közel (vagy teljesen) élettelen 8vagy annak látszó) atomokból épülnek fel. Csakhogy a ház felépülésekor figyelmen kívül hagyhattuk az építészt és a kőművet, míg az élőlényeket nem egy építész építi fel, egy terv szerint, és a vitatott pont éppen abban áll, hogy rendelkeznek-e az élőlények olyan tervvel, szándékkal, célszerűséggel, amivel az atomok legalábbis az anyagelvűség szerint – egyáltalán nem rendelkeznek. Így tehát az atomok véletlenszerűen, a vakvéletlen következményeképpen kell kifejlődjenek tervvel rendelékező élőlényekké. De létrejöhet-e egy terv magától, vakon, a tökéletes tervszerűtlenségből? Bár ez, úgy tűnik, elvileg nem kizárható, hiszen millió hétköznapi példa bizonyítja, hogy látszólagos szabályosságok lépnek fel véletlen jelenségekből, ezt a kérdést érdemes még mélyebben, konkrétabban megvizsgálni. Itt ugyanis nem arról van pusztán szó, hogy pénzdarabokat dobálunk, és néha a leeső érme fej-írás sorozataiban szabályosságok bukkannak fel. A fizika jelenségeinek ugyanis törvényei vannak. A fizika jelenségvilága olyan vonzásközpontot jelent, amelyben minden eltérés a fizikai egyensúlytól kiváltja az egyensúly helyreállítására irányuló folyamat fellépését. És ez az egyensúly a tökéletesen élettelen, stabil egyensúly, ami megfelel egy kő legurulási törekvésének, a völgy mélyében fekvő legmélyebb pontba jutás végállapotának kikerülhetetlen vonzásában. Itt nincs olyan véletlen, amely a kő mozgását lényegesen, vagy akárcsak minőségileg eltéríthetné. Sőt: ha véletlenül fellépne egy ingadozás, egy fölfelé ugrás, ez csak ideiglenes, átmeneti lehetne, amely a lényeget nem érinti, hiszen előbb-utóbb a kő pályája lefelé fog tartani. A guruló kő sorsa meg van pecsételve, a guruló kő élete a végső egyensúly vonzásának jegyében alakul, minden más jelenség csak átmeneti és ideiglenes lehet. Ugyan előfordulhat, hogy az atomok véletlen ütközései által a szék atomjaiból egy délibáb képződik, de ez a végsőkig valószínűtlen folyamat, és minél valószínűtlenebb egy ilyen esemény fellépte, annál rövidebb ideig maradhat fenn. A valószínűtlenség csökkentéséről ugyanis maguk a fizikai törvények gondoskodnak. A fizikai törvények vonzásközpontja az egyensúlyi állapot. Ha egy élőlény, mint rendszer a fizika egyensúlyi állapotába jut, akkor már halott, a fizika egyensúlyi vonzásállapota tehát a halál állapota. Bármilyen tág teret is adunk a vakvéletlennek, meg kell állapítsuk, hogy az egyensúlytól mért távolsággal arányosan nő egy ilyen feltételezett állapot előfordulási valószínűtlensége és fennmaradási valószínűsége egyaránt. Nincs a fizikának olyan ága, amely a székből képződő délibábok fizikáját tárgyalná. A fizika olyan ága, amely a fizikai alapon szélsőségesen valószínűtlen jelenségeket vizsgálná, olyan képtelenség, mint egy olyan tudományág, ami a teában feloldódott cukor kockacukorrá összeállását vizsgálná. Az életjelenségek létének ténye tehát ellentmond az élettelenség alapelve egyetemes érvényének. A fizika egyetemes érvénye úgy tartható fenn, ha az élettelen jelenségvilág mellett új alapokon vizsgáljuk meg egy új jelenségszinten új típusú jelenségek felléptét. Az új alapok lényegi, új megnyilvánulásai, viselkedési elveket jelentenek. ha az új szinten a rendszer viselkedése megváltozik, ha az eddig követett fizikai törvények megtartása mellett viselkedését úgy alakítja, ami a fizikai törvények követése HELYETT más törvények követését jelenti, akkor itt lényegi újdonságról van szó, olyan újdonságról, amely nem vezethető le a másik szint törvényeiből. Csakhogy a biológiai rendszerek, az élőlények éppen olyan viselkedést mutatnak, amelyek a fizikai és kémiai törvényekkel ellenkező irányúak! Olyan folyamatokat indít be az élő szervezet, amelyek módosítják a fizikai és kémiai törvények érvényre jutását, mégpedig éppen olyan módon, hogy a megváltozott körülmények között éppen az ellenkező hatású, irányú folyamat lép fel, mint aminek a fizika törvényei szerint fel kéne lépnie: az egyensúly felé közelítés helyett az egyensúlytól való távolság fenntartása és növelése az életfolyamatok eredménye. Ha nem létezne egy külön, független elvként az élet elve, akkor a véletlenül beinduló életfolyamatok rövid színjáték után visszazuhannának az egyensúlyi állapot felé, a fizikai rendszerek, a halotti rendszerek felé. Amíg létezik az élet függetlenségének elve, addig viszont a fizikai egyensúly felé irányuló tendencia, a különböző gradiensek kiegyenlítődési tendenciái nem jutnak érvényre, mert az élet elvéből ébredő hatások erőhatások ezt legyőzik. Persze ezek az élet elvéből ébredő erőhatások is anyagi erők, anyagi folyamatokban testesülnek meg, anyagi folyamatokat indítanak be. Olyan ez, mint az aikido: az ellenfél akaratának megőrzésével, annak minimális energiájú továbbalakításával olyan eredményt érünk el, amely éppen ellentétes a támadó fél akaratával. Ha az élet alaptulajdonsága, hogy képes aikido-hatásra, akkor az élet éppen olyan lényegileg különböző kell legyen a fizika élettelenségétől, mint ahogy a védekező aikidós a támadóval egyenrangú fél. Az élet és a fizika törvényeinek kapcsolódásában tehát két különböző fél áll küzdelemben, két, lényegében különböző alapelv jelenségköre kapcsolódik össze. Nem pusztán olyan minőségi különbségről van szó, mint a
109



piros és a zöld fény között: mindkettő fény, csak éppen különböző. Ha már a színeknél vagyunk: a fehér és a fekete mindkettő szín. De mégsem mondhatjuk, hogy a fehér a fekete szín mellékterméke. Amit a fizika mond, az az, hogy mindkettő egy közös tényezőre, elektromágneses rezgésre vezethető vissza. Ezt a hasonlatot átvive az élettelen és élő viszonyára, azt kéne mondjuk, hogy mindkettőnek közös oka van, ami magában foglalja az élő és az élettelen lényegét is. Arról van szó, hogy az életnek önálló, a fizikából levezethetetlen, saját törvényei vannak. Lényeges alkotóeleme az életnek, hogy az életben nem szórványosan, véletlenszerűen lépnek fel a pusztán fizikai alapon szélsőségesen valószínűtlen események, hanem ez a jellemző, a hosszú távon rendszeres jelenség. A fizika törvényeivel ellentétes irányú folyamat nem egyszeregyszer lép fel, évmilliárdok alatt, hanem folyamatosan, ráadásul úgy, hogy önmaga gondoskodik saját feltételeinek újratermeléséről. Olyan az élet megjelenése, mint egy önmagát fenntartó lavina: állandóan felerősödik a rendszert érő hatás. Az élő rendszerekben eltérő irányú a rendezettség növekedése is. Az élettelen rendszerekben a fizikai törvények szerint a rendezetlenség, az entrópia egyre növekszik, vagy éppen szinten marad. Az élő rendszerek rendezettsége viszont bizonyos szempontból egyre nő: az emlősök rendezettsége nagyobb, mint a rovaroké (a táplálékfelvétellel, az anyagcserével a rendezettség nem csökken le az egyébként fizikai alapon várható mértékben). Mégis, a világ nem szakad szét élő és élettelen rendszerekre, amelyek között egyre nőne a szakadék, az egyik entrópiája egyre nagyobb, a másiké egyre kisebb lenne. Ez pedig arra utal, hogy az élővilág és a bioszféra egésze élőként kezelhető. Ez pedig felveti annak lehetőségét, hogy a Naprendszer egésze is élő természetű lehet, és a fizikai látásmód csak a legszűkebb, közvetlen adottságok mesterséges, elvont rendszerében teljesül.
Az eltemetett természetbölcselet
A korszerű tudományos világkép többnyire nyíltan materialista. Világszerte az egyetemeken tanító elmék jórészt elfogadják a materialista kor által eléjük tálalt, tudományos színezetű materialista világképet. A Duna tévén levetített, a "Bolygók" című sorozat hangsúlyozottan hívja fel a figyelmet arra a közhelyre, hogy mennyivel hatalmasabb és nagyszerűbb a mai tudomány képe a Napról, mint a régieké. Miről van szó? A régiek a Napot Napistenként fogták fel, életadó tényezőnek, amely személyes kapcsolatban is áll életerőnkkel. A mai tudomány pedig megállapította, hogy a Nap fizikai jellemzői mekkorák: mekkora a sugara, hőmérséklete, nyomása. Ha a két képet összevetjük, az egyik egy élettel-életerővel telített, anyagi tulajdonságokkal is rendelkező istenkép, a másik egy élettelen anyagcsomó, amelynek tulajdonságait részletesebben ismerjük. Hogy melyik kép a nagyszerűbb és átfogóbb, azt az olvasókra bízom. Mindenesetre az igazságérték megítéléséhez meg kell jegyezzem, hogy a Nap élettelen természetének felvetése az újabb tudományos eredmények fényében hamisnak bizonyul. Meg kell azt is állapítsam, hogy a mai tudomány a gyakorlatban már feladta a Természet átfogó megismerésének programját. Amíg az emberiség mágikus őskorában, az ókori Szkítiában és még a régi görögöknél is a Természet valósághű megismerése állt a középpontban, addig ma már a gazdasági-ipari alkalmazott tudomány mellett az alapkutatások világszerte egy-két százalékos támogatást kapnak (Magyarországon még kevesebbet). Ráadásul ez az alapkutatás is túlnyomórészt materialista, eleve megkötött szemléletű. És mivel a Nap természetének valósághű feltárása nem várható az ipari-katonai „tudományok” szemléletének egyenes átvitelével, ezért a mai tudomány hűtlenné vált az egykori „természettudomány” elnevezésre. Ahogy – legalábbis jelenleg – a Nap nem tekinthető ipari objektumnak, úgy nem törődik valódi természetével az üzleti érdekek által megkötött szemléletű mai tudomány. Egyelőre még létezik olyan tudományos folyóirat, mint a Philosophical Magazine, ami elnevezésében még őrzi a „filozófia” egykori „természettudomány” jelentését, de tartalmában ma már szűk, fizikai jellegű cikkek közlésére szorítkozik. A természetbölcselet minden tudós közös feladatából kiszorult a tudományfilozófia egyre keskenyebb mezsgyéjére, kiszorult az iskolákból – és ma egykori szerepét vesztve jobbára a „népszerűsítő”, ismeretterjesztő irodalomban maradt csak fenn, elvétve. A mai fizika minden csodálatos vívmánya mellett tévedésekre is vezethet. A fizikus akkor téved, ha elfogadja, hogy abból, hogy minden létezőnek van fizikai tulajdonsága, arra következtethet, hogy csakis fizikai tulajdonságai vannak, arra, hogy minden létező kizárólag fizikai természetű. Ez a hiba tényszerű (és filozófiai), és a mai tudomány meghatározó társadalomformáló szerepe miatt végzetes, természetellenes folyamatokat erősít. A tudomány alapfeltevései, úgy tűnik kívül rekednek a tudomány keretein, a tudósok érdeklődésén. Pedig, ha jól meggondoljuk, ez egyáltalán nem tudományos eljárás, és azzal a veszéllyel fenyeget, hogy a mai tudomány megelégszik a „paradigmákban” gondolkodással, bizonyos előfeltevések elfogadásával anélkül, hogy ezeket logikailag megvizsgálná. Ebben egy logikával
110



szembeni bizalmatlanság fejeződik ki. A logikával szemben bizalmatlanság azonban teljesen logikátlan, hiszen ez a bizalmatlanság is indoklásra, érvelésre, magyarázatra szorul, és minden magyarázat csakis értelmi, logikai érveken alapulhat. Ezért a logika-ellenesség tudománytalan. Hogyan gondolhatják a tudósok, hogy a logika megbízhatatlan, és csakis a kísérletek a mérvadóak? A BBC idén készült, fent említett Bolygók sorozatában lépten-nyomon kifejezésre jut, hogy a tudósokat teljesen váratlanul érték a Naprendszerben az űrszondákkal szerzett ismeretek. Kifejezik, hogy „meg kell tanulni”, hogy a mai tudósok „megadják magukat”. Eszerint az új keletű, logika- és elméletellenes nézet szerint a tudományban semmi sem látható előre, és csak a mérések az irányadók. Ezzel azonban a tudomány feladja eredeti hivatását, a jelenségek értelmezését, előrejelzését, legalábbis ami az alapkutatást illeti. És ezzel a tudomány a természet átfogó megismerésének igényét adja fel, és a fogyasztói, szűk-látókörű szemlélet leghatékonyabb elősegítőjévé válik. Ebben az ismeretterjesztő tanulmányban megmutatom, mit vesztett a tudomány az elmúlt kétezer évben. Amíg az elmúlt három évszázadban sokat fejlődött a részletek terén, a lényeglátás, az elméletek végiggondolása egyre rövidebb pórázra került, és végül szinte mind beleveszett a materializmus tudományosan soha nem igazolt feltevéseinek sodrába. Hol tart a materializmus olyan alapkérdésekben, mint az élet, a tudat keletkezése? Nem többnél, mint annak minden tudományos vizsgálat nélküli előfeltevésénél, hogy az élet és a tudat a rendelkezésre álló anyagi rendszerből véletlen folyamatok segítségével jött létre (lásd. Pl. Atkinson: Teremtés c. könyvét). Adott tehát a kiinduló testiség, anyagiság, erre ráfúj a Véletlennevű varázsló, bűvészbotját háromszor megforgatja, és csiribú! Csiribá! Hipp és hopp! Máris előáll az élő anyag. Ugyan bebizonyosodott (Hoyle, 1980.), hogy a legegyszerűbb aminosav véletlenszerű keletkezéséhez a Világegyetem teljes életkoránál 10200 évvel több szükséges (tízmilliárdszor-tízmilliárdszor-tízmilliárdszor-... év, amiben a tízmilliárd kétszázszor szorzódik össze), vagyis ez a véletlenszerűség tökéletesen alkalmatlan a legegyszerűbb aminosav létrehozására. De még alapvetőbb baj is van ezzel az elképzeléssel, amit eddig, bár egyszerűen belátható, mégse gondoltak végig. Itt ugyanis arról van szó, hogy a fizika nem a véletlenszerű folyamatok tetszőleges terepe. A fizika mozgástörvényei határozott irányt szabnak a fizikai folyamatoknak, amit például a hőtan második főtétele is kifejez: a zárt fizikai rendszerek a teljes hőkiegyenlítődés felé haladnak. Ha meleg és hideg vizet összeöntünk, a különbségek eltűnnek, és langyos vizet kapunk. Végül – így a hőtétel – minden különbség megszűnik, beáll az egész Világegyetemben a „hőhalál”. Általában, a zárt fizikai rendszerek a fizikai egyensúly felé haladnak. Ha feldobunk egy követ, a kő leesik, mert a rá ható erők az egyensúly felé hajtják, a kő leesik. Ha feldobunk egy macskát, leesik, de nem áll meg a fizikai egyensúly állapotában, nem marad ott mozdulatlan kő módjára, amíg él. A fizikai egyensúly az élő rendszerekre csak akkor áll fenn, ha az élő rendszerek megszűnnek élő rendszerek lenni. A fizika egyenletei által előírt mozgás az élő rendszerek számára mindig a halál felé vezet. Az élő rendszerek attól élőek, hogy viselkedésüket nem kizárólag fizikai erők irányítják, hanem olyan erők, amik az élő rendszer belső fizikai feltételeit úgy módosítják, hogy minél hosszabb ideig minél távolabb kerüljön a fizikai egyensúlytól, minél hosszabb ideig, minél élőbb maradjon. Az az állítás, ami a mai egyetemeken és fizikai kézikönyvekben uralkodó (lásd, pl. S. Hawking: Az idő rövid története c. besztszellerét), azt jelenti, hogy ezek a materialista szerzők a Világegyetemben csak fizikai folyamatokat ismernek, vagyis csak a halál felé tartó folyamatokat ismerik el valóban létezőknek. Ebben a materialista világképben tehát a központi irány a halál iránya. Minden folyamat szerintük kikerülhetetlenül a biztos halál felé halad, De akkor hogyan jöhet létre élet? Válaszuk: véletlenül. Ez a véletlen persze nem valódi véletlen, hiszen a valódi véletlen csak annyit jelent, hogy előre nem látott folyamat lép közbe. Hogyan nyilatkozhat a materialista úgy, hogy előre nem látható folyamatok is mindig csakis kizárólag fizikaiak lehetnek, hogy biztosan mindig a halál felé vezetnek? Csak úgy, hogy előre veszik a halál felé vezető folyamatok egyeduralmát, a totális halál világképét. A materialista azt hiszi, vallja, hogy azt is tudja, amit nem tud, azt s tudja, amiről maga is kijelenti, hogy előreláthatatlan, véletlen. De hogyan lehetne arról megalapozottan nyilatkozni, amiről semmit sem tud? Anélkül, hogy megvizsgálnák, hogy tudományosan feltérképeznék, a materialisták a totális halál feltevésével dolgoznak. Ez a feltevés pedig – az élet és a tudat léte bizonyítja – biztosan hamis. A materializmus világképe tehát tényszerűen hamis. Ez azonban nem zavarja a materialistákat. Felteszik, hogy az élet csupán a vakvéletlen játéka. De hogyan jöhet létre vakvéletlenül egy merő testiségben, fizikai létben kimerülő „objektumból” Egy élőlény? A materialisták szerint véletlenül. Vizsgáljuk most meg, amit a materialisták elmulasztottak, létrejöhet-e az élet vakvéletlenül egy merő testiségből. A kiinduló tény: egy testi létező. Vegyük ezt úgy, mint egy tetszőleges anyagú anyagcsomót. Ez az anyagcsomó elkezdi atomjait véletlenszerűen ütköztetve párologni, és az anyagcsomó felszínéről elpárolgó atomok az anyagcsomó felett kavarogva véletlenül összekapcsolódhatnak olyan módon, ami az élőlényekre jellemző. Valóban, a vakvéletlen egy tetszőleges ugrást jelent, és elég sok tetszőleges ugrással, úgy tetszhet, elérhető bármilyen
111



végeredmény. Csakhogy eközben nem lehet kikapcsolni a fizikai törvényeket! A vakvéletlenül párolgó atomokra tovább is hatnak a fizika erői, érvényesek a fizika törvényei, tehát ezek az atomok a fizika törvényei által előírt módon és időskálán kénytelenek visszajutni az egyensúlyi állapotba. Ha pedig visszajutnak, újra létrejön a kezdeti, halotti állapot. A fizika törvényei tehát egyfajta hatalmas, a jelenségek mélyén meghúzódó, mélyebb elvet jelentenek. Olyan a fizikai világkép - ha ebbe a fizikai törvényeket is beleértjük, nemcsak az anyagcsomók merő testiségét -, mint egy óriási jelenségvilág, ami mögött láthatatlanul meghúzódik egy mélyebb vonzásközpont, ami minden jelenséget a halál felé vonz. Ez a halotti mágnes a fizika legmélyebb szervező elve. Ez a fizikai elv fejeződik ki a legkisebb hatás elvében (a Maupertois- vagy Hamilton-elvben). És mivel ez a mágnes egyetlen pillanatra sem kapcsolható ki, a tetszőleges véletlenek is ennek hatása alatt állnak, vagyis törvényszerűen nem fejlődhetnek tetszőleges irányba, hanem csakis egy irányt követhetnek, a halál felé vezető utat. Így viszont a fizika halotti mágnese soha nem vezethet egy olyan párolgási folyamathoz, amely véletlenszerűen elvezetne az élet, még kevésbé a tudat megjelenéséhez. Ez viszont nagyobb képtelenség, mint az lenne, ha egy mágnes párolgása létrehozna önmaga felett egy másik mágnest. Bauer Ervin, a méltatlanul elhallgatott biológus, az elméleti biológia megalapítója bebizonyította, „Elméleti Biológia” című alapvető művében, hogy a biológia alaptörvényei NEM VEZETHETŐK LE a fizika törvényeiből. Minden biológiai rendszer (már ez a megfogalmazás is egy kompromisszum, megalkuvás a totális igényű materializmussal: mert a „rendszer” az élettelenséget sugallja), vagyis minden élőlény attól élőlény, hogy önálló változásokat mutat, azaz olyan változásokat, amelyek nem vezethetők le az éppen adott feltételek között uralkodó fizikai feltételekből és a fizika egyenleteiből. Ezt az alapvető tényt mindmáig nem sikerült feldolgozniuk az egyetemeknek, akadémiáknak, tudósoknak világszerte, mert SZEMLÉLETÜK eleve fizikai, halotti mágnes hatása alatt áll. Márpedig világos, hogy az élőlények attól különböznek olyan szembetűnően a látszólag élettelenektől, hogy öntevékenyek, hogy képesek belső fizikai feltételeiket egy magasabb szervezőelv hatására úgy átformálni, hogy a fizika törvényei a fizikai rendszerekre érvényes halotti iránnyal ellentétes irányú folyamatokat indítsanak be. Ez az élet aikido-elve. Az aikido művészetét űző harcos nem arra törekszik, hogy nyers fizikai erővel védje meg magát, hanem ügyességgel és ésszel az ellenfél támadásának lendületét a megfelelő helyzetből kis erővel megtoldja, úgy, hogy a támadó lendülete célt tévesszen. A felé ütő kezet, ahelyett, hogy erővel próbálná fékezni, fordítva, tovább gyorsítja egy kis fogással, megrántja. Így kis erővel képes a támadás EGYENSÚLYÁT hirtelen megingatni, megváltoztatni, és a számára előnyös helyzetet kialakítani. Az élet aikido elve hasonló a vitorlázás művészetéhez. Itt is kis erővel nagy változás érhető el. Ahogy a vitorlázó a kis hajó fedélzetén parányit áthelyezi testsúlyát egyik lábáról a másikra, a hajó érzékenyen irányt változtat. A testsúly-áthelyezés parányi energiát igényel, hatása mégis a hajótest egyensúlyának eltolódása révén felerősödik. A vezérlés tehát nem a közvetlen felszíni fizikai szinten történik, hanem az egyensúly szintjén, az egyensúly kedvező irányú megváltoztatása révén éri el, hogy a sokkal nagyobb erőkkel szemben a parányi erők hatása jusson érvényre. Csakhogy az egyensúly kívánatos irányú megváltoztatása feltételezi a közrejátszó tényezők mélyreható ismeretét, a közvetlen fizikai viszonyokon felülemelkedés szempontját és képességét, és a kívánatos változás önálló előidézésének képességét. Ha az élet egy másik egyensúly, a fizikai egyensúllyal ellentétes irányú egyensúly fenntartására képes, akkor az élet feltétele a helyzet áttekintése, elemzése, és öntevékeny, célszerű vezérlése. Így viszont az élet nem vezethető le a fizikai, halotti mágnes és a vakvéletlen összjátékából. az élet elvét el kell ismerni, mint egy, a fizikai elvvel legalábbis azonos súlyú, annak „objektivitásával” megegyező „objektivitású” alapelvet. És így káprázatos panoráma tárul elénk: a halotti mágnes mellett megjelenik egy másik, élő mágnes, aminek vonzereje képes a halotti mágnest is a maga szolgálatába állítani, képes azt vezérelni, irányítani. A biológia alapelve, az életelv tehát a kétezer éves tudomány legmélyebb magját világítja meg. A sötétet árasztó, halotti alapelv mellett megjelenik egy ugyanolyan jogú, a sötét mágnest világító élet-mágnes érvényre jutásának szolgálatába állító alapelv. Nem egy alapelv létezik! Nem a testiség és a vakvéletlen az egyedüli tényezők a Világegyetem folyamatainak irányításában! Létezik még egy kozmikus alapelv, az élet alapelve, amely mélyebb és teljesebb a fizikai alapelvnél. Ez a felismerés legmélyebb alapjában fogja átalakítani az emberiség gondolkodását, ha az emberiség hajlandó megismerésre irányuló akaratának érvényt szerezni a nyers testiség hatalmába, a nyers materialista erő hatalmába hajtani akaró világban. Ehhez az emberiségnek össze kell szednie magát, és meg kell változtatnia a világot. A tudomány alkalmazott ipari jellegének szinte totális egyeduralmából ki kell verekednünk magunkat ahhoz, hogy saját legmélyebb életerőnknek, az életelvnek érvényt szerezhessünk. Vagy megadjuk magunkat a halál materialista erőinek, és, élünk egy egyre fizikaibb világban, halottibb aggyal, gondolkodással, vagy átállunk saját oldalunkra, az élet oldalára. Ez pedig egy életbevágó feladat.
112



A mai világban az egykor az egész Természetet átfogó természetbölcselet egyre jobban leszűkül az anyagelvűségre. Az anyagelvűség a testiségben, a tárgyi létezőkben keresi a világ magyarázatát. Ez a fizikában az atomizáló szemléletet jelenti, azt, hogy keressük a Természet végső alkotóelemeit, az elemi részecskéket, és ebből próbáljuk megérteni a világot. De hogyan lehet megérteni agy atomból a világot? Persze ez nem megy, hiszen az atom nem magyaráz önmagában semmit, csakis az őt leíró egyenletekkel megyünk valamire. De a fizikai egyenletek mind egyetlen végső alapelvre vezethetők vissza: a legkisebb hatás elvére. Hogyan képesek az atomok, a tárgyak ez az alapelvet követni? Ezt a kérdést a fizika már nem képes magyarázni, hiszen ez a fogas kérdés mindenekelőtt gondolkodást igényel, itt a tárgyi létező és egy nem tárgyi alapelv kapcsolatáról van szó. Hogy ezt a furcsa kapcsolatot az eddigi szemléletnél mélyebben megértsük, először vizsgáljuk meg a biológia alapelvét, az életelvet! Bauer Ervin ”Elméleti biológia” című könyvében az élet elvét a következőképpen fogalmazza meg: „Az élő és csakis az élő rendszerek soha sincsenek egyensúlyban, és szabadenergia-tartalmuk terhére állandóan munkát végeznek annak az egyensúlynak beállta ellenében, amelynek az adott feltételek között a fizikai és a kémiai törvények értelmében létre kellene jönnie.” Kulcskérdés tehát az egyensúly. Világos, hogy a teljes, időben állandó, statikus fizikai egyensúlyba egy élő rendszer csakis halála útján juthat, hiszen amíg él, addig öntevékeny folyamatokra képes. De elterjedt felfogás, hogy az élőlények dinamikai egyensúlyban vannak. Mit jelent ez a dinamikai egyensúly? Azt, hogy a rendszer állandó ugyan, az időben nem változik, de ez az állandóság folyamatok egyensúlya útján jön létre, ahogy egy vízesés is ugyanazt a képet mutatja, időben állandó, mégsem változatlan, hiszen folyamatosan esik a víz. Az állandóság úgy tartható fenn, hogy ugyanannyi víz folyik be, mint ki. Tudjuk, hogy az élőlények állandóságot mutatnak, azt is tudjuk, hogy ugyanakkor belsejükben folyamatos a változás, és ennyiben hasonló az ember és a vízesés. Sőt, az ember képes munkavégzésre, a vízesés is. De lényegünkben vízesések vagyunk? Annyi folyik be, mint ki, és ez tartja fenn állandóságunkat? Bauer Ervin megmutatta, hogy ez a hasonlóság csak felszíni, és emögött egy lényegi eltérés áll fenn. A vízesés állandósága ugyanis a víz-utánpótlás függvénye. Ahogy lecsökken a befolyó víz, úgy és annyiban lecsökken a kiáramló, leeső víz mennyisége is, a kettő között világos és egyszerű kapcsolat áll fenn, amit a kettő egyenlősége fejez ki. Ha nincs utánpótlás, nincs vízesés. Az élő rendszer lényegében különbözik az élettelentől, mert ha megvonják tőle a táplálékot, az ember nem illan el. Az ember nem táplálékáram. A lényegi különbséget az jelenti, hogy az élőlények öntevékenységre képesek, és ez az öntevékenység, az élő rendszerek munkavégző képessége nem kívülről, hanem belülről ered. A vízesés nem képes saját feltételeit módosítani, az élőlényre viszont épp ez a jellemző megnyilvánulás. Igaz, hogy ha az embertől teljesen elvonjuk hosszú időn át a táplálékot, az ember meghal, de ez nem minden élőlénynél van így – például a téli álmot alvó medve hónapokig elvan táplálék nélkül, és sok spóra, vírus, elzárva, elfagyva, évmilliókig is életképes marad. Ugyanakkor az élőlényekre jellemző, hogy maguktól új szervezeteket (utódokat) hoznak létre, amelyek maguk is további élőlények létrehozására képesek, és így az élő szervezet más alakban tovább él, élete folyamatosan, kozmikus időkig fenntartható. Másrészt nyilvánvaló, hogy az emberi szervezet belső energiaforrása, szabadenergiája (vagyis munkavégző képessége) véges. Így tehát nem várható el, hogy ennek kimerülése után bármiféle energiaforrásra szoruló öntevékenységet végezzen. A kérdés éppen az: van-e egy adott rendszernek vagy lénynek szabadenergiája, és ha van, azt mire fordítja: a fizikai egyensúly felé irányuló folyamatokra, vagy éppen ellenkezőleg, a fizikai egyensúlytól távolodásra! A szabadenergia, a munkavégző képesség, belülről mozgósítható, maga az élő szervezet által. A „dinamikus”’ egyensúlyban lévő vízesés és más hasonló élettelen rendszerek (például a láng) munkaképességének (a fizikai egyensúlytól való távolságának) fenntartásához szükséges energiaforrások a rendszeren kívül, az élő rendszerekben viszont a rendszeren belül találhatók. Az, hogy az élő szervezet képes saját maga gondoskodni munkavégző képességének fenntartásáról, a vízesés esetében azt jelenthetné, hogy a vízesés maga gondoskodik a vízutánpótlásról, maga felszállítja a már leesett vizet, hogy újra meg újra le tudjon esni. De ha ezt a víz mozgási energiájából alakítja át olyan energiává, ami a vizet felemeli, még mindig nem jelenti, hogy élő rendszerről van szó: ugyanis akkor a vízesésen kívüli, már (részben) leesett víz energiája alakul át a vízesésen kívül, például a vízerőműnél, ahol a víz mozgási energiája elektromos áramot termel. Ez az elektromos áram meghajthat egy szivattyút, ami felemeli a vizet (bár a hatásfok soha nem lehet 100%) – de ez a berendezés a vízesésen kívüli. Az élő rendszerekben a megfelelő berendezés az élőlények belsejében található, és az élőlény teljes fennhatósága alatt áll, bármikor mozgósítható. A vízesés és az élő szervezet közötti elvi különbség eltüntetéséhez magát a víz eséséhez szükséges szintkülönbséget kellene a vízesésnek létrehoznia és fenntartania! Képzeljünk el egy olyan vízesést, amely magát hozza létre: egyszer csak, lassan, egy folyóban szintkülönbség jön létre, a szintkülönbség egyre nő, és egy idő múlva egy szint körül megáll,
113



és akörül változik, ingadozik, mint egy harmonika. És ezt nem egy földrengés hozná létre, hanem egy finom, belső, légies folyamat. De miért áll meg ez az öntevékeny vízesés egy adott szintkülönbségnél? Az élőlényeknél létezik egy ilyen állapot, adott szabadenergia-szinttel? A Bauer-elv szerint nincs ilyen előírt szint. Az élő szervezet teljes szabadenergiáját arra használja fel, hogy ezt a szintkülönbséget növeli, minél messzebb kerüljön a fizikai (halott) állapottól, azaz minél élőbb legyen. Van-e ebben határ? Elvi határ talán nincs is, az életképesség talán korlátlanul fokozható? Azt csak a rendelkezésre álló erőforrások befolyásolják? Bauer Ervin könyvében erre is válaszol. De térjünk most vissza az előző gondolathoz. Azok a berendezések, melyek a vízesés szintkülönbségét létre tudnák hozni, bennünk találhatók. De az élőlények minden pillanatban más külső feltételek között találják magukat, és ezekre nekik másként és másként kell válaszolniuk ahhoz, hogy életképességüket fenntarthassák. Az élő szervezet szabadenergiájának párja hasonlatunkban az elektromos energia. De mivel az adott helyzetek és az élő szervezetek által végzendő munka formái különfélék, változatosak, ezért az egyik helyzetben egy szivattyúra, másikban egy szárnyra, harmadikban rugóra van szükség, és így tovább, szinte minden helyzetben más és más fajta gépre. De akkor az élő szervezetnek szinte pillanatonként más és más gépet, berendezést kell létrehoznia! És így alkalmi berendezések szinte végtelen sorát! És mindezt értelemszerűen, mert az élő szervezetek nem pillanatnyi hatások alatt „működnek”, hanem hosszú távú szervezőelveket követnek – vagyis „értelemszerűen működnek”, bár nem annyira működnek, mint inkább természeteskednek (termeszkednek). Ez az értelemszerű tevékenység újabb rejtélyt jelent, amire vissza kell térnünk. De a folyamatos, szinte pillanatnyi, a helyzethez alkalmazkodó berendezés-gyártás követelménye kikerülhetetlen, hiszen valóságosan kell „működtetnünk”, vagy termeszkednünk szervezetünket, testünket, és ehhez valóságos fizikai hatásokat kell kifejtenünk. Mechanikus szivattyúk helyett olyan parányi kis berendezéseket kell előállítanunk szervezetünkben, amelyek testünk, izmaink mozgatásáról gondoskodni tudnak. Ezeknek az izomvezérlő parányi berendezéseinknek képeseknek kell lenniük mechanikus erőhatásra, izom-összehúzódások kiváltására, de ugyanakkor képeseknek kell lenniük mechanikus erőhatásra, izom-összehúzódások kiváltására, de ugyanakkor képeseknek kell lenniük pillanatszerűen és értelemszerűen létrejönni! Érdekes és érdemes is megfontolnunk, hogy mi magunk mennyire vesszünk részt élettevékenységünkben. Mennyiből állunk szervezetünk, belső szerveződésünk, életerőnk mellé? Mi magunk is minden erőnkkel azon vagyunk, hogy minél távolabb kerüljünk a halotti állapottól? Minden erőnket életképességünk növelésére fordítjuk? Minden erőnket szembefordítjuk azokkal a fizikai és kémiai erőkkel, amik az adott helyzetben ránk hatnak? Tudunk-e olyan „szintkülönbségeket” létrehozni magunkban, amik életünk kiteljesítése irányában hatnak? A legkisebb ellenállás vonalán halad életünk, mint egy elhajított kőé? Vagy repülő kő mivoltunk közben egyszer csak mozgósítjuk belső erőforrásainkat. Szárnyakat eresztünk ki magunkból, és lefelé esésünkből kitörve, felfelé kezdünk szárnyalni? Érezzük-e tudatosan belső életerőnk vonzását, és folytatjuk-e tudatos életvezetéssel is megerősítve? Valóban önállóan, öntevékenyen alakítjuk életünket? Halljuk az élet szavát? Vagy füleinket hagyjuk betömni, szárnyainkat behúzni, és esni, zuhanni, ahogy a külső feltételek megkívánják, ahogy a társadalmi erők, a fogyasztói beidegzések ezt elvárják? Jól gondoljuk meg, miféle lehetőség adódik életünk belső természetének, az életelvnek feltárása által. Most, hogy már képet tudunk alkotni az életelvről, vizsgáljuk meg, hogyan fejti ki hatását az életelv? Hogyan képesek az élő szervezet alkotórészei felismerni és követni az életelvet? Talán érzékelik az életelvet? Sőt, nem is úgy érzékelik, ahogy mi érzékelünk, hiszen érzékelésünk és viselkedésünk között sok közbenső lépés áll, és mindezek között – ahogy vizsgálatunk mutatja – a leglényegesebb éppen az életelv szabályozó, vezérlő, irányító hatása, fennhatósága. Maga az életelv érzékelése tehát nem jelent egy olyan folyamatot, ami egy másikfolyamat vezérlő hatása alatt áll, hiszen ez a másik folyamat maga az életelv. Arról van szó, hogy szervezetünk képes az életelvet érzékelni, és ezt nem arra használja fel, hogy áttételesen egy másik mély elv szolgálatába állítva alakítsa ki a szervezet válaszát, viselkedésünket, hanem ugyanennek az elvnek közvetlen kifejeződésére. Ez az áttétel-mentesség az életelv érzékelését és megnyilvánulását nem közvetetté, hanem közvetlenné teszi: az érzékelő és a megnyilvánuló elvi azonosságát jelenti. Ez az elvi azonosság az, ami számunkra, áttételes lények számára furcsának, sőt, néha egyenesen mechanikusnak, gépiesnek tűnhet, hiszen a gépek kizárólag fizikai elven, tehát másik elv áttétele nélkül működnek. De akkor most már visszatérhetünk a fizikai alapelv vizsgálatára. Hogyan képesek az elemi részek a fizikai alapelvet érzékelni? Miféle természetű az anyag? A régi szkíta-káldeus-párthus kultúrában az anyag elválaszthatatlan egységet alkotott az élet szellemi oldalával. A zoroasztrikus kozmológiában minden létezőnek két oldala van: egy mentális vagy spirituális, és egy fizikai vagy anyagi. A spirituális állapot rendelkezik egy embrionális, mag-szereppel az anyagival szemben, amely majdnem a gyümölcsének
114



tekinthető (M. Eliade, 1989, Encyclopedia of Religions). A nyugati civilizációban talán Descartes volt az, aki a legélesebben vetette fel a test és a lélek szétválasztásának szükségességét. Descartes szerint az állatok nem élőlények, hanem csak bonyolult gépek. Az emberek csak azért élők, és szellemiséggel bírók, mert a transzcendens létezőben részesülnek, az istenivel gondolatban foglalkoznak. Ebben a felfogásban a világ kettéhasad egy tisztán fizikai, tehetetlen anyagi világra, és egy tisztán szellemi világra, és e két világban teljesen más törvényszerűségek érvényesülnek, úgy, hogy a szellemi világ törvényeiről az értelem nem képes számot adni (ez a dualista világkép). Eszerint egy ateista ember, vagy tudós nem számít élőlénynek, csak gépnek, és a világ egyik fele eleve megismerhetetlen. A mai nyugati felfogás nem vizsgálta meg kritikusan a Descartes-i tételeket. Ezeket a tételeket, és főleg az anyag élettelen, tehetetlen mivoltát a tudósok többsége szinte látatlanban elfogadta, bár a tudomány követelményei szerint ezeket a tételeket alaposan meg kellett volna vizsgálni, tudományosan ellenőrizni, és csakis e vizsgálat esetleges pozitív eredménye után elfogadni. Ez a vizsgálat azonban mind a mai napig nem történt meg. Ennek ellenére, tehát megalapozatlanul, vagyis tudománytalanul, ma a tehetetlen anyag elve vált uralkodóvá. Ezen alapul a modern fizika egyeduralmi igénye az anyagi világban, beleértve a (látszólag?) élők világát is. Ezen alapul a mai, fizikai világkép, ami szerint a biológia is levezethető lenne a fizikából (amit Az eltemetett természetbölcselet c. sorozatom novemberi részében cáfoltam). Gondoljuk meg: valóban élettelenek az állatok? És az emberek? Azért csak léteznek élőlények! Gondoljuk meg, hogy az életelv mélyebb a fizikai elvnél, mert az élőlényeket nem a fizikai, hanem a biológiai életelv irányítja, mert túlnyomórészt nem fizikai testként, hanem élőlényként viselkednek! És ha az életelv mélyebb a fizikai elvnél, akkor mondhatjuk-e, hogy az anyag - mindig és mindenkor - élettelen, tehetetlen? Látnunk kell, hogy a mai fizikai világkép a tehetetlen anyag eszméjét akarja ránk erőltetni, és hogy lényeges érvek szólnak e fizikai világkép tarthatatlansága mellett. Menjünk tovább, nézzük meg, mit jelent az anyagelv! Először is, a materializmus a végső, anyagi, tehetetlen építő-elemekre igyekszik visszavezetni a világ összes jelenségét, az atomokra, az elemi részekre. De hogyan lehet bármit megmagyarázni - egy atommal? Két atommal? Akárhány atommal? Mit magyarázhat meg az atom - önmagában? Annyit, mint egy szék, annyit, mint egy szekrény - semmit! Az atom nem magyaráz, mert az atom nem "beszél", nem rendelkezik magyarázó erővel, hiszen az önmagában tekintett atom esetében összefüggéseitől is el kellene tekintenünk, és attól is, hogy ezek az összefüggések bármilyen új kérdésünkre helyes választ tudjanak adni. Az anyagiság szemlélete kikapcsolja a mozgatórugókat, és csak a kész eredményt állítja orrunk elé, hogy semmi mást ne lássunk, ne láthassunk, mint ami már kész, amit már előállítottak azok, akik ismerik a mozgatórugókat. Persze egy ilyen szemlélet a fogyasztói társadalom profit-hajszolását szolgálja az emberek tömeg-emberré butításával. A készből nem tudjuk meg soha, hogyan lett ilyen, ha a mozgatórugót, a szervezőerőt elvonják figyelmünk elől. Az atom zárt, steril idea, elvonatkoztatott, csírátlanított testiség, aminek fizikai leírása valami teljesen mást igényel, mint ami az atomiság, az anyagiság: logikai, matematikai leírásra van szükség. És valóban, erről van szó, az anyagelvűség, a fizikai világkép egy elvet használ fel az atom leírására: a fizika alapelvét, a legkisebb hatás elvét. És most álljunk meg egy pillanatra! Itt egy olyan lényeges tényező úszik be a képbe, ami mindmáig figyelmen kívül maradt: és ez az elv fogalma. Hogyan tudjuk felfogni egy "elv" mibenlétét? Mitől elv az elv? Az elv egy rendező tényező, irányt kijelölő szellemi tényező. Gondolkodásunkban az elv egy irányító, irányt adó tényező. Jöhet bármi, ami elvünk érvényességi körébe tartozik, az elv segítségével mi minden helyzetben képesek leszünk az elvnek megfelelően dönteni, cselekedni, viselkedni. Ilyen viselkedési elv például a becsületesség elve, vagy az igazságosság elve. Az ember attól ember, hogy elvei vannak, amikhez tartja magát. Ha nem lennének elvei, ki lenne téve annak, hogy sodródjon az eseményekkel, hogy egy-egy helyzetben ne ismerje fel, hogy belső törvényei, emberi méltósága mit követel meg tőle. Az ilyen elvek önismeretünkből és vállalt eszményeinkből - rosszabb esetben a világ megfigyeléséből leszűrt tapasztalatok egyszerű, gépies átvevéséből - adódnak. Mindenesetre, életünk fő kérdései ott dőlnek el, hogy miféle elveket vallunk, és mennyire tudjuk az életben ezeket érvényre juttatni. Léteznek alapelvek, mint például a logikai alapelvek, a fizika alapelve, az életelv. Ezek az alapelvek attól alap-elvek, hogy egy jelenség-világ egységes megalapozására képesek. Így tehát egy új alapelv bevezetése egy új jelenség-világot nyit meg, a világ egy új szintjét teszi elérhetővé. Az elv mibenléte tehát egy átfogó jelenségszint megnyitását, megszervezését jelenti, vagyis röviden: az elv átfogó, szellemi természetű szervező tényező. Most már visszakanyarodhatunk a materializmus és a "fizikalizmus" ( a fizikai világkép) alapelvéhez, a tehetetlen anyag elvéhez. A fizika eredményeit elsősorban annak köszönheti, hogy képes volt felismerni a jelenségek valós összefüggéseit, és ezeket képes volt matematikai, logikai formában ábrázolni, leírni. A fizika (és általában, a logika) törvényeinek, elveinek ismeretében vagy ezek ismerete nélkül az atomról beszélni jelentős különbség. Átfogó, szellemi természetű rendező
115



tényező nélkül a fizikának nem lennének törvényei, sőt a logikának sem, és így el se tudnánk gondolni egy olyan steril, elvont valamit, mint az "atom" fogalma. Elvi tényező nélkül sose jutna ki a materializmus az atomból! A materializmus tehát azzal, hogy anyag-elvű, egyszerre anyagi és szellemi lábakon áll, egyszerre építkezik egy anyagi és egy szellemi tényezőre, az atomokra és a fizikai törvényekre. Az a kép, amit a materializmus sugall, a merő anyagiság tehát lényegében hamisít, hiszen saját erőtadó tényezőjét, az elviséget tagadja le, hogy az anyagiság egyeduralmát biztosítsa. Könnyen beláthatja mindenki, hogy egy merőben anyagi szemlélet, ami a szellemiséget tényleg megtagadná, olyan lenne, mint a butaság tökéletes megtestesülése: sose tudna egyről kettőre jutni. A materializmus tehát lényegében egy szellemiséget képvisel, de furcsa módon olyan szellemiséget, ami éppen saját szellemi mivoltának megtagadását tette meg alapjául. Miféle következtetéseket tesz lehetővé ez a felismerés? Lényeges új felismeréseket! Az anyagi szemlélet szerint ugyanis az alma azért esik a földre, mert a föld vonzza. De hogyan képes a föld vonzóerőt kifejteni? Mi által? Kibocsát magából egy vonzó hatást? Miféle természetűt - anyagi valamit? Mi által képes a vonzó hatás vonzást kifejteni? Valamiféle anyagot bocsát ki magából, például a tömegvonzás esetében - gravitonokat? De akkor egy idő múlva a testek tömegvonzásának csökkennie kellene! És hasonlóan, az elektromos töltések se lehetnének szigorúan állandók, állandóan elektromágneses energiát kellene kisugározniuk, és így a töltések térerejének csökkenést kellene mutatnia! A mai tudomány ugyanakkor az elektromos töltések értékét egyetemes, változhatatlan állandónak tartja (bár léteznek elméletek a gravitáció időbeni csökkenéséről). Így viszont nincs más választás: a testek által kibocsátott (elektromágneses, gravitációs) erőhatások nem anyagi természetűek, hiszen minden anyag rendelkezik energiával, és ennek megfelelő tömeggel. Akkor viszont itt matematikailag pontosan leírható, de nem anyagi hatásokról van szó! Honnan ered az anyag erőhatásra való képessége, ha ez nem jelent anyagi kiáramlást? Érdemes ezen elgondolkozni! De menjünk tovább! Honnan tudják az atomok a fizika törvényeit? Honnan tudja a szél, hogyan kell az adott körülmények között fújnia? Onnan, hogy például az alacsonyabb nyomású körzetek felé hajtja a nyomáskülönbségből eredő erő. De miért vonul az anyag a kisebb nyomású helyre? Mert a fizika törvényei ezt írják elő. Így végső soron a legkisebb hatás elve okozza ezt. De hogyan okoz egy elv - fizikai hatást? Hogyan képes egy szellemi tényező az anyag mozgatására? Ezt is végre fel kellene fognunk. És még egyet: miért állnak fenn a fizika törvényei? Hogyan képes egy atom a legkisebb hatás elvét követni? Ez valami olyasmit jelent, mint a fény terjedése: a fény két pont között a legrövidebb úton terjed, akkor is, amikor közben egy tükör esik útjába. De hogyan képes a fény kiválasztani a legrövidebb pályát? Feynman az út-integrál elv bevezetésekor hangsúlyozta, hogy a legkisebb hatás elvének követéséhez arra van szükség, hogy a fény (vagy bármiféle más kvantumfolyamat) bejárja az összes lehetséges utat, és ezek összegeződnek a "megvalósuló", legrövidebb pályává. Egy ilyen összegeződés feltétele, hogy a fény a lehetséges pályák felmérésekor az összes pályát a fénysebességnél jóval nagyobb sebességgel járja be, úgy, hogy mire az összegeződésre kerül a sor, addigra a megvalósuló pályán a fény terjedési sebességre éppen a fénysebességnek adódjon. Mindezt matematikai formába öntötte Feynman - de honnan képes mindezt az élettelen, steril atom megtenni? Hogyan képes a tökéletesen elvont atom egy elvet érzékelni, és annak megfelelően viselkedni? És ha képes egy elvnek megfelelően viselkedni, akkor hogyan fogjuk azt fel, hogy az elv hatása alatt áll? Az elv olyan szellemi tényező, ami képes fizikai hatást kifejteni? Ezek a kérdések a fizikai törvények eredetének kérdését vetik fel. A mai fizikai világképben erre a kérdésre nem adható tudományos válasz. Én azonban nem fogadom el az élettelenség világképét. Mert az értelmi megfontolások ez ellen szólnak. És azt is tudom, hogy nem lehet az értelem, az értelmi vizsgálódás elől elzárni a világ mélyebb birodalmait. A tudomány nem nyilváníthatja tudományos tabunak a Természet fizikai szintnél mélyebb törvényeinek kutatását. Ha ezt teszi, biztosak lehetünk benne, hogy tudománytalanul, megismerés ellenesen jár el. Hogyan vizsgálhatjuk meg mi magunk a fizikai törvények eredetének kérdését? Erre a kérdésre párhuzamos, világ-megismeréssel foglalkozó írásomban adok választ.
A magasabb értelem kozmikus rendje
A mai fogyasztói-individualista szemléletmód szerint egyetlen értelem létezik a világon: az emberi egyének individuális értelme. Igaz ez az elképzelés? Egyrészt tudjuk, hogy a vadon felnőtt csecsemő nem tanul meg magától beszélni, gondolatait megfogalmazni, és ezért éppúgy nem tekintendő értelmes lénynek, ahogy az összes többi élőlényt is ezen az alapon zárja ki ez a szemlélet az értelmes lények köréből. De akkor az egyéni értelem eredete az emberi környezetben, a többi
116



emberrel való kapcsolatteremtésben gyökerezik! Az egyéni értelem gyökere tehát egyfajta magasabb értelemhez, a nemzeti közösségi értelemhez vezet el bennünket. De honnan ered a közösségi értelem? Előző példánknál maradva ezt akkor tudnánk megállapítani, ha a közösséget kiszakítanánk saját magasabb értelmének? Előző tanulmányaim szerint ezek az átfogóbb természeti rendszerek, az emberiség, az állatvilág, az élővilág, a Föld, mint élő rendszer, a Naprendszer, mint élő rendszer, a Tejút, a Világegyetem. Világos, hogy ezektől nem szakítható el egyetlen emberi közösség, egy nyelvet beszélő nemzet sem – hacsak itt nem gondolunk épp a fogyasztói társadalom bennünket minden külső és belső természeti erőtől való teljes, hermetikus elszigetelésre igyekvésére, a világot művi, természetidegen gondolattalansággal leöntő fenyegetésére. A közös Tudatmező létét feltáró tanulmányom eredményei szerint a közösség azért lényeges az egyén számára, mert a közösség tagjaiban élő életélmény, természeti rendeltetéstudat, a Természet hajtóerejének a nagyobb közösség (élővilág, emberiség, nemzet) által átélt és természetszerűen kifejlesztett formája adja az egyén leglényegesebb természeti-szellemi hajtóerejét. Végső soron ezen legmélyebb természeti hajtóerő érzékelése, természetének önálló átélése, megérzése adja érzésvilágunk természeti talaját, hordozóerejét, kiteljesedni vágyását. Az ember természete épp azért irányul egy nagyobb egységbe kapcsolódás felé, mert lényege ebből a nagyobb egységből ered. A Közös Tudatmező elsősorban a legfontosabb, legmélyebb érzések előtere, mert ezek határozzák meg érzelmi erőterüknél fogva az összes kisebb kisugárzású belső esemény irányultságát. Legközvetlenebb, leggyakoribb, legkonkrétabb közösségi erőterünk a nemzeti tudati erőtér. Már Durkheim megmutatta, hogy a társadalom olyan globális jellemzői, mint az öngyilkossági arányszám, a nemzeti tudati erőterek által meghatározottak. A nemzeti tudati erőtér közvetíti számunkra az anyanyelvvel együtt az anyanyelvben hordozott nemzeti világélményt, világlátást, a nemzet rendeltetésével összefüggő alapvető értékrendszert, központi értékeket és ezek fontossági sorrendjét, gondolkodásmódot, érzékelési és legbensőbb érzéseinkhez való viszonyt. A Közös Tudatmező általunk, legmélyebb érzéseink és meggyőződéseink által él és vezet bennünket egyéni sorsunk éltetőjeként és hajtóerejeként. A Közös Tudatmező egy olyan magasabb értelmet hordoz, amelynek megismerése alapvető jelentőségű minden egyes ember és az emberiség egésze számára. Nem egy megfoghatatlan, misztikus és megismerhetetlen tényező, hanem belső érzékelésünkkel éppúgy, mint alapos és szigorú tudományos vizsgálatokkal megismerhető. A Közös Tudatmező léte és mibenlétének minél alaposabb megismerése – nemcsak egyéni sorsunk alakulásával, önmegfelelésünk és létünk természeti céljának beteljesülése szempontjából központi jelentőségű, hanem ezen túlmenően, a Közös Tudatmezők természeti-kozmikus rendszere a valóság, a világ alakításának, a kozmikus lét beteljesülésének is központi tényezője. A nemzeti Közös Tudatmezőn túl ott találjuk az Emberiség Közös Tudatmezejét. Ez pedig közvetlenül érintkezik a földi élővilág Közös Tudatmezejével, az pedig a Kozmikus Tudatmezőkkel, és így számunkra az Emberiség Közös Tudatmezeje a természeti és a kozmikus összekötő. Az Emberiség Közös Tudatmezeje sugározza számunkra a földi élővilág beszédét, nyelven-túli nyelven, az érzések, a belső érzékelés révén, és így ő adja a bejárót a földi élővilág valódi természetének titkaiba, s így emberi mivoltunk belső lényegébe. Az Emberiség Közös Tudatmezeje természetszerűen bennünket a földi élővilág magasabb értelme felé hív – hiszen ez mindenképp átfogóbb rendszer az emberi világnál. Az Emberiség Közös Tudatmezeje ezért közvetlenül a Természet nagyszerűségének továbbvitelére, a sajátos, emberi kiteljesedésre szólít bennünket, belső érzékelésünk élesítésére, finomítására, amelyben külső érzékelésünk csak segéderő, s amelynek fő hivatása értelmünk elmeborzongató szárnyaltatása, megtáltosítása. Ennek a szárnyalásnak célja a földi Élővilág Tudatmezejének tudatosabbá, finomabbá, ragyogóbbá, tündöklőbbé tétele, emberi érzésekkel feldúsítása, feltöltése. Emberi érzéseink, legnagyszerűbb vágyaink a földi Élővilág Tudatmezejének tudatosabbá, finomabbá, ragyogóbbá, tündöklőbbé tétele, emberi érzésekkel feldúsítása, feltöltése. Emberi érzéseink, legnagyszerűbb vágyaink a földi Élővilág Tudatmezejének gyutacsai, töltőerői, nemességre hivatott mozgató erői. Ez a továbbfejlődésének, tovább a Föld, a Naprendszer, a kozmikus tudatmezők felé, egészen addig, ameddig az élet vissza nem talál saját kerékvágásába, hogy eljusson kozmikus rendeltetésének beteljesítéséhez. Azt vélhetnénk, hogy a közös tudatmezők magasabb értelme, különösen a kozmikus erőtereké, örökre elérhetetlen marad az emberi értelem számára. Fantasztikus regények gyakori fordulata, hogy a magasabb civilizációknak nincs szüksége az „alacsonyabb” civilizációkra, és hogy a „magasabb” civilizáció éppúgy, mint egy jóval magasabb értelem egyszerűen teljességgel felfoghatatlan számunkra. Ugyancsak gyakori hasonlat, hogy ahogy a hangya nem képes átlátni az egyes emberek szándékait, úgy mi sem lehetünk képesek a magasabb értelmek üzeneteit kifürkészni. Hasonlóan fölvethető, hogy egyáltalán mi szüksége lehet egy magasabb értelemnek egy „alacsonyabb” értelem létére, tevékenységére, hiszen ha maga is szinte mindenható, akkor nyilván nem lehet rászorulva egy nála szűkebb látókörű segítőtársra. Csakhogy mindezek érvelések,
117



legyenek mégoly gyakran elismételve, mégsem tekinthetők jól megalapozottnak. Világos ugyanis, hogy egy mechanikus világban egyik résznek sincs szüksége egy másik részre sem – a szék jól megvan magában, magának a széknek nincs szüksége se asztalra, se szépségre, se erkölcsi világrendre. Egy ilyen világban tehát nemcsak egy feltételezett magasabb értelemnek nincs szüksége alacsonyabb értelmekre, hanem egy rendszernek sincs szüksége egy másik rendszerre sem, hiszen mindannyian zárt rendszereknek tekinthetők. Ez a világ tehát olyan, amelyben az ember joggal léphet föl akár mint korlátlan zsarnok, totális kizsákmányolásra jogot formáló szörnyeteg. Ha viszont a világ nem mechanikus, nem egy puszta anyagi gépezet, amelyben az élelmesek és a szörnyetegek a győztesek, akkor lényegéhez tartoznak a kapcsolatok az egyes értelmek között, és ezzel az értelmek kölcsönös egymásrautaltsága. Ez a kölcsönös szervezet példájával. Ha az emberi tudat az emberi szervezethez tartozó legmagasabb értelem, akkor az emberi szervezet egyes szerveinek egységes szervezettségét biztosító rész-tudatok felelnek meg az alacsonyabb értelmeknek. És egy élő Világegyetemben a kölcsönös egymásrautaltság éppoly létfontosságú és mindent átölelő lehet, mint ahogy az emberi szervezet egészét szervező tudat rá van utalva a máj, a tüdő szervezéséért felelős tényezőre. A másik kérdés – hogy felfogható-e a magasabb értelem szándéka az „alacsonyabb” értelem által -, hasonlóan megoldható. A szervezet egyes szervei ugyanis nem kell, hogy feltétlen tudják az emberi tudat minden apró-cseprő gondolatát. Megvan a maga funkciója, és ezt annál inkább el tudják végezni, minél inkább a saját dolgukkal, természeti rendeltetésükkel, feladatukkal foglalkoznak – és ekkor működnek inkább összhangban a magasabb értelemmel. A magasabb értelmek viszonyának példázása az emberi szervezet egészének és egyes létfontosságú szerveinek viszonyával további kérdéseket vet fel. Valójában az éber értelem a magasabb értelem, és a szervezet szerveinek szerveződése alárendelt ennek? Nem mondható – hiszen bár hatással lehet az éber tudat működése a testi funkciókra – mint például a pszicho-szomatikus betegségeknél -, de többnyire az éber tudat konkrét tartalma, egyedi, pillanatnyi irányultsága nem fejt ki észrevehető hatást a szervezet alrendszereire. Az éber tudat tehát egyáltalán nem mindenható egyes alrendszereire vonatkozóan. Sőt, szinte fordítva, az éber tudat működési feltétele az egyes altudatok kibontakozása, épsége, természeti funkcióinak lényegi beteljesítése. Ha a példát továbbvisszük a magasabb szintre, akkor ebből az következik, hogy ha egy nemzet, vagy maga az emberiség nem teljesíti lényegi természeti funkcióját, akkor összeomlik az őt létrehozó és fenntartó szerveződés, amely létének természeti értelmét hordozza. Még tovább gondolva a példát: vajon az éber tudat gondolkodik hatékonyabban, vagy a szív, vagy a szív egyes sejtjei? Világos, hogy hatékonyságban, céltudatosságban az éber tudat nem vetekedhet alrendszereinek hatékonyságával és céltudatosságával. Ha a szervezet tudatvilágát sejtjeinek tudatvilágából összetevődőnek tekintjük, akkor az éber tudat csak parányi hullámtaréj, a magasabb értelem tehát gyarlóbb és szűkebb hatókör, esendőbb és homályosabban látó lehet, mint alrendszereinek értelmei. Nem szabad tehát a „magasabb” és „alacsonyabb” jelzőket minősítésnek tekinteni, hiszen ezek nem hatalmi viszonyt fejeznek ki, hanem teljes körű, kölcsönös egymásrautaltságot, létük minden természetszerű kiteljesedésében, magába foglalást és megnyilvánulási módot. Az értelem alaptermészete magasabb megnyilvánulási formáinak kiteljesítése. A magasabb értelem nemcsak „fölöttünk” szerveződik, az élővilágban, a Természetben, a Kozmoszban. A magasabb értelem a szó szoros értelmében bennünk él. Minél mélyebben tekintünk belső világunkba, annál mélyebb és átfogóbb értelmeket találunk magunkban, s eljuthatunk az ösztönszerű megismerés képességéhez, amellyel a külvilág tetszés szerinti folyamatát belülről megismerhetjük. Ez az ösztönös tudás olykor sejtések formájában bukkan elő, s elménket megborzongtatva azt magasabb áttekintési nézőpontra képes juttatni. Az elme tehát nemhogy az emberiséghez hasonló civilizációkkal képes elvben felvenni a kapcsolatot, hanem tetszése szerint akár minden nap képes kapcsolatot teremteni az emberi civilizációnál milliószor és milliárdszor magasabb civilizációkkal – saját mélyebb elméinkkel, mélytudatunkkal genetikus és kozmikus tudatunkkal. Az értelem megismerő képessége tehát nincs korlátozva. Nem igaz az az állítás, hogy az értelem kizárólag mai társadalmilag ismert vagy elfogadott formáira korlátozott. Az értelem nem egy elszigetelt, tömlöcbe zárt fogoly, legalábbis a természeti erőként még élni képes értelem nem ilyen. Az értelem nemcsak az adott szerveződési szint értelme önmagában, hanem egyben a mélyebb és magasabb értelmekkel elkerülhetetlenül összekötött. Az értelem a világértelmek kozmikus szerveződése, egyszerre látcső a füvek tudatvilágához és a Tejutak sorsához, az érzések titkaihoz és az anyagi Világegyetemeket, mint virágokat növesztő belső, érzésekből épülő, ős-mag Világegyetemhez, a Világok Világához, az érzések kozmikus óceánjának jelentést és rendet, célt és rendeltetést, irányt hordozása.
118



A természet végső titkai – Bornemissza T. István könyve kapcsán
Bornemissza István idegenben Stephen Thyssen Bornemissza néven szerzett világhírnevet és elismerést. Ő a Thyssen graviméter feltalálója, amely olyan finoman méri a gravitációs teret, hogy segítségével felkutathatók kőolajmezők, érclelőhelyek. Az elméleti biológia és a rendszerelmélet nagy gondolkodónak, megalapozóinak névsorán figyelemre méltóan sok magyar kutató szerepel, mintha a magyar észjárás különösen közel állna az élet, a természet és a kozmosz titkainak meglátásához. Az elméleti biológia időrendben és jelentőségben első alakja Bauer Ervin, az élő rendszerek alapelvének logikai és matematikai megfogalmazója, aki az elméleti biológia mindmáig legmesszebbreható, általános érvényű matematikai törvényeit fogalmazta meg. Az elméleti biológia legelismertebb megalapozója Bertalanffy Lajos, idegenben Ludwig von Bertalanffy, aki a biológiai rendszerek mint nyílt, környezetükkel eleven kölcsönhatásban álló rendszerek elméletét, és egyben az általános rendszerelmélet alapjait fektette le. Polányi Mihály szintén korszakalkotó jelentőségű munkát végzett az elméleti biológia megalapozásában. A rendszerelmélet legjelentősebb kidolgozója és ma élő alakja László Ervin. Ehhez a vonalhoz kapcsolódik a szintén rendkívül eredeti intuíciójú Bornemissza István, aki a másik négy kutatóhoz hasonlóan munkásságának javát nyugaton fejtette ki. Bornemissza 1907-ben született, Bécsben. 1908-ban családja a kommunizmus elől Hollandiába, majd Svájcba menekült. A zürichi egyetemen Max Planck tanítványa volt, majd a világhírű amerikai Massachusetts Institute of Technologyban és a Washington Universityn végezte tanulmányait, egyetemi doktorátusát 1932-ben szerezte Budapesten. Több európai egyetem díszdoktora. 1937-ben a párisi világkiállítás nagydíjával tüntették ki gravitométerének elismeréseként. Több, mint hetven tudományos tanulmányát közölték a vezető tudományos lapok, több, mint ötven találmány fűződik a nevéhez. Biológiai-filozófiai kutatásainak eredménye először németül, majd angolul publikálta. The Ultimate Secrets of Nature (A természet végső titkai) című könyvét 1954-ben publikálta, az Egyesült Államokban. E tanulmányban ezt a Magyarországon eddig nem ismertetett, rendkívüli jelentőségű könyvet ismertetem. „A véletlent szokás az emberi tudás hiányosságának tulajdonítani. A véletlen elemek a természeti folyamatokban azonban valós és nyilvánvaló tényeket jelentenek. Ha nem léteznének, a Természet egy merőben gépies világegyetemet jelentene, amelyben minden teljesen meghatározott, determinált, és az ok-okozati lánc folytonos egymásba kapcsolódásából állna. Az ilyen különös összetartozást az okság egyetemességének elveként ismerjük. Ez a teljes rendezettség a Természetben akkor áll elő, ha mindenhol és mindenkor, mindenben a folytonosság, a visszafordíthatóság, a hatás állandósága, az örökös visszatérés, ismétlődés, stabilitás és egyensúly uralkodna, ami azonban, akárhogy is vesszük, nem áll fenn. Mindennapi életből vett példával: előttünk egy földalatti megállója. Majdnem minden, az állomásra érkező ember tudja, hová tart, és célját hogyan éri el. És bár ez nagyjából behatárolja, determinálja minden személy cselekvési módjait, az emberek mégis előre nem látható fej- és testfordulatokat, mozdulatokat kénytelenek menet közben megtenni, hogy ne akadályozzák a többi embert hasonló céljaik elérésében. Az egész folyamat az okság és a véletlen elemek folytonos keveréke. Másik egy gyufaszál meggyújtása. Kétségtelenül oksági kapcsolat létezik a gyufaszál gyufásdobozhoz dörzsölése és a meggyulladása között, de nincs folytonos oksági lánc az ok és az okozat között, amely a gyufaszál elmozdítását és a hevített levegőmolekulák véletlenszerű mozgását összekötné, amely a hőérzet alapja. Továbbá, a gerjesztett molekulák nem viselkednek rendezetten, előírt módon: rendszertelenek, szertelenek, kaotikusak, irreverzibilisek, ütközők, statisztikai jellegűek, vagyis előre meg nem határozottan mozognak, indetermináltak. Azt lehetne gondolni, hogy a véletlen egy különös, furcsa, vagy épp ártalmas erő, amely eltéríti a rend felé haladást a tökéletes úttól. Ellenkezőleg, a véletlen a törvényeknek megfelelő előrejutáshoz nagyobb lehetőségmezőt tesz lehetővé, amely nélkül lehetetlen lenne a törvények egyik szférájából a másikba jutni. Valójában a véletlen szerepe, hogy lehetővé tegye a különböző szintű hatókörű, érvényességi körű törvények közötti átkapcsolást. A véletlen egy grandiózus kapcsolótábla a törvények érvényre jutásának szabályozására. Ez a kapcsolótábla-hatás rugalmassága, képlékenysége miatt új eseményeket tesz szükségszerűvé. A véletlen nélkül a világegyetem merev és merőben gépies lenne, és elkerülhetetlenül darabjaira esne szét, ha nem lenne mód a hibák orvoslására, a zavarok helyreigazítására, a működési mód ideiglenes kiiktatására” – írja Bornemissza. A véletlenben tehát a Természet szabad akarata jut kifejezésre. Ha minden előírt, determinált lenne, a Természet nem juthatna önakaratából az egyről a kettőre, nem építhetné fel a Valóságból az Örökkévalóságot, az egyszeri peremvilágból a gyújtó erejű érzéseken épülő, tisztító erejű legmagasabb tökéletességet. Az „objektív” törvények csak a világ egyik felszínét jelentik, éppen aktuális megvalósulási módját, amely mögött ott rejlik a világ igazi természete, amely nem áll feltétlenül egyenes és közvetlen
119



kapcsolatban a megvalósuló, pillanatnyilag aktuális világgal, a felvilággal. A felvilág mögött ott rejlik a mélyvilág, ahogy az éber tudat mögött ott él a mélytudat, valódi legigazibb, megvalósulásra váró természetünk. A látszólag szórványos, esetleges, mellékesnek feltüntetett véletlen valójában olyan kapcsolatban áll az oksággal, mint a szellem az anyaggal, sőt, mint az igazi, és bennünk újra élni akaró, megtáltosodó eleven szellem a világ tetszhalott héjával, a pillanat kése alá vágott, a falhoz szögező tudományos vizsgálódás alá helyezett ezért magát tetszhalottnak játszó életmaradvánnyal. Mondhatjuk, hogy csak ez a tetszhalott világ, csak a halotti világ létezik, éppen úgy, ahogy mondhatjuk, hogy csak az létezik, amiről tudunk, ami éppen tudatunkban fészkel, hiszen sohasem tudatosíthatunk valamit, ami nem jut be tudatunkba. Mondhatjuk, hogy a fizikai törvények egyetemes érvényűek, hiszen nincs más az aktualitáson túl, csak ez épp olyan, mintha nem akarnánk tovább látni orrunknál, mintha azon igyekeznénk, hogy orrunk olyan hatalmas karimát növesszen, amely egész látómezőnket eltakarja. De hát miféle világ létezhet azonkívül, ami éppen létezik? Képzeljük el, hogy a kapcsolótábla kapcsolási törvényszerűségei függenek attól, hogy egy nép vagy egy egész emberiség közös tudatmezeje éppen milyen beállítottságú, miféle erkölcsöket vall és mifélét érvényesít valójában. Ha létezik ilyen csatolás, hatás, akkor az aktuális valóságok mint egy hatalmas, beláthatatlan vadon lényei állnak elénk. Az a felvilág, amely gonosz, ellenséges, önző, hatalmaskodó, haszonleső, rövidlátó, ezen hatás révén létrehoz egy olyan kapcsolótábla-programozást, amely azokat a fizikai törvényeket kapcsolja be, amelyek gonoszságra, ellenségességre, haszonlesésre vezetnek. Az a felvilág, az az emberi közösség, amely a jó cselekedetekre, társas viszonyra, a kölcsönösségre, az emberi kiteljesedésre hajlik, azt érzékeli magában és hajlamos meglátni a külvilágban is, olyan fizikai törvények érvényesülését segíti elő, ami a világ természetének jóságos, emberi kifejeződését nagyobb valószínűséggel, gyakorisággal juttatja érvényre. Amilyen az adjonisten, olyan a fogadjisten – tartja a mondás, és igaza lehet, ahogy valószínű, hogy ez egyszer, régen egy másfajta felvilágban született. A valóságnak létezik természete! Az a látás, amely a világot objektívnek, egyedül létezőnek és létezhetőnek állítja be, olyan, mintha valakire kényszerzubbonyt adnánk, s igyekeznénk elhitetni vele, hogy ez a kényszerzubbony a lét egyetemes törvénye. Ahogy az emberek a nyugati személyiségmodell fokozatos elsajátításával egyre inkább „felnőnek” az objektív, megváltozhatatlan világhoz, ahogy végképp lemondanak gyermekkori álmaikról, világmegváltó szándékaikról, ahogy egyre merevebbé, állandóbbá, megbízhatóbban kiszámíthatóvá épül ki tudatuk működési rendszere, úgy nőnek egyre inkább bele az előre elkészített ketrecekbe. De ha akarjuk, az emberi közösségek újrateremtésével fizikailag megvalósíthatjuk azt a mesebeli világot, amely ugyanazon fizikai törvényeknek olyan határfelületet ad, hogy a jótett helyébe jó legyen a válasz! Bornemissza elkülöníti a Természet oksági elemeit a véletlen elemektől, hogy tanulmányozni tudja viszonyukat. Ezzel az univerzum működésének módjaiba alapvetően új betekintést nyer. Mindennapi életünkben is tapasztaljuk az ismétlődő, konzervatív eseményeket, amelyek a természeti események törvényszerűségéről alkotott meggyőződésünk alapját adják, és ezeken túl az átalakító, megújító fejlődés megjósolhatatlan elvét. Az ismétlődő események visszaállítható, szabályos időközönként egymásra következő ciklusokat jelentenek. Az ilyen periodikus változásokat nevezi „visszatérő változásoknak”. Ezek az okság elvének körkörös érvényre jutását jelzik, az adott rendszer szerveződésének csak átmeneti átalakulásával járnak, a rendszer alaptermészete érintetlen marad. Szélsőséges esetben ezek a folyamatok állandósultak, egyáltalán nem járnak a rendszer természetének megváltozásával. Ilyen a súrlódás nélkül pörgő lendkerék forgása. Minden létező dolog bizonyos fokig állandósult. Az események másik osztálya magába foglal mindent, ami megszakítja a Természet egyhangúságát, a merőben gépies univerzum merev okságát, azáltal, hogy átalakítja a rendszer szerkezetét, jellegét, ami analóg a lendkerékre ható súrlódással. Ezek az irányt adó vagy vissza nem térő „szerkezeti változások”, amelyek általában rendszertelenül, csak egyszer következnek be, és amelyek bekövetkezte után a vizsgált rendszer előző állapota nem állítható vissza az előző módon, még változatlan feltételek között sem. Ilyen szerkezeti változást jelent az atomok szerveződése vagy szétesése, a csillagok sugárzás miatti tömegvesztése, az élő szervezetek növekedése és halála, a Föld árapály hatására fellépő fékeződése, a gépek elhasználódása, azaz általában minden olyan változás, amelyben a szerkezet megváltozik, anélkül, hogy a rendszer kezdeti állapota visszaállna. Mind az oksági elv, mind az újdonságot, spontaneitást létrehozó erő megtalálható mindenhol; egyetemes, de nem kizárólagos. Az ismétlődő elemek állandósult értékekkel jellemezhetők. Állandósult értékek állnak elő mindig, ha egy esemény visszaállítható és egymásra következő körfolyamatokból tevődik össze, olyan ciklusokból, amelyek hosszú távon átlagolva, sok ismétlődést véve megközelítőleg periodikusnak tekinthetők. Az ilyen körkörös oksági folyamatokban visszatérő változásokat nevezi Bornemissza visszatérő változásoknak. A biológia érdeme, hogy felismerte a két ellentétes folyamat
120



megkülönböztetésének jellemző erejét. A biológia ismeri a konzervatív vagy stacionárius folyamatokat, a szerkezeti vagy patologikus folyamatokkal szemben. Az orvostudomány tárgyalja a szervezet normális állapotát fenntartó, ciklikus folyamatokat, a homeosztázist, szemben a hanyatláshoz vezető erőkkel. A történelemben is léteznek visszatérő és kiugró, egyedi motívumok, ahogy ezeket Arnold Toynbee ismert történész hangsúlyozza. A látszólagos különbségek ellenére ugyanarról az alapvető megkülönbözetésről, a visszatérő és a szerkezeti változások megkülönböztetéséről van szó a fizikai, a biológiai és a történelmi folyamatok terén. Így például az „élet” folyamatait – anyagcsere, beleértve a légzést, a pulzust, az éber és alvási állapotok váltakozását, stb. – szembeállítja az „evolúció” folyamataival, amelynek elemei a születés, a növekedés, az öregedés, a halál, a mutációk, az elterjedtség, stb. Azonban mind az okság, a közvetlen okoktól meghatározottság, mind az újszerűség, a véletlen spontaneitása, mindenhol megtalálható. Egy körfolyamat alatt a rendszer, amelyben a változás végbemegy, lényegesen megváltozhat, akár összes részei kicserélődhetnek, de szerkezete változatlan marad. Ciklikus változást jelent egy atom gerjesztése – elektronjainak külsőbb pályára kerülése energiafelvétel révén – és kiindulási állapotba visszatérése, az emberis szervezet anyagcseréje, a Föld anyagcseréje, amelynek során kémiai anyagokat választ ki és egyesít másnemű anyagokkal, társadalmak, kultúrák, csoportok fennmaradása. Mindezek maguktól működő, önfenntartó rendszerek, amelyek ezekben a folyamatokban cselekvően vesznek részt. Vannak olyan objektumok is azonban, amelyekre ezek a változások nagyrészt kívülről, kényszerként jelentkeznek, vagy amelyek ciklusait külső tényező hozza működésbe. Az ilyen objektumokat Bornemissza „nyersanyag”-nak nevezi- ilyenek hétköznapi tárgyaink, eszközeink, a sziklák, a folyómeder, a szél és a víz. Formálta természeti képződmények, a kavics, a jégvirág. A természetben bármely egyedi rendszer alkalmazkodott környezetéhez, amely egészében stabil és csakis rendszeres változásoknak van kitéve úgy, hogy a természeti és mesterséges szabályosságot mutatnak, ha elég hosszú időszakot veszünk. A természeti rendszerek és a mesterséges képződmények tehát szabályosan visszatérő ciklusokat mutatnak, legalábbis nagyszámú ciklusra átlagolva, ezért jogos az adott vonatkoztatási rendszerben láncszerű körfolyamatokról beszélni. Ez a jól ismert tény az élő rendszerek esetében, ahol az egyes egymásra következő ciklikus folyamatok sokféleképpen egymáshoz csatoltak úgy, hogy egy új ciklikus folyamat elindítása nem a véletlen függvénye. A külső feltételek erősebb változásai, amelyek az életfunkciók rövid időszakos változását okozzák, rendszerint szintén periodikusan lépnek fel, például az évszakok változásának hatására. Ennek hatására új életfunkciók fejlődnek ki, és a rövidebb periódusokra hosszabb peridusok ülnek. A napfoltok még hosszabb periódusú életfunkciókat hívnak elő, és még átfogóbb kozmikus jelenségek ritmikus ismétlődései. Az egyén halála is a nagyobb egység, a faj életritmusának, periodikus megújulásának egy rész-eseményének tekinthető. Az embernél már nemcsak a fiziológiai szükségszerűségek, hanem a szokások, hagyományok is megmutatják, hogy az élet általános menete nem tér el ősi gyökereitől. A láncszerű ciklikus folyamatok nemcsak a szerves, de a szervetlen létkörben is fellépnek, az atomok, kristályok, égitestek körében. Így a visszatérő változások a természet, a tudomány, a technika, a társadalom életét is áthatják. Az öntörvényűen cselekvő rendszerek visszatérő változásai energetikai szempontból mindig ideálisak, vagyis kopásállók, mint egy önmagától működő ideális gép, elvégzett munkájuk időben állandó, ha környezetük folyamatosan újra regenerálódik. Egy ideális gép normál körülmények beindítás, leállítás, energiafel-halmozás és –felhasználás – között folyton visszatér kiinduló állapotába. A sérülések, javítások abnormális, rendkívüli feltételeket, körülményeket jelentenek. Az atom soha nem fárad el, az elektron megszállottan, fáradhatatlan lendülettel köröz az atommag körül, nem öregszik. A strukturális változások vagy a vizsgált rendszer belső újraszerveződéséből, vagy a vizsgált környezet változásaiból adódnak. Amennyire meg tudjuk ma figyelni, írja Bornemissza, sem az atomok, sem a molekulák természete nem szenved, vagy nyer semmiféle változást ionizáció és rekombináció, vagy az energia bármely ciklikus körbevitele esetén. Sok-sok ciklus után is a kezdeti állapotba térnek vissza, anélkül, hogy bármilyen állandósult szerkezeti változás nyomát mutatnák. Bár ma nem ismerjük ezen a téren a visszatérő változások fázisainak és a szerkezeti változásoknak lényegi összefüggését, lehet, hogy ezt majd egyszer felfedezzük. Olyan nyilvánvaló és lassú változás, mint ami a bolygórendszerben fordul elő, homályban maradhat számunkra a kérdéses objektum kicsisége miatt. Ha már képesek lennénk a rendelkezésünkre álló eszközökkel és módszerekkel a mérési érzékenység küszöbét az evolúcióban jelentkező hatások mértéke alá szállítani, hogy az olyan változásokat is mérhessük, amelyek az egyedi képződményekben kétségtelenül léteznek, és amelyek egymástól megkülönböztetik őket, akkor ezeket a változásokat képesek lennénk kimutatni. Grandpierre K. Endre még messzebbre jutott. Az élet és a tudat magasabb formái a szervetlen anyagból a kozmikus környezet, a Föld és a Nap hatásainak ismétlődő ritmusos ingerei
121



segítségével, ezektől ösztönözve, ezek által szervezve fejlődtek ki, tehát az atomok és a molekulák az ismétlődő ingerek hatására egyre fogékonyabbá váltak ezekre, míg ezek végül őket mintegy saját arcukra formálva megjelentek, testet öltöttek a szervetlen anyagban, amely ezáltal magasabb szerveződési formákat kapott. Érdemes ennek a minden eddiginél mélyebbre vezető okfejtésnek hatóerejét egy másik példán kipróbálnunk. Legyen ez az a véletlen jelenség, amely minden véletlen eseménynek, minden oknélküliségnek mintegy a prototípusa, legékesebb példája, a radioaktív bomlás. Ezzel egyszerre Bornemissza megvilágíthatjuk visszatérő strukturális változásait is. Ismeretes, hogy bizonyos atommagok instabilak, hajlamosak átalakulni, elbomlani, s eközben sugárzásokat, elektromágneses hullámokat és részecskéket bocsátanak ki. Mindmáig semmiféle ismert hatással nem tudták befolyásolni az egyes atomok bomlását. Sem a hőhatás, se a besugárzás, se a vízbe helyezés, se egy más környezetbe helyezés nem befolyásolta magát a bomlási sebességet, se az egyes atomokét, se az egész anyagtömbét. Azzal a feltevéssel, hogy a bomlás véletlen jellegű, egymástól független események sorozatából adódik, hiszen a mért bomlási görbe Poisson-eloszlást mutat, azaz ugyanolyat, mint ami a teljes véletlenszerűség esetén adódik, a fizikusok levonták azt a következtetést, hogy a radioaktív bomlás véletlen jellegű. Ha ez így van, akkor itt a példa az oknélküliségre, az oktalanságra, az atomok oktalankodásának tettenérésére. De hogyan képzelhető el egy olyan folyamat, amelynek nincs semmiféle oka, motivációja, amit semmilyen hatás nem befolyásol? Ha nem hat rá semmiféle fizikai hatás, ha teljesen érzéketlen, halott, akkor viszont hogyan képes maga a változás aktív okaként fellépni, önálló, spontán tevékenységet kifejteni, amikor a spontaneitás maga az elméleti biológia szerint az élő rendszerek jellemzője? Ugyanakkor az atommagnak kétségtelenül vannak belső szerkezeti viszonyai, energetikai változásai, és ezek feltételei is a bomlásnak. Hogyan lenne képes az atommag véletlenül, ok nélkül elbomlani, ha semmiféle folyamattól nem kapja meg a bomlás beindításához szükséges energiát? A fizikában ismeretes a spontán emisszió jelensége, amelyben egy külső elektronhéjról „ugrik” be az elektron egy alacsonyabb energiájú belső pályára. Igen ám, de a pályák között a kvantummechanika alaptétele szerint nincs folyamatos átmenet, nem egy sima lejtőhöz hasonlíthatók a viszonyok, amelyben folyamatos az átmenet az egyre alacsonyabb energiájú állapotokba, tehát a lejtőre helyezett golyó magától – pontosabban a gravitációs erőtől vezetve – képes legurulni, eljutni a legalacsonyabb energiájú állapotba, a lejtő aljára. Az átmenet a kvantummechanikában csakis ugrásokban megengedett, mintha a golyó helyett egy kocka állna a lejtőn, amely csak hirtelen zökkenésekkel tud forogva lefelé jutni a lejtőn, s eközben egyes állapotokban képes stabil maradni, amikor éppen lapjával fekszik a lejtőn, nem a csúcsán forog éppen. Ha tehát az atom ilyen kvantumos természetű, akkor mitől képes a spontán emisszióra, mitől képes a kocka hirtelen „megemberelni” magát, és hirtelen lebucskázni egyet? Bár ezt a folyamatot a fizika spontán emissziónak hívja, a kvantumelektrodinamika, és különösen a napjainkban T.H. Boyer nyomán gyorsan fejlődő sztochasztikus elektrodinamika itt rámutat a vákuum aktív szerepére. A vákuum energia-ingadozásai, a virtuális részecskék energiái adják a spontán emisszió beindításához a fedezetet, és ezt megtehetik, mert szinte azonnal, igen kevés idő elteltével vissza is kapják az alacsonyabb energiájú állapotba jutó, tehát hirtelen szabad energiára szert tevő elektrontól. Ha a spontán emissziót a vákuum lökdösése indítja be, akkor a radioaktív atommagot is lökdösik a virtuális részecskék, tehát törvényszerű, hogy az atommag energiája időnként túljusson a bomlási küszöbön, ráadásul a vákuum ingadozásainak véletlenszerűsége az atommagok bomlását is véletlenszerűvé teszi. A radioaktív bomlás tehát vizsgálatom szerint nem véletlen jellegű, hanem valóságos fizikai tényezőre vezethető vissza, a vákuum energiaraktárától történő ideiglenes kölcsönzésre. A kérdés most már csak az: ha az atommag képes kapcsolatba lépni, kapcsolatot fenntartani a vákuummal, amely virtuális részecskék egész óceánjából áll, energiakvantumok, rezgések, hullámok összességéből, akkor talán a radioaktív bomlás is befolyásolható, ha megváltozik a mag és a vákuum viszonya a környezeti változások hatására. Bornemissza felveti, hogy minden rendszer az ismétlődve visszatérő, ciklikus változások hatására előbb-utóbb szerkezeti átalakulásokat mutat, újjászervezi magát, nem érzéketlen a környezeti változásokra. Ha az élet maga is az ismétlődő Nap-ingerek hatására fejlődött ki a szervetlen atomokból és molekulákból, akkor az atomok érzékenysége talán mérhetővé tehető, ha a radioaktív anyagtömböt ritmikus elektromágneses inger terébe helyezzük. Lehetséges, hogy évmilliók vagy évmilliárdok kellenek ahhoz, amíg ez az érzékenység a szervetlen anyagból képes megtalálni a szervessé szerveződés útját-módját, de mivel a periodikus jelek kimutatása hihetetlen pontossággal elvégezhető Fourier-analízissel, ezért könnyen elképzelhető, hogy a radioaktív bomlás maga periodikus mikroszkópikus ingadozásokat fog mutatni, akár pár hónap elteltével. Ha ezt a kísérletet egy laboratórium sikeresen végrehajtaná, bebizonyosodna, hogy az atomokban, a szervetlen anyagban ott lappang az érzékenység elve! A természetes rendszerek – atomok, molekulák, sejtek, élőlények, azaz növények, állatok, ember, majd a bioszféra, Föld, Nap, Tejút, Világegyetem – a már leírtak szerint a változások két
122



alaptípusát mutatják; ezek a visszatérő változások és a szerkezeti átalakulások. Ez a felosztás nem önkényes, mert kísérletekből kikövetkeztethető valóságalapja van. Bár a két jelenségcsoport szorosan összefügg, határvonaluk sohasem homályos, határozatlan. De azt sem tudhatjuk, hogy az összes folyamat szétválása a fenti két kategóriára logikailag nyilvánvaló, csak mert megfelel a természetnek. Logikailag nem furcsa, hogy a természet saját szeszélyeinek megfelelően változzon, és hogy valami újszerűnek fel kell lépnie. De az, hogy egy rég megtörtént esemény, a lehetőségek végtelen száma közül újra ki legyen választva újramegvalósításra, a legmegdöbbentőbb tény, amit a Természet felfed önmagából. a tapasztalat azt mutatja, hogy a Természet újra ás újra efféle folyamatokat produkál. ezt viszont úgy kell tekintsük, mint határozott jelzést arra, hogy körkörös okságnak engedelmeskedő erők működnek ebben, erők, amelyek éppen effajta megőrzésre irányulnak, és amelyek jellegét csak a tapasztalatban fedhetjük föl. Metaforikusan szólva, a Természet memóriával rendelkezik, egy megőrző-fenntartó képességgel, amely újra és újra visszavezet a múltba. A gerjesztett és ionizált atom fáradhatatlanul törekszik visszajutni a kezdeti állapotba, ahogy az éjszakát is mindig a nappal követi. Ha a Természet végső titkait kutatjuk, akkor a fizikai törvények létének okát is meg akarjuk érteni, tehát itt csak felszíni magyarázatot ad a fizikai törvényekre való hivatkozás. Honnan tud az atom a fizikai törvények létéről, és miféle tényező bírja rá, hogy ezeket a fizikai törvényeket kövesse? Milyen folyamat rejlik a fizikai törvények szabályszerűsége mögött? Ha a fizikai törvények nem egyebek, mint mélyebb elvek kifejeződései, mint a legkisebb (vagy legnagyobb) hatás elve, amely minden fizikai rendszerre érvényes, a homogenitás és izotrópia elve, az antropikus elv, vagy a Mach-elv a kozmológiában (érdekes, hogy a kozmológiában hány újabb elv vehető föl – különösen, ha meggondoljuk, hogy az élő rendszerek abban különböznek a fizikai rendszerektől, hogy képesek több elvet is követni egyszerre, ahogy az ember is attól ember, hogy külön elvei vannak, akkor mi teszi képessé a fizikai rendszereket arra, hogy bizonyos elveket kövessenek? Ezekre a lényegi kérdésekre, amelyek világszemléletünk pilléreit adják, olyan válaszok adhatók, amelyek a logikai elemzés eddigieknél mélyebbre hatolásával tapasztalati, kísérleti választ adhatnak ezekre az eddig „metafizikai”-nak és tapasztalatilag ellenőrizhetetlennek minősített felvetésekre. Minden kérdésre, amire kíváncsiak vagyunk, ami lényeges számunkra, válasz adható. Mindig megfogalmazhatók úgy a kérdések, és megtalálható, kitapintható úgy a megfelelő kiindulópont és szemlélet, hogy megérthessük azt, amit meg akarunk érteni. Az a szemlélet, amely a Természet végső kérdéseit az ellenőrizhetetlennek kikiáltott „metafiziká”-ba utalta, megalapozatlan és értelemellenes, ezért természetellenes is. Mielőtt, vagy ahelyett, hogy az eddigi tudásunkba burkolózás elfedné előttünk a most megnyíló távlatokat, vizsgáljuk meg, hogy a természet két fő jelensége, a visszatérő változások és a szerkezeti átalakulások, mit mondanak a fizika vizsgálódási körének határairól. Bornemissza kifejti, hogy a statisztikai elemzés csak eseménysorozatra alkalmazható, egyes eseményekre nem, mivel a valószínűség fogalma eleve eseménysokaságra épül. Ha azonban a visszatérő változások szigorú szabályosságot mutatnak, és mindig ugyanazon időközönként térnek vissza, akkor a számolható valószínűségek pontos értéket adnak, és az oksági elv szigorúan alkalmazható. Viszont, ha a szerkezeti átalakulások nagymértékben befolyásolják a visszatérő változásokat, a véletlen elem jelentősége megnő. A véletlen belső struktúrája, amely az egyes szerezeti átalakulásokat előidéző mélyebb hatótényezőket jelenti, a csak a „szigorúan véletlen”-t ismerő, a véletlent homogénnek és izotrópnak, vagyis minden szempontból egyenletesnek, simának feltételező fizika számára csak ilyen „gömbszimmetrikus véletlen”-ként közelíthető., akkor is, ha elegendősen hosszú időskálán a gömbszimmetriától mutatkozó eltérések már szembeötlőek. A véletlen belső szerkezete kapcsolatban áll László Ervin kvantum-vákuum-modelljével. László Ervin hipotézise szerint ugyanis a vákuumfluktuációk nem véletlenszerűek, hanem irányítottak, és az őket irányító tényezők a vákuum kiátlagolt, homogén és izotróp terében fellépő alstruktúrák, azok a vákuum-képződmények, amelyektől a fizika mindmáig teljes mértékben eltekintett. Ezek a vákuumformák azonban a szintén homogénnek és izotrópnak tekintett Világegyetemhez hasonlóan egész Univerzumot, Metagalaxist, galaxishalmazokat, Tejutat, csillag-asszociációkat, bioszférát és embereket jelentenek. László Ervin felteszi, hogy minden jelenség, minden folyamat nyomot hagy a vákuumban, olyan nyomot, amely minden információt megőriz a jelenségről. A vákuumnak hihetetlenül gazdag a szerkezete, amely minden információt megőriz a valaha egyszer lezajlott folyamatokról. Jól ismert a matematikában, hogy ugyanaz a függvény sok különböző módon ábrázolható, a kép függ a választott koordinátarendszertől és skálától. Így például ugyanaz a függvény másképp néz ki polárkoordinátákban, mint a derékszögű Descartes-féle koordinátarendszerben vagy logaritmikus skálákon. A visszatérő változások és a szerkezeti átalakulások az adott összefüggésben kapják meg jellegüket. Például a légköri nagyfrekvenciás elektromágneses hullámok átalakulása alacsonyfrekvenciás hullámokká, vagyis a villámok keltette elektromos zajok átalakulása az
123



ionoszféra-földfelszín közti üreg rezonancia-hullámaivá, a Schumann-hullámokká, adott atomok és molekulák szempontjából visszatérő változás, míg a hullámok és a fotonok számára szerkezeti átalakulás. Az anyagcsere az állati szervezet számára visszatérő változást jelent, de szerkezeti átalakulásnak minősül az elfogyasztott anyagok számára. Az egyes ember halála az ő számára szerkezeti átalakulást jelent, míg az emberiség számára egy visszatérő változást, mivel az egyes ember halálát általában kompenzálja egy másik születése. A felhők és a molekuláik számára az eső és a villámlás szerkezeti átalakulást jelent, míg a Föld számára egy visszatérő változás részei. Általában minden visszatérő változás végül is feloldható szerkezeti változásokká, ahogy egyre kisebb alkotóelemeket tekintünk. Egy inga esetében a lengő tömeg helyének, sebességének változása mutatja meg, visszatérő vagy szerkezeti változásról van-e szó, periodikus vagy nemperiodikus a lengés. Elvben az adott rendszer és környezetének vizsgálata mondja meg, megőrződik-e az energia, a munkavégző képesség a visszatérő változás fenntartásához, vagy elvész. Ahogy egyre hosszabb időszakot tekintünk, egyre több lehetőség adódhat a visszatérő változás hiányzó fázisának előidézésére. Világos, hogy ha a Föld egy leállófélben lévő ingához lenne hasonló, akkor a földi, egyre átfogóbb globális összefüggésben egyre kevésbé lennének jelen visszatérő változások. Ha a legátfogóbb rendszer maga egy leállt inga lenne, globális szintjén nem léteznének visszatérő változások. És fordítva: ha a legátfogóbb rendszer, a Föld vagy a Világegyetem egy önmagát tökéletesen regeneráló rendszer lenne, akkor az ő legátfogóbb szintjén, hosszú távon a visszatérő változások dominálnának. Ha tehát a Világegyetem és a Föld szintjén jelen vannak és dominálnak a visszatérő változások, akkor ezek a rendszerek önfenntartó rendszerek! A Világegyetemben az elemi részecskéktől a szerveződés magasabb szintjei felé haladva, végig nő a visszatérő változások relatív súlya! A halandó emberi lényeknél a földi bioszféra, a Nap, a Tejút, a metagalaxis és a Világegyetem egyre magasabban szervezett, egyre memóriateljesebb, egyre kevesebb anyagi korlátba ütköző rendszerek, tehát egyre tökéletesebben tudati szerveződésnek mutatkoznak! A Természetben nincs más, csak visszatérő és szerkezeti változás. Nincs olyan esemény, amely a megfelelő vonatkozási rendszerben ne lenne része egy visszatérő vagy szerkezeti változásnak. Az önfenntartó vagy önszabályzó rendszerek olyan egészek, amelyek egy szinttel alkotórészeik vagy elemeik fölött léteznek, és viszont: egy önfenntartó rendszer minden része hasonlóan egészet jelent az ő részei számára. Bornemissza azt írja, ez alól mindössze két kivétel akad: a legnagyobb ismert rendszer, az Univerzum nem része egy nagyobb egységnek, és a legkisebb ismert elemi részek, az energia-kvantumok nem képviselnek egészet és ezért nem létezhetnek önmaguk által. Az önfenntartó rendszerek automata mechanizmusok, visszacsatolással vagy zárt hurkú vezérléssel. Igen ám, de László Ervin kvantum-vákuum-modelljével (KVM) egy újabb tényező lép be a létezők körébe, egy olyan tényező ráadásul, amely összeköti a legnagyobb létező rendszert a legkisebb létezőkkel, az Univerzumot az elemi részekkel, ez a gazdag szerkezettel bíró vákuum. A vákuum László Ervin modelljében a Világegyetem végső tényezője, az anyag szülője, egy olyan energiaóceán, amelyhez képest az Anyagi Világegyetem csak puszta füstnek tűnhet, és amely ugyanakkor képes a gondolat anyagi formáinak megőrzésére és továbbadására, tehát az egész tudati Univerzum már kivetült formáinak, a tudati Univerzum füstjének képviselésére. László Ervin a kvantum-vákuum-modellben a kreativitást a vákuum anyagi és tudati „füstjének” kölcsönhatásával magyarázza, a különböző szintű rendszerek azonos szinten fellépő és szintek közötti kölcsönhatásával. Mivel azonban a vákuum csak megőrző, emlékező funkciót tölt be, ezért a kreativitás a már létrejött formák közötti kölcsönhatások terméke volna, nem pedig a formákat létrehozó, formák előtt is létező, azok megvalósulása felöl döntő tényezőé. Világos, hogy mindenféle kreativitásnak a saját értelmi szint végiggondolása után számolnia kell a létező kapcsolatok kiaknázásával, a megvalósítás szintjének logikájával, de ez a megvalósítás csak akkor jelent kölcsönhatást a létrehozó tervező tényezővel, ha eközben a tervező tényező is önállóan hat a megvalósítás szintjére. Enélkül a tervező tényező nélkül tehát nem képzelhető el az alkotó továbbfejlesztés, viszont a tervező tényező minden aktualizálódó szintje maga is a kölcsönhatás aktív tényezője. Ha tehát a kreatív tényezőt magát nem tudjuk még kezelni, megfogni, körülhatárolni, akkor még a legközelebbi tényezők a kreatív tényező aktualizálódó szintjei és ezek áttetsző vákuum-köpenyei. A László Ervin-féle modell így mindenképpen egy nagy lépést jelent megértésünk elmélyítésében. Ha a vákuum létét figyelembe akarjuk venni a Bornemissza-féle önszervező rendszer-hierarchiában, a vákuum egyszerre mutatkozik szuperrendszernek, amely tartalmazza az anyagi Világegyetemet és a tudati Világegyetem egyfajta áttetsző-materiális burkait, másfelől az elemi részek, kvantumok egyfajta segédeszközének, majdhogynem alkotóelemének, amellyel a kvantumok kölcsönhatnak. A mégoly finom anyagi rendszerek is azonban mindig a megvalósult valóságot jelzik, a vihar elvonultát, és egyfajta halotti szemléletet jeleznek. Ahogy
124



Frederico d’Andrea, az olasz Khepri Intézet elnöke fogalmazott: a gondolat nem kapja el sem a külvilági, sem a belvilági forrást. Az „élő sejt” csak egy fogalom, nem ugyanaz, mint az élő sejt maga. A halott, kész fogalmakból hiányzik az éltető hatalom érzékelése. Enélkül minden gondolkodás csak alvajárás az élő valóság levedlett felszínén. Az én filozófiai rendszeremben a kozmikus tudat áll elő az anyagi-tudati, egységes Világegyetem végső alapjaként, amelyből a belső és a külső világegyetemek az egységes világóceán polarizálódásának folyamatában különülnek el. Modellemben a külső és a belső világpiramis összekapcsolódnak a csúcsaikon és végtelenbe nyúló talapzatukon, a kozmikus tudatban, és ezáltal jön léte az önléteztetésre alkalmas létezési láncok szövete, amelyben minden világegyetem, minden rendszer világpiramis-körökből álló rendszerek eleme és rendszere egyben, tehát minden rendszer tartalmazza a Kozmosz végtelenbe vezető láncreakciójának egészét. Bornemissza István a könyvében megmutatja, hogy a Természet összes változásai egy jelenség szempontjából visszatérő változásokra és belső szerkezeti átalakulásokkal járó változásokra oszthatók fel. A visszatérő változások, ezek az emlékezeti felidézéshez hasonlítható folyamatok egyetemesen jelen vannak az egész Világegyetemben, annak minden szintjén, és minél átfogóbb természeti rendsert (atom, molekula, kristály, sejt, élő szervezet, égitestek, Világegyetem) vizsgálunk, a visszatérő változások annál inkább jellemzőek lesznek rendszerünkre. Vannak instabil rendszerek, amelyek környezeti hatásokra viszonylag hamar szétesnek, és vannak rendszerek, amelyek képesek fenntartani magukat a környezeti változásokkal szemben, ezek az önfenntartó rendszerek. Bornemissza azt is megmutatja, hogy az önfenntartó rendszerek csak visszacsatolás révén képesek magukat stabilizálni. A visszacsatolás nem egy elvont, nehezen érthető fogalom. Például egy autó állandó sebességen tartásához szükséges, hogy szemünket a sebességmérőre vessük, és ezzel a gázpedál–motor–sebességmérő-vezető-gázpedál kör bezárul, vezérlő kört alkotva, és ez a vezérlő kör az esetleges eltéréseket megfigyelve képes ezeket korrigálni, általunk visszahatni a sebesség szabályozására, stabilizálására. Hasonló, általános vezérlő elv van jelen a termosztátokban, amelyek túlmelegedés vagy túlhűlés esetén kapcsolódnak be és viszik vissza a rendszert az előírt hőmérsékleti tartományba, az élőlények didergésének melegítő hatásában, a Nap proton-proton ciklusában, stb. Az autót mi vezetjük, a termosztátot az ember tervezte és építette, de az élőlények, a Nap, természeti önfenntartó rendszerek, saját belső vezérlésre képességgel. Az önfenntartó rendszerek térben korlátozott, időben többnyire változó teret foglalnak el, amelynek határai általában nyitottak anyag- és energiacserére. Szélsőséges esetben, ha nincs anyagés energiaforgalom, zárt rendszerrel van dolgunk, amelyeket a fizika hagyományos ágai vizsgálnak (nyitott rendszerekkel a nemegyensúlyi termodinamika foglalkozik például). De az önfenntartó rendszerek határai nem egyszerűen csak változók, mint a lüktető szappanbuboréké, hanem emellett határozottan szervezett állapotot foglalnak magukba. Minden önfenntartó rendszer határai átjárhatók, nem kizárva semmit: tulajdonképpen csak fiktív természetűek, és csupán arra valók, hogy a szerveződés egy különleges, egyedi állapotát magukba foglalják. És attól önfenntartó rendszerek, hogy ezt a szerveződési állapotot képesek fenntartani. De milyennek kell lenni ehhez a belső szervezettségi állapotnak? Bármifélének, ami képes fenntartani önmagát. A belső szervezettségi állapot leglényegesebb jellemzője tehát az önfenntartási hajlam. Most már megadható az önfenntartó rendszerek egzakt definíciója. Az önfenntartó rendszerek mindazokat a struktúrákat jelentik, amelyek a visszatérő változásokat, azaz a körkörös okság elvét magukban hordozzák. A visszatérő változások semmi esetre sem csupán esetleges kísérőjelenségei az önfenntartó rendszernek: ellenkezőleg, a visszatérő változások adják az önfenntartó rendszer sajátos tulajdonságait. A visszatérő változások határozzák meg az önfenntartó rendszer határait, és képviselik a rendszer teljes erőterét, a visszatérő változások jelentik az önfenntartó rendszer lényegi folyamatait. Megszokott szemléletünk a rendszerek felszínesebb tulajdonságai alapján rendszerez. Így például az alma legfőbb jellemzőjének anyagi és alaki tulajdonságait tartjuk. Efféle állítások adott esetben elégségesek lehetnek az adott objektum meghatározásához, felismeréséhez, máskor viszont tarthatatlanok. Egy folyó például nem mutat anyagi állandóságot, anyaga folyamatosan cserélődik, akár a lángé vagy az állatoké. Továbbá, a láng, akár a méh- vagy szúnyograj, folyamatosan változtatja alakját is, az elektromágneses térnek pedig nemigen van anyaga, se alakja. A jelenségek örök változékonyságában az egyedüli biztos pólus a visszatérő változások rendszeressége. Ők azok, amelyek felruházzák a rendszert integritással, egységességgel, és amelyek magát a rendszer létét adják. A Természet mindenfajta szemléletében, még ha nem is tudatosul, a visszatérő változások adják az egyedüli szilárd fogódzót. A Természet tehát kiad provinciákat, farmokat, térben korlátozott, időben változó méretben, amelyen belül az összes lezajló változás két osztályba sorolható: visszatérő változások és szerkezeti átalakulások, az előbbi konzervatív, megtartó, az utóbbi dinamikus természetű. Ezek a provinciák
125



mindennel együtt, amit tartalmaznak, önfenntartó rendszereket jelentenek, így többek között a tárgyak, struktúrák, a formák, végtagok, szervek, szervezetek, személyek, államok, atomok, csillagok. Az önfenntartó rendszerek maguk is olyan elemekből állnak, amelyek természetük szerint maguk is önfenntartó rendszerek, és így egy egyetemes hierarchikus rendszert alkotnak, amelyek különböző szintjeit különböző rendű önfenntartó rendszerek alkotják. Tekintsük végig most, az önfenntartó rendszereket kutatva, rájuk példákat keresve, mivel is foglalkoznak a természettudományok! A csillagászat a csillagokkal, a geofizika a Földdel, a kémia a molekulákkal, a kémia a molekulákkal, a fizika az atomokkal, a biológia az élőlényekkel, a közgazdaságtan kereskedelemmel, a szociológia a közösségekkel, a technológia gépekkel, eszközökkel, stb. minden tudomány az önfenntartó rendszereket vizsgálja! És emiatt az önfenntartó rendszerek vizsgálata a világ legalapvetőbb elveit kutatja. A Világegyetem tehát nem áll egyébből, mint egymásba skatulyázott önfenntartó rendszerekből, és semmi sem létezik, ami ne lenne része egy önfenntartó rendszernek, vagy ne önfenntartó rendszerekből tevődne össze! Dan Popper Az utolsó óra története című költeményében hasonlóképpen nyilatkozott meg: „Az utolsó óra 34. percében újra felfedezték a Fordított Bezárhatóság Törvényét; gyufaskatulyába zárták a világmindenséget, két bolhát állítva fegyőrnek” – azzal a különbséggel, hogy Bornemissza csupa önfenntartó rendszerrel népesíti be a Világegyetemet, de a kezdet kezdetétől fogva; olyan tudományos képet alkot a világról, amelyben az egész Világegyetem egy rajzó méhkas, méhrajok szüntelen termékenységi táncával, dongásával, zúgásával, búgásával, őrjítő döngicsélésével, a pincétől a padlásig, az atomoktól a csillagokig. Ez az egyetemes elv, az önfenntartó rendszerek egyetemességének elve kapcsolatot létesít a fizika és a biológia között éppúgy, mint a csillagászat és a szociológia között. A visszatérő változások, a szerkezeti átalakulások, az önfenntartó rendszerek szempontjából tekintve nincs alapvető különbség a fizika és a biológia között. A visszatérő változás és a szerkezeti átalakulás mindig az adott jelenség, rendszer számára az, tehát csak relatív értékű, csak az adott vonatkoztatási rendszerben érvényes, amelyet az önfenntartó rendszer képvisel, és amelyben őt, mint „alanyt”, „szubjektumot” szembesítjük a környezetével, mint az „objektummal”, a külvilággal. A visszatérő változások és a szerkezeti átalakulások leggyakrabban csak szeletei egy komplex eseménynek. A visszatérő változás visszaállítja az önfenntartó rendszer kezdeti állapotát. A komplex eseménynek csak az ezt a feladatot szolgáló része tekinthető visszatérő változásnak. Egy másik önfenntartó rendszer szempontjából más, tényleges folyamat minősül visszatérő változásnak. Így előfordulhat, hogy egy részfolyamat, amely egy adott rendszer számára visszatérő változást jelent, egy másik rendszer számára egy szerkezeti átalakulás részfolyamatát jelenti. Egy adott önfenntartó rendszer vizsgálatánál először az „alany”-hoz tartozó jelenségeket vesszük számításba, eltekintve olyan messzebb ható okoktól és következményektől, amelyek bár esetleg energetikailag hozzájuk tartoznak, a rendszeren kívül mennek végbe. Így például egy bacilus életét vizsgálva eleinte eltekinthetünk a járvány kitörésének lehetőségétől, mivel ez nem közvetlenül hat a bacilus visszatérő változásaira és szerkezeti átalakulásaira. A légzésben elhasznált oxigén regenerálódását nem tekintjük a légzési folyamat részének, bár ennek elengedhetetlen feltétele. Az igazi tudás legfőbb akadálya, hogy a „megfigyelő” nem akarja elfogadni a „megfigyelt” rendszer nézőpontját, még egy rövid időre sem, hogy nem képes igazi átélésre. Egy ilyen folyamat igazi jelentősége abban áll, hogy az események és az erők megnyilvánulásai (hasonlattal élve, a motívumok és a tettek) szubjektív természetűek, hogy az objektív merőben a szubjektívből ered, és hogy a természeti jelenségek vizsgálatában ezért a szubjektív szempontnak kell előnyszabályt, elsődlegességet kapna minden egyéb szempont között, ha válaszolni akarunk a kérdésre, hogy megtörtént-e valami, és hogy mi fog bekövetkezni. Itt felmerül a kérdés, hogy vajon a szerkezeti átalakulások az „alany” megfelelő megválasztása esetén tekinthetők-e végül is visszatérő változások részeinek. Bornemissza válassza erre határozottan nem, kétszeres okból. Először is, minden folyamat, amelyben molekulák vesznek részt, az entrópia növekedését jelenti, azaz a Kozmosz olyan visszafordíthatatlan változását, amelynek valahol, mint eredeti szerkezeti átalakulás kell fellépnie. Másrészt, az élőlények, a csillagok, az atomok evolúciója képessé tesz bennünket a megfordíthatatlan változások felismerésére. Az evolúció nem körfolyamat, sem az élővilágban, sem az élet élettelen világból kifejlődésében, se a csillagok öregedésében. Az élő szervezetekben az öröklődési tulajdonságokban jelentkeznek az eredeti szerkezeti átalakulások, a mutációkban. Nem tudjuk elképzelni, írja Bornemissza, hogy az evolúció egyszer csak kapná magát és visszafejlődne. Hozzá kell tennem, hogy mindez persze összefügg a Világegyetem egészének sorsával és az idő természetével.
126



A visszatérés azonban általános fizikai törvényszerűség! Poincaré 1890-ben megfogalmazta (később Gibbs is erre a következtetésre jutott), hogy minden véges elemből álló rendszer változásai során vissza kell térjen kezdeti állapotába, és így az entrópia nem nőhet folyton, hanem vissza kell csökkennie kezdeti értékére. Az élő szervezetekben végbemenő szerveződési folyamatok negatív entrópiát termelnek, tehát bennünk, bizonyos értelemben, ellentétes irányban is folyik az idő, és így a pozitív biológiai idő a jelennek egy véges kiterjedést ad, azaz tudatunk képes lesz kitekinteni a pillanatból a jelen átfogóbb tartományaiig, a tudati múltat is magába ölelve, egy véges, kiterjedt alapot adni a pillanat piramis-csúcsa alá. Annál nagyobb szabadságot nyer a tudat, minél inkább képes látóhatárát kitágítani, és ez összefüggésben áll egyrészt a szervezet globális szerveződésével, másrészt az egyes tudatszintek energiaigényével, entrópia-skálájával. Az entrópia növekedéséhez és csökkenéséhez, mozgásba hozásához mérés szükséges. A mérés elmélete azonban mindmáig nincs kidolgozva, de fejlődik, és a kvantummechanika megjelenése óta a mai fizika központi kérdésévé vált. Mi számít mérésnek? A mérőműszer mér, vagy a mérés a tudat nélkül elképzelhetetlen? Wigner Jenő szerint a részecskék kvantummechanikai hullámfüggvényét éppen az változtatja meg, hogy a benyomás tudatunkba hatol, módosítva a jövőben várható benyomások valószínűségének korábban megállapított értékét. Az idő természetének megértése szintén távol áll a tisztázottól. Annyi biztosnak látszik, hogy az idő fogalma az oksági elvvel áll kapcsolatban, hiszen ha nincs idő, nem lehet megkülönböztetni okot és okozatot. A régi ember az időt másképp érzékelte. A hopi indiánok nyelvében nincsenek igeidők. Az okság elvének felismerése kellett az idő fogalmának felmerüléséhez. Az időt tehát az oksági elv szülte. Az entrópia változásának oka a mérés, és egyes méréselméleti értelmezésekben az érzékelés is mérésnek számít. Mindkettő mögött ott áll a tudat. De miféle tudat? Emberi, bioszférikus tudat, atomi tudat? És akármilyen szintű is legyen ez a tevékeny tudat, ha teremtő, akkor nemhogy a visszatérő változások, de egyenesen a megújító, célszerű változások állhatnak a célban!
Világlogikák
Hogyan alakulnak ki a gondolkodás világrendszerei? Állítom, hogy mindegyiknek megvan a maga belső logikája, egy olyan belső logika, amely tetten érhető a rendszer egészében és egyes tételeiben. De nemcsak az egyes tételekben, hanem magukban az alapfogalmakban kell leginkább jelen legyen az egész világrendszer lényege, az alapfogalmak kiválasztásában, tartalommal feltöltésében, jelentőségi sorrendjének kialakításában. Úgy tűnik, az évezredek alatt nem volt elegendő alkalom a gondolkodási rendszerek érvényességi, alkalmazhatósági területének kitapogatására, megjelölésére. Azért most egészen az alapfogalmakig kell lehatolni. Sőt, ennél többet állítok. Nemcsak a világrendszerek természete ismerhető fel, de maga a világrendszer lényege is sokkal világosabban, vegytisztábban fogalmazható meg, ha a sokszor rejtett vagy csak a homályosan érzékelt motiváló tényezőket a logikai elemzés lényegükben tárja fel, felszínre hozva kifejeződésüket, világosan képes megjeleníteni. A világrendszer tételei mellé téve aztán a világrendszer kitapintott logikáját, pulzusát, a kettő összevetésével gondolkodásunk hatékonysága mellett növelhető, kiteljesíthető. Ahogy az ember egy vizsgára akkor is képes igazán felkészülni, ha annak lényegét vázlatszerűen képes megjeleníteni, ahogy az utazónak is segítséget nyújt a beutazni kívánt táj térképe, a világrendszer logikájának, működési módjának, irányának, lépéseinek és végcéljának felismerésével és megmutatásával a világrendszer logikájának érvénye, határai és korlátai is egy pillantásra felfoghatóvá tehetők. Sőt, ennél többet is ígér a világrendszerek logikájának feltárása: a világrendszerek logikájának következetes alkalmazásának lehetőségét is képes megmutatni, következetessé tenni a világrendszer logikáját, képes ezt a következetességet a végletekig, a logika i lehetőségek határáig elvinni, azaz ahogy egy ördöglakat lehetséges kapcsolódásainak megismerése során feltárulnak a szétválasztás és az összekapcsolódás rendelkezésére álló lehetőségei, úgy adja meg a világrendszerek logikájának feltárása a világrendszerek logikai lehetőségeinek nemcsak adott és már felismert, de még fel nem ismert lehetőségeit is, pusztán a lényeg világos láttatása által. Mi több, ha a világrendszerek, mint játékszerek hullnak ölünkbe logikájuk ismeretével, akkor magunk is kedvünk, vágyaink, intuíciónk szerint rakhatunk össze belőlük kedvünkre való és lényegükben az eddigi világrendszerekkel, legalábbis egyenértékű vagy akár még helytállóbb világrendszereket. Akinek kedve tartja, tartson hát velem ezen az izgalmas és még senki által be nem járt tájon! A kirándulásra mindenesetre hozzon magával némi spirituszt. Tudom, hogy a mai magyar újságírásban szinte általános szabály, hogy az író a leglassúbb felfogású, legfélénkebb olvasó igényszintjére szállítsa le a láttatáshoz szükséges eszközöket. Mindez hasonló külföldi lapokban távolról sincs így. Mégis, mi lenne, ha elfogadnunk az általános műveltségszintet kiindulási alapnak?
127



Ha elfogadjuk, hogy olvasóink nagy része elvégezte az általános iskolát, sőt túlnyomórészt a gimnáziumot, vagy gondolkodási szintjét önállóan fejlesztve ki érte el vagy haladta meg ezek szellemi szintjét, akkor be kell látnunk, elfogadható eszköznek minősül az absztrakt gondolkodás legminimálisabb formalizálása, amennyiben a fogalmak betűkkel jelölését formalizálásnak minősítjük. Meglátjuk majd, mennyit nyer áttekintőképességünk pusztán a főszereplő fogalmak egy-egy betűvel jelölésével! Ne ijedjünk meg tehát a nagybetűk visszatérő használatától, és ismerkedjünk meg az elvont gondolkodás teherlevevő, röpítő hatalmával! Az elvonatkozatást annál könnyebben megtehetem, mivel a materializmus és az idealizmus logikáját már bemutattam, ráadásul, aki megteheti, összehasonlíthatja majd mennyivel könnyebb tájékozódni a gondolkodás világrendszereinek kazamatáiban, labirintusaiban (ahol legtöbbször maguk az építők is elvesztették a fonalat), ha rendelkezésünkre áll a logikai vezérfonal, egy egyszerű matematikai jelölés révén. Nem kell sokat keresgélnünk, hogy megleljük a materializmus központi fogalmát: az anyagot. De hogy mit is takar tulajdonképpen az anyag fogalma, az már jóval keményebb dió. Amint tanulmányomban rámutattam, az anyag fogalma az élettelen, tudat, szándék és érzékelési képesség nélküli – legalábbis ilyennek tételezett a materializmusban. Jellemző, hogy ez a minden másnál elterjedtebb gondolkodási világrendszer annyi filozófus és állítólagos gondolkodó erőfeszítései dacára az anyag fogalmát mindmáig nem határozta meg kielégítően, ahogy arra sem fordított erőfeszítést, hogy a természetben előforduló anyag ténylegesen mutatja-e a neki tulajdonított jellemzőket (mert ezt kísérletileg ellenőrizni is lehet)! Mintha attól, hogy ők élettelennek minősítik, az anyag el is kezdene élettelenné, érzéketlenné, tudattalanná zsugorodni. Érdekes, hogy ez az anyagfogalom csupa fosztóképzőre épül, mintha az lenne a fontos, hogy milyen ne legyen az, amivel életünkben találkozunk, és ebben a célzatosságban mintha az a babonás hit is kifejeződne, hogy ha minden tulajdonságától megfosztjuk a természet alanyait, akkor tárggyá, ténylegesen érzéketlenné, vakká és süketté válnak ettől. A marxista Filozófiai Kislexikon szerint az anyag fogalma mindig is valami „passzív természetű, változatlan ősanyagit” jelentett, amely passzívan érzékelt, az embertől, érzékinktől független érzetek forrása. Az ilyen világrendszer akkor látja igazoltnak önmagát, ha mindenről, sikerül kimutatni annak élettelen, az embertől független mivoltát. De fogalmazzuk meg a materialista filozófia logikáját, és derítsük fel, mit is jelent ez! Jelöljük tehát a materializmus központi anyagfogalmát A-val. Ahhoz, hogy a materialista logika filozófiai természetű állításokat tehessen, szükséges, hogy definiáljon egyéb fogalmakat is, és a definiált fogalmak viszonya szabja meg a filozófia világnézeti sugárzó erejét. A materialista filozófia annak állításával, hogy minden létező, minden érzékelhető-tapasztalható létező anyagi, vagyis élettelen vagy élettelen elemekre redukálható, közvetve be is vezette az érzékelhető-tapasztalható létezők univerzumának, a Mindenségnek a fogalmát. Jelöljük most ezt M-mel! A materialista filozófia alaptétele tehát kimondja, hogy M=A. Ez a materialista filozófia minden válfajának megfogalmazásában azt jelenti, hogy az anyag a tudattal szemben áll, attól lényegében különbözik. A tudat tehát még a materialista filozófiában is a létezők egy fő osztályát jelenti, jelöljük B-vel. E filozófia fő tétele tehát egyben azt is jelenti, hogy a kétségtelenül létező B végeredményben a lényegi eltérés dacára is A-ból származtatható, A-ból következtetéssel levezethető B, A→B. meg kell állapítsam, hogy a materialista filozófia alaptételének ezt a következményét mindmáig nem fogalmazták meg ilyen világosan, bár logikai alapon a tétel szükségszerűsége nem vitatható. A materialista filozófia ennek fényében mindaddig nem érdemel komolyabb figyelmet, amíg legalább egy lényeges tételét be nem bizonyítja, hiszen bizonytalan tételekre nem lehet filozófiát alapozni, és bolond, aki bizonytalan tételeket készpénzként elfogad. Márpedig az M=A tétel olyan általánosságot jelent, amely minden egyes rendszerről ki kell mutassa annak élettelenségét vagy visszavezethetőségét élettelen elemeire. Ha elfogadjuk azt a közkeletű nézetet, hogy a világ élettelen, élő és tudatos létsíkokra osztható fel, akkor jogosultságát a materialista filozófia csak az esetben szerezhetné meg, ha kétségtelenül kimutatná, hogy az élet- és a tudatjelenségek, amelyek maguk nem élettelenek, lényegükben visszavezethetők élettelen alkotóelemeik tulajdonságaira. Egy lényegi csúsztatással a materialista filozófia egyes válfajai az anyagfogalomba becsempészik az alkotóelemek viszonyát, téridőbeli elhelyezkedését is. Ez azonban már erősen vitatható, és határozottan félrevezető, ha minden viszonyt beleért. Ha az anyagi alkotóelemek egymáshoz kapcsolódását, viszonyát is anyaginak tekintjük, akkor természetesen testünk világhoz kapcsolódásának egészét, tehát tudati jelenségeink egészét is anyaginak kéne minősítsük, minden érzésünkkel, szubjektív, önrendelkezésünk hatóköre alá eső belső eseményünkkel egyetemben, ami ellentmondana a materializmus alaptételének, annak hogy az anyag nem tudatos. Nem lehet egyszerre kijelenteni, hogy az anyag nem függ tudatuktól, hogy nincsenek szándékai, céljai, célszerűsége, A nem egyenlő B-vel, A≠B, és ugyanakkor állítani, hogy B=A.
128



A materializmus nem ismer el az anyagi világon túl létező tényezőt, így A+=0. Ilyen, A-n túli tényező léte szöges ellentétben áll a materializmussal. A vallásos világnézetben az Isten fogalma ugyanolyan központi szerepet játszik, mint a materializmusban az anyagé, azzal a különbséggel, hogy az idealista világrendszer azt azért mégsem állítja, hogy A=0, akkor sem, ha számára A+ a központi kategória. Az idealizmus tehát nem annyira totalitárius, minden más világrendszerbeli fogalom lehetőségét is kizáró gondolatkör, mint a materializmus. A materializmus nemigen ismer el tudatalattit, B+-t, ha mégis, akkor sem tulajdonít önálló filozófiai kategóriát alkotó jelentőségűnek, tehát itt B+ is nulla, B+=0. Ha a valóság végső filozófiai kategóriáinak az anyagot (A), a külső érzékszerveinkkel érzékelhető és tapasztalható Mindenséget (M), az anyagi világon túli létezőt (A+), a belső érzékeinkkel éber tudatállapotban érzékelhető tudatvilágot (B), a másfajta tudatállapotokban érzékelhető tudaton túlit (B+) tartjuk, akkor a materializmus alaptétele a következő matematikai formába önthető: M=A; A+=0 AàB; B=0.
Amiben az is benne van, hogy nincs ezeken a kategóriákon kívül semmiféle egyéb létező. A racionalizmus azt vallja, hogy a világ megérthető, vagyis a tudat képes a létezők összességének összes kategóriáját felfogni és megérteni. A matematika nyelvén ez úgy hangzik, hogy B hasonló M-hez, képes önmagában, belső világában a Mindenség bármely rendszerét előállítani, felfogni, azaz M~B. ez mindenesetre egy határozott tétel, amely ahelyett, hogy a materializmus módjára a természettudományra tartozó feladatokat fizikai alaptételként előre igazoltnak véve indulna az önmagát megalapozás feladatának, csupán az önmagát megalapozás lehetőségét tartja valóságosnak. Hiszen nyilvánvaló, hogy a Mindenség rendszerei egyrészt nem csupán élettelen rendszerek, másrészt egy rendszer élő vagy élettelen mivolta, akárcsak élettelen rendszerekre visszavezethetősége, tudományos vizsgálódást igényel, nem szobatudósok lényegi logikai vizsgálódást nem igénylő, de azért ellenmondást nem tűrő kijelentéseit. Ha tehát a megismerés alapfeltétele az értelem megismerésre való alkalmassága, akkor a logika alkalmas a világ megismerésére. Ez azt jelenti, hogy B és A között megfeleltetés hozható létre, a kettő a matematika nyelvén szólva, homológgá tehető. De a racionalitás fent megfogalmazott alaptétele összefér azzal is, hogy A+(A+)~B, amikor is nemcsak a külső érzékszerveinkkel felfogható világ érthető meg, hanem az anyagi világon túli transzcendens létező is. Sőt, ugyanúgy elképzelhető, hogy önmagunk belső világát is képesek lehetünk megismerni, azaz A+A++B+~B. Ha az értelem még önmagát is képes megismerni, akkor A+A++B+B+~B. Így tehát elvileg – ha egyéb tételeivel nem ütközik – éppúgy lehetséges racionális materializmus, A~B, mint racionális teizmus, A+~B, sőt, rögtön adódik egy pár még föl nem fedezett változat, amikor is A~B+, a mágikus idealizmus, A+~B+, vagy A+ A+~B+B+, azaz a mágikus humanizmus-naturalizmus. Ezek a gondolatkörök attól mágikusak, mert bennük az érzések, a sugallatok, a sejtések, a belső világ mélyebb birodalmai azok, amelyek megfeleltethetők a Mindenségnek. A mágikus humano-naturalizmusban a külső természeti létezők kategóriái A és A+ megfeleltethetők az emberi belső világ természeti tényezőinek, B és B+-nak. Ha még alaposabban is utána akarunk járni az eddig elsikkadt filozófiai világrendszer-lehetőségeknek, akkor felvehető például egy olyan világrendszer gondolatköre, amelyben az emberi értelem, B, éppúgy, mint az emberi érzések, intuíciók, sugallatok univerzuma B+, mind egykiterjedésű az összes többivel, A~A+~B+~B amelyben minden létezési alapkategória, ahelyett, hogy minél teljesebben elkülönülne egymástól, mint a materializmusban, minél teljesebben átjárja egymást – ez a kozmikus egyenrangúság világrendszere lenne. Ezt mindmáig nem találták fel. Úgy tűnhet, a világrendszerek igazsága nem annyira alapjaikban, mint inkább részleteikben, kimunkálásukban rejlik, legalábbis ezt sejteti, hogy sem az anyag, sem az élet, sem az Isten, sem a tudat fogalmát mindmáig nem tudták elfogadható módon meghatározni a gondolkodás legelterjedtebb világrendszerei. Én pedig azt állítom, hogy a legelső lépés a perdöntő, ott kell a legnagyobb körültekintéssel eljárni. Ez a legelső lépés a lényegi világlétezők kiszemelésére, és ezek alkalmazása a világ egészének értelmezésére. És itt máris érdekes, ütköző tényezők közé kerülünk. Hiszen egyrészt minden, magára valamit is adó gondolatrendszer igyekszik legalábbis olyan látszatot kelteni, hogy képes a jelenségek egységes magyarázatára. A tudat és a megértés alaptermészetéhez tartozik, hogy mindenre kiterjedő legyen. Az egységes világlátás igénye azonban problémákat is vethet fel. Mit gondoljunk arról a „gondolkodó”-ról, aki a világot szűk kategóriákban, vagy a fogyasztói társadalom legszűkebb sémái szerint értelmezi, egységesen? Mit gondoljunk arról a bűnözőről, aki mindenkit velejéig romlottnak néz, és erre alapozza a lehető legegységesebb világképét? Mit gondoljunk arról a politikusról, aki mindent érdekek és a haszonlesés szempontjából ítél meg, egységesen? Mit gondoljunk arról a „gondolkodó”-ról, aki mindebben készséges társa a hatalomra áhítozó politikusoknak, és aki szerint a társadalmat lényegében puszta anyagi érdekek mozgatják, és a Világegyetem nem egyéb, mint halott anyagtömeg? És mit gondoljunk azokról a filozófusokról, akik
129



szerint a Világegyetem csak lényegtelen mellékjelensége egy értelemmel felfoghatatlan, de állítólag isteni tétezőnek? Mindezek a problémák arra utalnak, hogy az egységes világlátás valójában nem kezdődhet meg a lényegi világlétezők felderítése és számbavétele nélkül. A lényegi világlétezők számbavétele azonban furcsa módon mindmáig nem történt meg, sőt önmaga a kérdése sem merült fel, mintha a gondolkodás világrendszerei mind el lennének foglalva saját indíttatásaikkal, és nem azért gondolkodnának, hogy teljesebb életet tegyenek lehetővé, hanem csak hogy igazolják az élet szűkítésének különböző válfajait, a csonkaság változatait ajánlva a teljességre vágyó embereknek. Mintha ahelyett, hogy rendelkezésre bocsátanák a különböző gondolatköröket, mindegyik előnyeit és hátrányait kiemelve, mintegy átvilágítva őket, hogy bennük még az eddig járatlan is könnyen tájékozódhasson, megelégednének azzal, hogy önmagukban forgó malmokat tologatnak egymás helyére. Másrészt, ha elfogadjuk a többtényezős világ létét [ilyen tényezők az anyag (A), a tudat (B), az isten (A+), a mélytudat (B+), a személyes (B++) és a kozmikus tudat (B+++)], akkor ezzel újabb nehézség támad előttünk. Az összes, egymással összemérhető értelmezési tartományú, érvényességi körű gondolati felépítmény közül a legegyszerűbb, a legelegánsabb tűnik a legigazabbnak. Ismerjük Occam borotvájának elvét: hiábavaló többhöz folyamodni, ha kevesebbel is megtehetjük ugyanazt. Ha tehát a materializmust kiterjesztjük világmagyarázó elvvé, akkor feleslegessé tesszük ezzel az idealizmust. Igen ám, de ez a nagyszerű elv, úgy látszik több pápát is ugyanúgy szolgál: mert ha az idealizmus terjesztjük ki világmagyarázó elvvé, akkor a materializmus válik fölöslegessé! Így bárki is alkalmazza, saját magát érezheti igazolva, tehát Occam borotváját eddig minden filozófia előszeretettel alkalmazta saját, egyedül üdvözítő mivoltának igazolásához. A kérdés ugyanis az: kizárhatók-e a világ lényegi alaptényezői a világ megértéséből. Úgy tűnik, mintha az egyszerűség mezében tetszelgő vizesdézsákkal próbálnák leborítani az embert – és eközben éppúgy megtudjuk, hogy a tudat csak az agyfolyamatok mellékterméke, mint hogy az agy és az anyagi valóság csak „májá”, illúzió, a fehérről, hogy tulajdonképpen fekete, és a feketéről, hogy a fehér egy árnyalata. Ragyogó, ezek igazán szuperhatékony meggyőzési rendszerek – ám éppilyen bizonyosnak tűnik, hogy nem érdemelnek hitelt. De akkor hol az igazság, és hol a hiba a mai gondolkodás világrendszerében? Állítom, hogy a legelső lépésben a lényegi világtényezők, a filozófiai szubsztanciák feltárásában és számításba vevésében. A 19. század végén Haeckel Ernő, jénai egyetemi tanár, a természettudomány és a filozófia jelentős alakja, „Világproblémák. Népszerű tanulmányok a monisztikus filozófiáról” címmel jelentetett meg egy terjedelmes és nagy hatású művet. Haeckel monizmusa egy lényegi világtényező felvételét jelentette. Ez a lényegi világtényező szubsztancia azonban se nem az anyag a szellemtől függetlenül elgondolva, se nem az anyagiatlan szellemi természeterő. Goethéhez hasonlóan Haeckel azt a meggyőződést vallja, hogy „a materia soha szellem nélkül, szellem soha materia nélkül nem lehet meg, sem nem működhet”. Haeckel egytényezős világmodelljének szubsztanciája nem a materia néven ismert, végtelenül kiterjedt szubsztancia, és nem a szellem néven ismert, érő és gondolkodó szubsztancia, hanem a mindkettőt magába foglaló isteni világlényeg, az „univerzális szubsztancia” alapvető járuléka vagy alaptulajdonsága. Így ez a monizmus, magyarul egylényegű világmodell, egyszerre több lényeget képes magába foglalni, és ráadásul az egyszerűség, az egységesség követelményét is teljesíti, az egyoldalúság hátrányai nélkül. Ezzel az egyesítéssel Haeckel szerint a teizmus és a panteizmus, a vitalizmus és a mechanikus materializmus úgyszólván az érintkezésig közelednek. Az előzőekben láthattuk, hogy a világ megérthetőségének feltétele azt jelenti, hogy a tudat (B) és a Mindenség (M) egymással megfeleltetésbe hozható, azaz bevezetett jelöléseinkkel B~M. Ha most a Mindenséget a lényegi világtényezők egységének tekintjük, akkor a választott szubsztanciától függően B~M-ből, M értelmezése szerint a következő világképleteket kaphatjuk: B~A materialistaracionalista, B~B szolipszizmus, B~A+ idealista racionalizmus, B~M~A+B+B+ univerzális monizmus. Bár bizonyos terminusok, például az „idealista racionalizmus” bizarrnak vagy szokatlannak tűnhetnek, kétségtelen, hogy mindezek a lehetőségek rendelkezésre állnak bárki számára, aki logikusan fel akar építeni egy gondolkodási világrendszert. Mindenesetre elgondolkoztató, hogy ha meg akarjuk érteni a világot, akkor fel kell tegyük, hogy B~M, és ez az összefüggés minden létező és a tudat egyenrangú kiterjedését hívja elő, tudatunkat kozmikus, sőt egyszerre külső és belső univerzumot átjárni képes tényezőnek mutatva, ezekkel külön-külön és egyszerre is kozmikus egyenrangúságban lévőnek mutatva. A tudat bennünk élő hajtóereje kozmikus egységbe hív, a tudat hajtóereje maga a Kozmosz legvégső lényege! A megismerési vágy tehát egy kozmikus ösztön, egy világösztön, az egyetlen, mindent átfogó ösztön! Az értelem tehát, természete szerint, nem holmi hitvány szolgálója az adott indíttatásoknak, céloknak, puszta bizonyítvány-magyarázó, manipulációs, félrevezető eszköz, ahogy azt a gondolkodás mai világállapota sejtetni engedi, hanem a Kozmosz
130



teremtésének és fenntartásának a mai értelem kereteivel már szinte felfoghatatlan, mégis logikailag bizonyíthatóan létező természeti ereje, Várkonyi Nándor szavával „egy a ma ismert értelemnél magasabb értelem.” Mégis, ez a magasabb értelem a ma ismert értelemmel is megközelíthető, vakító világossággal felfogható, már a gondolati világrendszerek legelső lépésében – legalábbis azokban, amelyek nem fordulnak már legelső lépésükkel önmaguk ellen, hogy az értelem feladásának követelményeivel kezdjék az értelem megdolgozásának hadműveletét. Az értelem tehát eleve kozmikus természetű! Ha az értelem, az ész, egy bennünk élő és kozmikus kiteljesedés felé hajló erő, vagyis a Természettel és a Világegyetemmel összekötő és még teljesebben összekötni igyekvő, erre ösztönző erő, a kozmikus dinamizmus és teljesség érzékelésének képessége, akkor a történelem minden olyan tényezője, amely szűk érdekeket tart szem előtt, végső soron szembe kell forduljon ezzel a kozmikus természeti erővel. Így állnak elő az irracionális filozófiák, az agnoszticizmus, a szkepticizmus, a miszticizmus, a vallások. És így állnak elő a kozmikus távlatokat vesztő paradox „világmagyarázatok”: a materializmus, amely elismeri ugyan a Kozmosz anyagi fejlődését, de fura módon ezzel nem akarja az ember fejlődését összhangba hozni; vagy a teizmus, amelyben a Világegyetem maga jelentéktelen tényezővé zsugorodik Isten mellett. A teizmusban a legfőbb tényező a természetfölötti lény, isten, A+. Minden, amit látunk, az egész természet, alá van vetve annak, amit nem látunk, és amit ésszel sem foghatunk fel, amiről jószerivel a szentesített kinyilatkoztatásokon túl magunk semmit soha meg nem tudhatunk, legfeljebb az egyetértés jogát és gyakorta kötelességét gyakorolhatjuk. Ami a Mindenség, az semmi, és amiről soha semmit sem tudhatunk meg, az a minden. „A keresztény tanítás az istent a világgal és a teremtményekkel szembeállítva, megközelíthetetlen legfőbb tekintéllyé emelte, áthidalhatatlan szakadékot támasztott közte és valamennyi teremtett lény között; teremtményeitől az isten nem fokozatilag, hanem lényegileg különbözik” – írja Helmut von Glasenapp az „Öt világvallás” című könyvében. A kereszténység előtti zoroasztrizmusban például az istenélmény az ember legbensőbb valójának (B+, B++, B+++) megtapasztalása. De mit hozott a „fejlődés”? Az isten kiesett a belső világunk mélyéből, az anyagi világ horizontján túlra, objektiválódott, és az embertől lényegileg különbözővé szublimálódott, ezáltal az embert magát istentelenné, az istent pedig embertelenné téve. Az alapfogalmak minden hangsúlyeltolódása húsbavágó következményekkel jár. A teizmus attól teizmus, hogy istenre, A+-ra helyezi a hangsúlyt. A teizmus olyan monizmus, egylényegű világértelmezés, amely A+-n kívül más világnézetet nem ismer el – s ezzel az emberi lényeget szó szerint nemlétezőnek tekinti, hiszen ha létezne bármiféle természetű emberi lényeg, annak az egyetlen lényeggel, az istennel kellene egybeesnie. A tudat önálló lényegként el nem ismerése szükségképpen antiracionalizmust, értelemellenességet jelent. A teizmus nem ismeri le emellett az anyagi világ önálló lényegi mivoltát sem, tehát szükségképpen antikozmikus. A kereszténységben az ember helye a világrendben önerejéből nem változhat meg. A világrend eleve eldöntött, és az ember csak a Kozmosz statisztája lehet, ahogy a Kozmosz is csak isten statisztája, mellékszereplője. Eddigi eredményeink szerint tehát a fő világlétezők, szubsztanciák az anyag, A; a Mindenség, M; az Isten, A+; a tudat, B; a mélytudat, B+; a genetikus tudat, B++; és a kozmikus tudat, B+++. A materializmus A egyeduralmával egy filozófiát tagadó filozófia akar lenni, hiszen ha egyedül A létezik, B~0. a materializmus az anyag fogalmát a földi anyagformák szem előtt tartásával tölti ki, a Világegyetemet mint minőségileg, lényegileg gazdagabb létezési szférát nem ismeri, és figyelemreméltóan antikozmikus. A materializmus saját alapelvének értelmével is képes szembefordulni, megtagadni az anyagi létezés kozmikus szintjét, ha az élővilággal vagy az emberrel kerülne kozmikus tényező kapcsolatba. A materializmus egyszerűen átvette a vallások antikozmikus, világtagadó szemléletét. Természetes, hogy a még emberibb szférák, a még mélyebb tudatszintek puszta létéről se nagyon akar tudni. A teizmus A+ központba helyezésével fordul a többi központi létező ellen. A szolipszista idealizmus csak B-t ismeri el. Egyébfajta véglegesen egyoldalú, egy-ügyű, egy ügyet számon tartó világnézet nem ismeretes. Minden tényező természetére keletkezése nyomja rá bélyegét. Ha meg akarjuk érteni az emberi tudatot, az emberré válásig kell visszamennünk. Az emberi tudat keletkezésében a kozmikus életerők gyújtópontja, amelyek a Kozmosz egészéből összpontosultak az emberben. Az állatvilág, a növényvilág is a kozmikus hatások függvénye, de az ember még átfogóbb, tágabb környezetre érzékeny, legalábbis ilyennek teremtette e Természet az emberré válás hajnalán. Az ember az eget kémleli, a felhőket, a Napot, a messzi látóhatárt és a csillagokat. Arnold Gehlen így ír erről: ”Az ember nyitva áll a világ felé, vagyis híján van egy miliőszeletbe való állati beilleszkedésnek. Az észlelés rendkívüli nyitottsága olyan ingerekkel és benyomásokkal szemben, melyek semmiféle vele született jelzési funkciót nem töltenek be... Az ember, az állatoktól teljesen eltérő módon, túláradó céltáblája; a felé áradó benyomások ‘célszerűtlenül’ nagy tömege éri. Nem ‘külvilág’ áll vele szemben, melynek jelentéstartalmát ösztönei közel vinnék hozzá, hanem ‘világ’, vagy helyesebben: egy előre láthatatlan
131



struktúrájú meglepetéstér.” Bár Gehlen a növényektől és az álatoktól indokolatlanul tagadja meg a kozmikus életterüket, de úgy tűnik, a vallásoktól és az uralkodó hivatalos filozófiai szemléletektől eltérően inkább az embertől már nem akarja ezt annyira elvitatni, sőt, szerinte épp a kozmikus nyitottság az ember leglényegesebb tulajdonsága. Az embert az emberré váláskor a kozmikus életerő az egész Világegyetemmel elevenen összekötötte, az ember szelleme elért a Világegyetem legtávolabbi határaiig. Mára, a növényektől és az álatoktól eltérően, az ember kizuhant a Kozmoszból. Az ember tehát attól ember, hogy szelleme nyitott a világ egészére. Ez azt jelenti, hogy ha a világ felére nyitott az ember, akkor már csak félember. Ha életének kozmikus határait már nem érzékeli, értelme, szelleme addig már nem szárnyal el, ha ezt átadja idegen, természetellenes tényezőknek, ha nem él eleven, kozmikus életet, akkor az ember már nem igazán ember, csak egy tetszhalott burok, lassan elszürkül, és elevenen megtagadja igazi önmagát. A mai nyugati ember kora gyermekkorától igyekszik uralmat szerezni a túláradó benyomások felett, hogy tehermentesítse magát, azaz élete energiáját arra fordítja, hogy aktív tevékenységet fejtsen ki az érzékszervein keresztül behatoló világgal szemben, olyan tevékenységeket, melyek híján vannak a közvetlen beteljesülésértéknek – írja Gehlen, a XX. Századi filozófiai antropológia egyik legnevesebb alakja. Így az ember egyre inkább beidegzi közvetlen önmegfelelésének halogatását, egyre messzebb kerül önmagától, míg egyszer csak bejut a felnőttkorba, amikorra már szinte végleg foglyául esik az önidegen erőknek, amelyeket saját maga fejlesztett ki magában a társadalom hatására, hiszen a kisgyermek még a Természet törvényei szerint él, és önmagában is a Természetet érzékelve, eleinte mindenről csak jót tételez fel, és ezért a bármily gonosz társadalmat is mint védtelen, jóindulatú lény, készségesen jónak tételezi fel és beépíti magába. E rövid kitérő után térjünk vissza a világrendszerek működési logikáira! Az egyoldalú világrendszerek – a történelem és a logika törvényeinek tanúsága szerint – fejlődésük folyamán belső logikájukat egyre tisztábban érvényesítik. Az idealizmus, éppúgy mint ikerpárja, a materializmus, szembekerült minden valósággal, amit kirekesztett monolitikus rendszeréből. Éppen ezért, amikor érdekei úgy diktálták, bármikor szembehelyezkedhetett a lét legelemibb természeti adottságaival, az élet kiteljesedésre vágyásával, kozmikus alaptermészetével, a Nappal, a Holddal, a Világegyetem központi jelentőségével, a növényvilággal, az állatvilággal, az emberiséggel, az értelemmel. A vallás attól vallás, hogy A+-nak központi szerepet biztosít. Ez egyben azt jelenti, hogy a többi világvalóság, a mindent megérteni hivatott értelemmel egyetemben, csak alárendelt szerepet játszhat, megtűrt, vagy tiltott kategóriába kerül, s hogy éppen melyikbe, az attól függ, az adott összefüggésben melyiket tartja előnyösebbnek a vallás értelmezője. Az egyoldalú, mesterséges, természetellenes világnézetek mellett azonban más világrendszerek is léteznek. Az első ilyen a mágikus világkorszakban, az emberré válást követően fejlődött ki a természeti tényezők hatására az egész emberiségben. A több millió éven át tartó első világkorszakban, a mágikus korban az emberré válás, a nyelv feltalálása, a gondolat kigyulladás idején az ember a kozmikus hatásokat még közvetlenül, tudatával is érzékelte. Az emberré válással a tudat mágikus természeti erőként gyulladt ki, olyan mélyreható, az emberi szervezet egészét érintő változásokat előidézve, mint az időszakos mivoltából kitörő, állandósuló felajzottság állapota, a hormonháztartás teljes átalakulásától kísérve. A tudat olyan fényes, elemi erejében tomboló, magát a végletekig következetesen kibontó erőként jelenik meg, amely megtáltosodó, kozmikus erejével röpíti az ember lényébe a világ egészét. Az ember mámorítóan otthon érezte magát a világban, megtáltosodott, kigyulladt belső kozmikus életereje, érzékelése kiélesedett, s közvetlenül érzékelte a világ folyamataiban megnyilvánuló kozmikus erőket. A mágikus világlátás a Világegyetem és az emberi tudat közti közvetlen kapcsolat érzékelése. A tudat fellobbanása olyan mámorító, felvillanyozó erőt kapcsolt be az ember életébe, amellyel az ember maga is az elemi erejű szellemi létezés kiteljesedésévé vált. A kozmikus életerő fellobbanása tette lehetővé az emberré válást, tehát emberré válásunk a kozmikus hatások, rezonanciák belső felerősödése, az érzékenység ugrásszerű kifinomodása, az átfogó, messze ható kozmikus tényezők közvetlen, tudatos érzékelése által jöhetett létre. A mágikus világlátás természetes és gyakorlatias. Ha dinamikusan érzékelsz és cselekszel, belső világod B, B+ és B++ megelevenedik itt és most, és nem a felfoghatatlan túlvilágon, egy majdani esetleges ítélet fényében. A vágytól hajtott, kiteljesedés felé lendülő személy az, aki teljhatalmúlag cselekszik a megoldásért, nem pedig helyette valaki, majd, esetleg, egy másik világban. Az emberi kiteljesedés, a tudat teljes hőfokra felizzása, kigyulladása, mámorító megtáltosodása természetes, törvényszerűen bekövetkező állapot volt, amelynek fénye beragyogta az egész életet, az egész Világegyetemet, tehát nemcsak a táltosok, a mágusok közvetítették, hanem mindannyian mágusok voltunk. A mágikus világrendszerben a kozmikus világ teljes egészében tudatos töltésű, tehát megérthető (ez a racionalitás alapja), közvetlenül, teljességében átélhető, sőt a kozmikus tudatóceánnak emberi vágyaink természetes részei, tehát valóságot alkotásában mi is részt veszünk. Közünk van a valóság természetéhez, tehát fordulhatunk a Természethez, mint társunkhoz, sőt a
132



legfőbb emberi természeti törvény, amely a mágikus kiteljesedés, megtáltosodás felé hajt, teljes rezonanciát teremt a Kozmosz minden tényezője között, előhívja a Kozmosz képlékeny, emberi, szellemmel feltöltött állapotát. A mágikus életélmény, világélmény lényege egybeesik a Világegyetem értelmével, a megtáltosodás kozmikussá tevésével. A Világegyetemben minden él, az életformák egymásba alakulnak át. Nincs benne „természetfölötti” tényező, A+; hiszen a Természetet átható kozmikus tényező jelenléte ezt mint idegen, külső, messze található, ritka tüneményt és pótszert fölöslegessé teszi, a kézzelfogható, mámorító valóság gyakori, törvényszerű jelentkezése ezt nem is igényli. A mágikus világfelfogásban, világérzékelésben az értelem, B, kozmikus természetű, tehát egyenértékű az anyagi Világegyetemmel, A-val, B~A, sőt egyenértékű a tudattal átitatott, tudattal hajtott Világegyetemmel, a Mindenséggel, B~M. A mágikus világmodell a megtáltosodás műveletét állítja a középpontba, a folyamatot, amelyben tudatunk, emberi mivoltunk, érzékelésünk, értelmünk, kozmikus hatóerővé válik: B→M. A mágikus világmodell tehát a statikus, monolitikus materialista és idealista világmodellel szemben, dinamikus és plurális, többvalóságú. A belső valóságokat a mágikus világlátás még nem választja szét. Nem fordul szembe ezekkel, nem osztja meg őket. A mágikus világélményben az érzékelés mellett az érzések éppoly hű társai az embernek, ahogy érzékszerveink ma sem fordulnak szembe értelmünkkel. A mai nyugati személyiségmodell szembeállítja az érzéseket az érzékeléssel és az értelemmel. A mágikus korban az érzés a belső érzékelés hihetetlenül gazdag formája volt. A képzelet még önálló és valóságos teremtő erőként működött. Olyan elemi erő volt a természeti képzelet, hogy tiszta, mély szintű érzéseken alapulva az igazságot látta meg, nem hamis képeket festett, és aki tudni akart valamit, képzelete segítségével elmélyülhetett magában és megláthatta, amit keresett. Ez volt az alapja a jósok tudományának, a szibilla-könyveknek. Így az értelem, a tudat magába foglalja a mélytudatot és a belső világfolyamatot is, a belső szférák áthatották egymást. Ettől a teremtő természeti erőtől az értelem kozmikus varázserővé vált. A mágikus cselekvésben az ember ezzel a benne rejlő kozmikus varázserővel él. Ez a varázserő a külvilág mai, elidegenedett ésszel késznek érzékelt mivoltából abban különbözik, hogy működése során a cselekvésbe többleterők szállnak be, a befektetett energia mintegy önálló életre kelve megsokszorozódik, rezonanciába lép az ember természeti lényegével, a belső világfolyamattal, és egy önerősítő körben egyre nagyobb hatókörűvé teszi a cselekvést. A mágikus cselekvésben ezért mintegy magától történik meg a vágyott cél elérése, magamagától, mintegy a vágyott cél mágneses, bűverejű vonzásának ellenállhatatlan hatása alá kerülve teljesíti be a legmagasabb, mágikus, magától valóra váló célt. Ez fejeződik ki a mennybe vitt leány balladájában: „a mennyei harangok húzatlan es szólnak, / mennyei pohárok tőtetlen megtelnek, / s a mennyei gyertyák gyútatlan meggyúlnak.” (Júlia szép leány. Magyar népballadák). Az eddigiekben megvizsgáltuk a materializmus, az idealizmus, és futólag a mágikus világlátás világmodelljét és ennek logikáját. Fő következtetésünk, hogy a materializmus és az idealizmus, vegytiszta formáikban, mindketten egy-egy központi fogalom abszolút uralkodó, központi szerepét követelik meg, amelyeknek az összes világszubsztancia, érthetőbb megfogalmazásban alapvalóság, alá van rendelve. Ezek a „világ-dominátor” filozófiák mindent és mindenhol végső soron a dominálás, alárendelés szempontjából vizsgálnak meg, és igyekeznek minden létezőt kedvenc fogalmuk alá rendelni, így egy monolitikus, egy kiválasztott szempont kizárólagosságára épülő világmodellt hoznak létre, amely ezért természetétől fogva statikus, diktatórikus és végletesen egyoldalú. Velük szemben a mágikus világélmény dinamikus; az átélés, a megismerés folyamatosságát hangsúlyozza, plurális, többvalóságú gazdag és dinamikus világmodellt ad. A fenomenológia (jelenségtan) a jelenségek jelenség-mivoltát hangsúlyozza. Egyik legkiválóbb képviselője Maurice Merleau-Ponty, a fenomenológia kiindulópontját úgy határozza meg, hogy „nem ismerhetjük meg a dolgokat önmagukban, csak ahogy az emberi elme számára hozzáférhetők”. Más szavakkal, amit megismerünk, az nem feltétlenül a ténylegesen létező valóság, csak a feltételezett valóság egyfajta, saját elménk közvetítette megjelenése. De mekkora szerepet játszik elménk a valóság jelenségvilággá alakításában? Egyáltalán, létezik-e „valóság”? Ha csak a jelenségvilág adott közvetlenül számunkra, mi biztosíthatja a „valóság” létét és szükségszerűségét? Miért szükséges a valóság, ha látni, érzékelni csak a jelenségvilágot tudjuk? Miért formál jogot egy „valóság”-ra egy folyton átváltozó, természetét a tünékeny jelenségek világában, a változások végtelen sokféleségében felmutató illékonyság? Maga az emberi elme is tüneménynek tűnik föl előttünk, ráadásul fölöttébb tünékeny tüneménynek – hiszen kinek volt szerencséje bepillantani egy elme teljes világába a másodpercnél hosszabb ideig? A fenomenológia tudományát Kant nyomában Hegel igyekezett megteremteni. A fenomenológia, mint filozófiai iskola 1913-1930 között indult Göttingenben és Münchenben. Fő képviselője Edmund Husserl volt, aki Kant nyomán indult el egy teljesebb, valóságosabb igazság felfedezése felé. Kant szerint ugyanis háromfajta állítás létezik: a tapasztalati állítás, amely egy
133



tapasztalati tényt fejez ki, az analitikus állítások, amelyek meghatározásuk miatt igazak (ilyenek a szigorú matematikai definíciókra épülő állítások, pl. hogy kétszer kettő egyenlő négyel), és a szintetikus, a priori állítások, amelyek eleve igazak. Ernst Mach és R. Avenarius az állítások efféle hármas csoportosítását kétségbe vonták és kifejtették, hogy minden állítás, amely nem tapasztalati, analitikus. Mill később arra a következtetésre jutott, hogy minden állításunk alapja a tapasztalat, azért minden állításunk tapasztalati. Husserl rávilágított, hogy akkor viszont a logikának a pszichológián kellene alapulnia! Az aritmetika filozófiája (1891) című művében rámutatott, hogy a logikai törvények a tapasztalati törvényektől eltérően – nem egyedi esetekből leszármaztatott törvényszerűségek, hanem a tapasztalat felett állnak, nem oksági törvényeket adnak, hanem logikai érvényt, és a tényektől függetlenül érvényesek. A fenomenológia szerint a tudományos állítások csak előfeltevések, premisszák a valóban filozófiai természetű érvekben. Husserl szerint a fenomenológikus filozófia hatóköre a tudományénál tágabb. Amíg a tudományos állítás igazára épül a filozófiai állítás igazsága, addig a filozófiai állítás érvénye nem függ az éppen felhasznált állítás igazától, mert ha ez a konkrét tudományos állítás hamis, egy másik, igaz tudományos állítás felhasználásával az előbbi filozófiai állítás igaz állításra vezet, ha mint filozófiai állítás érvényes. Az igazi fenomenológus éppúgy nem engedi meg észleletlen isteni okok létét, ahogy észleletlen agyagi okokét sem. A jelenség az jelenség, az anyagi tárgyak csak az észlelt jelenségek logikus konstrukciói, és ezen konstrukciók során a logika olyan premisszákat is felhasznál, amelyek nem feltétlenül szükségesek. Próbáljuk most a fenomenalizmus filozófiai rendszerét a világlogikák alapján értelmezni! A fenomenalizmus központi kategóriája nem egyezik meg egyik eddigi alapvalósággal (Anyagi világmindenség, A; tudat, B; mélytudat, B+; Isten, A+; genetikus tudat, B++; belső világfolyamat, B+++) sem, hiszen itt a központban egyedül a „jelenség” fogalma áll, amely mintegy megelőzi minden lapvalóság fogalmát! Vezessük be ezért rá az O jelölést. A fenomenológiában a „jelenség” még nem is a mindennapi értelemben használt fogalom, amely a jelenségeket a „külvilághoz” vagy a „belső világhoz” sorolja, hiszen maga ez a felosztás is indokolatlan feltevéseken alapulhat. A fenomenológia „jelenség” alapfogalma az „érzet”, az „érzéklet”. Az amerikai Filozófiai Enciklopédia megfogalmazásában, a fenomenológusnál érzékelésünk közvetlen ébersége, szemben a józan ész realizmusával, nem afféle anyagi tárgyaké, amelyek elkülönült külső fizikai egységek lennének, amelyeket különböző személyek ugyanakkor észlelhetnek, hanem érzékleteké, amelyek privát, átmeneti, valószínűleg tudati létezők, amelyeket éppúgy lehetne nevezni érzeteknek, észlelési adatoknak, benyomásoknak, vagy reprezentációknak. Létezésünk alapténye tehát a fenomenológus számára tudatunk jelenségvilága. Világlogikák szerinti jelöléssel tehát O ezt a jelenségvilágot, a tudatjelenségekből összetevődő tudatvilág egészét jelenti, mindazt, ami átélhető, felfogható, ami fogalomként megfogalmazható, és ami a fogalmi világ mögött található; minden érzés, érzet, elemi tudat által önkényesen még nem értelmezett, pusztán csak jelenségként megfigyelt ténye. Ez a jelenségvilág tehát a fenomenológiában még független minden tudatos vagy más a tudat mélyebb rétegeibe beépült ítélettől és előítélettől. A fenomenológus legfontosabb törekvése tehát ezen jelenségvilág feltárása, amely még megelőzi az oksági tényezőket. Nem csoda, és csak így érthető meg, hogy Merleau-Ponty számára a szabadságot az oksági meghatározottságtól mentes életet jelenti. Ha jól értem, az igazi fenomenológus számára a „jelenség” nem csupán az „érzet”-ek világát jelenti, főleg nem csupán a külső érzékszervekkel szerzett érzeteket, hanem a tudati alapjelenséget, a tudati alaptényt, az ősvalóságot, a képzeteket, amiből minden alapvalóság ered, de amely alapvalóságok már a tudati alapjelenség tudati konstrukciói. Eszerint tehát az elfogulatlan megismerés a teljességre, O-ra kell irányuljon, és a fenomenológia megértéséhez meg kell jelölnünk miféle kapcsolat áll fönn O és az eddig ismert – a pontos fogalmazásra ügyelő fenomenológus számára inkább csak „ismerni vélt” – alapvalóságok között, O és A, A+, B, B+ között. Legyen tehát O képzeteink összessége! Ha az O elsődleges alapjelenség, akkor A, B és a többi alapvalóság tudati tevékenység révén származnak O-ból. Ha A az anyagi valóságot jelenti, akkor minden olyan létezőt, amelyet minden ember érzékel vagy érzékelhet, amely egyfajta állandóságot és ugyanakkor közösséget mutat, olyan közösséget, hogy az A-ról alkotott képzeteink egyetemesek, minden embernél többé-kevésbé azonosak, vagy megfeleltethetők egymásnak, akkor A a képzetek univerzumából, O-ból ezen kritériumok alapján választható ki. A tehát O azon része, amely hosszú távú, időbeni és személyektől függetlenül állandóságot mutat. Képzeteink tehát két fő csoportba oszthatók: egyrészt azokra, amelyek csak pillanatokig élnek, és azokra, amelyek sokáig, tartósan megmaradnak tudatunkban. A hosszú élettartam lényeges feltétele a másokkal való megoszthatóságnak is. Feltételezhető, hogy képzeteink legnagyobb része rendkívül rövid életű, sőt, hogy minél rövidebb életűek a képzetek, annál számosabbak – ha egyfajta természeti jelenségként fogjuk fel őket, például a szélrezdülésekhez hasonlóak. A levegőatomok rezgése mindenütt jelen van,
134



de szél, hosszan tartó, egyirányú áramlás csak akkor keletkezik, ha sok levegőatom és molekula egyszerre kezd el azonos irányba mozogni. E hasonlat szerint az elemi képzeteknek az atomok rezgése felel meg az állandósult képzeteknek a szél. És ahogy a szél alkotóelemei is az atomi rezgések, elmozdulások, úgy állandósult képzetek is az elemi kollektív állandósulásokból keletkezhetnek. Az elemi képzetek tehát a tudati univerzum egyetemes építőkockái. De hogyan épül föl az elemi építőkockákból a ház, ki építkezik, s mi szabja meg a ház tervét? A felépült ház a hullámzó tudatóceán egy állandósult, parányi szigete. De miféle természeti erő hajtja a tudati óceán hullámait, mitől képesek egy állandósult „valóságot” létrehozni? A tudati építőkockáknak, az elemi képzeteknek megvannak a saját kapcsolódási lehetőségeik. Elvileg mindenegyes tudat a képzetóceán adott készletéből szinte végtelen számú házat építhet. De az emberi tudatok egymással is közvetlen összeköttetésben állnak. Ezért bármely megszülető O, a tudati világegyetem egy eleme, képes közvetlenül átadódni a többi ember tudatába, hiszen az őslétezőknél még ép az „elsődleges érzékelés”, az elmék kozmikus, egymást érzékelő képessége. A kozmikus ősforrások, az elmék tehát korlátlanul szabadok, és elképzelhetik a Világmindenség legmagasabb értelmét, rendeltetését legnemesebben megvalósító tervét. Ehhez, a Világegyetem rendeltetésének betöltéséhez össze kell fogniuk, és föl kell építeniük egy Közös Valóságot, a legemberibb, legszédítőbb, legkigyújtóbb valóságot, az Örökkévalóságot. A később kifejlődő, külső érzékszervek már ennek a Közös Valóságnak érzékelő elmeközpontjaihoz épültek ki. A Közös Valóságban tehát mindannyiunk elméje ott ragyog. Az idegen, külsődleges, objektív valóság eszméje ezt a Közös Valóságot igyekszik nemlétezőnek feltüntetni, amely mintha nem is a mi elménkből épült volna föl, mintha semmi közünk nem lehetne hozzá. Az Idegen Valóság, az Álság léte azonban csak ál-lét, mert talapzata csakis elménkben lehet, elménk képzeteiben, elménk elemi képzeteiben, és ott az idegenség ilyen kiképzett, falanszter formája, ahogy a gyermekeknél is láthatjuk, teljesen hiányzik. Az Idegen Valóság csak annak köszönheti létét, hogy mindannyiunkra ráerőltette egy idegen elme, és így közössé, ezáltal valóságossá vált. A külvilág, mint az emberek elméjétől független világ az Idegen Valóság semlegesnek látszó álruhája. A megcsonkított, megvakított elmék aztán szinte tehetetlenül tűrik a külvilág valóságának nyomását. Egyszer csak azon vesszük észre magunkat, hogy saját elménk tartalmához alig van közünk – a beengedett Idegen Valóság pedig büntetlenül garázdálkodik, gyalázva elménk kozmikus vágyait. Innentől már valóban a külvilág határozza meg tudatunk tartalmát, mint egy dölyfös, engesztelhetetlen pasa, ott basáskodik, tudatunkat horgán tartva. Létrejön egy teljesen elszakított, transzcendentált álvalóság, A+, ami meghatározza A-t, az ál-közös színtér felől. A fenomenológia logikája tehát a következő: Természeti fejlődés: OàAàU+. Itt U+ jelenti az Univerzum teljesebb, kibomlott alakját, a lét
értelmét, a Világegyetem és az emberiség rendeltetését. Történeti fejlődés: OàAàA+. O persze nem más, mint elménk teljes univerzuma, tehát O=B+
B++ B+++ B+++, csak még kifejletlen, széttagozódatlan formájában, egységében. Mi a filozófiai megismerés célja? A „filozófia” szó a bölcsesség szeretetét jelenti ógörögül. A bölcsesség azonban rendkívül sokféle lehet, és ezek legtöbbje számunkra nem lényegében, egyetemességében, világlényeggel való kapcsolatában jelentkezik. Bölcs lehet a kereskedő, ha nagy hasznot hajtó vállalkozást talál ki, bölcs lehet a focista, ha jól helyezkedik, a bérgyilkos, ha jól dönt – a bölcsesség annyiféle, ahány színtere létezik az életnek. Számomra azonban nem a bölcsesség szeretete az irányadó, hogy hogyan legyünk bölcsek adott életterületünkön. Ezért javítsuk ki első kérdésünket: mi a megismerés célja? Nyilvánvaló, hogy a kérdést egy ember kérdezi, és nem mint egyén, hanem mint ember akar választ kapni. Mire akar választ kapni? Mindenre, a lehetőségek teljes tárát meg akarja ismerni. Amit a legfontosabb tudni, az épp az Egész ismerete, az Egész természetének mibenléte, hiszen részcselekvéseinkben épp az egész kellene legyen az irányadó. Nem élhetünk értelmes életet, ha nem tudjuk, merre tart a világfolyamat, amely létrehozott minket. A gondolkodás mint irányadó tényező tehát a világfolyamat egészének természetére irányul, és ezt a természetet az ember számára fontos, lényegi oldalról kell megvilágítsa. A megismerés célja az ember és a Világegyetem természetének megismerése, megvilágítása, hogy életünk során ez a megismerés irányadó lehessen életünk feladatának megtalálásában és sikeres megvalósításában. Nem pusztán valamiféle bölcsesség kedveléséről, hobbiról kellene szó legyen, hanem ennél lényegesen többről, lényegbevágóbb, életrevágóbb feladatról, a legalapvetőbb, legelső életfeladatról: sorsunk alakításáról, megtalálásáról, fölfedezéséről és kiteljesítéséről. A megismerés létfeladatunk megvilágítására kellene, hogy irányuljon. A bölcsesség egy tulajdonság, javarészt veleszületett, olyan, mint hogy magas vagy kedves valaki. Azzal, hogy az élet és a világ megismerésének feladata helyére a görögök a műkedvelő, szakállpödörgető filozófiát állították, kivonták az embereket, az emberiséget a léttörvények érvénye
135



alól. Egyfajta tetszhalott állapot az eredmény, életünk több ezer éven át tartó gúzsba kötése. Attól vagyunk emberek, és nem pusztán a Kozmosz akaratával szemben közömbös, tunya, önös érdekeikbe fulladó korcsok, hogy kozmikus létfeladatunk él bennünk, és ez a vágy értelmet, mélyebb emberi értelmet akar adni életünknek. Félre tehát a filozófiával, a jellegtelenség, életünk alakítása és a Világegyetem iránt tanúsított közömbösség, a kisszerűség, a törpeség, az ember nélkülivé tevés műfajával, ezzel az önmagát elnevezésével is kifejező és leleplező kategóriával, és kezdjük elölről a megismerés világraszóló feladatát! Élő vagy élettelen-e a Világegyetem? Ha élettelen, nyilván nem lehet kozmikus életfeladatunk, és egyfajta kozmikus elszigeteltségben, közömbösségben élhetjük csak le életünket. Ha viszont a Világegyetem élő természetű, akkor életének mi adhatunk egyfajta kiteljesülést, kibontakozást. Ha tudatossággal bíró élő rendszer, akkor ismernünk kell célját, szándékait, létfeladatát, hogy ezen belül saját létfeladatunkat megtalálhassuk és megvalósíthassuk. Minden, a megismerésre irányuló gondolati rendszernek tehát legelső és központi kérdése a Világegyetem természetének megvilágítása, rendeltetésének logikai-tudományos vizsgálata kell legyen. Erre a végső kérdésre a materializmus válasz: a Világegyetem, mint egész, nem lehet tudományos vizsgálat tárgya, filozófiai szinten pedig anyagi, azaz élettelen természetű. A materializmus bölcsességkedvelése annyira műkedvelő jellegű, hogy még saját központi kategóriáját, az anyag fogalmát sem dolgozta ki, nem határozta meg világosan. Így fordulhat elő, hogy az egyes materialista filozófusok az anyag fogalmába beleértenek egyfajta „önmozgást”. Ez a rejtélyes, magában való önmozgás, amelyet egy élettelen anyag tanúsít, ellentmondást jelent, hiszen élettelen anyag nem kezd magától mozogni. Ha mégis feltesszük ezt a képtelenséget, a materialista „önmozgás’ lényege egyfajta vak, céltalan, véletlenszerű, gépies mozgás. Ezzel pedig választ kapunk a központi világkérdésre: élettelen, vak világban élünk. Egy ilyen világfelfogás természetszerűleg vezet a praktikus, gyakorlati szempontú életvezetésre, olyan életre, amely világidegen, életidegen, emberidegen, a fogyasztói életvezetésre, lealacsonyodásra, elembertelenedésre. Az idealizmusban a Világegyetem fogalma szintén periférikus, kizuhant a központból. Kizuhant a lét központjából a Világegyetem, a lét szülője, talaja és fenntartója. És a világlogika működik akkor is, ha működését tagadják: a materialista antikozmikus, Világegyetem-ellenes szemlélet következménye az Egész föladása, a Rész abszolút egyeduralkodóvá tevése, a Természet, a társadalom és az emberi belső világ részekre szabdalása, atomizálása, tehát a Kozmoszt tagadó világkép is a (szétszabdalt) Kozmosz mintájára építi fel társadalmi, tudományos és pszichológiai programját. Az eddigiekben ismertettük a materializmus, az idealizmus, a teizmus, a táltoshit, a fenomenológia világlogikáit. A végső kérdésekre mindezen rendszerek válaszai a fentiekből kikövetkeztethetők. De az, hogy a Világegyetem természetének és létfeladatának megismerése az emberi megismerés legelső és legfontosabb kérdése, nem jelenti, hogy a többi végső kérdés ne lenne szintén lényeges, létfontosságú saját életfeladatunk kialakításában. Tulajdonképpen az Ember és a Világegyetem közti szférák – a Tejútrendszer, a Naprendszer, a Nap, a Föld, a Természet, az élővilág – megismerése is hozzávehető a Világegyetem megismeréséhez. Ezek adják az emberiség és a közvetlenül együttcselekvő közösség, a nép létfeladatának talaját, hordozóját. Mi az emberiség rendeltetése, mindannyiunk közös Feladata? Hogyan alakult ki az emberiség? Hogyan fejlődtek ki az egyes népek, és milyen természeti törvényszerűségek alakították ki sajátosságaikat? Mi az ember természeti lényege, legmélyebb természete? Mi adhat értelmet az életnek? Milyen sajátos létfeladatot hordoz az ember a Természetben, a Világegyetemben? A harmadik lényegi világkérdés: az Ember és a Világegyetem kapcsolata. Miféle kapcsolat áll fenn vagy létesíthető az ember és a Világegyetem között? A materializmus szerint ez a kapcsolat elsősorban azt jelenti, hogy testünk anyaga, molekulái a csillagokban, szupernóvákban keletkeztek (itt a hidrogénnél nehezebb anyagokra, a szénre, oxigénre gondolnak). Miféle útmutatást ad ez a kapcsolat életünk alakítása számára? Erre a kérdésre materialista tudós nem adott még választ, tudomásom szerint. De nem is lehet kérdés ez a kérdés a materialisták szerint, hiszen kész, adott a helyzet, nekünk, embereknek nincs és nem is lehet ezen a téren teendőnk. Nyilvánvaló, hogy ezen a „kapcsolat”-on túl a Nap hatása alapvető az élet kifejlődéséhez. A Tejút, a Világegyetem hatása a kozmikus sugárzásokban jelentkezik. De hogy mi miféle visszajelzést adhatnánk, azt egy materialista tudás elképzelni sem tudja, vagy nevetségesnek tarthatja. A materialista világképben tehát az ember fölösleges melléklétező, kiváló alany a törmelék-lét számára, tehát az emberek elidegenítése a Természettől „tudományos” bizonyítékot, támaszt kapott. A gondolkodás világrendszerei, a Közös Tudatmező, Kvantumbiológia, Kozmobiológia és Kozmoszpszichológia című tanulmányaimban azt igyekezem és igyekszem a továbbiakban is megmutatni, hogy ez a materialista világkép alapvetően hiányos, és tények sora bizonyítja (gondoljunk itt elsősorban az élőlények és a kozmikus rendszerek elektromágneses és kvantum-vákuum
136



kölcsönhatásaira), hogy az ember és a Világegyetem között nemcsak konkrét, kölcsönös pszichikai, hanem fizikai kapcsolat, kölcsönhatás is létezik, és hogy az emberiség rendeltetése a Világegyetem alaptermészetének felfedezése, az Örökkévalóság kigyújtása. Az emberi lét a mateializmus szerint tehát eleve értelmetlen, abszurd, érdekeltsége legfeljebb az önzésig terjedhet ki, a hatalom megszerzésében, a státuszszimbólumok, a fogyasztói javak felhalmozásában. Bár a fejlődő anyagi világegyetem koncepciója adhatna kapaszkodót egyfajta életvezetés számára, a materialista világkép lényegében idegenkedik a Kozmosztól mint egésztől, hiszen nem annyira világkép, mint inkább szemellenző, a kész helyzetek feltétel nélküli elfogadásának hitvallása. A teizmusban az ember nem képes magát a világrendbe helyezni, az ember evilági szerepe csak annyi lehet, hogy alázatosan alávetve magát a jámbor önalárendelést előíróknak, bízzon egy egészen más természetű, jobb világban, amiről csak egy biztos, hogy nem itt a Földön jön el. Minden világrendszernek számot kell adnia a valóság természetéről. A valóság természetének érzékelése közvetlenül, lényegi módon beleépül személyiségünkbe, mint cselekvéseinknek, a közös színtér érzékelésének alaphangja, alap-hangszíne. Érezhetjük mindennél erősebben, hogy mindenkivel szemben nekünk van igazunk, de hozzátartozik, érzésünk természetéhez, hogy azt szeretnénk, ha igazunkat minél többen elfogadnák tőlünk. A materializmus szerint a valóság legfőbb tulajdonsága, hogy objektív, tőlünk független. Persze, ez magával vonja azt az önkirekesztő tételt, hogy – ezek szerint – gondolkodásunk annyiban nem valóságos, amennyiben tőlünk függ, és csak annyiban valóságos, amennyiben nem tőlünk függ – vagyis minél kevésbé eredeti, minél kevésbé önálló, minél kevésbé a mi gondolatunk az, amit gondolunk, annál valóságosabb. A valóság természetének vizsgálata engem a Közös Tudatmezőhöz vezetett el. A végső kérdések tükrében a gondolkodás mai világrendszerei meglehetősen sajátos megvilágítást kapnak. Nem foglalkoznak szinte egyáltalán a Világegyetem természetének, rendeltetésének, sem a világfejlődés, a világfeladat kérdésével. Ez vagy nem érdekes számunkra, vagy képtelenek ilyen átfogó gondolatra jutni, vagy hallani sem szívesen hallanak róla. Ha az utóbbi est áll fenn, ennek csak az lehet az oka, hogy valójában nem a megismerést akarják szolgálni, a teljes megismerést, hanem csakis a részleges megismerést, és ezzel a megismerés hatókörét leszűkítik, úgy, hogy a megoldás kulcsát rejtő területet nemlétezőnek, vagy tabunak tekintik. A gondolkodási rendszerek első és legfontosabb tulajdonsága a gondolkodás hatókörének kijelölése. Az egyes gondolatrendszerek ugyanis váltakozó mértékben tanúsítanak szimpátiát a kozmikus, természeti és az emberi létkörrel. Amíg a legtöbb filozófia kikerüli a központi létproblémát, az Univerzum természetének és világfeladatának kérdését, addig egyes filozófiák a Világegyetem szerepének hangsúlyozásától is óvakodnak vagy egyenesen antikozmikus, Világegyetem-ellene magatartást tanúsítanak. Ez utóbbi a meghatározója a ma létező világállapotoknak, filozófiai és tudományos kutatásoknak. És itt rögtön rábukkantunk a gondolkodási rendszerek másik tulajdonságára, a racionalizmus és a megismerhetőség problémájára, az elme és a hatókörébe eső birodalom viszonyába. A Világegyetem természetének megismerésére irányuló elme gondolatrendszere a kozmikus racionalizmus. Az elme megismerőképességének egyetemességét valló racionalizmus, ha maga nem vizsgálja meg a gondolkodás központi kérdését, a Világegyetem természetét és világfeladatát, akkor lemond az egyetemességről, és csak a lefejezett, szűken értelmezett, szűklátókörű gondolkodást kultiválja. Ez is racionalizmus, de Világegyetem-ellenes, szűken értelmezett változatban, ez a ma elterjedt szűkített racionalizmus. Az irracionalizmus pedig ahelyett, hogy a maga eszközeivel, a közvetlen intuícióval, a szabad képzettel próbálna eljutni az élet, a lét központjába, feladja mindkét megismerési módszerét, és a hit készen kapott malasztjára, önállóságára támaszkodik. És ott van még a szkepticizmus és az agnoszticizmus, a megismerhetetlenség racionálisnak álcázott vallása, hiszen ezek alaptétele, hogy nincsenek végső kérdések, se végső válaszok, csak szűk keretek között feltett kérdésekre adható szabatos válasz, minél szűkebb, annál szabatosabb. Harmadik szempont a gondolkodási rendszer statikus vagy dinamikus mivolta. A statikus gondolatrendszer a világfejlődést statikusnak mutatja, ebben tehát senkinek és semminek sem lehet létfeladata, mert minden mindig lényegében változatlan. A dinamikus gondolatrendszer teret ad az emberi és a kozmikus fejlődés számára. Negyedik szempont, hogy hány alapvalóságot ismer el vagy foglal magába egyenrangú valóságként a gondolatrendszer, és hány alapvalóságot zár ki, tekint nemlétezőnek vagy alárendeltnek. Ezek a jellemzők elvileg tetszés szerint kombinálhatók. Így fejleszthető ki egy antikozmikus, egy-valóságú, statikus, racionális gondolatrendszer, mint a materializmus. Kifejleszthető antikozmikus, egy-valóságú, statikus, irracionális gondolatrendszer, pl. a keresztény vallás. A misztika felfogható kozmikus, egy-valóságú, dinamikus, irracionális gondolatrendszerként. Létezik kozmikus, többvalóságú, statikus, részben racionális gondolatrendszer, pl. a pánpszichizmus. De akinek kedve van, kifejleszthet kozmikus, egy-valóságú, statikus, racionális gondolatrendszert, vagy kozmikus, több
137



valóságú, racionális, dinamikus gondolatrendszert, mint pl. az animizmus, vagy a mágikus világlátás. Érdemes játszani, kipróbálni, miféle gondolatrendszereket építhetünk otthon, házilag – és megfigyelni, melyik milyen művészi élményt ad, belső logikájának feltárulásával, szféráinak zsugorodásávalkitágulásával-összekapcsolódásával. Ahogy a matematikában az algebrai egyenletek átültethetők geometriai függvények képévé, úgy a világlogikák egyenletei is szemléltethetők képekkel, grafikonokkal, s így egyfajta képi áttekinthetőségben pillanthatunk bele a világrendszerek logikájának működésébe. A materializmus világmodelljében nincs más valóság, csak az „anyagi”. Az idézőjelet azért alkalmazom, mert az anyag fogalma a materializmusban egyrészt ellentmondásos, igyekezve magába foglalni és anyaginak minősíteni a tudatot, amit egyben poláris ellentéteként is tételez. Másrészt az anyag és az élet viszonya is ellentmondásos. Az anyagi alatt a mindennapi élet szóhasználatában és a legtöbb tudományos és filozófiai összefüggésben az élettelent értjük (lásd, pl. Encyclopedia of Philosophy. Vol. 5, editor-in-chief Paul Edwards, MacMillan, New York, 1967, p. 179), így az anyagi fogalma kizárja magából az életet, a tudatot, a szellemet, s ezzel a materializmus a szellemtelenség és az élettelenség vallásává válik. A materializmus anti-kozmikus, élet- és szellemellenes, egy-valóságú, statikus, szűkítetten racionalista világmodelljének valójában nincs működése: az emberi tudat, mint jelentéktelen pont, egyhelyben áll, elveszve az anyagi Világegyetem végtelenségében. A világmodell világosan mutatja, hogy a materialista életérzés a létezés értelmetlenségének hitvallása, miközben racionalizmusára hivatkozva mindezt nem hittételként, hanem tudományos kényszerítő követelményt igyekszik elfogadtatni. A materialista világmodell pangása következtében mindenfajta létezés önmagában merül ki. Ennek egyenes következménye az önzés abszolút eluralkodása, minden közösség megtagadása, az erkölcs feladása. Az egyistenhit, a teizmus világmodellje csak tárgyában különbözik a materializmusétól, szerkezetében, működésében tökéletes mása, párja. Az egyetlen különbség, hogy amíg a materializmusban az anyagi az egyetlen létező, addig az ember értelemmel felfoghatatlan mélységekben, jelentéktelen és lényegtelen szerepre kárhoztatva tengeti életét a pangó világmodellben. Az Isten alatt az egész materiális világ is osztozik a jelentéktelenség sorsában. Mivel azonban az egyistenhit egy, az ismert létezőktől különböző tényezőt állít a világmodell középpontjába, ezzel a kicsavartsággal mégis egyfajta hívást jelent, felhívást az összekapcsolódásra ezzel a felfoghatatlan tényezővel, s így az istenhit egyfajta feladatot, vélt, egyöntetű, egyenletes mozgásra késztetést kap. Mivel az egy isten elérhetetlenül az ember és a világ fölött áll, ez a „haladás” egyszerre jelent mozgást és helyben maradást. Ahogy a csillagok nem mozdulnak el fejünk fölött észrevehető mértékben, s ahogy ebből a szempontból teljesen mindegy, sétálunk vagy futunk, ettől a Szíriusz nem fog a hátunk mögé kerülni, ha egy irányban mozgunk, relatív helyzetünk változatlan marad, úgy jelent ez az egyistenhit-beli földi evolúció ez helyben topogást a haladás közben. A mágikus korban az éber tudat még nem jutott kizárólagos, egyeduralkodó szerephez, s mellette egyenrangú szerepet játszottak az ember belső világának mélyebb szintjei, az érzések világa, a mélytudat, B+, az egyéni sorsot hordozó genetikus tudat, a B++, és az emberi világ belső természeti ereje, a belső világfolyamat, B+++. Ez a többszintű, egymást átható belső világ ugyanakkor közvetlenül áthatotta a megfogalmazódó, megvalósuló világot, a későbbi külvilág elődjét. A megvalósuló világ hordozója a képlékeny, emberi érzésekre, vágyakra még hallgató ősanyag, ami éppen ezért nem is annyira anyag, mint inkább világhús, vagy még inkább, világfolyadék, a világot átjáró bűvös tisztítóerő. A világmodell a megfogalmazódás, megvalósulás, kifejeződés (A) és a vágyak, érzések, a sors, az emberiség rendeltetésének hajtóereje (B) közti folyamatos és eleven kölcsönhatást jelentette. Ahogy a teljességet átölelő ember figyeli belső rezdüléseit, sugallatait, és ezeket igyekszik érzéseivel, tetteivel csodálatos formákban kifejezni, megfogalmazni, megvalósítani, úgy fogalmazta meg az ősi emberiség az ősi, mágikus valóságot. Ez az önkifejezés a Természet, a Világegyetem önkifejezését, tisztább, magasabb formákba jutását jelentette, tehát egy végső és teljességre irányuló dinamizmust. Ez az önkifejezés egyáltalán nem azonos a nyugati civilizáció művészet-fogalmával, amelynek már nevében is benne van az elidegenedés, a művi-ség igénye, mint ami szemben áll a természetivel. A művészet, elvesztve természeti hordozóerejét, a nyugati civilizációban a puszta szakértelemre, mesterségbeli tudásra, a szakma kánonjának elsajátítására irányul az önkifejezés helyett és ennek rovására, pótlására, kiszorítására. A mágikus önkifejezés a csodálatos, varázslatos megvalósulás elérése, a művészet viszont ennek az ősi, emberi élménynek formai jegyeit igyekezett átvenni és kiszorítani a tartalmi jelentést, a világmodell lényegi működésének emberi természetét. Cserében igyekezett a formai jegyek továbbfejlesztésével csillogni. Ezzel a nyugati civilizáció elvágta alapvető kozmikus és természeti gyökereit és természeti gyökereit, s az ősanyag, a bűvös tisztítóerő ezen az úton rideg, elmerevedő, élettelenné hidegülő, fenyegető anyaggá szürkült. A mágikus világmodell egyetemes, több-valóságú, és ezen valóságok közti átjárásban, kapcsolatban, játékban, dinamizmusban találja
138



meg az élet lényegét, értelmét, az emberiség rendeltetését. A mágikus világmodell kozmikus, természeti, emberi, racionális, működő világmodell. A mai világhelyzetben a belső világfolyamat szinte ismeretlenné vált, elveszett. Érzéseink megtűrt melléktényezőként alárendelődtek a mindent egymaga uralni akaró, de a többi világtényező létét megtagadó tudat alá. A nyugati tudomány a mérhető anyag fogalmával az élettelen műszerek kezébe tette le saját központi világfogalmát. Az a valóság, amit minden ember tapasztal, de a mai műszerek még nem tudnak kimutatni, semmit nem számít. Az a valóság, amit egy műszer mér, még ha senkinek sem lényeges, az abszolút valóság glóriáját kapja. Csak a műszer számít, a „természeti szer” az ember, nem. A világmodell monolitikus piramis, csúcsán az anyaggal, mint teljhatalmú vak tényezővel, alárendelt tényezője, a tudat alázatos szolga, legalján az ember, a természet, a Világegyetem belső ereje. A további fejlődés két irányba vezethet. Ha folyatódik az utóbbi pár ezer év tendenciája, a létszférák még teljesebben elszakadnak egymástól. Ez azzal jár, hogy
- elveszítjük kozmikus és természeti rendeltetésünket - elveszítjük kapcsolatunkat érzéseinkkel - a tudat elveszti kapcsolatát az anyaggal, azaz a lét teljes értelmetlenségbe, tudatlanságba, alávetettségbe, abszolút szolgaságba csap át.
Másik lehetőség, hogy felszabadítjuk érzéseinket, intuíciónkat és értelmünket, belső világunk egészét a nyugati civilizáció antikozmikus, élet- és természetellenes, érzés- és értelemellenes normái alól, s belső életünk, értelmünk dinamizálásával, működtetésével újra összekapcsoljuk a világ végeit. A világlogikák a valóságok rendszerének működését írják le. A valóságok, mint világforrások jelennek meg elemzésünkben. Vizsgáljuk meg az egyes világmodelleket a világlogikák szempontjából! A világlogikák a valóságok közti kapcsolatokat jelentik. A valóságok közti kapcsolatok feltárása vezethet el a világlogikák felismeréséhez, amennyiben az egyes valóságok közti kapcsolatok között ismerünk fel logikai kapcsolatot. Így világos például, hogy „világ”-ról csak akkor beszélhetünk, ha egyes valóságok között fennállnak kapcsolatok, mert ezek hiányában csak egy elemeire szétesett világhalmazról beszélhetünk, amely nem létezik mint egész, csak mint részeinek elegye, tehát az egészet megjelölő szó, a „világ” használata nem jogosult. De attól, hogy a valóságok között esetleges, szórványos kapcsolatok fennállnak, még nem áll össze egységes rendszerré a világhalmaz, tehát még mindig nem beszélhetünk egységes fogalomról, egységes világról. Világról csak akkor beszélhetünk, ha a valóságok közti kapcsolatok olyan kiterjedtek, hogy minden elem összeköttetésben áll, tehát a valóságok lánca egységes, nem esik szét két lánccá, vagy különálló láncszemekké. Világ léte esetén tehát legalább egy úton, kapcsolat-láncolaton át el lehet jutni minden elemhez, minden valósághoz. A világ létének követelménye tehát figyelemreméltó hasonlóságot mutat a logika egyik alaptörvényével, azzal, hogy minden mindennel összefügg. Továbbá, ez az összefüggés-hálózat még részletesebben elemezhető. Mert olyan világ, amelyben minden (vagy sok) elemhez csak egy út vezet, az egyes elemeket ráutalja a többiekre, s azok esetleges visszaesése a világegészt veti vissza helyrehozhatatlanul. Ahhoz, hogy a világ rendszer lehessen, tehát önfenntartó, szükséges, hogy minden eleme képes legyen kapcsolatba lépni a többivel, azaz hogy minden mindennel közvetlenül összefügghessen. A „minden mindennel összefügg” a világ létének alapfeltétele. E világtétel azonban a teljes szétesés határától - amikor minden csak egy másik elemmel függ össze - a teljes áthatás határáig - amikor minden mindennel közvetlenül összefügg - a lehetőségek elképzelhetetlenül széles skáláját fogja át. a mindent áthatás törvénye nem jelent mást, mint hogy a világ minden eleme, valósága képes az elemeket egymással kapcsolatba hozni. Ez a világtörvény tehát a valóságot teremtő erővel ruházza fel, olyan megvalósuló erővel, amely rendelkezik a gondolat szabadságával és mindenhatóságával, és amely a gondolat hatalmának valóságos mindenhatóságát jelenti. Ahogy képesek vagyunk bármire gondolni, és mindezt bármivel kapcsolatba hozni, asszociálni, s logikáját, legmagasabb értelmét megkeresni, ugyanígy a világ létének legteljesebb kibontakozását a létezés kibontakozásának mindenhatóságát jelenti. Ezen a fokon a lét öntörvényű kibontakozása a gondolat korlátlan szabadságával és elemi erejével valósul meg. Minden kapcsolatrendszer felmagasodik, összekapcsolódik legmélyebb alkotóival és legmagasabb hordozóival, s a világ értelmének öntörvényű, gondolathatalmú megvalósulásává válik. A világ értelmet, jelentést, létfeladatot csak akkor kaphat, ha képes önmagát átfogni, egységessé szervezni, önmaga legmélyebb folyamataival szembesülni. Amíg a világ csak a szétesés határán áll, egyedi, esetleges kapcsolatláncok szórványának tűnve, addig a világnak nem lehet értelme, addig halott, ízeire, rostjaira szétszedett óriás a sivatag homokján kiterítve. Önmagára visszakapcsolódás nélkül a világ halott és értelmetlen.
139



A szigorú materializmusban nem létezik más, csak anyag (A). persze a mindennapi valóságban a materialisták engedményre kényszerülnek, kénytelenek elismerni a belső valóság, a tudat (B), a mélytudat létét (B+), s számolniuk kell az istenfogalommal (A+). Világmodelljükben azonban éppen az a lényeg, hogy az anyag a központi tényező, mindennek szülője, forrása, s A-hoz képest minden más esetleges, lényegtelen. Tehát ha most kitágítjuk a szigorú materializmus hatókörét, más valóságok figyelembevételét is megengedve, ezek között egyirányú kapcsolatot látunk, az anyagból, mint teremtő, létesítő tényezőből kiindulva. Láthatóan az anyag mellékterméke a tudat, amely maga is képes visszahatni az anyagra, de ez a visszahatás csak passzív, nem formálja az anyagot, csak tükrözi. Ha most – talán a történelemben először – meg akarjuk vizsgálni a materialista világmodell logikáját, akkor a valóságok közötti kapcsolatokra kell fordítanunk a figyelmet. Ez a kapcsolat láthatóan egyirányú, vagy legalábbis lényegében egyirányú. Ez viszont azt jelenti, hogy A az a tényező, az a valóság, amely cselekvő, s ehhez képest B sokkal kevésbé képes önálló cselekvésre. Ha ebben a párosban azonban éppen a B a tudat, akkor kikerülhetetlen a következetés, hogy A a tudatnál sokkal önállóbb cselekvésre képes, tehát a gondolatszabadságnál összehasonlíthatatlanul teremtőbb. Ez kétféle módon lehetséges: vagy a gondolathatalom nem szabad, vagyis csak látszólagos, csak úgy érezzük, hogy szabadon gondolkodhatunk, valójában azonban ez környezetünk által teljesen meghatározott folyamat, vagy a gondolat szabad ugyan, de az anyag még szabadabb. Ha a gondolat megjelenését a világfejlődés az élet kibontakozásának csúcsának, tartjuk, akkor egyik lehetőség sem valós. Világlogikai szempontból arról van szó, hogy a világot alkotó két alapvalóság közül az egyik összefüggés-lehetőségei eleve korlátozottak, nem függhet össze lehetőségrendszerének teljességével a másikkal. Furcsa, és legbelső meggyőződésünknek ellentmond, hogy erre a csonkaságra ráadásul fogadjuk el, hogy az emberi tudat a világfejlődés mélypontját jelentse. Még furcsább az az alapállás, amely ezt a tudatnál összehasonlíthatatlanul szabadabban aktív, teremtő tényezőt anyaginak nevezi, úgy, hogy az anyagit élettelennek és vak szervező tényező által vezetettnek tartja, ahogy ez igaz a darwinizmusra és a mai domináns nyugati világfelfogásra. A tudatnál összehasonlíthatatlanul szabadabb, aktív teremtő tényező képzete tagadhatatlanul az Isten, mégpedig a tudattal felfoghatatlan és megközelíthetetlen Isten fogalmával egyenértékű. Furcsa módon tehát arra a következtetésre jutottunk, hogy a materializmus valóságlogikája szerint az anyagi valóság egy természetfölötti, azaz anyagfeletti tényező szerepére van beosztva! Azzal pedig, hogy a világ önmagára visszakapcsolódása legfeljebb szimbolikus, a világ létének és értelmének kérdését, a lét értelmének nehéz problémáját is levette a materializmus a saját válláról, a világész kutatását egyszerűen fölöslegesnek és károsnak, metafizikainak minősítve. Még tovább tágítva a materializmus által figyelembe vehető valóságok körét, az istenfogalom (A+) csak szervetlenül vehető be, hiszen az istenfogalomtól azt a szimbolikus aktivitást is megtagadja a materializmus, amit a tudatnak még kényszerűségből meghagyott. Így B és A+,, A és A+ kapcsolata csak egyirányú rost a világhálóban. Ha a mélytudatot, B+-t is be akarjuk venni a világmodellbe, ezt kétféleképp tehetjük meg. Vagy a tudathoz képest mellékjelenségnek minősítjük belső világunk mélyebb szintjeit, érzéseinket, képzeleteinket, a kétezer éves nyugati világképpel összhangban, s akkor B+ egy szervetlen mellékfonál lesz a világhálóban, vagy – a világlogikák által megvilágított lehetőségeknek engedve – a mai világképtől eltérően, visszacsatolást keresünk a valóságok között. Ebben a materialista világmodellben az anyagi valóság közvetlenül B+-t hozza létre, belső képzeteink világát, ebből emelkedik ki a világos, artikulált gondolatok világa, amely reflektál az anyagi valóságra, és A és B+ között kapcsolatot teremt. Ezzel létrejön egy kör A, B+ és B között. Ez a szimbolikus visszacsatolás módot ad egyfajta értelmes életre. Mivel az a visszacsatolás csak passzív, lényegében tükröző, nem valóságosan alakító, az anyagi valóságot teljes mértékben változatlanul hagyó, ezért ez az élet értelmét kizárja az anyagi létezés köréből, s leszűkíti a tudati szférára. Ezen feljavított, humanizált materialista világmodell sugallata is tehát csak annyi, hogy az értelmes életet élni akarók ne törődjenek semmi mással, csak saját magukkal, csak így adhatnak és csak viszonylagos, látszólagos értelmet életüknek. A fenomenológia központi fogalma a jelenség, amely voltaképpen a minden mást megelőző érzet, érzéklet fogalmát (O) jelenti, a tudati jelenségvilág egészét, mindazt, ami átélhető, felfogható, ami fogalomként megfogalmazható, és ami a fogalmi világ mögött található, minden érzet elemi, a tudat által még meg nem közelített, még nem értelmezett, pusztán csak jelenségeket megfigyelt ténye. A fenomenológia logikája ebből az őstényből vezeti le a tudattal megközelített, érzékelt, de még világosan meg nem fogalmazott érzések, képzetek világát (B+), ezekből szelektálódnak ki az állandósult, szilárd fogalmaink (B), amelyeket mi valóságosnak tartunk, mert szilárdak, stabilak. A fenomenológia nem iktat be még egy szupervalóságot B mögött, mintegy hiposztazálva (hiposztazálni:
140



elvont fogalmaknak önálló létezést tulajdonítani), tárgyiasítva B-t, nincs szüksége olyan világra, amire B vonatkozik, ami B-nek tartalmat ad, ami a materializmus központi kategóriája, az anyagvilág, A. A fenomenológia szempontjából az anyagvilág egy fölöslegesen elvonatkoztatott, transzcendentált fogalom, amely gondolkodásunk valóságának helyére illetéktelenül tolakszik be. Ha gondolataink valóban szilárdak, stabilak, saját törvényeik vannak, amelyek egyetemes törvények, a logika törvényei, akkor gondolatvilágunk stabilitásának és egyetemességének forrása önmagában van, nem egy külső, feltételezett „önmagában létező”, de önmagában létezőként elvileg soha meg nem ismerhető tényezőben. Furcsa, hogy a materializmus úgy vallja magát a megismerhetőség hívének, hogy eközben központi kategóriája valójában elvileg megismerhetetlen, ésszel felfoghatatlan. A fenomenológia valóságlogikáját valóságainak kapcsolatából állapíthatjuk meg. Ha B+ és B csupán O leszármazottja lehetne, akkor ismét zsákutcát mutatna a világmodell. Ahhoz, hogy a világ, mint világ létezhessen, képesnek kell legyen önmagára visszakapcsolódni. De hogyan teheti ezt meg? Vizsgáljuk meg, hogyan képes az egyik irányban kapcsolatot teremteni ez a világmodell! Világos, hogy érzéseink akkor vihetők át tudati világunkba, ha megfogalmazzuk, határozott formába öntjük őket. Ezt a folyamatot gondolkodásnak hívják. Csakis a gondolkodás által válunk képesség érzéseink megfogalmazására. A másik irányba mutató folyamat a gondolat eredményére való belső ráhangolódást jelenti. Van-e ismert neve ennek az előírt szempontokra való ráhangolódásnak? Van, és ez a hipnotizálás! Ahogy a hipnózishoz is szükséges, hogy az alany elfogadja a helyzetet, és belülről ráhangolódjon a külső szempontra, itt sem történik más. A belső világok kétirányú forgalmát tehát az egymást kiegészítő gondolkodás és hipnózis biztosítja! A világ és a lét értelmetlen lenne gondolkodás és hipnózis nélkül! A világ és az élet értelméhez gondolkodásunk és önhipnózisunk dinamikus és átfogó, mindenre kiterjedő, feltáró, a jelenségvilág legmélyebb belső törekvésének érzékelésére és kiteljesítésére képes mivolta vihet el. Tekintsük át most röviden a gondolkodási világrendszerek jellemzésében döntő szempontokat! 1.) Az alapvalóságok kijelölése: Ai, Bi a.) anyag A, b.) tudat B, c.) mélytudat B+, d.) genetikus tudat B++, e.) belső világfolyamat B+++, f.) transzcendens létező A+
Az alapvalóságok kijelölése, felfedezése a létezők univerzumának (univerzumainak) más és más törvényeket követő, más jellegzetességeket mutató fő tartományainak feltérképezését jelenti. A létezők vizsgálata az ontológia, a lételmélet feladata. Azt, hogy a létezők körében van egy létkör, amely anyagi, és van egy másik létkör, amely tudati, s egy további, amely mélytudati, fel kell fedezni, fel kell térképezni, erről elképzelést kell kialakítani. Az ontológia alapkérdése: a lét. A tapasztalati, leíró (passzív) ontológia a létezők univerzumainak leírására hivatott, míg az elméleti-gyakorlati (aktív) ontológiának arra kellene választ adnia, ha majd létrejön, hogy miféle létkörök lehetségesek, és mi szabja meg a létezés törvényeit. Lehetséges-e, és ha igen, milyen módon átjutni és átjuttatni valamit az egyik létkörből a másikba?
2.) Az alapvalóságok kiterjedése: K-H-T a.) kozmikus, K b.) természet, bioszferikus, T c.) helybeli, lokális, H.
Az ember számára a lét hatókörei: Kozmosz, bioszféra, emberiség, nemzet, család, egyén. Rendszerünkben tehát az Ai (i lehet 1 vagy 2)-k és Bi (i=1, 2, 3, 4)-k bármelyike lehet K, T vagy H. egy gondolatrendszernél alapvető, hogy a gondolat kiterjedését, hatókörét kozmikusnak tartja-e; ha igen, akkor megismerés-elmélete (episztemológiája) racionális. Manapság az anyag hatókörét kozmikusnak tárjuk, A=A(K), de elvileg lehetne A=A(T) vagy A=A(H) is, K ezekben a gondolatrendszerekben az anyagvilág csak egy sziget egy nagyobb létkörben. A mélytudat, a külső érzékszervek érzeteit értelmező tudatszint, amely emellett a mélyebb belső tudatszintek jelentéseit is újraértelmezi, egyes gondolatrendszerekben, irányzatokban a tudatnál szűkebb hatókörű B+= B+(T) vagy B+(H), másokban kozmikus (K). 3.) az alapvalóságok természete: a.) szellemi, dinamikus, a gyakorlati világ-átalakítás a tudat (vagy tudatok) megfelelő működése által átalakítható, ez a spirituális mindenhatóság elve (S)
141



b.) élő, dinamikus, a gyakorlati világátalakítás a szellemi és testi anyagi szférák egybekapcsolása révén érhető el (É) c.) élettelen, tárgyias, passzív, a gyakorlati világátalakítás csak közvetlen környezetet érintheti (lokális, helyi világátalakítás), és csal testileg, anyagilag befolyásolható (T)
4.) Az alapvalóságok viszonya: a.) Dominancia (D) – ez az eset áll fenn, ha egyes alapvalóságok csak hallgatólagosan elismertek, mint például a materializmusban a tudat, vagy ha az egyik valóság szerepe (életünk közös vagy egyéni szférájában) a másik valóság önállóságát lényegében alárendeli az övének. Így például nyilvánvaló, hogy ha egy alapvalóság aktív, egy másik pedig passzív, akkor az aktív képes maga alá rendelni a passzívat.
A helyzet azonban nem egyszerű, hanem összetett. Ugyanis az egyik fél „tudatilag” aktív, és a másik fél „anyagilag” passzív, pl. az egyén és a környezete kapcsolatában, akkor az egyén addig terjesztheti ki megismerését környezetére, amíg megtalálja a tudati tényezői számára megfelelő cselekvési módokat, s így megfelelés hozható létre a két szféra között akkor is, ha az egyik aktív, a másik passzív. Fordítva viszont nem igaz a tétel, mert ha valakire „anyagilag” aktívan hatnak, és ő „tudatilag” passzív, mint például kínzáskor vagy idomításkor és manipuláció esetén, akkor a két szféra kölcsönhatása az egyik szféra teljes alávetéséhez vezet. A szférák súlyának gyakorlati egyenlőtlensége önmagában világrejtély, amelyre a létviszonyok tudományának kell majd választ adnia. Mindenesetre ez a világtény önmagában azt mutatja, hogy a világrendben a szellemnek nem szabad feladnia teljes önállóságát, mert az a teljes alárendelődéshez vezet. Még tovább víve a gondolatot, a világegyensúly megbomlásának ténye talán arra utal, hogy a szellem már részben feladta kozmikus hatóerejét, és emiatt jutott túlsúlyba az anyagi szféra. Az előbbi példa szerint tehát ez azt jelzi, hogy a szellemet kínozzák, idomítják és manipulálják. Ezt nevezzük a világtörés problémájának.
b.) Társviszony (T) – létezik olyan gondolkodási világrendszer is, amelyben az alapvalóságok társviszonyban állnak egymással. Ilyen a mágikus világlátás gondolkodása, amelyben az ember társa a Természetnek, a világnak, amelyben a kövek és a szél is emberi arcot mutat, amelyben az állatvilág, az embervilág, a csillagvilág és a növényvilág nem hatalmi, alárendeltségi, hanem társviszonyban áll egymással.
Mi alapján jelölhetők ki az alapvalóságok? Léteznek-e különálló létkörök? Nyilvánvaló, hogy abszolút különálló létkör nem létezhet, hiszen ha semmiféle módon nem hat kölcsön a mi létkörünkkel, akkor számunkra nemlétező. Tehát a létkörök, ha egyáltalán léteznek, nem lehetnek abszolút különállóak. De léteznek-e egyáltalán? Egyáltalán, mi az, hogy létkör? Létkörnek nevezhetjük a jelenségek olyan körét, amelyek egy átfogó, egyetemes rendszert alkotnak. A rendszer pedig attól rendszer, hogy léteznek egységessé szervező, átfogó törvényszerűségei, az elemei közötti kölcsönhatások a kölcsönhatások egymásra hatását és egységessé szerveződését megvalósítják. A létkör tehát egyetemes rendszer. Ilyen értelemben nem beszélhetünk székvilágról, mert a székek világa nem alkot rendszert, és mert nem érezzük átfogónak a székek fogalmát. Növényvilágról már inkább beszélhetünk, hiszen a növények világa önmagában teljesnek látszik, magból lesz a virág és virágból a mag, ami a székekről nem mondható el. Beszélhetünk fogalomvilágról, érzések világáról, gondolatvilágról, sőt a sejtések világáról is. Egyik gondolatunk szüli a másikat, ahogy a növényvilágban a virág a magot, a mag a virágot. De a növényvilág nem élhet meg a „világ”, a Föld, a Világegyetem nélkül. A Világegyetem átfogóbb létkört jelent a növényvilágnál. A Világegyetem létkörét ezért végső létkörnek, valóságnak nevezzük. Induljunk el most a tudatvilágból. A tudatvilág hatóköre, kiterjedése nem korlátozott. Tudatvilágunkba éppúgy befér a székek halmazának képzete (sőt, akár egy szék-világ, ahol minden székekből áll, a házak székekből épülnek, a háztetőkön karosszékek bámulnak az égbe, ahol gyors lábú székek szállnak a soklábú felhők között), mint a növényvilágé vagy a Világegyetem képzete. Tudatvilágunk tehát szintén végső létkörnek tekinthető, így valóságnak nevezzük. Érdekes módon, a tudatvilág teremtő, világteremtő hajlama előtérbe ugrik, mint a tudatvilág valóságának lényegi tulajdonsága, az anyagvilág eltérő sajátsága. Az egyetemesség és az önmagában záródás sok hasonlóságot mutat, mégsem azonosak. Beszélhetnénk illatvilágról, hiszen egy szagot sosem fogunk (normális körülmények esetén) látás által
142



érzékelni, tehát az illatvilág önmagában zártnak tekinthető, de mégsem egyetemes, mert nyilvánvaló, hogy hatóköre korlátozott. A tapintásvilág, az illatvilág és a képvilág hajlamosak összeolvadni, és együttesen egy tapasztalati világot alkotni, amelynek egyetemessége, korlátlansága már nagyobb fokú, s korlátozottsága csak akkor lesz nyilvánvaló, ha érzékeny műszereinkre vagy tudati érzésvilágunkra gondolunk. Bármit érezhetek – gondolhatjuk, és ez bizonyos értelemben igaz is. Még az is igaznak tűnhet, hogy bármit szagolhatok, hiszen szagolhatok virágot, széket, virágmagot – de ha meggondoljuk, nemigen szagolhatunk csillagot (bár a kozmikus sugárzás által keletkező ózon csípős szagát nagyon is érezhetjük) vagy gondolatot, érzést, sejtést. Ha végignézzük alapvalóságaink listáját, 1.) a.)-tól f.)-ig, mindegyikre találunk a korlátlanságot kifejező igét: az anyagi valóságban bármit tapasztalhatok, a tudati valóságban bármit érezhetek, a mélytudati valóságban bármit érzékelhetek, a genetikai valóságban bármit végezhetek egyénien, a belső világfolyamatban bármit megsejthetek. Kérdés, mit tehetek a transzcendens valóságban. A válasz: bármit elhi9hetek. Világos, hogy amíg mindegyik alapvalóságban én vagyok a cselekvő, addig a transzcendens valóságban nem lehetek cselekvő, csak befogadó, passzív, alárendelt tényező, aki elhisz valamit, amit készen elé állítanak, vagy még az sem, ha valóban nem igyekszem bármit elhinni, hiszen a legtöbben megelégszenek a kihirdetett tantételek elfogadásával, s nem gyakorolják egyetemességre kiterjedő jogaikat – de azáltal e szféra valóságossága is megszűnik! Az önmagában zártság követelménye tehát veszélyes és önmaga ellen forduló fegyver. Nem az önmagában zártság, hanem az önfenntartás, önmagának megújuló képességet adás kell az egyetemességhez, tehát egyfajta találékonyság, leleményesség, kreativitás. Nincs valóság életadó, megújuló, egyetemességet bejáró gyakorlati cselekvés nélkül. Ezért a végső létkörök, a valóságok valóságát is valóságok univerzumainak bejárása adhatja meg, azaz a végső valóság a valóságok univerzuma, a valóságok összefüggése, önmagát teremtése, megnyílása, kiterjedése. A végső valóságban tehát az anyagi szféra átjárót kap a tudati valóságba, az érzések világába, a sejtések világa az anyagi világba. Mindegyik szféra lerázza elszigeteltségét, és egymás felé kinyújtva érzékelőit, kiterjed, megfürdik a valóságok tengerében, s ezáltal eggyé olvad, s mint egy hatalmas, kozmikus tudati-anyagi fúziós reakcióban, tudati-anyagi-közös láncreakcióban fölvillan a világ világa, a végső valóság fénye. Tekintettel a világtörés problémájára, érdemes alaposabban megvizsgálni az anyag fogalmát. Az anyag fogalma kezdetben a testi létezők, az érzékelhető objektumok világát jelentette. Az energia fogalmának bevezetésével a testi létezés mint az anyagi kritériuma felváltódott a „műszerekkel érzékelhető” követelményével. Ugyanakkor az energia formáinak (hasonlóan a tudatvilág teremtőképességéhez) jelenségvilága egy, a testinél jóval dinamikusabb tényező – azt lehetne mondani, hogy az energia jelenségvilága hajtja a testi létezők jelenségvilágát. A kvantumbiológia és a bioelektromosság tudománya azonban kimutatta, hogy a tudat fizikai erőterekkel áll kapcsolatban, így az elektromágneses térrel és a vákuum-ingadozások tereivel. Ezek az erőterek éppúgy pszichikai, tudati jellegűek, mint fizikai, anyagi erőterek. A tudat önállósága, öntevékenysége hathatós segítséget kap az energia testetlen, dinamikus erőtereiben. Elképzelhető, hogy a tudati szabadenergiák az élőlények tudati erőtereinek összehangolásával anyagi teremtőerőként jelenhetnek meg, hiszen a fizika már kétségtelenül bebizonyította, hogy az anyag a vákuum erőteréből keletkezett. Egy tanulmányomban megmutattam, hogy a bioszféra élőlényeinek szervezetében olyan mennyiségű elektromágneses energia van jelen, amely kozmikus hatóerőként léphet föl, nagyságrendje megegyezik a napszél által Földünk magnetoszférájába átadott energiával – azzal a kozmikus energiával, amely felvillantja az északi fényt, s amely minden élőlényre maga is közvetlen biológiai hatást gyakorol. Ezzel az anyagfogalom vizsgálata elvezetett az anyagi és a tudati szféra átjárójának felfedezéséhez.
Az „első” kozmogóniák
Elterjedt hiedelem a nyugati kultúrkörben, hogy az első világkép, amely a világ keletkezésére vonatkozó tudást felvetette, az ókori görögökhöz fűződik. Ez a hiedelem meglehetősen igaztalan (a görögök lenézően úgy mondanák: barbár) legalábbis abból a szempontból, hogy a többi kultúrkör világkép-alkotó eredményeit másodlagos jelentőségűnek ítéli. De nemcsak az a baj ezzel a nézettel, hogy durva, elnagyolt, felületes és alaptalan, hanem az is, hogy önmaga alapjai ellen fordul, önellentmondó. Kimutatható ugyanis, hogy az ókori görög gondolkodók mai szemmel is legnagyszerűbb gondolatai más magaskultúrákból, elsősorban az ókori Keletről származnak. Kutassuk fel a nagyszerű gondolatokat és forrásaikat! A világról alkotott eredeti fogalmaink – a nyugati kultúra szemellenzős nézeteitől eltérően – az emberiség keletkezésének korszakából, az emberré válás korából erednek. Az emberiség maga a
143



természet része, a Természet alkotó tevékenysége révén fejtődött ki. Az emberiség fajfejlődésében munkálkodó természeti, biológiai erő az emberré váláskor olyan elemi főként nyilvánult meg, amely kigyújtotta az emberi öntudat fényét az élővilágban. Ahogy egy diófa nem igyekszik szembehelyezkedni saját életerejével, úgy az emberiség sem igyekezett szembekerülni a Természettel, és a Természet sem a Világegyetemmel. Így, belső, otthonos viszonyban élt az ember a Természet, a Világegyetem lényegi természetével, és ez a természeti közvetlenség szinte minden titkok tudójává tette. Az emberiség közvetlen képet alkotott a Természetről, a Világegyetem eredetéről, annak belső erőinek hatására, amely a Világegyetemet is létrehozta. A tudást ebben a mágikus korban inkább csak felszínre kellett hozni. A képzelet nem önkényes, hamis képet közvetített: közvetlenül, lényegében azonos volt a Természet alkotóerejével, belső szemével. Az érzés megszületését követte megfogalmazódása, a gondolat. Az érzés pedig a szervezetünket fenntartó, kavargó szervezőerő valóságos teste. A gondolat az érzések elemi erejétől áthatottan fényt és tisztaságot gyújtó erőként világította be az elmét és az ember világát. Amíg az ember világa nem fordult szembe a természeti világgal, amíg az ember nem érvényesítette egy természetellenes szemlélet elsődlegességét, az ember belső erői zavartalanul bontakozhattak ki, és az évmilliókon át óriási, felmérhetetlen tudáskincset halmoztak fel. Minden a tudás, az emberiség ős-tudása, eredetéről első kézből szerzett tudás legnagyobbrészt elveszett, a történelem erői elsüllyesztették, felégették, kiirtották. Ha elképzelünk egy családot, amelyben az édesapa és az édesanya meg tudja válaszolni gyermekeink, hogy honnan származnak, kik is szüleik, nagyszüleik, családjuk, úgy nem ismeri a mai emberiség saját sorsát, történelmét. Az indiánok többet tudnak eredetükről, eredeti kultúrájukról, mint a „fehér ember”! az indiánok kultúráját nem sikerült olyan tökéletesen kiirtani, mint a miénket. Él, és úgy ahogy virul az indiánok történelmével foglalkozó tudomány, művészet, de nem él a mi elődeink kultúrája, történelme a mai civilizációban. Ha otthon akarjuk magunkat érezni ebben a mostoha, történelmünket, világító eszméinket elvesztett világban, újra kell gondoljuk a történelmet, és felszínre hoznunk, ami még menthető. Az első görög filozófusok, a milétoszi Thalész (i.e. 624-546), Anaximandrosz (i.e. 610-547), Anaximenész (i.e. 588-.524) érdekes, és mindmáig nem eléggé tudatosított módon azt vallották, hogy minden élő. Nézeteiket éppen ezért „hülozoistának” nevezik, az ógörög (hülé) anyag, és „zoé” élet, szavak nyomán. Hüloizmus az a felfogás, amely életet tulajdonít az anyagnak. Figyelemreméltó, hogy világszemléltünkben minden létező egyben élőlény, és minden létező lélekkel is rendelkezik, olyan lélekkel, amely szinte anyagi természetű. Honnan ered a hüloizmus? Milétosz az i.e. 12. században Kis-Ázsia nyugati partvidékén, nem messze Trójától jött létre, éppen Trója bukésa útén. Milétosz jó kereskedelmi kapcsolatokat tartott fenn a föníciaiakkal, vagyis a római történelemből ismert punokkal, Karthágó népével. A karthágóiak napimádók voltak, és szemléletük közel állt a természetvallásokéhoz. Mit jelent azt, hogy természet-vallás? Azt jelenti, hogy a Természet jelenségeit, mint valóságos élet-alakító tényezőket tisztelik, csodálják. Természetes, hogy a legtöbb természetvallás központi tényezője a Napisten, hiszen a Nap felkeltének hatása az élővilág élettevékenységére szembetűnő, akárcsak az évszakok változása az élővilág életciklusaira. A világ egésze az élet otthona, mindent átjár az élet szerveződése, és nemcsak kívülről, hanem egyben belülről is. A belső szerveződés élménye természetszerűen vezet a lélek tiszteletére. A lélek-tiszteletben az élet akaratának követése jut kifejezésre. A Nap, az ég, a csillagok, a lélek, a tűz, a szél, a Természet erőinek kultusza az emberiség természetes szemléletmódja. És mivel a Természet az ősi szemléletben a csillagvilágra is kiterjed, ezért az élet, a lélek az egész világot áthatja a természetes világszemléletében. Ezt a természetes szemléletet váltotta fel párezer éve egy megfoghatatlan érzékekkel, értelemmel megközelíthetetlen istenfogalom, a misztikus isten fogalma. Az időszámításunk előtti évezred vallási térképe még teljesen elütött a maitól. Közép-Ázsiában általános volt a természetvallás, a természet mágikus erőinek ismerete és kultusza, a zoroasztrizmus, majd a manicheizmus. Ebben a környezetben született meg Milétosz városa, i.e. 12. században. Hatszáz év telt el, amíg megszületett a milétoszi Thalész, aki maga is bevallotta, hogy ismereteinek jó része a Keletről származik. A föníciaiaktól és az egyiptomiaktól vette át matematikai, csillagászati és geometriai ismereteinek alapjait. A görög filozófia, kultúra szinte minden jelentős alakja járt az ókori Keleten – például Szolón, Phereküdész, Püthagorász, Platón és Démokritosz is. A milétoszi gondolkodók szemléletében a létezők több kategóriára oszlottak: a szellemmel átjárt lényekre, az élővilágra, és az anyagi világra. Ahogy Turgonyi Zoltán „A filozófia alapjai” Csillagászat 15/ könyvében írja: amíg az újkori materialisták általában az alsóbb létformák sajátosságait általánosítják és terjesztik ki a felsőbbekre is (pl. az „agy váladékának” tartva a gondolatot, vagy mechanikus gépezetnek az élőlényt), addig a milétoszi gondolkodók, éppen ellenkezőleg, a magasabb létezők vonásait terjesztik „lefelé”: a legparányibb létező is részesedik az
144



élet és a lélek elvéből. Anaximenész megfogalmazásában: „miként lelkünk – amely nem más, mint levegő – hatalmában tart bennünket, éppúgy az egész világegyetemet is a lélegzés és a levegő fogja át.” Nem sokkal később Xenophanész (i.e. 582-485?) fejezett ki hasonlógondolatokat. Az egész Kozmoszt gondolatilag mozgató létezőnek tartja, mert így beszél róla: „Fáradozás nélkül ráz mindent gondolatával” – (Maricskó József fordítása). Az athéniek általánosan vallott napistenhitének élményszerűségére jellemző, hogy amikor Anaxagorász (i.e. 540-475) azt a gondolatot kezdte hirdetni, hogy a Nap nem istenség, hanem csupán izzó érctömeg, perbe fogták. Érdekes lenne megtudni, hogyan zajlott le a per, milyen érvek hangzottak és pro és kontra, ez ma is tanulságos lenne. Vajon hogyan lehet bizonyítékot szerezni arról, hogy a Nap nem élő lény, nélkülöz mindenféle életjelenséget? Hogyan lehet kísérletileg kimutatni egy érctömegről, hogy élő vagy élettelen? A mai tudomány úgy tűnik cáfolja Anaxagorászt, és az ókori athénieket igazolja. Platónról (i.e. 427-347) sok minden ismeretes még ma is. De az talán kevésbé, hogy ő is pánteista volt, azaz a Világegyetemet egyetlen élő szervezetnek gondolta el, amely saját lélekkel rendelkezik, és ez a Világ-lélek. Arisztotelész (i.e. 384-322) szembehelyezkedett a hülozoisták magas szerveződést mindenben érzékelő szemléletével, és egyszerűen az embert tette meg a földi világ legmagasabbrendű szubsztanciájának. Így megbomlott a világrend egyensúlya. A világrend addig őrzi egyensúlyát, amíg benne minden létszint elvi egyenlőséget élvez. Ha kiemeljük az egyik létszintet, azzal alátámasztjuk a többit. Ez az alárendelés akkor a legkárosabb, ha a legalacsonyabbrendűt rendeljük fölé, ahogy azt a materializmus teszi. Érdekes, hogy a következő jelentős görög iskola, a sztoikusoké, ismét visszakanyarodik a pánteizmushoz. A sztoikus filozófia alapítója, a kitioni Zénón (i.e. 336-264?). a világot a sztoikusok is egyetlen élőlénynek tartják, amelyet a benne élő és cselekvő Világlélek éltet. A Világlélek pedig nem más, mint a mindannyiunkban lakozó Értelem, Szellem, amely maga is igen finom anyagisággal rendelkezik a sztoikusok felfogásában. A következő filozófiai iskola, az új platonizmus a görög-római világ utolsó nagy rendszere, s egyben a késői ókor legnépszerűbb filozófiája. Ennek központi fogalma az „Egy”.. ebből a (misztikus, csak tagadó kijelentésekkel jellemezhető) „Egyből” először az Értelem árad ki, majd a Világlélek és az egyes lelkek, végül az anyag. Az egész anyagi világ lelke Világlélek, nemcsak az állatoknak és növényeknek van lelkük, de egyes szerzők szerint az élettelen testeknek, ásványoknak os, és ezért nem is nevezhetők teljesen élettelennek. Turgonyi Zoltán könyvében felveti, hogy éppen a hülozoizmus és a világlélek-hit szolgálhat egy „mágikus világkép filozófiai megalapozásaként. A mágia lényege ugyanis az, hogy egymástól távoli, látszólag össze nem függő dolgok, jelenségek között kapcsolatot fedez fel, egymással összhangban lévőnek, párhuzamosan működőnek tekint. Ezért úgy véli, hogy az egyikben végbemenő folyamatok a másik számára is érzékelhetők (gondoljunk például a magyar népmesében a „vérző mesekőre”, amelybe az egymástól elvált testvérek bicskájukat szúrták, s ami az egyik testvér halálakor vérezni kezd). Ezt az elképzelést nyilvánvalóan alátámasztja, ha azt gondoljuk, hogy a világ egyetlen élőlény „teste”, „szervezete” amelyben az egymástól látszólag távoli részek is összefügghetnek egymással, s esetleg az összefüggést még az is erősítheti, hogy az egyes elemeinek egymáshoz hasonló, összehangoltan működő lelkei vannak, mert ezek ugyanannak a világléleknek részei. Érdekes itt megjegyezni, hogy a mágikus világlátás a magyar népcsalád népeinél, a szkítáknál, hunoknál, pártusoknál, médeknél, káldeusoknál, az ókori Közép-Ázsiában és a Kárpátmedencében fejlődött páratlan magas-kultúrává, jóval a görög filozófia kialakulása előtt. Ez a hülozoista, panteisztikus, pánpszichikus világlátás az, amely a természeti népeknél animizmusként ismert, amely később is felbukkan a nyugati civilizációban, például Spinozánál vagy Leibniznél, majd a vitalizmusban. Bármilyen makacsul is jelentkezett, mindig kívül rekedt a gondolkodás fő áramán, félreértve, félremagyarázva. Nézzük meg ezért most, mi a különbség a hüloizmus, pánteizmus, pánpszichizmus között? A hüloizms az a nézetet fejezi ki, hogy minden létezőt áthat az élet elve, és valamilyen szinten részese az egységes világszervező életadó tényezőnek. A pánpszichizmus minden létezőnek lelket, lelkiséget tulajdonít. A pánteizmus pedig minden létezőben érzékeli az istenséget. Az élet, a lélek és az isten három külön fogalom, tehát a hülozoizmus, pánpszichizmus és a pánteizmus is három külön irányzat. Közös jellemzőjük azonban, hogy mindannyian egy egyetemes szervezőelv létét vallják. A hülozoizmus ezt a szervezőelvet biológiai életelvnek tekinti, amely a létezők életfunkcióit tartja fenn. A pánpszichizmus az egyetemes szervezőelvet érzésekkel telítettnek, érzések által hajtottnak tételezi. A pánteizmus (amennyiben a transzcendens isten-felfogást vallja), a világ kozmikus szerveződését egy természeten kívüli, transzcendens, erről a létszintről felfoghatatlan tényező által vezéreltnek tételezi.
145



A tudati világkeletkezés elmélete
A tudati világközpont tanulmányban logikailag megalapozott elméletét több tapasztalati tény is bizonyítja. Hajmeresztő, amivel jó szembenézni, hogy a valóság természete nem feltétlen azonos a megszokottal. Az emberiség ősi tapasztalata, hogy létezik egy rendkívüli valóság. Ez tapasztalat valóságképünk kulcsfontosságú eleme. Az emberiség őskorának, mágikus korának valóságképe a maitól lényegesen különböző volt. Ennek tanulmányozása elengedhetetlen a valóság elméletének alapos kidolgozásához. Másik területe a valóságtapasztalatoknak saját kisgyermekkorunk valóságképe. Mindannyian tudjuk, vagy legalábbis tudnunk kéne, milyen lényegesen különböző módon fogjuk fel a valóságot kisgyermekkorunkban, és ha felnőtt fővel egy kisgyermekkel találkozunk, sokszor szédítő belegondolni azokba a mélységekbe vagy magasságokba, ahol a gyermek tudati élete zajlik. Ezek a tapasztalatok elménk egészét érintik és szédítik el, úgy tűnik, elménk pányváit oldják fel, elménk pilléreit rengetik meg, s igyekeznek más fajta pillérek létére figyelmeztetni, más fajta, szabadabb létezés eszméjét éreztetni velünk. A mai valóságképek lényegi eltérése a természetitől, a múltbelitől, elvágja az elmét természeti teljességétől, és a valóság egy mai korig szinte érdektelen zugába igyekszik bezárni elménket. Úgy tűnhet, ma már lehetetlen egyéb bizonyítékot találni a mai valóságkép felépülésének miértjére, hogyanjára. Ez azonban mégis lehetséges, ha figyelemmel kísérjük a valóságkép fejlődését az emberiség őskorától napjainkig, a mágikus kortól kezdve az anyajogú társadalmakon át a patriarchátus megjelenéséig, elterjedéséig, a hatalmi rendszerek kifejlődéséig, s ezekkel párhuzamosan az ősi mágikus-természeti világrendszert még őrző szumír, elámi, káldeus, párthus, szkíta-magyar táltoshitig, a megtáltosító valóságérzékelésig, s tovább a trójaiak valóságképéig, majd hirtelen váltással a nyugati civilizáció alapeszméinek elterjedésével a görögök, majd a rómaiak anyagias-hatalmi gondolkodásáig, egészen a ma fogyasztói világképig, képet alkothatunk a valóság képének változékonyságáról. Mindezek a területek több mint elegendő bizonyítékot szolgáltatnak arra, hogyan jutott el az emberiség az egységes, tudattal áthatott, emberi érzékenységű és lelkületű természetérzékeléstől a mai halott, élettelen anyagi világképéig. Világlogikákról írt sorozatomban célul tűztem ki az emberiség gondolkodási rendszereinek tisztázását, központi fogalmainak megvilágítását és kísérletet tettem egy természeti, életközpontú világrendszer valóságosságának megvilágítására. Lássuk most, mit mondanak ezek a világlogikák magáról a világlogikákról! Az emberiség gondolatrendszerének vizsgálata során feltárt valóságok a következők:
 Élő Világegyetem, UM („Unió Mindenség”, magyarul a Mindenség Egyesült
tudat-, Élet- és Anyagmezeje)  Anyagi, élettelen világegyetem, A  Tudat, B  Mélytudat, B+  Genetikus tudat, B++  Kozmikus tudat, B+++  Közös Tudatmező, UE; az Emberiség, ÚT; a Természet, UCS; az égi
csillagrendszerek Közös Tudatmezeje  Anyagon túli, isteni tényező, A+  A fenomenológia néven ismert filozófiai irányzat minden éber-tudati
tevékenységet megelőző érzet, érzéklet fogalma, O.
A kérdés most már a következő: az emberiség egyes gondolkodási rendszerei mennyiben képesek számot adni ezen valóságok létéről vagy nemlétéről, és az általuk elismert valóságok miféle logikai kapcsolatban állnak egymással? Világos, hogy ha egy gondolkodási rendszer több valóságot is elismer, akkor ezek eredetéről is számot kell tudjon adni, tehát egy fajta logikai sorrendiséget is ki kell fejezzen. Bár logikailag kézenfekvő, hogy élettelen anyagiságból nem fejlődhet ki semmiféle élet- vagy tudatjelenség, vizsgálódásunk most kizárólag a világlogikák logikájának vizsgálatára irányul, vagyis arra, miféle módon alakul ki világrendszer a valóságokból az egyes gondolkodási rendszerekben?
1.) Materializmus. Ez a gondolkodási rendszer lényegében két valóságot ismer el: az anyagét, A, és a tudatét, B. a materializmus elmélete mindmáig adós a tudat megjelenésének tudományos elméletével, és kísérleti bizonyításával, vagyis nem képes kilépni A-ból B-be. A materializmus elvi világlogikája: AàBàUB, A+ vagy AàB+àBàUBà A+. A materializmus
gondolatrendszerében A központi tényező, lényegi visszacsatolásra, azaz világlogikai
146



működésére nincs mód. Világos, hogy a materializmus éppen UM létének tagadásában áll, vagyis ettől elvileg nem képes számot adni. Más szóval, a materializmus szerint UM=A.) 2.) Idealizmus. Ez a gondolkodási rendszer a materialistának szinte tükörképe, ikerpárja, csak éppen a tudatból indul ki: BàA. világos pszichikai kozmológiával azonban az idealizmus
mindmáig adós, így tulajdonképpen nem vezeti le a tudatból az anyagot, s így a kétféle valóság közti viszonyt sem képes világosan, tudományosan ellenőrizhetően megadni. 3.) A Közös Tudatmező Elmélete. Elméletemben kísérletet tettem a mélyebb tudatszintek önálló létének és tudati szervező erő által létező mivoltának bizonyítására, a B+, B++ és B+++ valóságok bevezetésére. Ezenkívül kidolgoztam egy tudományosan ellenőrizhető elképzelést a tudati erőtér, UE, ÚT, UCS, UM természetének vizsgálatára. A Közös Tudatmező elmélete kísérletileg ellenőrizhetően módot ad A+ létének tudományos értelmezésére, a tudati tényezők kozmikus tényezőként jelentkezési lehetőségeinek meghatározására. A Közös Tudatmező elméletének világlogikája:
UMàUCSàUTàUEàB UTàUB+àB+ UCSàUB++àB++ UMàUB+++àB+++
Így a Közös Tudatmező elméletén alapuló kozmológia, világfejlődés, evolúció-elmélet, azaz biológiai fejlődéselmélet, és pszichikai evolúció-elmélet dolgozható ki. A Közös Tudatmező elméletében tehát világlogikai szempontból az Élő Világegyetem tudati-anyagi tényezője, UM álla központban. Világos, hogy egyfajta anyagiság (gének) hozzátartoznak a genetikus tudat, B+ +àlétrejöttének feltételeihez. A Közös Tudatmező elméletének kulcspontja az ősi egység, az Élő
Világegyetem, amit első megvalósulásában Ősi Életként, Őséletként is nevezhetünk. Ez az Ősélet nem más, mint B+++, a belső világfolyamat, a kozmikus tudat megvalósulása. Elméletem tudtommal először képes leírni a tudat-anyag átmenetet, a valóság születését levezetni tudati tényezők közreműködésétől, kölcsönhatásából. A Belső Világfolyamat, mint a Világegyetem, kiterjed a végtelenbe, tehát maga mint minden tér és idő hordozója, időtlen, és téren kívüli. Pszichikai erőterek szükségesek a fizikai téridő felépítéséhez. És így egy újabb módon is láthatjuk a világfejlődést: B+++àB++àB+àB B+++àUMàA
Szavakban leírva, a belső világfolyamat a végtelen határtalanságban úszva, korlátlan Mindenségben vágyni kezdett a végesség hősies megtisztulására, áldozatvállalására, megkívánva a véges élet élet-halálra menő játszmáját, és kigyújtotta a kozmikus csillagvilág utazó tudat-állomásait. Az Ősélet olyannyira eleven, életteli volt, hogy minden rendülése egyből kiteljesült, végletekig betöltötte kibomlásának lehetőségvilágát. Csak egy dolog hiányzott a korlátlan beteljesülés mámoros világából: az áldozatvállalás szentsége, a játszma végletes tétje, kockázata, az üdvrivalgó határok többletszabadsága, mely egyben telített a bukás végzetes lehetőségével, az egek bukásának vészterhes kockázatával. De az életteliség annyira telített volt, hogy ez a kockázat csak elvinek látszott az Ősélet annyira fiatal, gyönyörtelített, egészséges, romlatlan volt (ahogy az annyian mindmáig érezzük magunkban), a megvalósulás csillagfürtös égi kalandja, a Semmi és a Valami kozmikus küzdelmének szorítása, hívása olyan szédítő volt, hogy kigyulladt a beteljesítendő Örökkévalóság eszméje, minden létezés valódi, élet- és lélekemelő célja, s ezzel a világok gyümölcse, életszomjas, életvízzel töltött bűvös vonzása megvalósult, s elindult a Belső Világfolyamat a Csillagvilág és a Genetikus Tudatvilág kifejlesztése felé. A Belső Világfolyamat hosszú útján először az Őséletet hozta létre, amely már nem tisztán pszichikus, hanem egyben élet- és anyagelvűséget is hordozott, amelyben az anyagiság csakis térbeli határoltságban, vagy koncentráltságban fejeződött ki, egyfajta lelkület belső irányultságában, s ezért még a mai anyagiságtól fényévnyi távolságban állt. A Genetikus Elme fejlesztette ki a Mélytudatot, a Mélytudat az Éber Tudatot, de miféle kapcsolatban állnak ezek az ősvalóságok egymással? Képzeljük el, hogy mi vagyunk a Genetikus Tudatvilág maga, és befelé figyelünk, figyeljük mintegy álomban a Belső Világfolyamatot. Mivel a Belső Világfolyamat a Világegyetem végső alapelvének korlátlan megtestesülése, ezért a Genetikus Elme a Belső Világfolyamatra figyelve nem magát a korlátlanságot látja, hanem kettejük viszonyának kifeszülését éli át, azaz az Ősélet birodalmának feltárulását. Hasonlóan, amikor a Mélytudat figyeli a Belső Világfolyamatot, már saját szintjén, megvalósulások állomásain túl figyeli a kettejük közt feszülő megtestesülési utat, s így, amit átél, az a messzebbi fókusz látképe, a Természet, a csillagvilág nyüzsgő benépesedése, tudatbiológiai evolúciója. Amikor a Belső Világfolyamatot az Éber Tudat figyeli, mindebből már jobbára csak
147



a megvalósulás legvégső kereteit, ajtó- és ablakfélfáit látja, a tudatkés hegyét, a megvalósulás morzsákig, legapróbb részletekig harapódzó kérlelhetetlenségét, az Anyagi Világegyetemet. Ezzel viszont váratlanul bepillantást nyertünk egy mélyebb világlogikába, egy olyan világlogikába, amelyben a négy alapvalóság mind pszichikus természetű, B+++, B++, B+, és B, az összes többi valóság ezek viszonyából értelmezhető! Eddig a Belső Világfolyamatra irányult a másik három alapvalóság figyelme. Most válasszuk a Genetikus Világtudatot figyelmünk tárgyául! Ahogy a mélytudat figyeli, LÁTJA a Genetikus Tudatvilágot, azzal az emberiség, a lélek rendeltetését éli át, lelkünk közösségét, összetartozását, közös talaját, tehát végeredményben a Társadalmi-Természeti Közös Tudatmezőt. Ez a TársadalmiTermészeti Közös Tudatmező teszi lehetővé, hogy átéljük azt, amit Dante, Homérosz vagy bárki más átélt, hogy az ember- és élettársunkkal való közösséget személyesen élhessük át. Enélkül a Közös Tudatmező kölcsönhatásai lehetetlenné válnának. Az egyéni éber tudat a Genetikus Elmében pillantva annak „ráaktualizált” oldalait érzékeli elsősorban, személyes génrendszerének aktivizált génjeit, ezek kisugárzását, rádióadását érzékeli, tehát személyes sorsát, személyes természeti létfeladatát, azt a létfeladatot, amit a Természeti Elme számára kijelölt, tehát Természeti Énjét. Még egy szinttel följebb legyen figyelmünk tárgya a mélytudat! Ezt fölülről már csak az Éber Tudat figyeli. Kettejük viszonya: a Valóság, amit a személy tudatosan átél élete során.
Genetikus Tudat Látja a Belső Világfolyamatot Ez az: Ősvilág Mélytudat Látja a Belső Világfolyamatot Ez a: Természet Éber Tudat Látja a Belső Világfolyamatot Ez az: Anyagi Világegyetem Mélytudat Látja a Genetikus Tudatot Ez a: Társadalmi-Természeti Elme Éber Tudat Látja a Genetikus Tudatot Ez a: Természeti Én Éber Tudat Látja a Mélytudatot Ez a: Valóság
Az ember és a Világegyetem kapcsolatai
Vegyük most sorra, miféle bizonyítékok állnak rendelkezésre az Ember és a Világegyetem kapcsolatainak felderítésére! Népszerű szerzők tömege könyvek sokaságában ír, a nagyérdemű publikum érdeklődését is figyelembe véve, a tudomány érdeklődésének fővonalából ilyenkor szélesebb összefüggésekre kitekintve az ember helyéről a világegyetemben, az ember és a világegyetem összefüggéseiről. Ezek a jó szándékú ismertetők azonban többnyire megrekednek az olyan általánosságokban, mint Föld helye a Tejútban, vagy a Világegyetem anyagi egysége, amely főként abban nyilvánul meg, hogy ugyanazok az atomok találhatók a Földön, minta Napban és a távoli csillagokban. Itt most azokat a bizonyítékokat vizsgálom meg, a legújabb tudományos kutatások (köztük saját kutatásaim) figyelembevételével, amelyek ezeknél jóval lényegesebb, közvetlenebb, dinamikusabb kapcsolatokról adnak számot. A tudományos eredményeket azonban olyan összefüggésben fogom vallatóra, hogy megtudjuk: van egyáltalán bármiféle olyan kapcsolat köztünk és a Világegyetem között, amelyet a tudomány sem tagad, sőt, amelynek létéről képes számot is adni, de amely érdekes módon mégsem személytelen, közömbös, vagy ellenséges velünk szemben, hanem fordítva, számunkra valóban fontos, fontos életünk egészének, sőt mindennapi életünk egészséges alakításához. Megmutatom, hogy melyek a legfontosabb, újonnan feltárt kapcsolatok az Ember és a Világegyetem között. Nagybetűvel írom az Ember, mert itt az egyes ember (és az emberiség) személyi mivoltát akarom kiemelni, és a személyneveket nagybetűvel írjuk. Nagybetűvel írom a Világegyetemet, mert a Világegyetemet élőlény mivoltában ragadom meg, és mert személyes kapcsolatot igazán nem egy tárggyal, hanem egy személlyel tudunk teremteni. A Világegyetem, mint belső világunk legszemélyesebb természeti ereje, lassan megelevenedik szemeink előtt. Megmutatom, hogy az Ember-Világegyetem kapcsolatoknak egész sora felderíthető, olyan tudás alapján, amely mindmáig nem vált közkinccsé. A Világegyetem és z Ember anyagi összetételének egyezése a Naprendszer keletkezéséig visz vissza bennünket, ahol egy eddig nem sejtett kozmikus szervezőerő nyomaira bukkanunk, kimutatom, hogy egy rendkívül érzékenységű, finomságú, ugyanakkor szabályozó erejű kapcsolat áll fenn a Föld és a Nap magja között, amely ráadásul nem egyoldalú, hanem kölcsönös, amelyben min d a két érintet fél kezdeményezőnek bizonyul. Persze ehhez az kell, hogy mindkét fél önálló, öntevékeny lehessen. De éppen erre az eredményre jutottam, amikor csillagászati kutatásaim során rábukkantam arra a már legalább páz száz éve nem sejtett körülményre, hogy a Nap maga az élőlények leglényegibb életjelenségével van felruházva. A nemcsak, hogy nyitott rendszer, nemcsak hogy szemmel láthatóan magától végzi sajátos naptevékenységét, és ebben az önállóságban az élőlényekkel rokonítható, de ráadásul állandóan
148



távol áll a halotti, a zárt rendszerre érvényes fizikai törvények szerint szükségképpen bekövetkezendő egyensúlyi állapottól, sőt, legmélyebb csillag-mivoltában, energiatermelésének vezérlésében olyan parányi hatások játszanak irányító szerepet, mint a távoli bolygók gravitációs, sőt esetleg elektromágneses hatásai. A Kozmikus elektromágneses terekről megmutatom, hogy jelentős szerepet játszanak a földi élővilág biológiai szerveződésében, sőt befolyásolják elménk működését is. Felvetem, hogy a kozmikus sugárzás, a napszél, a neutrínó és a fény jelentős biológiai információt is hordoz. A kozmikus elektromágneses erőtereken túl a biológiai-tudati szerveződésben lényeges szerepet játszanak azok a kvantumvákuum hullámok, amelyek az Ember és a Világegyetem lényegi kapcsolatát biztosítják. Létezik egy olyan, minden ismert részecskénél könnyebb, kozmológikus részecske, az ultrakönnyű Higgs-részecske, amely képes belső folyamataink és a Világegyetem túlsó „pereme” között kapcsolatot létesíteni. Mi több, feltárulnak előttünk az ismert anyagi részecskék előtt létező erőtér titkai, a kölcsönhatások világa, amelyben minden mindennel azonnal kölcsönhatásba kerül, amelyben minden mindennel közvetlenül összefügg, nincsenek határok, nincsenek fékező tényezők, még a fénysebesség sem jelent korlátot. Ez a közvetlen távolhatás központi szerepet játszik a Világegyetem életének megszervezésében. A világkölcsönhatások általános jelenléte, és biológiai szintű érzékenysége fizikai alapot ad az Ember kozmikus feladatának teljesítéséhez. Miféle kapcsolatban állunk a bennünket szülő Világegyetemmel? És mennyire tartjuk kozmikus szülőnkkel a kapcsolatot? Miféle képet, véleményt formálunk Természet Anyáról? Vagy már puszta megnevezésük, szülői mivoltuk megszabása is szalonképtelennek, netán erkölcstelennek hat? Nem inkább az az erkölcstelen, ha az utód megtagadja szüleit? A mai materialista világkép szerint az Univerzum egyszerűen univerzum, anyagi tárgyak halmaza, minden anyagi létező összessége. Az angol „Filozófiai és Pszichológiai Szótár” szerint (Baldwin, 1902) „az univerzum az anyagi dolgok gyűjteménye”. A materialista világlép ma a fizika tekintélyéből táplálkozva az univerzumot lényegében zárt rendszerből állónak véli. Ezek között az állítólagos zárt rendszerek között többnyire csak alkalmi, futó kapcsolatok születnek, és ezek is túlnyomórészt véletlenszerűek (mégpedig vakvéletlenszerűek, mert az anyagelvűségben a vakság a központi értékek egyik legfontosabbika). Ha egyszer mégis bekövetkezik a kapcsolatfelvétel az anyagelvű világ két zárt rendszere között, hát abban nincs sok köszönet: mert ezek, legalábbis az anyagelvűség szerint, rendszerint romboló, pusztító ütközéseket, robbanásokat jelentenek, mint például egy szomszédos csillag közeledése, kisbolygó-becsapódások, stb. így tehát néhány hatás megengedett a kozmikus zárkózottság merevségében, de csak akkor, ha ez felülről jön, ha az átfogóbb kozmikus rendszerekből indul ki, és ha közömbös, vagy pusztító hatásról van szó. Az ellenkező előjelű hatás, például az életadó hatás, már eleve tudománytalannak minősül, mintha a tudomány egyszer és mindenkorra bebizonyította volna, hogy a Világegyetemből soha nem érhet minket semmiféle, az élet, a tudat számára előnyö9s hatás. De mivel ilyen bizonyíték nem is létezhet, mert életünk a tanúbizonyság a Kozmosz életadó mivoltára, ezért maga ez az idegenkedés az élettől, az értelemtől az, amit tudományosan hamisnak minősül. De menjünk tovább: miért ne lehetne elfogadni egy „alulról”, a Földről kiinduló kozmikus hatás létét, amely például a bioszférából indul ki, és amely rendkívül érzékeny áttételeken át, képes tényeges változást, sőt, előnyös, az életre előnyös változást előidézni a Naprendszerben? Nem éppen a tudomány bizonyítja, hogy minden hatásra válaszol egy ellenhatás? A széles körben terjesztett fogyasztói szemlélet és az megalapozni hivatott anyagelv világkép megsérti a kozmikus kölcsönösség törvényét. Egyoldalú, veszélyes, vak terroristaként állítja elénk saját szülőnket, a Természetet és a Világegyetemet, amely teljes, lényegi elkülönültségben működik, mint egy terminátor, tökéletesen elidegenedve saját utódjaitól, a mit sem bánó amőbáktól, a parányi ibolyáktól, a napraforgóktól, a Holdra vonyító kutyáktól és a Világegyetem titkait fürkésző Embertől. Ez az idegennek láttatott Világegyetem állítólag nem szolgálhat más eseménnyel, mint előreláthatatlan katasztrófákkal. A Világegyetem eszerint az Ember kozmikus ellensége, amely ritkán jelentkezik, de akkor brutálisan. Ebben a Vak terrorista világképben az emberiség egészének teljes elpusztulása sem oszt, sem szoroz, semmiféle hatást nem gyakorolhat a Világegyetem fejlődésére, mintha nem is anyagból állnánk, hanem merő ködből. Valótlan képzelgésből állna testünk is. Ebben a fejezetben megpróbálok néhány bizonyítékot felhozni ezzel a durva, merev elképzeléssel szemben. Ha ez a Vak Terrorista világkép nemcsak túlegyszerűsítőnek bizonyul, hanem lényegi pontjaiban téves, akkor a földi életfolyamatok, sőt a közösségek szellemisége, tudati erőterei ténylegesen összeköttetésben állhatnak a Világegyetemet vezérlő szervező erővel, és így jelentős hatást képesek kifejteni a Világegyetemet fejlődésére, sorsára. Induljunk el ezen az úton. A természettudományos kézikönyvekben az Ember és a Világegyetem közötti legközvetlenebb kapcsolatot az a perspektíva adja, hogy ugyanazokból az atomokból épülnek fel. Ez a kép felhívja a figyelmet a mindkét tényező mögött álló, közös okra, de akkor már túlmutat a merő anyagiságon. Csak akkor élhetünk cselekvően azzal, hogy szervezetünkben éppúgy hidrogén, szén
149



és oxigén található, mint a Napban vagy a csillagokban, ha ezek az atomok, molekulák egyfajta kozmikus gének. Olyan gének, amelyek egyfajta kozmikus rádióadók: mégpedig az azonos atomok azonos kozmikus hullámhosszra hangolt adóvevők, amelyek üzenetek vételére és kisugárzására alkalmasak. Ezzel anyagi módon teremtenek lehetőséget a véges és a végtelen közötti gyakorlati kapcsolatfelvételre. A tudományos kézikönyvek azonban ezt a lehetőséget nem taglalják. Szellemiségük ettől a kapcsolatfelvételtől olyan tökéletesen idegen, mint az aszkétától az életöröm. Ha viszont ilye kapcsolatfelvételre módot az atomok egyezése nem ad, akkor atomjaink megegyezésével csak annyira juthatunk, mint egy elfelejtett titkosírású emlékkép szemlélésével, amelynek egykori zenéje még bennünk motoszkál, de amelynek nyelvét már nem értjük. Ha közelebbről megvizsgáljuk, hogyan jött létre ez az egyezés – az atomok testvérisége -, bámulatos dolgokra bukkanhat mindenki, aki erre valóban kíváncsi. A csillagászat egynéhány kutatója, aki ezzel a kérdéssel foglalkozik (kozmológusok), elszórva, de felfedeztek néhány olyan tényt, ami megdöbbentő fényt vet az elemek keletkezésére és eloszlására a Naprendszerben. A helyzet az, hogy a mai kozmogónia már legalább négy rendkívüli katasztrófát kell bevezessen ahhoz, hogy meg tudja magyarázni a Naprendszer bolygóiban az élet kialakulásához szükséges elemek gyakoriságát. Ilyen elemek az szén, az oxigén, a nitrogén, a vas, közös forgalommal: a (hidrogénhez és héliumhoz képest) nehéz elemek. Cameron és Truman (1977) az Allende meteorit anyagának vizsgálatából rájöttek, hogy közvetlenül a Naprendszer szomszédságában, közvetlenül a Naprendszer kialakulása előtt kellett felrobbanjon egy szupernóva. Olyan, radioaktív izotóp nyomait találták meg ugyanis, amelynek élettartama pár millió én, a Naprendszer ötmilliárd éves életkorának mintegy ezredrésze, és amelynek bomlásterméke már beépült a Naprendszer korai korszakában keletkezett meteoriba. Igen ám, de a szupernóva rendkívül ritka esemény, az egész tízmilliárd csillagot tartalmazó Tejútrendszerben legfeljebb ötszáz évente egy szupernóva lobban fel. Cameron és Truran a szélsőséges valószínűtlenség érvének megelőzésére feltették, hogy itt nem egybeesésről van szó, hanem oksági kapcsolatról: maga a szupernóva indította el a Naprendszer ősködének összehúzódását. Úgy tetszhet, ezzel minden rendbe jött- de nem így van. Újabb rejtély jelentkezett. Fred Hoyle-nak Lyttleton (1960) munkája nyomán feltűnt (1975), hogy az Uránusz és a Neptunusz kevesebb hidrogént és héliumot tartalmaz, mint a Naphoz lényegesen közelebbi Jupiter és Szaturnusz. Azt már régóta tudtuk, hogy a Föld, a Merkúr, a Vénusz és a Mars (belső bolygók) kevés könnyű elemet (hidrogént és héliumot) tartalmaznak. De erre az volt a válasz: persze, épp mert a Naphoz közelebbiek, a Nap hőjétől a legillékonyabb elemek, köztük a hidrogén és a hélium párologtak, illantak el a legjobban. De akkor mi a kacskaringós csuda párologtatta el az Uránusz és a Neptunusz könnyű elemeit, ráadásul jobban, mint a Naphoz közelebbi Jupiterét és Szaturnuszét? Felmerült, hogy ez csak úgy lehet, ha a Jupiter és a Szaturnusz már akkor összehúzódott erős gravitációs terű bolygóvá, amikor az Uránusz és a Neptunusz még csak gázgömbök voltak, és így mód lehetet rá, hogy róluk könnyebben elillanjon a hidrogén és a hélium de ehhez újabb katasztrófára lenne szükség, olyan erős napkitörésre, amely az Uránusz és a Neptunusz távolságában olyan hőséget támasztott, mint amilyen a Föld és a Merkur közelében lehetett a Naprendszer keletkezésekor. Persze ennek a rendkívül erős naprobbanásnak jelentős nyomokat kellett volna hagynia a belső bolygókon, a meteorokon, az üstökösökön, viszont ilyeneket nem találtak. De a probléma bonyolódása és a válaszok nyakatekertségének fokozódása ezzel még nem állt le. Hubert Reeves (1981) ugyanis már arra is rámutatott, hogy a Nap egyenlítői síkja hétfokos hajlásszögben dől a bolygók keringési síkjához, az ekliptikához, és ez egy újabb kozmikus katasztrófát igényel (a materialista világképben más esemény nem áll rendelkezésre?), mégpedig olyat, amely mintegy a bolygók anyagát szolgáltató ősködön átnyúlva csak a Napot rángatta meg és döntötte meg. Ez a harmadik, nehezen magyarázható kataklizma. Tegyük fel, egy rendkívüli esemény létét elfogadjuk – ki tudja, talán épp egy valószínűtlen véletlen kellett létrejöttünkhöz. De komolyan vehetőe, ha a véletlenek furcsa összejátszása egyre következetesebbé kezd válni? Ha egy ötös találat kell ahhoz, hogy házat vehessünk, az már baj, de a véletlen segíthet. De mit csináljunk, ha kozmikus otthonunk megteremtéséhez három, egymás utáni héten három öttalálatosra van szükség? Ha ebbe is belenyugszunk, az még nagyobb baj. De mindez – amint a tények mutatják – nem elég. A tények sokkal különösebbek annál, mint ahogy azt a hamis felszín mutatja. Csak az érdeklődés hiánya fedheti el annak jelentőségét, hogy egyes izotópok (mint a jód, J129 és a palládium Pd107) nem eredhetnek abból a másik szupernóvából, amelyet másfajta izotópok (hafnium, HF 182, mangán, Mn53, vas Fe60) előállításához kellett igénybe venni (lásd Waserburg, Busso and Callino, 1996). A szupernóvák e különös munkára fogása – úgy tűnik – nem keltett feltűnést a szakmában. De valóban korlátlan számban állnak rendelkezésre szupernóvák? És ha szükség van rájuk, egyszerűen csak, bumm! Felrobbannak a megfelelő távolságban és a megfelelő időpontban? Ez számomra jóval valószínűtlenebb pl. Hamupipőke meséjénél, amelyben a hangyák sípját megfújva előbújtak a Föld
150



összes hangyái a magok szétválogatásához. Hogyan lehet ugyanis olyan eseménysorozatot elképzelni, amelyben négy óriási durranás rángatja meg a szerencsétlen Naprendszert, csak azért, hogy különös módon feldúsítsa nehéz elemekkel a bolygókat? Egy rendkívüli robbanás kívülről, egy belülről, egy kívülről, még egy kívülről – úgy tűnik, itt a rendkívüli adja a rendszert. Van még egy alapvető probléma a Naprendszer kialakulásában. Feltűnt ugyanis, hogy azok az anyagok, amelyekből a Föld anyaga áll, rendkívül ritkák a Napban. Sőt, számításaim szerint a bolygók együttesen annyi nehéz elemet tartalmaznak, amennyi a Nap teljes tömegének több mint egytizedében található csak – ugyanakkor a bolygók teljes tömege a Naprendszerének csak 1.4 ezreléke. Ugyanakkor Clayton (1982) szerint a Naprendszer ősködének 99%-a a Napban összpontosult – vagyis a bolygók anyaga lényegében kezdettől fogva adott. Nem lehet arról szó, hogy jelentős anyag párologjon el a bolygókról, mert eleve nem volt több, mint egy százalék. Ami tehát elpárolgott a belső bolygókból, annak ott kellett lennie a külső bolygókban. Ha a belső bolygók sűrűsége nagyobb a Napénál, akkor a külső bolygóké kisebb kell, hogy legyen. Ahhoz hogy a Naprendszer nehéz elem tartalmának több mint egytizede a bolygókba kerülhessen, az ősköd anyagának is több, mint egytizede kellett a bolygókba vándoroljon – viszont csak egy ezrelék került oda. Ez több, mint százszoros eltérés. Miféle módon lehetett kiválogatni a nehéz elemeket, és az összest összegyűjteni a bolygókba, és hova lehetett eltüntetni nyom nélkül az ősköd mintegy tíz százalékát? Hasonló következtetésre jutunk, ha a bolygók vastartalmát vesszük szemügyre. A Föld több, mint 30% vasat tartalmaz (Cox, 1989.). És mivel a Jupiter, a Szaturnusz, a Neptunusz és az Uránusz együttesen 40-80 földtömegnyi maggal rendelkeznek, összesen 15-30 földtömegnyi vassal, ez összesen 1-2*1029 g vas. A Napon viszont a vastartalom csak 1 ezrelék (Hoyle, 1975.), azaz 2*1030 g. Bizony, még ha a Naprendszer ősköde tízszerese (0.1 mNap) is volt annak, amit Cameron (1982.) állít (0.01 mNap), akkor is különös és szelektív válogatásnak vagyunk tanúi. Hogyan képes bármiféle fizikai folyamat a Naprendszer belső és külső határairól is eltüntetni a könnyű elemeket, feldúsítani az élethez szükséges nehéz elemeket? Mindezek az észrevételek azt jelzik, hogy sokkal közvetlenebb, átfogóbb és érzékenyebb kapcsolat áll fenn a Tejútrendszer és a Naprendszer között, sőt magán a Naprendszeren belül is, mint ahogy azt ma a tudomány látja. Sőt mi több, ez az átfogó és gazdag kölcsönhatás nem lehet a „vakvéletlen” következménye. A véletlen ugyanis, tisztelt anyagelvűek, nem lehet magyarázó elv. A magyarázathoz, ahogy tudjuk, meg kell jelölni a jelenség okát. A véletlen pedig, akárhogy is nézzük, az a tényező, aminek nem ismerjük az okát. Tisztességesebb lenne azt mondani: ennek a jelenségnek ismeretlen az oka, mint azt állítani: ezt a jelenséget a véletlen okozta. Másrészt a kozmikus kölcsönhatás, magyarul, a világkölcsönhatás nem lehet csakis kataklizmás eredménye sokkal inkább egy rendkívül érzékenységű, bizonyos gyenge hatásokat felerősítő, erős változásokkal válaszoló, finom szervező tevékenység következménye. A Naprendszer kutatóinak jó része tudja, tudhatja, mennyire áthatja a Naprendszer folyamatait a rezonancia jelensége. V.A. Kotov krími csillagász, a Nap 160 perces rezgéseinek egyik felfedezője például kimutatta, hogy a Naprendszer bolygóinak tengely körüli forgásában, pálya menti forgásában lépten-nyomon a 160 perces periódus rezonanciáira bukkanunk. A Naprendszer kézikönyvei többnyire külön fejezetben foglalkoznak a rezonancia egész Naprendszerre kiterjedő jelenségével. De mi ez a rezonancia? Olyan jelenség, amely parányi hatásokat óriás mértékűvé erősít fel. A tankönyvek ezt a következő példával szokták szemléltetni. amikor a katonák a hídon olyan ritmusban lépkednek, amely együttrezgést, rezonanciát idéz elő, amely megrezegteti a híd saját rezgésszámán a hidat, akkor a híd egyre nagyobb kilengéseket végez, és előfordulhat, hogy végül leszakad (hopp: ismét a katasztrófához érkeztünk...). De ha megfontoljuk, hogy ezek a rezonanciák a Naprendszer életének jelentős részét katasztrófamentesen hatják át, akkor itt egymásra rendkívül érzékenységű folyamatok összehangolt egymásra következését, egymásba-ágyazottságát figyelhetjük meg. Más szavakkal: a Naprendszernek olyan, mindeddig felfedezetlen szervező képességgel kell rendelkeznie, amely a Naprendszernek valójában a legfigyelemreméltóbb sajátossága. Hogy ezt a következtetést megerősítsem, olyan folyamatokra fogom felhívni a katasztrófa-beállítódottságon kívüli eseményekre is érzékeny elméket, amelyek a Naprendszeren belüli, ma is megfigyelhető szervező tevékenységet jeleznek, és amelynek tevékenysége csak az élővilágban ismert biológiai szervező elvhez hasonlítható. Ez a világszervező tevékenység a jelek szerint nemcsak ott fenn, a Földön kívül tevékeny, hanem bensőséges kapcsolatban áll a földi élőlények mindennapi folyamataival, közöttük olyan folyamatokkal, amelyek egészségi állapotainkkal, hangulatainkkal, és gondolataink forrásával kapcsolatosak. Ha a Világegyetem lényege összefüggéseiben, a viszonyaiban rejlik, az az t jelenti, hogy elemei csak viszonyaikban élednek fel. Sokkal több viszony lehetséges, mint elem, hiszen a viszonyok száma az elemek számával hatványozottan nő. Képzeljük el, hányféle módon tudunk nézni! Hányféle módon tudunk ugyanazzal a barátunkkal beszélgetni, hányféle szót tudunk ugyanannak a barátunknak
151



mondani, és hányféle hangsúllyal! A matematikában két elem kapcsolatát, viszonyát a köztük lévő művelet fejezi ki például a kettő és a négy közötti kapcsolatát a szorzás vagy az összeadás művelete hozhatja létre. A matematikában két szám közti kapcsolatot a függvény fejezi ki. A függvény olyan kapcsolat, amely az egyik számhoz egy megadott módon egy másikat rendel el. Mindenki találkozott már olyan függvénnyel, amely a vízszintes x tengelyen található számokhoz a függőleges y tengelyen található számokat rendeli ilyen függvény az x=y függvény, amely a vízszintes tengelyen fekvő számegyenes 2-es pontjához a függőleges számegyenes 2-es pontját rendeli, a 3-ashoz a 3-ast és így tovább – e függvény képe az x,y síkon az egyenlőséget kifejelő, negyvenöt fokos egyenes. Másik függvény a 2x=y egyenes, amely a 2-höz a 4-et, a 3-hoz a 6-ot stb. rendeli. Elképzelhető, hányféle függvény lehetséges: ahányféle módon be tudjuk cikkcakkozni a síkot – sőt, mivel a függvények nemcsak folytonosak lehetnek, ezért a sík pontjainak bármilyen tetszőleges kiválasztása egy függvénynek felel meg. Bebizonyítható, hogy a sík pontjainak számossága (K2) megegyezik a számegyenes folytonosságát kitöltő pontok számosságával (K), az un. kontinuum (K) számossággal (mindkettő az egész számok végtelenségénél nagyobb számosságú végtelent jelent). Ugyanakkor az is bizonyítható, hogy a sík pontjain értelmezhető függvények számossága viszont nagyobb a számegyenes összes pontjainak számosságánál (ld. Pl. Vilenkin: A végtelen kutatása, 124. o. Tankönyvkiadó, 1983.) Ez pedig azt jelenti, hogy a matematikában ét lehet jutni az egyik fajta végtelenből egy nagyobb számosságú végtelenbe, de ehhez lényeges a műveleti hozzárendelés szabadsága. Egyszerű, sematikus hozzárendeléssel nem kaphatunk nagyobb számosságot. Maga az egész számok végtelensége is egy eljáráson alapszik, az egyre nagyobb számok elérésére irányuló eljáráson, és ez a végtelen csak úgy érhető el, ha az eljárás szabad, nem korlátozott. Az eljárás szabadsága pedig voltaképpen gondolatunk, tudatunk szabadságát, az akaratszabadságot jelenti. Mivel a matematika egész birodalma a véges és a végtelen birodalmain alapszik, és a végtelen birodalma csak a tudati szabadsággal érhetők el, ezért a matematika a tudat szabadságán alapszik. Tulajdonképpen minden művelet, az összeadás, a szorzás már a tudat hadművelete, és műveletek nélkül a matematika nem jut semmire. Rövid matematika kirándulásunk a végtelenbe arra a következtetésre vezetett, hogy a lényegileg gazdagabb birodalmak (a matematika nyelvén: nagyobb számosságok) csak a tudat lényegi szabadságán alapulhatnak. Vegyük most figyelembe a Világegyetem fejlődését! A Világegyetem fejlődése során a látszólag élettelen jelenségvilágból egyszer csak megjelent egy magasabb létsík, amelynek jelenségvilága elvileg gazdagabb az előzőnél. Hogyan jöhetett létre ez a magasabb létsík? Matematika vizsgálatunk arra a következtetésre vezet, hogy csak a lényegileg gazdagabb létsík megjelenéséhez a tudati szabadság megléte – tulajdonképpen a szabad akarat – a szükséges feltétel. Tehát ha létrejött az élet az élettelen világból, akkor az élettelen világban egy tevékeny szabad akarat munkája érthető matematikai teremtő munkája közben tetten! Ez a matematikailag tetten érhető szabad akarat a Világegyetem teremtő elvének nevezhető. Ez a teremtő elv tudati természetű, és lényege éppen egyre gazdagabb, minőségileg gazdagabb viszonyok teremtése. Hasonlóan ahhoz, ahogy a matematikai eljárás létrehozza az 1-ből a többi egész számot, majd a racionális, majd a valós számok birodalmát, majd a függvények számosságát és a magasabb számosságú végteleneket, úgy hozza létre a kozmikus teremtő elv a Világegyetem összes megnyilvánulását, káprázatos felvonulását az őslétezőből. Azt mondhatjuk tehát, hogy a Világegyetem ennek a teremtő elvnek tevékenysége következtében jött létre. E teremtő elv lényege pedig a viszonyok létrehozása. Világos tehát, mint a Nap, hogy a Világegyetem lényege éppen viszonyaiban áll. Akkor és azáltal tudunk részt venni a Világegyetem tovább-teremtésében, minél inkább fenntartjuk kapcsolódásainkat, kölcsönhatásainkat, minél teljesebb tudati világunk, minél gazdagabb és átfogóbb viszonyban állunk önmagunkkal, nemzetünkkel, az emberiséggel és a Világegyetemmel. Ha a viszonyok a lényegesek, akkor a kapcsolatok a lényegesek, és a kapcsolatok a közvetlen személyes kapcsolatok láncával az emberiség esetében már öt lépésben egyetemessé változnak. Ha mindenkinek csak száz ismerőse van, azoknak megint száz, és így tovább, akkor ismerőseink ismerőseinek már tízezer, mert 100100=10 000, az ő ismerőseiknek már millió, mert 10010 000= 1 000 000, az ő ismerőseiknek már százmillió, és az ő ismerőseiknek tízmilliárd. A magyarság tehát tulajdonképpen szoros ismerősök, barátok társasága, egy háromlépéses baráti kör, és az egész emberiség is közvetlen ismerőseink ismerőseiből és az ő ismerőseikből áll. Az emberi agyban még szorosabb a kapcsolatok rendszere. Ha csak az idegszálakkal fenntartott kapcsolatokat tekintjük, akkor a kapcsolódás tízezerszeres, mert minden idegsejtnek átlagosan tízezer idegszálakban is megtestesült kapcsolata épül ki társaival. Ez pedig azt jelenti, hogy két-három lépésben az idegszálak befutják az egész emberi agy mintegy száz-milliárdnyi idegsejtjét! Bárhonnan bárhova könnyen és gyorsan el lehet jutni agyunk világában. Azonban agyunk is csak akkor képes lényegi új gondolat felismerésére, ha belső törvényeinek megfelelően képes egy eddig nem létezett
152



kapcsolatot kiépíteni. Ehhez pedig szüksége van arra a tényezőre, amely az idegsejtek agyi pályáit kiépíti, megteremti. Ez a tényező pedig lényegében egy a szervezetet a megtermékenyített ivarsejtből elővarázsoló tényezővel, vagyis a biológiai szervezőerővel. A biológiai szervezőerő pedig lényegében egy a látszólag élettelen világban meghúzódó teremtő kozmikus elv szabad akaratával. Gondolkodásunk tehát lényegében egy a kozmikus teremtőelvvel. Gondolkodásunk, érzésvilágunk, sejtéseink világa tehát egy a valóságot létrehozó erővel. Gondolkodásunk fejlesztésével, lényei szintekre juttatásával tehát azt a kozmikus tényezőt éltetjük, amely az egész élővilágot megteremtette. Gondolkodásunk, szellemiségünk fejlesztésével mindannyian egy világmodellt teremtünk magunkban, és ezt a világmodellt, ahogy a gyerekek várakat építenek a parti fövenyen, valóságosan is megépítjük magunkban idegsejtjeink szálainak, és még finomabb elektromágneses rezdüléseinek építőanyagával. Ez a belső világvár bennünk forog, és ablakai a „külső” világra nyílnak. A belső és a külső világvár folyamatos kapcsolatban áll egymással, a lehető legszorosabb viszonyt tartva fenn – ha mi magunk megtesszük, hogy figyelünk érzéseink, értelmünk nyiladozásaira. Sőt, belső világvárunk személyes kapcsolatainkban is megnyilvánul és megteremtődik, így személyes kapcsolatrendszerünk maga is egyfajta testet öltött világhálót alkot, amely a belső világvár külső világvárba áramlásában jön létre. Életünk révén azt a világvárat keressük, amely képes felépíteni a sorsunk kiteljesedését jelentő világhálót, világrendszert. Szellemi fejlődésünk a világvár fényének tisztítását, a világvár világló erejének építését jelenti. Életünk megvalósulása, életünk eseményei pedig nem mások, mint világunk építése. Szellemünk rezdülései ezt a világhálót rezgetik, alakítják. A társadalom élete élet-szándékunk szerint nem lehetne más, mint folyamatos kísérlet a legélettelibb világ megteremtésére, a legélettelibb, legfelvillanyozóbb összjátékkal. Annyi egyetemes kapcsolatrendszer-háló rezdül és alakul át az egész rendszert lefedve és folyamatosan megmozgatva, ahány elem van, annyi parányi világegyetem, annyi világháló. Ezek a belső világvárból kiinduló, világlátó világcsápok csak akkor képesek összekapcsolódni a teremtőelvvel, csak akkor képesek megsokszorozódni, megtáltosodni, felvenni az őséletből az életerőt, ha ellátnak a közvetlen adottságokon túlra, ha képesek rálátni az Egészre, ha meglátják az Élet és a Lét fő létsíkjait meghatározó tényezőket. A fő létszinteket létrehozó tényezők ugyanis a létszintek találkozásánál, a létszintek határvidékén, peremvidékén tevékenykednek, fényük onnan csap föl, onnan világít. Minden egész, minden rendszer csak attól rendszer, hogy több, mint elemeinek puszta összessége. A legfőbb rendszeralkotó tényező, a rendszerteremtő elv nem más, mint a kozmikus teremtőelv egyfajta megnyilvánulása. Minden rendszert terve, elgondolása, és ennek feltételeinek összjátéka működteti. Hasonlóan minden élőlényt csakis saját életelve, saját életakaratának teljesülése működteti, éltetheti igazán. Ha világszemléletünkben nem maguk az elemek tárgyi adottságaikban, hanem az azokat létrehozó és működtető viszonyok a lényegesek, akkor életünk alakításában is az ember önmagához, társaihoz való viszonya a lényeges. életünk fénye annál lényegibb, annál kiteljesedettebb, minél inkább összekapcsolódik általa az Ember és a Természet, az Ember a Világegyetem, minél inkább kiteljesedik általa Ember és Ember, Ember és Természet, Ember és Világegyetem viszonya. Milyen lényeget kaphatunk a Világegyetem lényegéről ebben a világlátásban? Ha szemléletünkben, világlátásunkban a viszonyok a lényegesek, akkor a Világegyetem lényege a Világegyetem és az Ember viszonya. A Világegyetem éppen attól működik rendszerként, egészként, hogy összekapcsolódik az Emberrel, és ez a viszony élteti! A Világegyetem és az Ember viszonya minden viszonyok viszonya, a kapcsolódások kapcsolódása, a lényegek lényege, az az elv, ami az Ember lényegét és a Világegyetem lényegét élteti, működteti. A Világegyetem-Ember viszony tehát alapvetőbb a Világegyetemet anyagi elemei összességének tekintő kozmológiánál és alapvetőbb az Ember belső világa jelenségei összességét vizsgáló pszichológiánál! A tudományok tudománya tehát a Világegyetem és az Ember viszonyát, a mindkettőjüket „működtető”, éltető tényezőt vizsgáló tudomány kell legyen: a végső tudomány tehát a kozmoantropológia. A kozmoantropológia feladata ennek a viszonynak a leírása, a kozmikus teremtőelv emberi és kozmikus törvényeinek felismerése és magyarázata. A Világegyetem és az Ember csak azért létezhet, mert tevékeny benne az őket összekötő kozmikus elv, ez a végső viszonyrendszer. Ez ezt a végső viszonyrendszert működtető, éltető erő az, aminek világfenntartó és életfenntartó ereje elsődleges, létfontosságú a Világegyetem és az Ember számára. Ez az erő pedig az Emberben van, és ez a világösztön, az érdeklődés, a figyelem a világ, a Természet, a valóság lényege iránt. A Világegyetem-Ember viszonyról szemléletes képet ad a hasonlat a ló ez sejtjében élő szervező-erő, mint parányi tudat és a ló kapcsolata. Ahogy a mini-civilizáció sejtjei is csak akkor tudnak képet alkotni a világról, ha rájönnek, hogy létezik egy olyan magasabb szerveződés, aminek ős is a tagjai, a ló-mint-egész, úgy világlátásunk a Világegyetem és az Ember viszonyának kutatásával alapozható csak meg. Ha a figyelmünk az élet végső kérdései, sorsunk és a sorsunkat alakító
153



tényezők megismerése felé irányul, akkor érhető csak el, hogy a világ-ló elemében lehessen, és ekkor lehetünk mi is csak elemünkben. Ha figyelmünk életünk egészére, világunk egészére irányul, csak akkor elevenedik fel bennünk sorsuk és a világ EGÉSZ-sége. A végső kérdések vizsgálata tehát EGÉSZ-ségünk megvalósításának útja. Ha a Világegyetem lényege összefüggéseiben, kölcsönhatásaiban, viszonyaiban rejlik, az azt jelenti, hogy a kölcsönhatásokban, az egymással kialakított kapcsolatokban élednek fel elemei. Sokkal több kölcsönhatás, kapcsolat, viszony lehetséges, mint elem, hiszen a viszonyok száma az elemek számával hatványozottan nő. És ami még lényegesebb: az elemek száma nem a nulláról indul, és az elemekhez nem csak a részecskék tartoznak. Ha el akarunk jutni a kezdet kezdetéhez, az első részecskékhez, az első részecskéket szülő erőterekhez, újra át kell gondolnunk a Világegyetem kezdeteiről kialakított képeket. Tény, hogy az emberiségből bárki a közvetlen személyes kapcsolatok láncával már öt lépésből elérhető. Ha az elemek közti összefüggések, a kapcsolatok, a lényegesek, akkor az a tény azt jelzi, hogy az egész emberi világban bármily áttekinthetetlenek is tűnjék az emberdzsungel, bárki pár lépésben elérhető a számunkra, hasonlóan, a logika kapcsolódási rendszere lehetővé teszi az egész világdzsungel átlátását – csak éppen tudnunk kell, mit keresünk. Minden lépésnél annyi egyetemes kapcsolatrendszer-háló rezdül és alakul át az egész rendszert lefedve és folyamatosan megmozgatva, ahány elem van, annyi világegyetem, annyi világháló. A világhálók sokkal élőbbek, mint elemeik, folyamatosan változnak, áramlanak, és így folyamatosan változnak, áramlanak, és így folyamatosan képesek felvenni az őséletből az életerőt. Ahogy egy rendszert terve, elgondolása, és ennek feltételeinek összjátéka működtet, úgy egy élőlényt saját életelve, saját életakaratának teljesülése működtethet, éltethet igazán. Ha a kölcsönhatások, a viszonyok a lényegesek, akkor az ember önmagához, társaihoz való viszonya a lényeges, csakúgy, mint az Ember és a Természet, az Ember és a Világegyetem viszonya. Ha az Embert sajátéletereje tudja csak éltetni, akkor van elemében, akkor teljesedik ki, amikor önmagával és a világgal kialakított viszonya életerőt tölt önmagába és a világba. Ha a létezők leglényege az összefüggések rendszere, ha a hozzáállások, a viszonyok a lényegesek, mégpedig a Világegyetemben fennálló viszonyok és az Emberben fennálló viszonyok, akkor a Világegyetem és az Ember viszonya a viszonyok viszonya, a lényegek lényege, a legvalóságosabban létező létező. Az Ember és a Világegyeteme viszonya az a leglényegibb létező, az az elv, ami az Ember lényegét és a Világegyetem lényegét élteti, működteti. A Világegyetem-Ember viszony tehát alapvetőbb a Világegyetemnél és az Embernél! Az a tényező, amely a Világegyetemet s az Embert működteti, élteti, épp e két világpólus viszonya. Ha pedig ez a leglétezőbb létező lényegibb az anyagi Világegyetemnél és a történeti Embernél, akkor mindkettő erre az őslétezőre vezethető vissza. A Világegyetem és az Ember viszonyát vizsgáló tudomány tehát alapvetőbb kell legyen a kozmológiánál és alapvetőbb a pszichológiánál! Ez a tudomány a kozmoantropológia. És ha létezik rendszer a kozmoantropológiában, akkor ez a végső viszonyrendszer, és az ezt működtető, éltető erő az, aminek világ és életfenntartó ereje elsődleges a Világegyetem és az Ember számára. Ez az erő pedig az Emberben is megtalálható, és a Világegyetemben is: ez a világösztön, az érdeklődés, a figyelem a világ lényege iránt, a világ kiteljesedésének és továbbvitelének vágya. Ahogy a minicivilizáció sejtjei, agy-sejtjei, érzékelő sejtjei akkor tudnak feléledni, felvillanyozódni, ha átérzik a ló vágtázásának örömét, önmagában felragyogó értelmét, úgy az emberi kiteljesedés alapvetően ráutalt a tudás és az érzés kibontakoztatására. Akkor érteti el az ember kibontakozását, ha megtalálja lételemét, legszemélyesebb életfeladatát. Aki ezt megtalálja, elemében van, aki nem, vergődik, mint a partra vetett hal. Ha el akarunk jutni ahhoz, hogy fürödhessünk, emberi mivoltunk elemében, mindent tudnunk kell, és mindent át kell érezzünk, mindent, ami lényeges, ami meghatározó. Az egészség követésének útja nem más, mint a világ lényegi közelségének megragadása. A világ törvényeit differenciálegyenletek írják le. de ne firtassuk most az Olvasó középiskolai fizikaórákon szerzett ismereteit. Ehelyett fogalmazzuk meg ezt az állítást úgy is, hogy minden létezőnek nem létbeli minősége, hanem csakis változásai mérhetőek, és a fizika a mérhető mennyiségek tudománya. Minden változik, ami van. De változik-e a lét forrása? A létforrása maga a léten kívüli: a létet létrehívó összefüggéseket is tartalmazza. A lét forrása tehát abszolút, nem változó természetű. A differenciálegyenletek csak a relatív változásokat írják le. Ahhoz, hogy az egyenletek szóljanak valamiről, meg kell adnunk a leírni kívánt rendszer legfontosabb tulajdonságát. Mivel a törvények – amelyek a változások törvényei – úgy-ahogy ismertek, ezért a törvények alkalmazásához meg kell adnunk azokat a feltételeket, amelyek közé a törvények által megadott működési elvű rendszert helyezzük. Ezeket a feltételeket a kezdeti és határfeltételeknek nevezzük. Nyilvánvaló, hogy a Világegyetemre, mint egészre nem vonatkozhatnak se kezdeti, se határfeltételek: ezek ugyanis mintegy kívülről írnák le a Világegyetemet, márpedig a Világegyetem minden létezőt magába foglal.
154



Ha nincs abszolút létező, a világ csak relatívan létezik. De igaz lehet-e ez? Hiszen mindennapi tapasztalataink ennek ellentmondani látszanak. Tudjuk, meghatározott energiával rendelkezünk, és ez nem relatív. Valóban nem, mert ez a földi viszonyok közötti, relatív nyugalmi állapotunkra vonatkozik. Ugyanakkor azonban energiánk az is, amivel testünk a Földdel együtt a Nap körül száguld, vagy a Tejút központja körül röpül. Ha nincs abszolút nyugalom, nem adható meg az energia nullpontja. Ha nem adható meg az energia abszolút nullpontja, a nemlét és a lét határa sem adható meg egyértelműen. Bármely szintet alapszintnek tekinthetjük, s ettől lefelé a semmi, a felfelé a valami birodalma terül el, legalábbis, ha nincs igazi abszolút vonatkoztatási pont. Ha nincs abszolút létező, a semmi is létezik, ugyanúgy, mint az anyag. Ha az abszolút nem létezik, a semmi óceánja ugyanúgy átjárja a létezőt, mint a valamié. Valóban, a mai fizika, amely nem ismert abszolút viszonyítási pontot, a Világegyetemet a vákuum alacsonyabb energiaszintre zuhanásakor felszabaduló energiából származtatja. Archimédesz azt mondja: adjatok egy szilárd pontot, és kimozdítom helyéről a világot! Ez pedig arról árulkodik, hogy sehol sem találta azt a szilárd pontot, ami minden alapszik. Azóta is sokan keresik ezt a szilárd pontot. Tudtommal még senki sem találta meg. Érdekes – pedig mindannyian tudunk egy abszolút létezőről! Mindannyian hallottuk, sőt, tanultuk az iskolában ezt az abszolút létezőt, és nevében is szerepel abszolút mivolta! Ráadásul ez az abszolút létező a fizika egy alapvető jellemzője! Itt most nem térek ki a fénysebesség abszolút vagy relatív voltának tárgyalására – ezt több korábbi írásomban megtettem, és később még visszatérek rá. Akkor pedig egyetlen abszolút fizikai mennyiség létezik – és ez az abszolút nulla fok. Ha igaz, hogy a Világegyetem változásai végső fokon az abszolút valamiből keletkeztek, akkor ez az abszolút valami az abszolút nulla fokon változik át változóvá. Az anyag végső forrása tehát az abszolút nulla fokon önti át az anyagot a Világegyetembe! Elképzelhető-e ez? A fizika mai ismeretei szerint az abszolút nulla fok közelében óriási energia- és impulzusingadozások lépnek fel ez nem csoda, ha meggondoljuk, hogy az abszolút nulla fok az a hőmérséklet, ahol minden hőmozgás leáll, az addig folyton mozgó atomok tehát mintegy megdermednek, egymáshoz képest mindannyian nyugalomba jutnak. A folyamat a vízgőz megfagyásához hasonlítható. Amíg a víz a pára alakban van jelen, molekulái szabadon csaponganak a levegőben. Amint a pára lecsapódik, a molekulák elmozdulása már kötöttebb, már csak egymáson elsiklani tudnak. Ha a víz is megfagy, jéggé válik, jégkristállyá, amelyben minden molekula helye lényegében rögzített. Abszolút nulla fok közelében a vízmolekulák maradék rezgése, hőmozgása leáll. A hely teljesen kötötté válik, - ha abszolút nulla fokot sikerül elérni. A kísérletek azonban csak megközelíteni tudják az abszolút nulla fokot. Minél jobban megközelítették, annál nagyobb energiaingadozások léptek fel. Ennek oka a kvantummechanika határozatlansági összefüggésében keresendő. Minél pontosabban akarjuk minél pontosabban akarjuk meghatározni egy részecske helyzetét, sebessége annál kevésbé határozható meg, mondja a Heisenberg-féle határozatlansági összefüggés – ez a jelenség a mikrovilágban jelentkezi. Ha tehát egy részecske abszolút nulla fokhoz közelítve mikroszkópikus értelemben is egyre kötöttebbé válik, akkor sebessége egyre nő, tehát energiája is egyre nő. A nulla fokhoz közelítéskor fellépő nagy energiaingadozásokat kísérletileg is kimutatták (D. Voss, Science, 1998 October, 9. p, 221). A nagy energiaingadozás viszont azt jelenti, hogy a vákuum energiaingadozásai, a vákuum nullpontrezgése erősödik föl! Ha több energia áll rendelkezésre, több részecske keletkezhet a vákuumból. A legtöbb részecske együttes keletkezése tehát az abszolút nulla fok környékén várható. Egy eddig fel nem merült elképzelés rajzolódik ki. Lehet, hogy a Világegyetem az abszolút nulla fokon keletkezett? Lehet, hogy nem az ősrobbanás forróságából, hanem nyugodt körülmények között, szinte észrevétlen keletkezett a Világegyetem, és csak később távolodott el az abszolúttól, létezése forrásától? Lehet, hogy az abszolút nulla fok felmelegedéséből, forrásából ered a világ? Az abszolút nulla fok felé a fizikai összefüggések is szinte felbomlanak: a nyomás lés a térfogat és a belső energia a hőmérséklettől függetlenné válnak, a rendezettség pedig megközelíti a legmagasabb fokát. Ezek a körülmények ideális lehetőségeket teremtenek arra, hogy az energiafluktuációk tetszés szerinti magas szervezettségű molekulákat hozzanak létre. Fred Hoyle szerint a legfontosabb, leglényegibb tulajdonsága az élet jelenléte. Ahhoz ugyanis, hogy az élethez szükséges fehérjék, aminosavak véletlen összekapcsolódással jöjjenek létre, nem elég a feltételezett ősrobbanás óta eltelt idő, a mintegy tízmilliárd év sem. Az élet megjelenéséhez sokkal több idő kell, milliárd-milliárd-milliárdszor annyi, mint a Világegyetem ősrobbanás szerinti életkora. A Világegyetem keletkezése és az élet keletkezése tehát szorosan összefügg. Az élet és az anyag minden jel szerint egyszerre keletkezett. Akkor most vizsgáljuk meg az abszolút keletkezés szempontjából, hogyan keletkezett az élet! Biokozmosz című tanulmányomban leírtam, hogy Fred Hoyle kutatásai az élet eredete után az abszolút nulla fok közelébe vezettek a kozmikus felhőkben, mínusz 260 fok körül aminosavak burjánoznak a kozmikus sugárzásnak kitett felhőkben. Az algák és a kovamoszatok radioaktív tavakban különösen vígan tenyésznek, sőt, magukba építik a plutóniumot, úgy, hogy bennük a
155



radioaktív anyagok 400 milliószorosan feldúsulnak! Hagen és munkatársai (1971) vizsgálatai egyenesen arra a megdöbbentő eredményre vezettek, hogy a baktériumok életfenntartása a mély űrhöz hasonló viszonyok )közel 0 atmoszféra nyomás, vizsgált hőmérséklet-tartomány -129o-tól +59o.ig) között minden tartományban előnyösebb, mint a földi viszonyok között. (1 atmoszféra nyomás, 25o)! A rendkívül alacsony nyomás és hőmérséklet, és a magas besugárzási dózis nemhogy halálos lenne, éppen fordítva: megjavítja a baktériumok túlélő képességét a földi viszonyokhoz képest! A NASA Ames kutatóközpontjában Lou Allamandola és munkatársai az űrbeli viszonyok modellezésére nemrég földi laboratóriumot fejlesztettek ki. A csillagászok megdöbbenésére nemcsak az élet kulcsfontosságú molekulái, de sejt-szerű képződmények is kifejlődtek az abszolút nulla fok közelében (G. Schueller, New Scientist, 1998 September, 12, p. 30)!
Tudatfilozófia
A vakító semmi működése
Minél melegebb egy test, hőenergiájának annál nagyobb részét sugározza ki. Egy forró test hősugárzása már olyan erős, hogy szabad szemmel is érzékelhető, például a villanykörte izzószála is azért olyan fényes, mert magas hőmérséklete miatt jelentős a hősugárzása. Ezért sugároz a Nap is olyan fényesen energiát felénk. A kisugárzott energia elektromágneses hullámok formájában terjed szét a térben. A nagy hőmérsékletű testet azért látjuk izzani, mert a hőmérséklet emelkedésével az elektromágneses hullámok periódusgyakorisága, frekvenciája az infravörös tartományból a látható frekvenciatartományba tolódik el. Egy fokozatosan melegített vaslemez először vörös színben kezd el izzani, amikor hőmérsékleti sugárzása főként a 6300 Å – 7500 Å tartományba esik. Egy 10 000 Å hullámhosszú rezgés olyan periódusszámot jelent, amely 1 méteren egymillió periódust ad. A hőmérséklet növelésével a vaslemez színe végigmegy a színképen a narancsvöröstől a sárgán át a kékig és az ibolyáig. A múlt század végén Sir James Jeans a világhírű fizikus és csillagász megpróbálta levezetni az energia eloszlását a hőmérsékleti sugárzásban. Ehhez felvett egy 100%-osan visszaverő falú tükör-szobát, és vizsgálta az ebben az egyensúlyban kialakuló elektromágneses hullámok energia szerinti eloszlását a frekvencia függvényében. Az egyensúlyban lehetséges hullámok periódusszáma nyilván olyan, hogy épp egész számmal fejezhető ki, hányszor férnek rá a falak közti távolságra. Így az egyre nagyobb hullámok egyre sűrűbben töltik ki ezt a teret. Az egyensúlyban így kialakult állóhullámok a rezgési módusok. Ezek a módusok a terembe helyezett részecskéken keresztül kölcsönhatnak egymással, energiát cserélnek, mert ezek a részecskék elnyelhetik, és újra kisugározhatják a módusok szállította energiát. A klasszikus fizikában, a statisztikus fizikában általánosan alkalmazzák az egyensúlyra az energia egyenletes eloszlásának törvényét, azaz a feltételt, amely szerint egyensúly csak akkor alakul ki, ha az egyes rezgési módusok energiája megegyezik, függetlenül a módusok frekvenciájától. És ezzel máris előkészült a talaj az ultraibolya-katasztrófához. Mivel az egyre nagyobb periódusszámú rezgések egyre sűrűbben töltik be a teret, és így ezek száma a frekvencia végtelenhez tartásával a végtelenhez közelít, ezért az energia túlnyomó részét az ultraibolya tartományba eső frekvenciák, azok közül is a legmagasabb frekvenciájú módusok viszik el, mert ezekből van a legtöbb, és mindegyik módushoz ugyanaz az energia tartozik. De itt ellentmondásba kerülünk a tapasztalattal, hiszen a melegített testek hőmérsékletüktől függően bocsátanak ki több-kevesebb ultraibolya fényt. Jeans számításai szerint azonban egy vörösen izzó test is, ahogy a hőmérsékleti egyensúlyba jön, egyre magasabb frekvenciájú sugárzást kéne kibocsásson, vörös fénye „magától” alakulna át izzó kékké, majd ultraibolyává, s ezután láthatatlanul magas frekvenciájú elektromágneses rezgéssé, röntgen- és gamma-hullámokká, amelyek az emberi szervezet számára halálosak lehetnek. Valami rossz tehát a fenti levezetésben. De mi? A múlt század végén annyira megviselte a fizikusok idegeit ez a váratlan csőd, hogy Planck végül a kvantum-hipotézissel talált kiutat az ultraibolya-katasztrófa elől. Ha ugyanis az egyes állóhullámokhoz tartozó rezgési módusok energiája nem változhat folytonosan az adott frekvencián, csak ugrásszerűen, akkor mindaddig, amíg az adott frekvenciához szükséges energiakvantum össze nem gyűlik, vagy a véletlen energia-ingadozásokból időnként ki nem adódik, az energiacsere a módusok közt nem jöhet létre. Így tehát tökéletesen nem tudnak kiegyenlítődni a módusokban tárolt energiák, mert az egyre magasabb frekvenciákhoz egyre ritkábban adódik elég nagy energiaadag. Emiatt az energiaelosztás a nagyfrekvenciájú tartományban a frekvencia növekedésével egyre kevesebb összenergia jut egy frekvenciasávra, s az ultraibolyakatasztrófa jelentette folytonos növekedés helyett, beáll egy érték után az apadás, a görbe lecseng, s
156



a végtelen frekvenciák felé nullára csökken, a tapasztalattal egyezőe. Ezt a legtöbb mai tankönyv, mint az elektromágneses sugárzás kvantumosságának bizonyítékát mutatja be (lásd. Például GamowCleveland: Fizika). Igen-igen, az energia egyenletes eloszlásának felvetésével volt itt a baj. De honnan ered a hőmérsékleti sugárzás? Miért bocsátanak ki a melegített testek elektromágneses sugárzást? A hőmérséklet tulajdonképpen egy olyan emberléptékű fizikai jellemző, amely az atomok hőmozgásával, kaotikus táncával kapcsolatos. Ez azzal függ össze, hogy minél több energiával rendelkezik egy rendszer, atomjai annál őrültebben cikáznak össze-vissza. Ha a rendszert egy dobozba zárjuk, egyre dühödtebben verik falát a hőmérséklet növekedésével. A bősz cikázásban persze egymásnak is ütköznek. Eközben egymás elektronjai energiát kaphatnak az ütközésben, s a nagyobb energiájú elektron az atommagtól távolabbi pályán keringve később egyszer visszaugrik egy alacsonyabb energiájú elektronpályára, s eközben fényt bocsát ki. Az ütközések ionizálhatják is az atommagot, teljesen elszakítva tőle egyik elektronját. Az elektronok az elektromágneses sugárzással közvetlenül is kölcsönhathatnak, szóródva rajtuk, és az elektromosan töltött atommagok vagy elektronok egymás elektromos terében gyorsulhatnak is. Az pedig alapvető tény, hogy a gyorsuló töltések elektromágneses sugárzást bocsátanak ki, ahogy a fékező kocsi súrlódó kereke hallható hangot ad. A hősugárzás számolásakor összesen 14 oda-vissza irányuló folyamatot vettek figyelembe, s a tapasztalattal megegyező eredményeket kaptak, leszámítva az ultraibolya-katasztrófát, hiszen az kvantum-eredetű. És most ugrik a majom és vele minden szárazföldi emlős a vízbe. Ugyanis bár a kvantummechanika a klasszikus fizika olyan hiányosságaira épült, mint az ultraibolya-katasztrófa, most, majd egy évszázad elteltével, bebizonyosodott, hogy a klasszikus fizikában egy elemi folyamat figyelembe nem vétele okozta az ultraibolya-katasztrófát! Nemrégiben T.H. Boyer rámutatott, hogy komolyan is vehetjük a klasszikus fizikának azt a mindenki által teljes mértékben elfogadni akart tételét, miszerint minden gyorsuló (és lassuló, hiszen a lassulás negatív gyorsulás) töltés elektromágneses sugárzást bocsát ki. Képzeljük még egyszer magunkat az atomi bolondokházába, ahol egy zárt teremben naphosszat süvöltözve rohangálnak fölalá a megszállott atomok. Ezek időről-időre összekoccannak, és éppen ezek az ütközések jelentik azt az energiacserét, amellyel az egyes bolond atomok egyenletesre jámborodnak, s így az egész bolondokháza egy jellemzővel, ezzel az átlagenergiával és az ehhez tartozó hőmérséklettel lesz jellemezhető. Csakhogy az ütközésekben részt vevő atomok magja és elektronjai elektromos töltéssel rendelkeznek. Ezért két atom ütközésekor először az elektronhéj fékeződik le hirtelen, majd az ezeken szinte keresztülrohanó atommagok, s egy gyors rezgés után pattannak szét, változatlan hevességgel száguldozva az ellenkező irányba. A hirtelen lefékező, majd újra hirtelen felgyorsuló töltések „csikorgása” elektromágneses sugárzással jár! A klasszikus fizika alapvetően tévedett, amikor számításon kívül hagyta ezt az ütközéses sugárzást. Boyer rámutatott, hogy a hagyományos elemzések a hősugárzás vizsgálatánál az elektromágneses kölcsönhatásokat csak a hagyományos statisztikus mechanika függelékeként vették figyelembe, s ez a statisztikus mechanika az ilyen kölcsönhatások létének figyelembe nem vételén alapszik. Így nehezen tekinthető meglepőnek, hogy a klasszikus hagyományos elemzések az ultraibolya-katasztrófához vezettek. Az ütközésekben termelődő sugárzás épp a magas frekvenciákon jelent erős sugárzási veszteséget. A fékezési sugárzás frekvenciája ugyanis az ütközési idő reciproka, az ütközési idővel fordítottan arányos. Ezért pillanatnyinak tekintet ütközésnél, ha az ütközés ideje a nullához közelít, a frekvenciák a végtelenbe tartanak. Ez az ütközések termelte sugárzási mező így a nagyfrekvenciájú rezgések energiájából feltöltődve, azok energiáját elveszi, energia-eloszlásukat módosítja. Ez az effektus a klasszikus fizikában figyelembe véve már helyesen adja vissza a hőmérsékleti sugárzás megfigyelt színképét! Az ütközési sugárzás kitölti a rendelkezésre álló teret, s az energia-eloszlás rajta keresztül alakul egyensúlyivá. Ez azt jelenti, hogy amikor a hőmérséklet abszolút nullára csökken, akkor a leálló hőmozgású részecskék ettől a sugárzási tértől energiát vehetnek fel, s ezt az energiát ütközésekben újra leadhatják. Ez a sugárzási tér az abszolút nulla fokon is jelen van! Ez mutatja, hogy az ütközési sugárzástér, ha egyszer létrejött, a hőmérséklettől függetlenül fönnmarad. Ez az ütközési sugárzási tér mindenütt jelen van, a teret egyenletesen tölti ki, így ha látjuk is, nem tudatosul bennünk, mert egyenletesen adódik hozzá a háttérhez. Ennek az ütközési sugárzási térnek egyéb fizikai hatásai is csak nehezen mutathatók ki. Mindenesetre van már néhány mérés, amely egyértelműen kimutatja ezen sugárzási tér fizikai hatásait. Ilyen például a Casimir-effektus. Egymáshoz közeli fémlemezekre ez a sugárzási tér összenyomó hatást fejt ki, ugyanakkor a lemezek közelsége bizonyos, a távolságuknál nagyobb frekvenciájú álllóhullámok kialakulását nem teszi lehetővé, ezek tehát belülről kizáródnak, míg kívülről jelen vannak. Az eredmény: a lemezeket összenyomja az ütközési sugárzástér. Mivel ez a sugárzástér jelen van a hőmérsékletskála nulla
157



pontján is, ezért szokás ezt nullpont-térként vagy nullpont-rezgésként emlegetni. H.E. Puthoff texasi fizikus legújabb számításai szerint ez a nullpont-tér hajtja az Univerzum anyagának részecskéjét, ezek mozgását, és megfordítva, ezen részecskemozgások az Univerzumban folytonosan újratermelik ezt a nullpont-energiát. Ha az egyes részecskék mozgását ez a kozmikus nullpont-tér hajtja, akkor ez azokkal az elektronokkal is így van, amelyekkel gondolkodunk, amelyek részt vesznek bioáramaink létrehozásában, agyhullámaink termelésében. És ha ez így igaz, akkor ez újabb tápot ad annak az elképzelésnek, hogy gondolkodásunknak van közvetlen külvilágtól független, saját és kozmikus forrása. Ahogy agyi elektronjaink érzékelik ezeket a nullpont-rezgéseket, ahogy táncolnak ezekkel kölcsönhatva, ahogy ezek hatására véletlenszerűen agyhullámokká, bioáramokká állnak össze hiszen a véletlen folyamtok a nagy számok törvénye alapján haranggörbe-szerű hullámokat, szakszóval Gauss-görbével jellemezhető folyamatokat jelentenek. Ahogy nem magát a fénysugarat, a fényt játjuk, hanem a fénysugarak hordozta információt, a fény megvilágította tárgyakat, ugyanúgy gondolkodásunk nem vákuum-ingadozásnak, hanem kozmikus információnak, konkrét információnak értelmezi ezeket a spontán kialakuló jeleket. Így elképzelhető, hogy a „Semmi malmai” gőzerővel működnek agyunk közepén, s óriás energiájú, vakító, káprázatos nullpont-terét mint értelmes gondolatáramot fogjuk fel. Agyunk, értelmünk a vakító Semmi meghajtásával működhet!
A tudat eredete
Materializmus és idealizmus – édestestvérek az abszolutizálásban. A materializmus totalitárius nézőpontjában csak az anyagot látja minden mögötti végső abszolútumként, az idealizmus ugyanezzel a gesztussal a tudat, a szellem új keletű fogalmát abszolutizálja (a tudat fogalmát Descartes vezette be a XVII. században, ezzel kialakítva a test és a szellem elválasztott felfogását). Egy következetes idealizmusban a lényeg mindenben ez, a lét teljessége kizáródik ebből a gondolatkörből, egészre rányíló gondolatot is csak egyoldalúan, a fogalmi gondolkodásból, a feltételezett Istentől, szellemből, Abszolút Eszméből vagy a totálisan leellenőrzött tudatból elgondolva, kiindulva fogja fel. Az érzékelhető univerzum ezért szükségszerűen jut az alantas anyagiság vádpadjára, a Természet a földi siralomvölgy kárhozatos, búbánatos szerepébe. Történik mindez anélkül, hogy az idealizmus konkrétan, használhatóan meghatározná, mit is ért tudat, szellem alatt. Amíg a materializmus anyagfogalmában az élettelenségre kerül a lényegi hangsúly, az idealizmus tudatfogalma legtöbbnyire stílszerűen, testetlenül, megragadhatatlanul lebeg a materialista vagy idealista felfogásra már úgyis eleve beállított olvasók előtt. Nehéz elhinni, hogy egy meghatározatlan alapfogalom jegyében tagadható minden, ami meghatározható, megfogható – de a materializmus ellentmondásainak gazdag tárházát ismerve mindez, ha nem is elfogadhatóvá, de érthetőbbé válik. Mindenesetre, mivel kiindulópontom az, hogy a kiinduló alapfogalmakat tisztázni kell, hiszen a gondolatrendszerek logikája mindig az alapfogalom szükségszerű logikai következménye, ezért most (és a továbbiakban) kísérletet teszek a szellem fogalmának meghatározására. A fogalmi gondolkodás a mai nyugati civilizációban elsősorban a külvilágra irányul. A tudat így elsősorban a külvilágból érkező ingereket dolgozza fel, jeleníti meg a maga számára, ezeket elemzi, dolgozza fel az ész, az értelem. Maga ez az elemzés a fogalmak kialakítása, tartalommal megtöltése, elhatárolása nagyrészt nem-tudatos, és egy mélyebb szinten, a mélytudatban zajlik. Eközben gondolkodásunk a beidegzett gondolkodási szokásokra, előítéletekre, sémákra támaszkodik. A fogalmi gondolkodás maga viszonylag új keletű az emberiség történetében. A mélytudat teljesebb érzékelése, az álombeli gondolkodás elemibb erejű, mintegy magától működő folyamatok, amelyek megelőzik a tudat tevékenységét. Maga a tudat azt jelenti, hogy már tudunk valamiről, már egyszer felfogtuk, elhelyeztük elménkben, már valamilyennek elképzeltük azt a folyamatot, amit érzékelünk, és már el is helyeztük eddigi bizonyításaink rendszerében, mintegy lepároltuk, rovargyűjteményünkbe helyeztük gombostűre tűzve, s ott tetszésünk szerinti időpontban, halottan, rendelkezésünkre áll. A teljesség érzékelésének ez a megmerevítése az absztrakció, az elvonatkoztatás eredménye, ami a lényeglátás megjelenésének következménye. Képzeljük el, hogy csodáljuk a tengert, a vihart, a hullámok közt szikrázó Nap vakító tündöklését, s eközben egy halász a hálóját húzza, a favágó a fát vágja, az autószerelő az autót szereli, kiemeli az egyik szelepet, s felkiált: megvan! Ez volt itt a lényeg! A lényeglátás mögött mindig egy konkrét szándék húzódik meg, nyíltan vagy közvetve, még a filozófiában is, aminek nem szükségszerűen vagyunk tudatában (legtöbbször ezen alapszik a filozófia hatékonysága). Maga a tudat egy öntudatlan gondolkodási folyamatra épül, s akkor és azáltal válik tudatossá, ahogy a teljességből fölötlik egy szempont, egy rész-nézőpont, ahogy valamelyik rész fontosabb lesz, mint az egész, s ezzel egyszerre az egész többi része, mint lényegtelen tényező háttérbe kerül, érzékelése gátlódik.
158



Maga az érzékelés, a teljesség érzékelése is szinte megragadhatatlan a tudat számára, elsiklik előle, mint sok álom. Maga az a törekvés, hogy formát adjon a még megformálhatatlannak, sokszor paradox. De ahogy az álmok is megragadhatók, ha a teljesség iránti érzékünket képesek vagyunk közben megőrizni (pl. művészi alkotás közben), úgy a fogalmi gondolkodás sincs szükségszerű ellentétben a teljesség érzékelésével – de ehhez minden egyes esetben egy ma már különlegesnek számító figyelem, érzék kell. Gondolkodásunk alapjainak manipulálása, érzékelésünk külső társadalmi befolyásolása a gyermekkorban kezdődik. Vegyes 16/ Loewenfeld elméletében kétféle gyerekkori típust különböztet meg. Az egyik azt ábrázolja, amit lát, a másik azt, amit érez. Az első a látványt kívülről látja, így ábrázolja, a második meg szinte egész testével, lelkével tapintja, érzi, belülről éli át. A lényegkiemelés gyakorlata gyakran paradox eredményekre vezet a mai társadalomban. Ilyen többek között a butaság különös sikere, amit Erasmus óta (híres könyvében, a „Balgaság dicséretében” részletesen bemutatja ezt a széles körben terjedő jelenséget) már tudatosan is ismerhetünk. A tudat a lényegkiemeléssel egyidejűleg gátlással is jár, a teljességet érzékelő mélytudat (elő-tudat) bizonyos tartományait kiemelve, elkülönítve. A mélytudat a teljesség érzékelésekor minden lehetséges gondolatot végigjátszik magában, át a tudat számára szinte beláthatatlan következményekig, a lehetőségek világát kibontva. A mélytudat még nem gátol, nem emel ki, így az agyban sem fejlődnek ki gátló központok, sőt, az eddig kifejlődötteket is képes ez a teljességre kibomlás elsöpörni. Az emberré válás hajnalán az ember, mint szexuális lény is szabaddá vált a párzási időszak ideiglenességétől – ez az azóta is megőrzött eredmény mutatja, milyen elemi erővel bomlott ki az emberré váláskor a mágikus mélytudat.
A gondolkodás gyújtóerői
A közös tudatmező vizsgálata arra a meglepő felfedezésre vezetett, hogy az ember tudati életének társadalmi szerveződésében az érzések játszanak kulcsszerepet. A gyerekeknél nem a gondolatok, hanem elsősorban az érzések adódnak át egymás között. A felnőttek életében is a gondolatok érzelmi erőtere a döntő a tudati tevékenységeink, gondolkodásunk, döntéseink, ítéleteink befolyásolásában. Az értékítéletek az érzésekben testesülnek meg és tudattartalmuk az érzések révén közvetítődnek a társadalmi köztudat felé. Sőt, gondolkodásunk eleinte az érzések szintjén tapogatózik, és csak amikor már érzéseink közvonalazódnak, kitisztulnak, azután válik lehetővé érzéseink szavakba öntése. Az érzések körvonalazódása, kitisztulási folyamata tehát megelőzi a szavakban gondolkodást. Ez pedig arra az eddig fel nem ismert tényre utal, hogy az érzések nem egyszerűen belső tudati életünk mellékjelenségei, hanem önmagukban a mély belső szervezőerő megtestesülései, rendeltetésük szerint képesek egy áttekintő és összerendeződő gondolkodásra. Ezt a gondolkodást az érzések gondolkodásának neveztem el. Az érzések figyelemreméltó, megkülönböztető tulajdonsága a gondolatok (ön)tudatos formáihoz képest, hogy erős töltéssel, nevezetesen érzelmi töltéssel rendelkeznek, míg a gondolatok részben testet öltött, és amennyire testet öltött, annyira megmerevedett érzésformák. A gondolatok és érzések megkülönböztetése a testet öltés titkait rejti magában, a világ megvalósulásának alaptitkát. A gondolatok már csak gyengébb érzelmi töltést hordoznak, azt is jobbára csak közvetve, értékrendszerünkben elhelyeződve, összefüggéseiket megtalálva, végső ítéleteink számára nyerik el, tehát a gondolat kezdő- és végpontja között mintegy felfüggesztett érzelmi töltésükben részben közömbösített állapotban vannak. Az abszolút formális gondolat, az összefüggéseitől teljesen elvonatkoztatott elemekből épülő, absztrakt gondolat eszméje szerint önmagában steril, energia-befektetés nélkül, könnyen alakítható, mozgatható, ide-oda rakosgatható tudat-elem. Az abszolút formális gondolat tehát nem más, mint az abszolút vak gondolat. A gondolat kialakulásának vizsgálata tehát arra a megdöbbentő, s eddig fel nem fedezett gondolatra vezet, hogy ha gondolat szárnya az érzés, az érzelmi töltés, a szavakat övező hangulat, érzelmi erőtér, s ennek kioltása a gondolat vezetésének magvakítását jelenti. Minél elvonatkoztatottabb tehát egy gondolat, annál finomabb érzékeléssel érzékelhető csak érzelmi-értelmi erőtere. A gondolat szárnyának levágása: a tárgyilagos gondolkodás. A gondolkodást megkönnyítő formalizálás, érzelmi tehermentesítés, mentesít ugyan a fogalmak, szavak, gondolatok érzelmi-értelmi erőterétől, de ez a könnyítés egyben a látás nehezítését is jelenti. Az abszolút formalizált, tárgyilagos gondolkodás eszméje tehát magában hordja az abszolút vakká tett gondolat eszméjét. A tárgyilagos gondolkodás eszméje eleve abszurd, önellentmondásos, hiszen minden alkotó gondolathoz belső látásra, belső érzékelésre van szükség, amely érzékeli a jelentésmezőket, áttekinti az információmezőt, kiválasztja az éppen aktuális információkat és ezeket szavakra öntésre alkalmas
159



formákba rendezi. Belső érzékelés nélkül a szavakban történő gondolkodás merőben gépiessé és formalizálttá válik. Miért van szükség egyáltalán a gondolkodás tehermentesítésére? Azért, mert amíg az érzések érvényesülnek, addig érzelmi töltésük határozza meg tetteinket. Ha viszont az érzelmi életünk megzavarodik, akkor változtatnunk kell érzelmi viszonyainkon. Ehhez viszont – ha küzdelemről, gondolat-birkózásról van szó – legalábbis akkora érzelmi töltés szükséges, mint ami bennünket a problémába belevitt. Amíg ez a külső érzelmi töltés a szenvedésből, a problémás helyzetből feltöltődik, s el nem éri a belső érzelmi töltés szintjét, erősségét, addig puszta érzelmi erővel nem lehet kilábalni a konfliktusból, az ütközésből, ha az nyílt szembefordulás, konfrontáció. Elvileg ugyan lehetséges, hogy az ember nem akar mindenestül szembeszállni belső érzelmi töltésével, s elég egy kevés külső töltés ahhoz, hogy életünk a rendeződés felé indulhasson. A tárgyilagos gondolkodás azonban egy ennél merevebb, életidegenebb úton született. Tárgyilagos gondolkodás csak úgy születhetett, ha kibékíthetetlen a küzdelem, teljes a szembefordulás, ha belső töltésünkkel mindenestül le akartunk számolni, egyszer s mindenkorra mindenestül alá akartuk vetni érzéseinket külsődleges szempontoknak, tekintet nélkül arra, hogy mik is ezek. A tárgyilagos gondolkodás születése tehát a feltétlen alárendeltség, az abszolút önalávetés, az emberi dimenziók rabszolgaságeszméjének társadalmi méretekben történő előtérbe kerülésére utal. És mivel a Természetre, s így a természeti gondolkodásra nem jellemző, hogy önmagával alapvető és elvi ellentétbe kerüljön, ezért ennek a tragikus fordulatnak csakis társadalmi okai lehetnek. Anélkül, hogy ezeket a történelmitársadalmi okokat most megvizsgálnánk, haladjunk tovább az érzések és a gondolkodás vizsgálatában. A Közös Tudatmező vizsgálata azt is megmutatta, hogy az emberi társadalmak, népek és az emberség egészének közös tudatmezői jelentős szerepet játszhatnak a Világegyetem életében, a valóság természetének alakításában, hogy a valóság mennyire mutat elmerevedő, élettelen, ellenséges vagy közömbös arcot, és milyen feltételek között elevenedik meg a halotti, fizikai maszkot mutató valóság. Ezt a két eredményt összegezve azt mondhatom, hogy a Világegyetem életének alakításában az érzések jelentős, központi szerepet játszanak! Mi a szerepe akkor a fogalmi gondolkodásnak? A fogalmi gondolkodás eredetileg szimbolikus, jelképekben történő gondolkodás volt. A fogalmi gondolkodás elidegenedett, elfajzott utódja a tárgyilagos gondolkodás, amely paradox módon maga sem lehet meg egyfajta érzelmi környezet nélkül. Bár a természetes érzelmi erőterét elvesztette vagy eltorzította, az elidegenedés maga ruházza fel egyfajta érzelmi feszültséggel, ami a mai társadalmak egyik fő károsító tényezője, és amely műszóval „stressz” néven vonult be a köztudatba. Ez az absztrakt gondolkodás az, amely az élő Világegyetemre halotti maszkot feszít, sőt, amely az élő emberekre halotti szemüveget rak, amelyen keresztül az élő is halottnak látszik. Ahhoz, hogy ezt véghezvihesse, az absztrakt gondolkodásnak az elidegenedés eszméjét, érzelmi elhidegülését kell érzelmi erőtérré átfordítania. A fogalmi és a tárgyilagos gondolkodás genezise és evolúciója arra a megdöbbentő felfedezésre is vezet egyben, hogy a fogalmi gondolkodást megelőző gondolkodás az érzésekkel történő gondolkodás volt! Az érzések attól érzések, hogy bennük a gondolati irány megőrzi természetes érzelmi töltését, és így a tudattartalom teljesebb dimenzióját őrzi, minden érzékelt információt, az azok által keltett belső tudatrezdüléseket és azok viszonyait is egyben. Az érzelmi gondolkodás a belső tudatrezdülések érzéstengerének hullámzása, az a hullámvonulat, az a taréj, amely ezen a belső érzéstengeren végigvonul, mint ennek az érzéstengernek a kitisztulása, megnyilvánulása, testet öltése, iránnyá változása, irányt szerzése, célhoz juttatása. Mintha egy élőlény hasítaná a vizet, úgy fejlődik ki az érzés-gondolkodás a belső tudatóceánban, a belső világérzékelésben. Jó ebben a tudatóceánban szétterülni, kiterjedni, mint a Nap és a Hold ragyogása a vízen, fényt játszani az éggel, hullámozni, hullámainkkal egymásnak, társhullámainknak üzenni, játszani, érzéshullámainkat, mint belső örömtüzeket kigyújtani, és velük üzenni a messzeségeknek. A belső élőlények akkor élednek fel, ha ezt a kozmikus játékot megzavarja valami, ha égető szükség támad, ha valahol egy örvény születik, vagy egy tornádó csap le a tengerre. Ekkor mentőosztagok kell induljanak az élő tenger húsából, s ezzel megszületik a gondolkodás, amely nem más, mint gyors mentőakció, tűzoltás, segélyadás. A célirányos gondolkodás tehát egyben a természeti-kozmikus érzés-játék, érzékelés-fürdés, hátérbe kerülése is egyben. Az érzésgondolkodás még nem absztrakt, nem üres szavakban történik, benne a szavak még lángoló fáklyák, hatalmas érzés-tüzek hordozói, milliónyi jelentés-fényforrással tartanak eleven kapcsolatot, olyan gazdag kapcsolatot, amelyet nem lehet egyszerű mintákba préselni, könnyen átlátható formákká egyszerűsíteni, egymással csak egy-egy féle kapcsolatot tartó gondolatvéglényekké, gondolat-gilisztákká egyszerűsíteni. A természetes, érzelemgazdag gondolkodás fokozatos elidegenedésének az absztrakt, tárgyilagos gondolkodás után következő állomása a
160



számítógép gondolkodása, amelyben minden elem csak egy-egy kapcsolatot tart fenn előre-hátra. Ez a végletesen leredukált tárgyilagos gondolkodás az egydimenziós, lineáris gondolkodás. Az emberi agy idegsejtjei a szomszédos idegsejtek tízezreivel kapcsolódnak össze. Ahhoz, hogy a gondolat elnyerje emberi gazdagságát, ez a gazdag kapcsolódásrendszer elengedhetetlen. Az emberi agy huzalozása tehát, szinte az egydimenziós huzalozás ellentéte. Akkor tudja az ember a teljességet felfogni, ha belső világa is gazdag, forrásban lévő, élettel teli, kapcsolódásokkal csordultig feltöltött. Az érzések gondolkozása tehát még a szavakhoz kapcsolódó jelentés-őserdők világában zajlik, ezek a jelentés-őserdők alakultak át aztán jelentés-ligetekké, majd jelentés-tisztásokká, s most vannak úton a jelentés-pusztaságok és jelentés-sivatagok felé. A jelentés-őserdők világában a szavak jelentésmezeje is érzés-felhőkké összegeződött, egyfajta gazdag és erős hangulati erőtérként. A szavak tehát mai, lepusztult jelentésükhöz képest még többlet-jelentést hordoztak. A szavak a mai igavonó rabszolga-szerep, síneken közlekedő csille-szerep helyett az őserdőben járkáló, az erdő rezdüléseit figyelő, minden izmukat, idegüket megfeszítő szabad élőlények voltak, olyan élőlények, amelyek magukban hordozták egy magasabb világ többlet-jelentését, az őserdő egészének életvilágát összesítő többlet-jelentésben. Ez a többlet-jelentés az, amit ma jelképes látásmódként fogunk fel, s amely valójában a belső érzékelés egykori átfogóbb formájának együttélését fejezte ki a konkrét, egyedi érzékeléssel. Ebben az érzékelésben egyet alkotott a Rész és az Egész. A jelképes, fogalmi gondolkodás a világot emberi gazdagságában érzékelte, s ezért valóság–formáló, valóság-varázsoló szerepe révén a valóság emberi természetét bontakoztatta ki. Vizsgálatom egyik következménye, hogy az érzések valóságos, értelmes, vagyis tudatos gondolkodást jelentenek. Nem lehet elvitatni az érzésektől azt a szervezőerőt, ami lehetővé teszi az embernél az öntudatos, önellenőrző gondolkodás kifejlődését. Az öntudatos, önellenőrző gondolkodás tehát a tudatos gondolkodásból fejlődhet csak ki. Az önellenőrző, a mai emberiségre jellemző gondolkodás elődje tehát nem a teljes tudatnélküliség, hanem a teljes tudatosság, az a tudatosság, amelyet még nem ural, még nem dominál az önellenőrzés. Ez a tudatosság szinte rejtett tudatosság, hiszen önmagáról nem tud, vagy alig tud. Ez az öntudatlan tudatosság jellemzi a Világegyetem egész élettevékenységét, s éppúgy a növények és az állatok tudatvilágát. Ezzel a teljes, természeti tudatossággal helyezkedett szembe a mágikus kor bukása után az önellenőrző tudatosság. A mágikus korban az emberiség öntudata még nem jelentette az önellenőrzés teljes elhatalmasodását. A mágikus korban az öntudat fénye az öntudatlan természeti tudatosság megtáltosodásaként gyulladt ki, teljes összhangban az életakarattal, a mélytudattal. Az önellenőrző gondolkodás ma divatos formája az absztrakt, jelentésmezőitől nagyrészt elvonatkoztatott, leegyszerűsített, elsekélyesített, felszínes, sémákra támaszkodó gondolkodás. Az öntudatos gondolkodás elődje az érzésekben gondolkodás. Az érzésekben gondolkodás maga a színtiszta tudatos gondolkodás. Az a tudatos gondolkodás, amely ugyanakkor nem öntudatos, mert még nem érzi, hogy önmagát állandóan ellenőriznie kell, mert még nincs állandó bajban, fenyegetettségbe, még nem érzi, hogy természete szerint már nem képes önmagának megfelelni. Az önellenőrző gondolkodás kicsit olyan, mint a túlszervezett, bürokratikus állam, amelyben a társadalom minden egyes állampolgárának minden egyes lépéséről aktákat vezetnek, s ezeket az aktákat iktatják, s ezek az akták úgy szaporodnak, mint az akták. Keserű az élet ebben a bürok- vagy még inkább bürokratikus államban. Nincs sehol felszabadult, önálló cselekvés, s lassanként több lesz az akta-iktatásra fordított energia, mint a cselekvésé. A gondolkodás merőben gépiessé válik. A cselekvés elhal, megkeseredik, bürok-keserűvé válik. Így jutunk el a tudat önmeghasonlásának tragikus végkifejletéhez. Vekerdy Tamás ezt a világállapotot érzékelte és erre kereste a gyógyírt nagyhatású könyvében (Vekerdy Tamás: A színészi hatás eszközei – Zeami mester művei szerint. Budapest, Magvető Kiadó, 1974. 40-41. old.). Azt írja: korunk mechanikai-technikai civilizációja roppantul megköveteli a cortex (agykéreg), az (önálló) értelem tevékenységét, és gátolja a mélyebb (érzelmi) funkciókat. Olyannyira, hogy az megbontja az ember személyiségét. A teljes valóság cortex és subcortex (agyközpontok) együtt, érzelem és értelem együtt. Vekerdy idézi a történész Collingwood elemzését: „Az emberi közösségnek azért van szüksége a művészetre, mert nem ismeri saját lelkét, és ennek az ismeretnek hiányában saját magát ámítja éppen azon a ponton, ahol a tudatlanság maga a megsemmisülés. A művészet a közösség gyógyszere az értelem legszörnyűbb betegségére, a tudat romlottságára. Hadd tegyem hozzá, hogy erősen hatástalanított gyógyszere. Elemzésem szerint ugyanis a belső világérzékelés és az érzésekben megfogalmazódó gondolkozás az önellenőrző gondolkodás természeti alapja, az ember belső világának szíve-lelke. A művészet, mint művi tevékenység, sajnos a mai világban jobbára éppen a manipuláló erők kiszolgálója, és belső érzékelés helyett a belső érzékelés eltompítását, elfedését, művi helyettesítését szolgálja. Ezt fejezi ki párezer éves neve is: mű-vészet, művi termék, nem természetes úton alkotott produktum. Ami a ma általános emberi valóban meggyógyíthatná, az legmélyebb belső érzékelésen alapuló, és az élet összes szféráját átfogó merő, tiszta fényű értelem,
161



önkifejezés. A tudat romlottságára az egyetlen gyógyír a szív, a lélek és az értelem egységének felélesztése, erőik összekapcsolása, a természetes értelem kigyújtása.
A szellem gyújtóerői
A szellem a személyes élet korlátlan szabadsággal és természeti életerővel feltöltött létmódja. A hétköznapi élet a nyugati civilizáció dominálta földgömbön mára már annyira elembertelenedett, elszellemtelenedett, hogy saját életünk szellemi síkját legtöbbször alig sejtjük. Annál inkább tudnunk kell, hogy a szellem maga a zabolátlan létkiteljesedés, az átlényegülés és átélés elvének hordozója, a mindentudás, a kozmikus lények világával azonosulás, az egyéni sorsakarat érzékelője, szenvedélyes átélője, a kozmikus erő, amely egyéni létünk határait képes a természeti lét eszmeiségének érzékelőjévé tágítani, képes egyéni létünk falait felkapni és elragadni, a kozmikus sorsfolyamatba hajítani, életünk legmagasabb kiteljesedésének eszméjét tobzódó gazdagságban felfogni. A szellem legmélyebb természete, hogy kigyulladásra, életre, kibontakoztatásra vágyik, vagyis szabadon él gyújtóerőivel: korlátlanul valóra váltódó vágyaival, legmagasabb kiteljesedésre hajtó eszméivel, belső képességeivel, személyes erőivel. Gyújtóerőit a mágikus kort letaszító hatalmi korszak társadalma fokozta le. A gyújtóerők tehát úgy szabadíthatók fel, ha a szellem ledobja fékeit, a tabukat, a konvenciókat, mindent tudni akaró természeti erőként lép fel, természeti vadsággal, pattanásig feszülve, a legmagasabb célt látva és arra ugorva. Szellemünk képes felfogni, hogy mindannyian szellemi sorsközösségben, és így sorstestvériségben élünk. Ugyanannak a társadalmi és természeti közösségnek tagjaiként ugyanazokkal a végső problémákkal küzdünk. Azok az egyéni problémáink, amelyeknek nincs semmiféle társadalmi vagy természeti-kozmikus jelentősége, bármilyen égetőek is legyenek számunkra, életünk számára csak átmeneti jelentőségűek. Ha felismerjük szellem-testvériségünket, társadalmi sorsközösségünket nemzetünkkel és az emberiséggel, természeti-kozmikus sorsközösségünket az élővilággal és a szellemmel áthatott Világegyetemmel, akkor cselekvésünk társadalmi-természeti-kozmikus jelentőséget kap. Ez ad életünknek egyben forradalmi jelleget is, hiszen egyben arra is vágyni kezdünk, hogy sorstestvéreinket is felélesszük, márpedig ha felélednek, akkor mindannyian cselekedve felfokozott, beláthatatlan hatékonyságú lesz életünk. A rendkívüli hatékonyságú élet pedig az élet igazi, értelemszerű kiteljesedése, mert az élet maga a rendkívül kis hatásra rendkívüli áttétellel felerősített választ adni képes folyamat: az a folyamat, amely kiválaszt a környezeti ingerekből bizonyos ingerféleségeket, és ezekre rendkívüli érzékenységgel ad választ. Ha az élet rendkívüli áttétele nemcsak biológiai szinten, hanem az élet értelmi szintjén, a szellem szintjén is megvalósul, akkor a lét forradalmi rendeltetése teljesedik ki, és ekkor a lét minden ellenállás képes legyőzni és megvalósulni. A lét megvalósulásának titka tehát az emberi létben való forradalmasodás, egyéni és társas lét-kigyulladás. Életünk nem pusztán biológiai, hanem emberi kiteljesedése tehát kizárólag a szellem feléledése által lehetséges. Az öröm közösségi természete érdekes alapjelenség, amely mindmáig nem kapott kellő magyarázatot. Ez abban jelentkezik, hogy minden igazi, emberi örömünk bennünket az öröm megosztására sarkall. Ismerjük a történetet arról, hogy Archimédesz a vízbe mártott testek súlyának csökkenésének okát megfejtve olyan önfeledt állapotba került, hogy a fürdőkádból meztelenül egyenesen az utcára rohant, és azt kiabálta: Heuréka (magyarul: megvan! Megfejtettem!) az öröm kigyulladása az öröm tüzének elharapódzását igényli, s terjedésen intenzitása további növekedésével jár. Az élet legmámorítóbb örömei ezért alakulhatnak át örömünnepekké, s ezekben a feléledő belső világ fénye megsokszorozódik, átadódik, s ha elér egy kritikus értéket, tobzódó létünneplésbe csap át. A szellem gyújtóerői tehát egy értéken felüli fényerősségben ragyogva egy önmagát éltető, magától alakuló, magától mozgó erővé változnak. A szellem gyújtóerőinek ez az önmagára-találása a lét szellemiségének elvét fejezi ki: a szellem korlátlan megvalósulásra vágyik, s erre éppen saját maga által képes is. Ez az oka annak, hogy minden céltól és feladattól mentesen is létezik gondolkodás. Ez az átlényegülő, a Természet szellemiségét érzékelő és azt követő gondolkodás elmerül a Természet, a Kozmosz rezgéseiben, s a természeti értelemmel, a kozmikus értelemmel eggyé olvad, s a Világegyetem előrehajtó erőit érzékelve kap új életre, töltődik fel frissességgel, teremtő erővel. Ha az ember a Természet része, akkor nemcsak (biológiai) részként kell kiteljesednie, hanem (szellemi) egészként is. Nem merül ki az igazság megismerése azzal, hogy „ismerd meg önmagad”. Önmagad mélyén a Természet él. Az „ismerd meg önmagad” felszólítás az egyéniség Természetről leválasztása felé, a nyugati individualizmus felé tereli a gondolkodást. Az alanyi kiteljesedés mégsem feltétlenül kell kimerüljön a felszínes önzésben, az egyén és a Természet szembeállításán, a Természetet alárendelni szándékozásában. Az alanyi kiteljesedés ugyanis végső soron, teljes emberi
162



mélységében egyéni ösztönvilágunk és génvilágunk legmagasabb és legteljesebb életre váltása, a Természettől belénk táplált életakarat megvalósítása, belső képességeink legteljesebb kibontása. És mivel a Rész és az Egész a társadalmi erők által köztük támasztott ellentét kialakulásáig egymást kiegészítő, egymást segítő tényezők, ezért az alanyi kiteljesedés is természet szerint, a Természet legbensőbb, legtermészetesebb, legemberibb törvényeinek követésekor elvezet az Egész kiteljesedéséig. Az, hogy az egész a nyugati gondolkodás nem jutott túl az alanyi megismerés és életvezetés eszményétől a Természet emberi kiteljesítésének eszméjéig, az mutatja, hogy ez a nyugati civilizáció emberképe alapvetően természetellenes, hiszen ha nem lenne az, akkor szükségszerűen el kellett volna jusson az alanyi kiteljesedés és a természeti kiteljesedés szükségszerű összefüggéséig, és a természeti létkiteljesedés felismeréséig. Miben áll ez az egyénen túlnyúló, természeti létkiteljesedés? Mi az a tényező, amely bennünk él, és amely túlnyúlik egyéni adottságainkon, hajunk színén, testalkatunkon, arcberendezésünkön, és egyéni, személyes tulajdonságainkon? Természeti világmodellem szerint az ember belső világában az egyéni és a személyes furcsa elágazást mutat. Amíg kívülről, a társadalom és az egyén érintkezési felületéből, a tudatból kiindulva az egyéni a többiektől megkülönböztető jegyeket jelentheti, addig az emberi belső világban befelé haladva egyre égetőbb, egyre bensőségesebb, egyre személyesebb birodalmak tárulnak fel. Ezek az egyre személyesebb belső birodalmak az életvágy és az életerő egyetemes birodalmáig nyúlnak. A nyugati felfogás a személyes és az egyéni létkörök különállásában akarja meglelni az egyéni lét titkát, vagyis a Természetről való leválasztásában. Ez akkor lenne tárgyszerű, igaz, ha az emberi belső világ befelé haladva egyre szűkebb, egyre provinciálisabb, egyénibb érdekű lenne, azaz, ha az ember ismert mivolta, külvilággal érintkező felülete lenne a legnagyobb terjedelmű emberi birodalom, s ezalatt befelé szűkülne a belső világ, amíg elérné pontszerű központját. A nyugati felfogás tehát az emberi belső világot befelé szűkülő kúpként állítja elénk. A nyugati felfogás tehát az egyéni különállást csak a személyes létkörök elvesztése árán tudja elérni. Az általam kidolgozott belső világmodell azonban a felsorolt tények és érvek alapján azt bizonyítja, hogy ez a társadalmi felület, a belső-külső világ érintkezési felülete, a két óriás világ egymásba áthatolási keresztmetszete csak egy szűk metszete a külső és belső világnak. A belső világ befelé mélyül, gazdagodik, szélesedik, és alapja egy végtelenül széles világóceán, a belső világfolyamat, amely maga a kozmikus világerő. Ez a belső világfolyamat fejlesztette ki a belső világ magasabb emeleteit, a genetikus világot, majd a mélytudat és az éber öntudat világát. A külső világ ezen a belső világóceánon épülő sziget. Létünk tehát ennek a kozmikus természeti erőnek megnyilvánulása. Életünk értelme nemcsak egyéni létünk természeti sarjának kibontakoztatása, hanem ennek a belső értelemnek legmagasabb megfogalmazása, létünk többlete általi felíveltetése. Mindannyian adott körülmények közé vetett életelvek vagyunk. Ezek az életelvek konkrét létkörülményeink között bomlanak ki. Ahogy a vízesés, a fénysugár, s madárdal fizikai törvények megvalósulásai adott kezdeti- és határfeltételek között, úgy ragyog fel az élet természeti akarata létigazságként adott születési feltételeink között. Az élőlények azonban nem egy élettelen mögöttes elvrendszer megnyilvánulásai, ahogy azt a fizika látásmódja sugallja. Az élőlények belső elvei egy mindmáig feltáratlan élet- és tudatvilágból fakadnak. Ez az életés tudatvilág az emberiség legbensőbb természeti világa, természeti gondolkodásának, érzésvilágának kincstára. Ezt a természeti gondolat- és érzésvilágot az ember természetes, tehát a hatalom által befolyásolatlan, természetellenes társadalmi hatások által még torzítatlan erőinek működéséből lehet megismerni, felfedezni, átélni. De hol érhetjük tetten ezeket a természetes emberi erőket? Elsősorban:
- a gyermek- és kamaszkor önfeledt világ- és természetérzékelésében, - az emberiség hatalmi korszaka előtti korszakából, mágikus kor feltárásából, a mágikus kor bennünk további maradványaiból - a spontán természeti élményekben, a belső érzékelés titokzatos működésében, a szerelemben, a zenében, az életre szóló élményekben, az alkotást elindító sejtésekben, belső világérzékelésben, az ábrándozásban, a vágyak önmaguktól fejlődő, alakuló burjánzásában, az álmodozásban, a képzelet magától kifejlődő játékaiban, - a Természet, a Kozmosz érzékelésében, szellemi megközelítésében, átélésében, - a közösségi ünnepek felemelő élményében, az ünnep szellemiségének titkában.
A természetes emberi erők kibontakozása minden egyes ember személyes boldogságának, élete értelmének és emberi mivoltának kulcskérdése. És mivel a mai társadalom, a nyugati civilizáció ezen természetes emberi erők kibontakozását alárendeli az anyagi hatalom, a gazdasági érdek, az üzleti haszon minél gátlástalanabb érvényesülésének, ezért ma minden egyes ember személyes életének kulcskérdése a természetes és természetellenes életgyakorlatokkal kapcsolatos gyakorlati
163



állásfoglalás. A mai ember gondolkodásának és életvezetésének természeti kiindulópontja tehát az a döntés, hogy életét ráteszi-e saját természeti életének megvalósítására, vagy átáll a vele szemben ellenséges, a társadalmat hosszú távon emberellenes és természetellenes irányba nyomorító gazdasági erők szolgálatába. A természeti tökéletesség a lét egyéni határain túlnyúló, a természeti és a kozmikus lét végső teremtő forrásáig elérő élet felé irányul, a lét-teremtő világ előhívása felém hogy legemberibb érzésvilágainkkal gyújtsuk ki az Örökkévalóság fényeit, hogy lelkünk legnagyszerűbb, legizzóbb örömközpontjait életünk által vigyük örök életbe. A földi világ magja a világok világa, amelyik a földi emberek szívében születő érzésekből születik és újul meg. Minden reggel az élet teljes újrakezdése zajlik le bennünk. Az álom birodalmában csatangoló szellemünk újra kóstolgatni kezdi az élet földi, aznapi ízeit. Reggel egy kitisztult, vágyaihoz ismét közelebb került, a természet létszabadságban megfürdött lény ébredezik bennünk. A reggel köszönt bennünket: emberek! Itt az idő! A megvalósulás varázslatos ideje! Egy örömök váratlan özönével teljes nap köszöntött rád! Figyeljünk az ébredező lét sugallataira, ahogy mint egy ragadozó öröm-lény, elragad szédületébe, hogy az embernek kedve támad négykézláb körberohangálni a szobában, kiabálni, énekelni, táncolni. A ránk váró nap összes eseménye tőlünk, vágyainktól, akaratunktól függenek, ha igazán saját életünket akarjuk élni. Márpedig, amikor megszülettünk, életünknek ez volt a lényege, hogy önálló és boldog lények legyünk. Képzeljük el most, hogy napunk forgatókönyve a mi életünk része, és életünket a mi életvágyunk hajtja. És amikor kilépünk az utcára, a ragyogó napfénybe, kedvünk támad kalapunkat az égbe dobálni, bármi olyasmit művelni, ami váratlan belső késztetésre születik, nem pedig külső kényszerek hatására. Meg kell értenünk, hogy a belső indíttatások a külső világ többféle szerveződési síkjaira is merőlegesek. A fizika törvényrendszeréből, az energia-megmaradás törvényéből biztos, hogy nem vezethetők le belső indíttatásaink. Ha egy fizikusnak azt a feladatot adnánk, hogy próbálja megérteni, a fizika egyenleteiből levezetni reggeli kalap-hajigálásunkat a levegőbe, haja égnek állna. Szükség lenne egy kezdeti feltételre, és ha ez egy olyan állapot, amelyben az ujjongó vágy a kalapdobálásra még épp csak megszületett sejtjeink mélyén, de még nem tudatosult, akkor meg kéne állapítsa, hogy ezek a vágyak (és így az általuk feléledt mozgások, hajigálások) a fizika törvényeitől független törvényrendszer megvalósulásai. Valóban, a fizikai törvények kijelölnek egy gondolatkört, egy fogalomrendszert, amelyben a szervező tényező logikáját tartalmazó alapelvek nem tartalmazzák a reggeli ujjongás, mint mozgatóerő fogalmát. Nemcsak, hogy nem tartalmazzák, de ha igyekeznének ezt megfogni, megragadni, akkor sem sikerülne, mert ez az egész gondolkodás-rendszer alapelvtől független tényező, amelynek megragadása esetén kibillenne a fizikai létsík önmagából. A reggeli ujjongás a fizikai létsík felett, arra merőlegesen lebeg. De nemcsak a fizikai létsíkra merőleges a reggeli ujjongás elve. Az a felfogás, hogy az élet és az emberi lélek levezethető a gazdasági-társadalmi viszonyok ismeretéből, kizárja a személyes élet valódiságának fogalmát, és egy a valóban önálló kezdeményezés eszméjét is. Az ilyen materialista felfogás bizonyos értelemben nem cáfolható, hiszen kellően általános és bonyolult összefüggésekre mindig hivatkozhat: a társadalom viszonyai megfelelően gazdag összefüggésrendszert bármiféle magyarázat-pótlékhoz. Ez is olyan, mint egyeseknél a Biblia: minden helyzethez találnak olyan passzusokat, amiket az ember fejére olvashatnak, mindig találnak olyan szentenciát, amit önálló belátásunk helyettesítéseként próbálnak ránk tukmálni. Mégis, az emberben felébred a berzenkedés: valóban, van olyan tökkelütött materialista, aki a reggeli ujjongásra is társadalmi viszonyokkal próbálna érvelni? És ha igen, akkor tudnék-e olyan viselkedést produkálni, amitől egy materialista is elképedne, és bármiféle magyarázatot is ad a reggeli ujjongásra, újabb viselkedési indíttatásunk ezt a magyarázatot szemléletesen megcáfolná? El tudsz-e képeszteni, romba tudsz-e dönteni viselkedéseddel egy mégoly elszánt materialistát? Be tudod-e bizonyítani, hogy létezel? Mondd csak, igazán élsz? Vagy csak úgy nézel ki, mint aki él? Ha érezzük ezt az indíttatást, a vágyat, hogy bebizonyítsuk egy egysíkú látásmódú valakinek, hogy egy létezik egy másik létsík is, ami nem fából van, hanem életből, és nem kilóból, hanem vágyakból, és nem külsőből, hanem belsőből, akkor rájöhetünk, hogy ez egy egysíkúan gondolkodó, egydimenziós látótányérú lény számára pimaszság, mert az életvággyal telített ember képes kiugrani minden egysíkú harapófogóból, és rákoppintani felülről a síkfogót tartó orrára. A szellemi pimaszság tehát a szellem eredendő tulajdonsága, szemben azokkal a látás-tompító, „szellem-szem-rontó” kötőfékkel, „mézescukor”-nézetekkel, hogy a szellem alázatos kell legyen. A megregulázott, járomba kényszerített szellem már nem szellem. A reggeli ujjongás eszméje tehát merőleges „fizikai” és a materialista társadalmi létsíkok egymással párhuzamos, egyetértő csendéletére. A fizikait idézőjelbe kellett tennem, hiszen egyáltalán nem bizonyított, hogy a földi anyag élettelen (sőt, tanulmányaim sorában mutattam be a Világegyetemet átható életjelenségeket, márpedig a „fizikai” fogalma ezt a pedáns hivatalosságot és sterilitást árasztja magából.
164



Az életvágy lényegében egy örömteli élet vágya, egy élvezettől teljes, szabad és önálló élet vágya. Az adott élethelyzetben így viselkedhetünk a steril élettelenség eszmevilágát építő társadalmi erők sugallatainak megfelelően, vagy erre merőlegesen, saját belső életvágyunktól vezérelten. Az életvágy tehát magában hordozza az Élvezet Elvét, az élet rendeltetésének, a boldog és önálló élet kialakításának és érvényesítésének elvét. Ez a merőlegesség teljes azonosságot mutat Bauer Ervin, az élet elméleti biológia mindmáig legteljesebb válfaja megalapozójának életkritériumaival. Bauer Ervin meghatározása szerint az élő rendszerek minden körülmények között az adott fizikai és kémiai egyensúly beállta ellen cselekszenek, így tartva fenn a távolságot a halált jelentő egyensúlyi állapottól. Ez a szembeállás a biológiai rendszerek fizikai rendszerekre épüléséből adódik. Mivel a biológiai rendszerekre is érvényesek a fizikai törvények, ezért mozgásterületük a fizika törvényei által korlátozott. Ahhoz, hogy ez a korlátozás ne lehessen érdemi, lényegi, hogy ne szólhasson bele a mindennapi döntéseinkbe, a lényegi ügyekbe, a magánéleti problémákba, az élet súlypontját máshol kell elhelyeznünk. A fizikai létsíkon kívül – és nyilván hasonló igaz a biológiai, társadalmi és egyéb létsíkokkal kapcsolatban is. Ez az élet központi, vezérlő elvét mindezen egymásra épülő létsíkok fölé helyezi, de már maga a párhuzamos létsíkok megjelenése is feltételezi a fizikai létsíkra merőleges dimenziót, mert mindegyik létsík a merőleges létsíkban tud csak kiépülni. Ez a merőleges szerveződési elv az élet központi szervező elve, a szabad döntés egyetlen biztosítéka, életünk önálló alakulásának parancsoló elve. Ez a központi, magasba hajtó elv az Élvezet Elve. A vágy, hogy besugározzuk életünket és környezetünket a bennünk élő ragyogással, ebből a központi világelvből fakad. Ezért dobáljuk fel kalapunkat is az égbe, mert merőlegesen, az ég felé hajítjuk, ki a földi törvények kötöttségéből, ki a nyűgökből, a korlátok közül, ki a szabad égi keringésbe, a keringő, vijjogó, levegőégben forgolódó madarak közé. Hogy megkülönböztessük a Természet szellemiségétől feltöltött Élvezet Elvét az ellaposított, elsekélyesedett élvezettől, a szűklátókörű hedonizmustól, jelöljük meg teljes nevét: ez a teljességre hajtó, vad, korlátlan, végső alapokig hatoló megismerő és teremtőerő, a szellemi teljesség elemi erejének elve, a Mágikus Kiteljesedés elve. A mágikus az értelmező szótár szerint az esemény, amelynek lenyűgöző hatása alól nem lehet szabadulni. A Természet akaratát a mágikus kiteljesedésben, a megtáltosodásban érni tetten. A Természet képes volt az élet csodáját előhívni a látszó élettelenből, a tudat fényét kigyújtani a látszó tudattalanból. A természet akaratának érvényesülése saját megtáltosodásunk felé hajt bennünket. A Mágikus Kiteljesedés Elve látást ad számunkra, természetes életirányt jelöl ki életünk magasabbra hajtásában. A Mágikus Kiteljesedés Elvének érzékelése egy csapásra megszüntet minden nyűghöz kötöttséget, és életünket elragadja az átfogóbb, titokzatos élet-kiteljesülés magasai felé. Az élet kiteljesülésének elemi erejű vágya képes testünket pehelyként elragadni. Ez a természeti erő a csodálatos kiteljesedés varázslatos teremtőereje, az élet ünnepélyes, fényekkel, örömmel csordultig teljes kiárasztó ereje. Ha megjelenik, mint egy fényes égitest, elemi erejű életvággyal feltöltve, meglódul a táj, megtelik fénnyel, az űrt nyüzsgő benépesedés önti el. Ez az elv az élet kigyulladásának, a legteljesebb létmámor szerelmes életszenvedélyének elve. Ez a gyújtó erő szellemünk legmagasabb régióinak, hajmeresztő titokzatos belső tájainak beindítására, bevadulására hajt bennünket. Ez a gyújtó erő nem megszelídíthető, sohasem tehető háziállat-lelkületűvé, idomíthatóvá, bármi más cél rabszolgájává, bármi más cél rabszolgájává, tenyészetévé, kiszolgálójává, mégpedig azért, mert ez a gyújtóerő maga a lét, az élet és a szellem legmagasabb célja, ami fölé soha nem kerülhet más, csak alantasabb tényező. Ha ilyen szembefordulás mégis megtörténik, az a Természet elleni olyan merénylet, amit igazságvágyunk, a tényszerűség legelemibb fokának megtartásának vágya, a valóság valószerű megítélésének vágya sohasem fog helyben hagyni. Ez a vad, zabolátlan, szilaj szellemi erő a Világegyetem tengelye, központi lényege, mibenlétének legfőbb megnyilvánulása. Ez a szellemi erő semmiféle tabutól sem riad vissza, mert tudja, hogy gyújtó ereje a Természet egészét áthatja, és előle semmi sem menekülhet el holmiféle ködbe, ingoványba, tintahalként elhomályosítva a világot maga körül. Ki kell mondanunk, ez a gyújtó világerő szemben áll a nyugati civilizáció uralkodó szemléletmódjával, amely lapos fennsíkokra szabdalja a világot és ezeknek az egysíkú világ-lapoknak, világ-aktáknak igyekszik beszervezni lelkünket. A mágikus élet-kiteljesedés elve az alkotó élet felé hajt bennünket. Mindannyian alkotóknak születtünk, mert önálló és boldog életünk csak így lehetséges. Az alkotóképesség pedig azt jelenti, hogy önállóan részt veszünk életünk alakításában. De nem csak részt kell vennünk életünkben, hanem életünk egészének méltó kifutást kell adjunk. Él bennünk a vágy életünk egészének önálló alakítására. Akkor kerülünk közel életünk önálló, boldog életté alakításához, ha figyelemmel ajándékozzuk meg belső világunkat. Ez a figyelem belső világunk Napja, szemefénye, amitől elkezdenek feléledni sejtelmeink, eszméink, gyermekkori vágyaink, életünk valóságos alakításának vágyai. Érzékelésünk lassan kiélesedik, és képesekké válunk saját életakaratunk legmélyebb érzékelésére. Legmélyebb életakaratunk pedig a végtelen belső világfolyamaton ringó genetikus
165



tudatfolyam. Minél közelebb kerülünk saját belső erőinkhez, annál inkább megtapasztaljuk az élet csodálatos, bűvös vérkeringését, gyönyörűséggel borzongató, égető erejét. A Világegyetemet átjárja a kozmikus teremtőerő, és ez ugyanaz, mint a bennünk élő alkotóerő. Az alkotás mámorában ez a személyes és egyben kozmikus teremtőerő beszélni kezd:
„Az egész világ egy nagy Én! Ő mondja azt, hogy Én! Hallom, ahogy mondja, Én! Amikor azt mondom, hogy Én!
Peter Koestenbaum pedig ugyanezt fogalmazza meg: „Az alkotóképesség azt jelenti, hogy hámba fogjuk a mindenséget és kényszerítjük, hogy a mi szemünkön áramoljon át.” Az alkotóképesség gyakorlati felszabadításához egy csodálatos könyvet ajánlok. Julia Cameron: „A művész útja. Szellemi ösvény kreativitásunk eléréséhez” használható gyakorlati módszereket ír le, amelyek segítségével önállóan, tanfolyamszerűen gazdagíthatjuk mágikus alkotóerőnket. A legszűkebb valóság az önfenntartás elve – a szervezetek törekvése a létfenntartás nélkülözhetetlen fedezésére. A legtágabb valóság, az öröm elve – a szervezet a létfenntartás nélkülözhetetlen szükségletein túli erőfeszítést tesz. Az adott ingerre a létfenntartás megkívánta válasznál erősebb választ ad. Az öröm elve a biológiai önfenntartás létszintjén túli, aránytalan, szertelen válasz, a szervezet fényűzése, a személyiség inger-válaszban kifejeződő önállósága. Az öröm elvének alapja a létezés szabad kibontakozásának érvényre juttatása, a biológiai létfenntartás mögötti szellemi létakarat kinyilatkoztatása, a szellemi létakarat minden fizikai-biológiai törvénynél erősebb mivoltának kihangsúlyozása. Az öröm elve a szertelenséget állítja saját lételvének középpontjába. A szertelenség, a mértéktelenség, a gátlástalanság, a végtelenség bűvöletébe vonja a szellemet. Szerfelett modortalan, kimódolatlan, és módfelett szertelen vágyakat repít az égbe. Úgy is lehet szertelen a vágy, ha céljaiban szertelen, ha a cél nagy, szinte elérhetetlen, mitikus távolban lévő, vagy rejtett, láthatatlan. Az, hogy az öröm elve a végtelenségbe röpít, az élet mindennél valóságosabb valóságát bizonyítja. Az, hogy az élet minden valóságnál valóságosabb, a valóság élettel feltöltöttségét bizonyítja – hiszen ha a valóságot nem az élet tölti fel, akkor az élet gyenge volna. Ha az élet életteli mivoltához életünk árán is ragaszkodnánk, a valóság feléledne és kigyulladna. A valóság életünk révén juthat csak saját valóságossá válásához. A valóságot legvalóságosabb valóságunkkal, életünkkel kell valóságossá formálnunk. Erre hajt bennünket a minden valóságosnál valóságosabb valóság, életünk legbensőbb akarata. Ha a valóság fáj, ha a valóság harap, az élet harap benne. Az élet harap, amely egy méltóbb valóság testében akar kinyújtózni. Az az élet harap, amely a mi testünkben fészkelve akar kinyújtózni, amely a mi életünket akarja valóságossá tenni azzal, hogy bennünket valósító lénnyé akar tenni, valóság-megvalósító lénnyé, élet-megvalósító lénnyé. Életünk csak akkor lehet valóságos, ha a valóságra irányul, ha a valóságot valóságos módon teszi élettel telibbé, a mi életünkkel telítettebbé. Életünk valóságossá tétele életünk szellemmel feltöltése, egy magasabb létszint törvényeivel áthasonulása, céllal, értelemmel, jelentéssel feltöltése. Ha a szűkített látókörű racionális cselekvés az adott feltételek közti, adott külső szempontok szerinti cselekvést jelenti, akkor az irracionális a belső ösztönzés mérlegelés nélküli, közvetlen, gátlás nélküli kitörése, kielégítése. Az adott létsík összefüggésrendszerét racionálisnak tekintve az Élvezet Törvénye erre merőlegesen vezet el magasabb létsíkok felé. Az Élvezet Törvényének hajtóereje, mint fizikai-kémiaibiológiai létsíkokra merőleges hajtóerő, e létsíkok létrehozója, kifejlesztője és fenntartója, sőt a világfejlődés elvének hordozója maga a Világegyetem, a Természet központi vezérlőelvének tekinthető. Az Élvezet Elve tehát a Kozmosz Életfájának törzse, amelynek egy-egy levele, mellékága a fizikai, kémiai, biológiai létsík. Ahogy a fa léte nem egyes ágaitól függ, úgy a Világfa léte sem a fizikai létsík függvénye. A Világfa életadó nedve, a bűvös hajtóerő az, amely bennünk is élni akar- és csak így kapcsolódhatunk a Kozmosz Életelvéhez, az Élvezet Elvéhez, a Megtáltosodás Elvéhez. A Mágikus Kiteljesedés Elve önálló, a többi létsík törvényeitől lényegében független elv. Ezért kiteljesedését a fizikai-biológiai törvények nem gátolhatják meg. A lelki létsík, az érzések világának önállósága azt is jelenti, hogy a lelki tényezőkön kívül az égvilágon semmi sem akadályozhatja meg lelki vágyaink, érzéseink kiteljesedését, valóra váltását. A világ, a valóság lelki sorsa tehát a világ lelki tényezőin, érzéseinken múlik. A világ lelki építése, a világ lelki állapota, érzés-univerzumának minőségi összetétele helyzetjelentés a világ lényegének állapotáról. Mindannyiunk közös és legszemélyesebb ügye, hogyan alakítjuk életünkkel érzésvilágainkat, hogyan szabadítjuk fel leghatékonyabban élni vágyó érzésvilágainkat. Ha érzésvilágaink élnek, a valóság is valódivá, jelentés
166



és jelentőséget, személyes kiteljesedést hordozóvá, igazivá, istenigazából valóvá válik. A megtáltosodás titokzatos folyamata a magasabb létszint törvényeit hordozza, és mivel az Élvezet Elve szüli a létsíkokat, ezért a megtáltosodás folyamatának tanulmányozásával a létsíkok előtti világ természetét tanulmányozhatjuk. Induljunk ki ismét az elemi ingerből. A szervezetet egy elemi inger éri. Ennek hatására a szervezet mozgósítja belső energiáit, és saját belső szerveződésének legmélyéből többlet-életenergiát szabadít fel, amellyel rakétaszerűen lövi ki ingerválaszát. Ha a szervezet átveszi az irányítást, ha saját belső, természeti törvényeinek akar élni, akkor szabályozott hétköznapi mesterséges tevékenység helyett a természeti élettevékenység, az élvezetes tevékenység veszi át a terepet. Az élvezetes tevékenység önmagában való gyönyörködése pedig saját formáló törvényeinek érzékelését állítja a figyelem, a tevékenység középpontjába. Az élvezetes tevékenység tehát nem egy merev külső szándékkal formálódik, nem egy előre elhatározott, z események lefolyásától független, azok alakulásával szemben érzéketlen tényezőnek alávetve alakul, hanem közvetlen kölcsönhatásban, oda-visszajelzésben áll saját formáló tényezőjével. Ez a közvetlen, kölcsönösen inspirált, folyamatosan ihletett tevékenység éppen ezáltal a figyelemgazdag, érzésgazdag, teremtő természete, belső törvényeinek érvényre jutása miatt élvezetes. Az élvezetes tevékenység tehát eleve varázslatos, önmagának forrásával személyes kapcsolatot fenntartó, saját alakítását nevető varázsfolyam. Saját formáló tényezőinek érzékelése viszont formálódásának törvényeit, vagyis zeneiségét emeli ki. Az élvezetes tevékenység ezért mindig zenei, robbanó-ritmikus tevékenység, mint az ének, a tánc, a játék, a szerelmi játékok. A zene varázshatalma pedig akkor ragad el bennünket igazán, ha áttör belőle egy mélyebb akarat, ha egy magasabb világ törvényeibe avat be bennünket, ha megeleveníti egy magasabb létsík fennsíkját bennünk. Guyau a művészi élvezetről így beszél: „Képzeljük el, mit érez a madár, mikor szárnyait kibontja és mint a nyíl hasítja a levegőt, emlékezzünk vissza, mit éreztünk vágtában rohanó lovunk hátán, vagy ha vitorláson repültünk a habokon, vagy egy keringő mámorában; mindezek a rohanások bennünk a mértéktelen vágyakozás, a buja és bolond élet eszméjét keltik, az egyéni lét megvetését, azt a kényszert, hogy gátlás nélkül rohanjunk tova és elvesszünk a mindenségben.” A zene öntörvényű magasba ívelése elragad bennünket a mindennapok sokszor kényszerű összefüggéseiből egy olyan világba, ahol minden esemény összecseng, mindennek jelentése és jelentősége van. A zene akkor válik igazán elragadóvá, ha egy teljesebb világ törvényeibe ragad el bennünket, és akkor válik lenyűgözővé, ha ebben a világban megtapasztaljuk a magasabb világ törvényeit, és átéljük, hogy ezek a törvények a legmagasabb bűvölet, bűvös élet csodálatos akaratát hordozzák. A lenyűgöző, elragadó zenében ezek a bűvös erők kezdenek beszélni, szólni hozzánk, hogy tudassák velünk az élet legmélyebb akaratát. Hogy megérthessük, miféle jelenség idézi elő a zeneiség spontán áttörését egy magasabb létsíkra, az egy szemléltető hasonlattal érzékeltethető. Az inger, mint egy meteor jelenik meg a belső érzésóceán egén, s ez a belső érzésóceán hatalmas hullámokat kezd verni. Ez a hullámverés, ritmikus, újra és újra kezdődő. Egyfajta hipnózisgyakorlatra emlékeztető felerősödés és lehalkulás, zeneiség jellemzi. De mi kelti ezt a hullámot? Mi a zeneiség forrása? Az érzésóceán mélyén élő, eleven Ősélet testetöltése, önmagát életre táncolása. Ez a tánc a hullámverés többé-kevésbé szabályos ritmusához képest olyan változatosságot jelent, mint az örömében fickándozó bálna keltette hullámok a szél által támasztott hullámok periodikus ismétlődéséhez képest. A zeneiség egyöntetű folyásához képest ez a többlet-változatosság e tenger szintjén egyfajta diszharmóniaként jelentkezik, amely nem vezethető le magából a zeneiségből. Mosonyi Dezső: a zene lélektana új utakon – című rendkívüli könyvében megvizsgálja, hogyan jelentkeznek az örömszerző mozgások az egyén életében. Ősi, a szerves világ lényében lakozó vágy, kényszer hajtja az egyedeket és csoportokat, hogy bizonyos mozgásokat, motorikus funkciókat végezzenek enélkül, hogy életfenntartásuk látható és közvetlen célját szem előtt tartanák. Kezdetben a játék rendezetlen, gátlásnélküli mozgás: bizonyítja ezt a gyermek víg bolondozása, arcfintora, végtagjaik dobálása. Kisgyermekkorban a rendezetlen, gátlásnélküli mozgás az örömszerző. A gyermekek a céltalan lármában, kiabálásban, ujjongásban nagy örömet lelnek. A motorikus és hangbeli kitörés ilyen mértéktelen fokozásában az öröm a legtisztább formájában nyilatkozik meg. Felnőtteknél szenvedélyes táncok szükségesek ahhoz, hogy az ösztön feszültségét addig a kritikus erősségig fokozzák, amelyben az újabb és újabb ingerek hatása alatt az élvezet extázissá, vagyis öntörvényűvé fokozódhat: ilyenkor a mozdulatok elvesztik táncszerű szabályosságukat és hisztérikus rohamokhoz hasonlókká válnak. Mosonyi Dezső a ritmikus örömnek két, látszólag ellentmondó összetevőjére hívja fel a figyelmet. Az egyik a nyomaték, amely mint egyszeri jelenség, erejét és örömtartalmát az ösztönnek az extázis, a gátlástalan kitörés felé való rohamából nyeri, és ettől az extázistól, ettől az orgazmustól csak mennyiségben különbözik. A másik összetevő pedig ennek az egyszeri hangsúlynak az ismétlődése, s ez örömhatásában bonyolultabb jelenség. Az ismétlés ugyanis mint a feszültség könnyebb, motorikus levezetése begyakorolt
167



pályákon, a felismerés örömével magában véve örömet okoz, de mivel a gátlás kisebb, a kitörés hevességét és ezzel az extatikus örömkitörést is csökkenti. A ritmusban az ösztön vad, irracionális átütő ereje megszelídül, és a feszültség egyszeri robbanása pulzáló, lüktető örömmé alakul át. Ahogy a viharos kitörésre törő vízgőzt a mozdony kazánja megfékezi és azt az egyenletes gördülés hajtóerővé teszi, úgy lesz az egyszeri, minden gátlást megvető mértéktelenség a zeneiségben az ismétlés, a mérték és a rend elvévé. A kitörő nevetés, amelyet a tréfa előidéz, a legtisztább formájában mutatja az öröm kirobbanó, gátlást áttörő lefutását. Az örömkitörésben a gátlástalan irracionalitás legyőzi a zsugori racionalitást, éppen ennek köszönheti robbanásos lefutását. Érdekes megvizsgálni a zeneiség természeti kifejlődésének törvényszerűségét nemcsak a gyermekeknél, hanem a nyugati civilizáció minden emberi tevékenységét művi, mesterséges szempontoknak alárendelő külsődlegességét még nem követő úgynevezett primitív népeknél. A közösségi ünnepeken a primitív népek táncosai az ütemet csak addig tartják be szigorúan, amíg a társadalmi gátlás működik. Ha a tánc szenvedélyessé fokozódik, egészen az extázisig, a kitörésig ami majdhogynem szabály ezeken az ünnepeken -, az egyenlő időmérték megkötöttsége megszűnik és csak szabálytalan csúcspontok jelzik már a ritmust: megjelenik az örömében fickándozó élő vágy, s játékos csapkodása, ugrándozása a zeneiséget átsodorja egy külső szabályosság nélküli belső nyelven beszélő érzésvilágba, egy zenei fennsíkba, amely kitör a zenei tengerszintből, azt üti, diszharmóniájának belső erejével kimagaslik és fenntartja magát a hullámtarajok sátraiban. De nemcsak a zenei fejlődés kezdetén szórja szét a rendet az ősi, az ösztönszerű erő áttörése, hanem még a nyugati zenei felfogás olyan művében is elsodorja a szenvedély magasba hajtott rohama az ütemet, mint Beethoven IX. szimfóniája. A szimfónia utolsó tételében hatalmas felkiáltás után a hangtömegek olyan tempósan rohannak, hogy érzésünk csak a ritmus csúcspontjait érinti, az ütemet nem érzékeli. Kérdésem ezek után a következő: ha a természetes örömkitörés zabolátlan, kitér a ritmusból, akkor honnan erednek a gátlás nélküli kitörésre vágyódó ösztöneink? Ha a külvilágból erednek, akkor annak ritmikus természetét követnék. Ha a külvilágból erednének, akkor eleve két tényező egyensúlya által megformáltak lennének, végeredmény lennének, és ezek hatása ránk csakis külsődleges lehetne. A természetes örömkitörés eredete tehát a valami világa előtti korszak létének valódiságát bizonyítja, minden más valóságnál erősebb mivoltát. A természetes örömkitörés puszta léte tehát a valami előtti világ élettel és élvezettel feltöltöttségének vakító bizonyítéka. Az Élvezet Elvének érvényesülése tehát elvisz a téridő előtti világ, az Ősélet birodalmának megismeréséhez, a valami előtti világ átélésének lehetőségéhez! A Mindenség Mindensége bár rejtett, láthatatlan, de végtelen, és érzésekkel csordultig feltöltött, mint cél nagy, mitikus, szinte elérhetetlen, és éppen ezért módfelett szertelen jóérzéssel jár, ha bennünk hatni kezd.
Lehetséges-e az öntudat?
Gondolkodásunk, eszmélésünk mint sistergő, bűvös folyam ködlik elő a távoli és mégis bennünk élő ősforrásból. Ez az ősforrás szüli a világ egészét, a világ és a valóság természetét, ez az ősforrás veti föl azokat a fellegeket, amelyek mindegyike más természetű, amelyek mindegyike csak akkor alkothat magáról helytálló tudati képet, ha megérti különbségeit és azonosságait a többi világgal, s hogy milyen módon, milyen erők formálták fejlődését, miért kellett épp az adott pályára kerülnie, és hogyan, mi által kerülhet arra a pályára, amelyre kerülnie kellett volna. Más szóval: az emberiség éppúgy, mint bármely egyén, akkor választhat tudatosan élete felől, ha megérti tudatának súlyát, természetének mibenlétét, valódi összefüggéseit. Igen ám, de ha a gondolkodás a mélytudat elő-gondolkodásáig, a képi gondolkodásig, az előérzékelésig nyúlik vissza, vagyis a tudat számára csak nem-tudatosan elért, csak közel tudattalanul érzékelt folyamatokig, akkor a tudat nem alkothat önmagáról helytálló, kizárólag tudati képet! Ha az öntudat illékony, mélytudati folyamaton alapszik, akkor az öntudat csak a mélytudat tudatossá válásával lehetséges, vagyis a nem-tudatos tudatosságával válhat csak lehetségessé! Ahogyan a belső világ a legbelsőbb szervező tényezők tevékenysége által, és az ebből a kozmikus folyamatból szőttes színes mintázatai előtűnnek, és még mint egy illékony elő-valóság, beleáramlanak a végrehajtó hatalom birodalmába, a felvilági tudat mezejére besüvöltő túlvilági szélként, a tudat először csak a körvonalakat igyekszik felfogni, a történések körvonalait megrajzolni. Ha erre képes, akkor tudatnak nevezhető. Ennél egy dimenzióval több tevékenységet igényel magának a beáramlásnak a figyelembevétele. Maga a kép-létrehozás, a képalkotás is egy mélytudati szervezőtevékenység eredménye, és csakis a folyamatos visszajelzésen, a döntés és a kivitelezés eredményéről alkotott képpel, az eddig formált képekkel való összevetésben alapozható meg. De ha az öntudat
168



létrehozásában a kép előtti, a képet létrehozó folyamatokat kell érzékelni, s ha ezek ráadásul illékonyak, s minél jobban akarjuk őket érintetlen tevékenységükben érzékelni, annál inkább más arcot mutatnak, annál kevésbé maradnak érintetlen természetűek, és ha a kép előtti folyamatokat nem vagyunk képesek összevetni egymással, hiszen mindegyik elillan dolgavégeztével, a kép előállításával, akkor az öntudat nem alapozható meg úgy, mint a tudat. Amíg a tudat képes átfogó összevetésekkel tájékozódni saját múltja felől, az öntudat múltja csakis a tudaton át vezet. Ha egyszer megszakad a tudati út, az öntudat elveszti teljes múltját, és mindent elölről kell kezdenie, sőt saját természetén túl egész múltját is rekonstruálni kell. Az öntudat helyzete így alapvetően különbözik a tudatétól. Amíg a tudat folyamatosan támaszkodni tud a szervezet, a cselekvés eredményére, visszajelzéseire, és az eddigi tudati működésekkel is képes folyamatosan összevetni az újonnan képződött tudati képet, tehát két időben a kezdetekig nyúló síkon képes tájékozódni, addig az öntudat, gondolkodásunk természetének érzékelése nem folyamatos, csak nagy ritkán eszmélkedünk efelől. Ráadásul ezek az eszmélések mint furcsa képzetek hamar el is illannak, s többnyire nagyrészt elfelejtődik a nyomuk is, mire ismét jelentkezik a következő erős élmény. Mivel az öntudat a tudat-előttes előgondolkodásokon alapszik, ezért nem is képződik róla határozott fogalmi, megtartható, hiteles kép, s így tudat is csak élményének szagát, az öntudat működésének élményét képes megőrizni, ami csak az öntudat természetének nyomait őrzi. Ráadásul a gondolkodás természetének figyelemmel kísérése többlet-figyelmet is igényel és beható, alapos elmélyülést. Mindezek eredményeképp az öntudat sokkal ingatagabb alapozású, mint tudatunk. A tudat magából kilépve a szervezet visszajelzéseire támaszkodhat, és az általa létrehozott fogalmi világ is rendelkezésére áll. Ez a tudati megalapozás így két bukfenc végrehajtását is jelenti. És mivel az eredmény függ attól, hogyan és merre hajtjuk végre a bukfencet, sőt attól is, közben mire gondolunk, mire figyelünk, tulajdonképpen végtelen számú eredményt kaphatunk ezektől a belső tudati hozzáállástól függően. Ezek a belső tudati hozzáállások nagyrészt megint nem tudatosak, így le nem ellenőrzöttek, és jóval hatékonyabbak. Aszerint, hogy ezek mennyire igazak, mennyire életteliek, mennyire visznek saját életünk felé vagy mennyire távolítanak el tőle, a lehetséges tudatfolyamatok minden pontban végtelenszer elágaznak. Minél több segédre hagyatkozik a tudat, annál erősebb az elágazási tendencia, ami aztán tovább erősödik, erősíti magát. Itt lép be a társadalmi egyeztetés, a társadalmi megítélés, a hozzáállások hagyományozása, befolyásolása, módosítása. Így jön létre végül egy olyan valóságkép, amely többé-kevésbé egyértelmű, de nem feltétlen igaz. És ha a tudat önmegalapozási folyamata ennyire kényes, sokrétű, mennyivel kényesebb az öntudaté? És ha öntudatunk nem eleven, nem ismert, vagy egyenesen hamis, merev torzkép, akkor hogyan támaszkodhatunk rá életünk alakításában? Az érintetlenség előny egy sötét, alantas korszakban. Az általános művelődés kiterjedésével a félrevezetés is fokozottabb lehetőséget kapott. A félrevezetés fokozódása újfent megnöveli a tudat szerepét, jelentőségét, hiszen nehéz úgy kikecmeregni a csávából, hogy az ember azt sem tudja, miféle csávába került. És fordítva: csak a félrevezetés egyre teljesebbé tétele, a tudat egyre fokozódó tudat-lanítása, önmagával való elfeledkezése, önmagával eltemettetése biztosíthatja a félrevezetés fennmaradását. Érdekes, de tény, hogy az emberiség, amelyet éppen tudatossága tett valaha emberré, a tudatosság hajnalán még a Természet olyan részének érezte magát, amely képes kölcsönhatásba lépni a Természettel vágyainak elérésére („Magic” címszó, Dictionary of Philosophy and Psychology, McMillan, New York, 1902). Az ember akkor még úgy érezte, hogy éppen tudatossága révén adatik meg számára ez a kölcsönhatás, mert az ember tudata által forr még erősebben össze a Természettel. Ez a mély összeforrottság egy kozmikus hatalomba avatja be az embert, amely az ember rendelkezésére áll. Hol vagyunk ma ettől a „barbár” felfogástól? Úgy tűnik, a tudatosság évezredei a tudatosság vesszőfutását jelentették. Amíg kezdetben a tudat kozmikus hatalomként működött bennünk, később egyfajta valóság építésének szolgájául szegődött, míg mára csak egy jobb híján megtűrt, lényegtelen mellékjelenséggé fokozódott le a világvallássá terjeszkedő materializmusban. Mi következik ebből? A tudatosság hajnalán az emberi tudat még érintetlen, még saját természetétől átitatott kellett legyen, hiszen nem egy hatalmi törekvés sikerének biztosítására ötlötték ki irodák mélyén. Sőt, a tudat keletkezésekor a legmámorítóbb maga a tudat születésével születő öntudat káprázatos hordozóereje lehetett, hiszen akkor ezek a tudat-teremtő mélytudati erők erejük teljében működve a világélmény központját alkották. Ha a tudat valamikor kozmikus hatókörű volt, és mára ezt a képességét láthatólag elvesztette, ez arra utal, hogy a tudat titkossá vált, önmaga számára titkossá, s legfőbb titka önmaga előtt épp kozmikus hatalma. Ha tudatot sikerül társadalmi hipnózissal önmagával eltemettetni, attól még a tudati erők csak láthatatlanná, láthatatlan hadsereg egyenruhájába öltöztetetté válnak. Teremtő erejük – ha ez a tudat alaptermészete – továbbra is működik, csak épp ezen erő irányítását vették ki a tudat kezéből. Talán épp ez a tudati teremtő erő az,
169



amely ma- tudattalanul – részt vesz a valóság formálásában és deformálásában. Mi mással lenne magyarázható, hogy ma életünk alakításához a társadalom olyan végső mozgatórugókat javasol, mint az anyagi meggazdagodás (ami a tudaton kívüliséget abszolutizálja), vagyis a tudat szolgává tételét tartja egyedül természetesnek – azt, amit a természetes ember, az emberré váló ember egyedül tarthatott volna természetellenesnek? Tudatunk egy szellemi jármű, tetszésünk szerint rendelkezésünkre álló rakéta, amely üzemanyagát belső világukból kapja, s minél mélyebbre merülünk belső világunkba, annál elevenebben izzó erők töltik fel ezt a kozmikus rakétát. Életünkkel töltjük föl ezt az űrhajót, ami saját, a természet által elrendelt életünk felfedezésére kellene röpítsen minket, legnagyszerűbb képességeink teljébe, egyéni adottságaink kibontakoztatására, életünk felfedezésére. Ez kellene legyen a végső hajtómotor. Saját életünk mint egy szentség álljon előttünk, amelynek természeti célja és rendeltetése csakis a mi kezünkben kell, hogy legyen. Tény, hogy az ilyen életvezetés nem könnyű feladat, különösen egy olyan tudattal, amelybe millió félrevezető szempontot, információt, hozzáállást ültetett be a társadalom. Mindenesetre a tény, hogy a gondolkodás belső intuíciókon alapszik, kiveszi a kizárólagos irányítás fennhatóságának jogát a manipulált tudat kezéből, s a belső érzékelés ismét levegőhöz juttat. Az információ korszakának betörésével egyre újabb próbálkozások történnek a tudományos tudat-elmélet kidolgozására. Folyik a vita arról, létrehozható-e mesterséges értelem. Nyilvánvaló, hogy ha igen, akkor mesterséges ember, gólem is építhető, és a materializmus ipara termelői teljesítményével elsöpörhető az erkölcsi viselkedés olyan alapjait, mint az emberi élet megismételhetetlensége, szentsége, a tetteinkért vállalandó felelősség; a „ne ölj!” felszólítás puszta pénzügyi kérdéssé válik, az adott személy mesterséges előállításának költségévé. Ha a tudat véges, akkor a tudat reprodukálása cégül is puszta technikai kérdés. Az általam kifejtett filozófiai elgondolások szerint azonban cselekvéseink alapja egy elvileg végtelen teremtő erő. Bár minden egyes megvalósult állapotunk véges, ez a végesség egyben végtelenül finom választást jelent a végtelenül közeli állapotjelzők közül. Az anyag maga is tudatos annyiban, hogy képes elveket követni, mint például a legkisebb hatás elvét, a Végtelen Gazdagság Elvét. Az élő rendszerek annyiban tudatosabbak az élettelen anyagi rendszereknél, amennyiben ezekhez képest több elvet képesek követni. Ez a szemlélet a gólemépítés technikai nehézségeit is képes konkretizálni. Bár úgy tűnhet, hogy ha az anyag lappangó életet rejt, és a tudatosság egy bizonyos szintjét hordozza, akkor ez éppenséggel megkönnyíti a gólemépítést, hiszen elég lehet egy bizonyos kritikus bonyolultságú, kifinomultságú robot létrehozása, amelyben ezek a lappangó tudatos tényezők már ki tudnak fejeződni, s ezáltal a technikai konstrukció képes lehet önállósodni, életre kelni. Ehhez az önállósodáshoz azonban önálló információforrás kell. A materializmus azonban tagadja, hogy egy rendszeren belül lehetséges lenne önálló információforrás, ezt elvitatja még az olyan kifinomult „anyagi rendszertől” is, mint az ember, és az ember viselkedését kizárólag külső információforrásból tartja levezethetőnek. (lásd. Pl. Atkins: Teremtés – című könyvét). Ellenben, ha a gólemben nem lehetséges belső, önálló információforrás, akkor végeredményben csak azt képes produkálni, amit építői beleépítettek. A gólem csak az emberléptékű, makroszkopikus információ-mintákat képes felhasználni, s ezek, mint elnagyolt információk jutnak le a lappangó tudattal rendelkező elemi részecskék mikroszkopikus szintjére. Ahhoz, hogy egy gép érezzen, elemeinek képesnek kell lennie spontán jelminta-létrehozásra, ezek megkülönböztetésére a külső jelmintáktól, s a belső jelminták összehasonlítására. A gólem-építés nehézségei a tökéletes diktatórikus társadalom nehézségeire emlékeztetnek. Ha a társadalom diktatórikus, akkor kiöli a spontán, önálló információszervező folyamatokat, a mikroszkopikus életjelenségeket, megmerevedik és elhal. Ez az elhalás a diktatúra szabályozásával gyorsítható vagy lassítható, de hosszú távon szükségszerűen fellép. A gólem-társadalom építése így fordított a gólem-építéshez képest, mert itt eleven élő alkotórészekre telepszik rá az élettelenség.
Gépi intelligencia és űrutazás
Louis K. Scheffer tudományos szakcikkében, amely az angol Királyi Csillagászati Társaság folyóiratában jelent meg nemrég, az űrutazás elektronikus válfajának lehetőségét veti fel. El lehet-e küldeni az embert egy másik csillagra, mint e-mailt, számítógépek közti elektronikus posta „leveleként”? Ha igen, ez az űrutazási mód minden bizonnyal jóval olcsóbb és gyorsabb lehetne, mint a robosztus űrhajók általi – tehát érdemes ezt a lehetőséget megvizsgálni. Tavaly jelent meg Banettnek és munkatársainak a teleportáció (testátvitel) kvantummechanikai módjáról írt tudományos elemzése. Ebben számításokkal bizonyítják, hogy egymással összefüggésben lévő elemi részecskék egy előre elrendezett rendszerét teleportálni lehet!
170



Eddig ennek az volt a fő akadálya, hogy ha egy rendszert át akarunk sugározni egy másik helyre, ehhez meg kell ismernünk melyik rendszerről van szó, azaz meg kell mérnünk a rendszer jellemzőit. Márpedig a kvantummechanikai mérés megváltoztatja a mérendő rendszer fizikai tulajdonságait, a részecskék sebességét, tartózkodási helyét, stb. a Heisenberg-féle határozatlansági összefüggésnek megfelelően. Azonban az iker-részecskék helyhez nem kötött kölcsönhatása miatt elég egy ikerrendszer megmérésével megszerezni a rendszer információját. Ezt az információt aztán átvihetjük (mondjuk elektronikus úton) egy távoli helyre, s ott az információ alapján a rendszer újra felépíthető anélkül, hogy az eredeti rendszer ennek során megváltozna. Az elektronikus űrutazáshoz persze szükséges, hogy az ember és tudata véges számú jellemzővel legyen leírható – végtelen információ átvitele végtelen időbe telik. Azonban már Hofstadter és Dennett (The Mind’s I, Bantam Books, 1981) felvetette, hogy az ember olyan összetett tulajdonságai, mint az intelligencia vagy a tudatosság, megjeleníthető egy digitális számítógépen futó program segítségével. Ha az emberi test kb. 1027 számú atomjának mindegyike tartalmaz információt, akkor ez a hatalmas szám már kezelhetetlen, túl bonyolult feladatot jelentene. Itt jön kapóra Scheffernek az idegrendszer-kutatással kapcsolatos legújabb tétele. Az emberi viselkedést ugyanis, akárcsak az állatit, az idegrendszer vezérli. Pár ezer idegsejtből álló idegrendszerű kis állatok viselkedését pedig pontosan meg lehet határozni idegrendszerük állapotának ismeretében – állítják olyan biológusok, mint Ackerman, Hall vagy Nicholls, Martin és Wallace új könyveikben. Kísérleti körülmények között részletesen mérték szerencsétlen alanyaik idegrendszerének sejtjeit, és állítólag egyértelmű kapcsolatot találtak az idegi ingerületi térképek és a kiváltott viselkedés között. Mivel pedig az emberi idegrendszer a „magasabbrendű” állatok idegsejtjei majdnem azonos módon működnek, mint ezeké a kis idegrendszerű állatokéi, feltehető, hogy az emberi viselkedés is egyértelmű következménye az idegsejtek ingerületi állapotainak. Mivel az emberi agy idegsejtjeinek száma – bár csillagászati szám, kb. negyvenmilliárd – véges, ezért a viselkedés előrejelzése pusztán számítástechnikai feladat, ha már ismerjük az agy idegingerületi térképét. Kövessük most tovább Scheffert érvelésében! Scheffert felteszi, hogy bizonyos esetekben lehetséges olyan program létrehozása, amely képviseli a tudatműködéseket, de jóval egyszerűbb, mint a viselkedést szabályozó neuronok, idegsejtek együttesének rendkívül összetett szimulálása, számítógépi leírása. A bonyolultság számszerű jellemzéséhez meg kell vizsgálni, mennyi információt hordozhat egy idegsejt és egy szinapszis. Az agyban lévő idegsejt tíz- és százezernyi szinapszissal kapcsolódik a szomszédos idegsejtekhez. Az idegsejt ingerületi állapota függ a szomszédos idegsejtek ingerületi állapotától. A környező idegsejtek tüzelése, kisülése idegi ingerület-átvivőket, neurotranszmittereket szabadít fel a szinapszisokban. Az ideg ingerületeket átvivő anyagok az ún. vezikulák, amelyek kiömlenek a sejthártyán keresztül, és elérik az idegsejt felfogó csatlakozóit, receptor-helyeit, és ezzel a másodperc pár ezredrészére megváltoztatják az idegsejt ingerületi állapotát. Ha ez az ingerületi állapot felülmúl valahol egy küszöbértéket, az idegsejt „tüzel”, létrehoz egy „akciós potenciált”, ingerületi feszültséghullámot, amely az idegsejtből kivezető axonok nyúlványok, mentén a kimeneti szinapszisokhoz terjed és így rábírja ezeket, hogy további neuronokat befolyásoljanak. Az idegsejthálózatok modellezésében alapmodellnek számít a Hopfield-modell (1982) – lásd Geszti Tamás: agymodellek fizikus módra, Fizikai Szemle, 1989. február. A Hopfield modell az ingerület meglétével vagy meg nem létével tehát egy bit információval jellemzi az egyes neuronokat. MacGregor (1987) modelljében már egy jellemző jellemzi a szinapsziskapcsolat erősségét, kettő a szinapszisok kapcsolódási helyét a neuronokon, ami a neuron összpontenciáljához adódó járulékot határozza meg az adott ingerületből, és egy újabb jellemző határozza meg a gerjesztés időtartamát. Egy szinaptikus eseményben, ingerületi folyamatban, kb. egymillió molekula szabadul fel 200-300 adagban, ezek mindegyike kb. 5000 molekulát tartalmaz. Ha a molekulák pontos száma 20 bittel megadható (igennem válaszok húsz tagból álló sorozatával bármely szám megadható 1 és 1.000.000 között, akkor a neuron állapota kb. 100 bit információval jellemezhető. Scheffer feltételezi, hogy az emberi öröklődés a 4 milliárd gén révén éppen 4 milliárd bit információt ad át az újszülöttnek. Ezután megpróbálja felbecsülni az életünk folyamán a látással szerzett információ mennyiségét. Felteszi, hogy a szem megfelel egy nagyfelbontású tévének, azaz tízmillió bit információt dolgoz fel másodpercenként. Ez 100 év alatt 3x1016 bit információt jelent. Másik példája a gyorsolvasás. Felteszi, hogy gyorsolvasáskor (ld. Dezső Zsigmondné: A gyorsolvasás programozott tankönyve, Közgazdasági és Jogi Könyvkiadó, Budapest, 1974) az agy a maximális sebességre törekszik. Egy rendkívüli képességű gyorsolvasóbajnok is másodpercenként száznál kevesebb szót képes elolvasni, ha a szereplő szavak és az összefüggési környezet, a kontextus nem igényel külön gondolati munkát, mivel ismerős fordulatokat jelent. Ekkor egy ilyen ismerős szó információtartalma kb. .5 bit, s száz éven át tartó szakadatlan gyorsolvasással is legfeljebb 1012 bit információ szerezhető. Áttérve a hallás útján szerezhető információ becslésére, felteszi, hogy a hallás
171



két független hifi csatorna által átvihető információjával írható le, azaz 2x105 bit/másodperc az átviteli sebesség. Ezzel 100 év/3x109 másodperc alatt 6x1014 bit információ szerezhető. Ezek után Scheffer felteszi, hogy egy emberi lény tudatállapotát kimerítően meghatározza az érzékszervi információk összege, vagyis ez kevesebb, mint 50 millió bittel jellemezhető, mindenesetre 1017 bit biztosan elég – írja. Feltehetően ennél a felső határnál a genetikus információt is figyelembe akarta venni. Márpedig, ha ez így van, akkor már csak két különböző típusú számítógép kell a két különböző bolygón, olyan, amely képes emulációra, vagyis az egyikre írt programot a másik gép képes pontosan végrehajtani. Az emberi lények átvitele ekkor egy technikailag megoldhatónak látszó bonyolultságú program átvitelét, az ehhez szükséges információk átvitelét jelentené, s ezzel az űrutazás egy könnyű, gyors és olcsó módját. Az olvasó most választhat aközött, hogy gondolatban számítógépi programként, korszerű űrutasként átküldje magát egy szomszédos csillag bolygórendszerébe, vagy itt marad és elgondolkodik, akkor is, ha ezt nyílván teljes mértékben meghatározzák hifi antennaként mozgó csápjaival szerezhető információi. Bár a fizikai rendszerek információja statisztikailag kezelhető a véges bit-számmal, egy egyedi rendszer mozgása, helyzete végtelen sok irány közüli választást jelent, s így egyedi információja statisztikailag nem, de egyénileg igenis felfogható. Másrészt ismeretes a biológiában, hogy az agyi idegsejtekben nem csak külső hatásra fejlődik ki ingerület, hanem spontán, belső folyamatokra visszavezethetően is. Ha viszont ilyen spontán ingerületi változások fellépnek, és ezek nem vezethetők le külső meghatározottságból, eleve adott feltételekből, hanem egy elvileg lehetséges mozgástér tetszőleges pontján felléphetnek, akkor ez minden tudatállapotot egy csillagászati számmal szoroz meg információhordozási szempontból. Így ha ezek kölcsönhatását is figyelembe akarjuk venni, akkor a számítás pár lépésen belül túljut a kezelhetetlen 1030 bit információs küszöbön. Ha a hallás útján beszerezhető információ mennyiségét akarjuk megbecsülni, érdemes elgondolkozni a hangrezgések által leírt görbék lehető elvi finomságáról, részletgazdagságáról. Ha például ezek a hangfüggvények fraktálszerkezetűek, vagyis bármely részletük tartalmazza az egész mintáját, akkor bármely hangfüggvény teljes információtartalma tetszőlegesen nagy számú bitet jelenthet, hiszen a részletgazdagságnak nincs elvi határa. Bár ebből tudatosan csak egy véges információt dolgozunk fel, mindazonáltal a zene valódi hatása nem a tudatos hatás, hanem épp a nemtudatos, a mélytudati, az előre nem látható, ki nem számítható, hiszen mindig ez a művészi hatás lényege. A mélytudat viszont képes a részletgazdagságot tetszőlegesen finoman érzékelni. Ezen alapszik az a kellőképpen meg nem értett jelenség, hogy ugyanaz a zenemű más élményt jelenthet koncert közben, mint otthon. CD-ről meghallgatva. Itt épp azok a részletgazdag finomságok a döntőek, amelyeket Scheffer megengedhetetlen módon elhanyagolt. Ugyanebbe a hibába esik az olvasás és az olvasással beszerezhető információ megbecslésekor – bár ebben lényeges mértékben egyeznek vele a mai oktatási rendszer követelményei. Az ember ugyanis – hacsak nem felelésre vagy vizsgára készül – rendszerint nem csupán azért olvas, hogy információt ültessen el memóriájába későbbi felhasználás céljából. Az ember elsősorban azért olvas, mert az olvasás által egy hatalom elragadja egy új, belső világba. Olvasás közben – a számítógépeket leszámítva – egy belső film pereg, és éppen ez adja az olvasás élményét. Miközben olvasunk, a személyiségünknek megfelelő tulajdonságjegyek szerinti figyelem, szempontok szervezik meg a bennünk felmerülő képeket, új ötleteket, asszociációkat, emlékeket, sugallatokat. Nem csak arról van szó, hogy a génjeinkben tárolt – jóval több mint 4 milliárd bit információ „ütközik” a beáramló külső információval, hanem lényegében arról, ha igazán élvezzük az olvasást, hogy elmerülünk, elmélyülünk a bennünk teremtően létrejövő képzuhatagban, s ebben mintegy álomszerűen érzékelünk, úgy, hogy érzékelésünk maga teremtő jellegű, lappangó vágyakat, késztetéseket ébreszt fel, s ezek elindulnak álomszerű körútjukra, és eleven hatótényezőként újraszervezik a beözönlő külső filmet. Nincs olyan elektronikus emberlevél, amely képes lenne emberi olvasásra, érzésre, spontaneitásra. Olyan emberi olvasásra, amelyben az ember önkéntelenül, akaratlanul, külsőleg kényszerítetlenül újraéli életét, öntudatlanul gyönyörködve az élet emberi teljességében. Ha akarom, Scheffer és a materialisták tudatfelfogása engem a zsibbasztásra emlékeztet. Úgy fogják fel a tudatot, mint a külvilág vagy az anyagi belvilág kesztyűjét, amely benyúl az emberi agyba és ott zongorázva különböző központokat ingerel vagy gátol. A materialista tudatfelfogásban ez a zsibbasztókesztyű minden más belső szempontot elaltat, elzsibbaszt, kizár, megöl, és az egész arra jó, hogy majd bizonyos célok érvényesítése esetén – amire ugye minden fogyasztónak egyszer úri kedve támadhat – csak meg kell mondani, milyen tudatfolyamatot akar a megrendelő kiváltani, és a termelő ekkor benyúl a készletbe és eladja a megfelelő virtuális valóságcsomagot egy év garanciával. A materialista számára mindez végérvényes és életre szóló beavatkozást jelent majd a kísérleti alanyra nézve, hiszen a belső anyagi feltételek (gének) változatlanok, a külső anyagi feltételek pedig az addigi tapasztalatok szűrőjén át érvényesüljenek, azaz a determinizmus nevében bármely adott
172



pillanatban le lehet vezetni az összes későbbi jellemzőt. Az ilyen materialista gondolkodásnak megvan a veszélye, hogy a jó szándékú olvasó ennek materializmusával, mint világszemlélettel azonosul, s maga is üres gépként éli meg saját életét, s kezdi a többi ember életét is pusztán gépies, az erkölcsiséget eleve nélkülöző folyamatnak látni. A materializmus, a marxizmus be akarja nekünk bizonyítani, hogy minden gondolatunk, érzésünk végső soron a külvilágból vezethető le, hogy puszta gépek vagyunk. Rajtunk a sor: be tudjuk bizonyítani, hogy képesek vagyunk még teljes emberként gondolkodni, érezni? Be tudod bizonyítani, hogy létezel?
A közös tudatmező
Az Egyéni Tudatok, mint patakok, vagy mint önmaguk előtt sem sejtett ősélet-források, mint korlátlan hatalmú lények próbálgatták saját természetüket, kiáradásukat, óceánná és szökőárrá válásukat. De mivel minden, amit tettek, azonnal valósággá vált, ezért a patakok összeértek, és először saját természetüknek megfelelve, játékos kozmikus erőiket próbálgatták, minden elképzelhető világot kigyújtottak, és mindet bevilágították lelkük, saját legmélyebb természetük fényével. Ki tudja, meddig tartott ez az időtlen korszak, hiszen még idő sem volt, még magán a világ egészén, kristályként ragyogó, világló lényének élő egészén játszottak, varázsoltak, zenéltek ezek a kozmikus őslények, saját eleven tudataink. Világolt a világ, amíg bevilágította az elme. A kristálypaloták, a mesebeli ősvalóság képlékeny, emberhangú világát éltük, s ez a világ – akit évmilliókon át élő, eleven lényként érzékeltünk – embertermészetében szabadon áradt és teljesedett ki bennünk, és körülöttünk. És ahogy a „világ” más szóval a fény – terjedési sebessége a többi „világ” terében nem feltétlenül végtelen, hiszen az érzékelés megköveteli az elmélyülést, a belső tevékenységet, s minél több rendkívüli, figyelemre érdemes tapasztalás kínálkozik az úton, annál tovább tart az út. Így a világ a térben, ezen a mezőn, ezen a réten (egy pillanatra eltűnődve: tér – rét) mint közös játszótér bomlik ki a belső áradásból. Tér, ki-ter-jedés, ter-emtődés, ter-ülés, terülj-terülj asztalka, ami magától terem, ami ott terem, ahová a gondolat röpíti. De mi árad ki, mi terjed ki, amikor világlik a világ? Mi a tér forrása? Maga az akadályt legyűrő erő, a teremtő erő. Ez a teremtő erő pedig legjobban éppen az elmében érhető tetten. Az elmékből, az elmék teremtő kiáradásából tehát felépíthető egy közös elme-erőtér, a világ, a játék, az él-vezet, a zene, a közösen összehangzó elmék teremtő forrásainak kozmikus szimfóniája, a fény, a teremtő Világlás mindenséget bejáró, képzeletében gyönyörködő világa. A Szülő Elme, a Szülő Tudat képes magából világokat eregetni, képes magát folyton meghaladni, sőt épp ez a folyamatos kiáradás, folytonos ön-meghaladás, folytonos élet-továbbadás és élet-megsokszorozás, élet-kiteljesedés az alaptermészete. A Szülő Tudat maga a létező csoda, a terülj-terülj asztalkám, a bűvös kő, ami képes mindent megmutatni a világon. A Közös Tudatmező egy, az egyéni elme számára külső, tőle részben vagy egészben független tényező, valóság. A mágikus kor valósága, az Ősvalóság éppen azért beszélt hozzánk, mert emberközelinek gondoltuk, mert éreztük, hogy legmélyebb valóságában egy a mi lényegünkkel, lény-mivoltunkkal. A mágikus ember még érezte, érzékelte, hogy a létező szférák áthatják egymást, hogy ez a valóság meghallja szavát és rezonál vele. Jó tett helyébe jót várj – ez volt az Ősvalóság alaptermészete, hiszen a játék természete az, hogy minden résztvevője élvezze, hogy önfeledten játszhassunk, ne pedig gyanakodva, jót rosszal viszonozva. Ha pedig valaki mégis rosszat tett, hamar játszótársak nélkül maradhatott, ami pedig maga volt a legnagyobb rossza az életben. Ennek a közös játéknak tulajdonképpen így természetszerűleg adódott a tétje: a legizgalmasabb, legfölemelőbb, leggyönyörködtetőbb, legélettelibb kozmikus játékok föltalálása, a legnagyszerűbb emberi alaptermészet megalkotása, a legnagyobb szellemi, érzésbeli gazdagság, varázslatos élvezet föltalálása. Ilyen korban éltünk, amikor a közös valóság mindannyiunk legmélyebb alaptermészetét szolgálta. Ma már csak a természet-adta tevékenységben, a játékban jelentkezik ez az önfeledt, a lét egészére, a lét természetének átélésére, kifejezésére magától születő tevékenység. Figyelemre méltó, hogy amíg a természet az egysejtűtől az ember felé haladva (nem a kérdéses evolúcióelmélet értelmében) egyre nagyobb terepet biztosít a játéknak (s egy természeti erőkkel szemben nem ellenséges emberi társadalomban az élet legnagyobb és központi része az alkotó játék lenne, a főtereken játék-paloták emelkednének, ahol a mindennapos ünnepeken együtt zenélnének és kozmikus játékokat játszanának az emberek), addig a mai társadalmakban az árutermelés és az erőszakszervezetek fenntartása áll a társadalmi élet középpontjában – a hatalom. Ehhez persze olyan valóság kell, ami alapján emberellenes, életellenes, s ha az élet ilyet nem ad, akkor a kint rekedtek, a rosszat szolgálók mesterséges szövetsége, maffiája majd erővel, erőszakkal beplántálja a szűzi, rossztól érintetlen tündéri világba.
173



Így jött létre az élettelenség vallása, a materializmus, amelynek alaptermészete a háború tökéletesítése, és az élet-hatalom egyre teljesebb elidegenítése, elorzása, végül elhallgatása és letagadása. A materializmus addig nem nyugszik, amíg alaptételét, az élettelenség egyetemességét, kizárólagosságát be nem bizonyítja – és ennek egyetlen módja az emberiség az emberiség és minden élet kiirtása. A Közös Tudatmező kialakulása, szabványosítása, „objektivitása”, tőlünk függetlenné tétele az alapja az egyenlő időnek, az egyetemes időnek. De ez a tudatmező még a valóság – a ma már fizikainak, halottnak hipnotizált valóság – alapjaiban is tetten érhető. A fizika valóságtérképének központjában az élettelen – vagy inkább élettelennek tekintett anyagvilág áll. Az anyagfogalom mindmáig a kézzel fogható, szemmel látható testek univerzumát jelenti a mindennapi nyelvben. A fizika a huszadik századra viszont eljutott a terek alapvető jelentőségének felismeréséig. Maxwell alapegyenletei az elektromágneses jelenségeket az elektromágneses jelenségeket az elektromágneses tér fogalmának bevezetésével írják le. Ez azt jelenti, hogy az elektromos töltésektől az univerzum határáig minden egyes pontban jelen van egy erőtér, amely meghatározott erővel hat az elektromos töltésekre, amelynek minden egyes pontjában elektromágneses energia rezeg, elektromágneses hullámok terjednek. Hasonlóan, a nehézségi erőtér, a gravitáció is egy folytonos energiamezőt jelent. A fizika másik két alapvető kölcsönhatástípusát, a gyenge és erős magerőket is a fizika legújabb és eddigi legpontosabb elmélete, a kvantumelektrodinamika úgy írja le, úgy képes megérteni, mint az elemi részecskék közötti folytonos energiacserét, amit erőterekkel lehet jellemezni. Ez a négy alapvető erőtér azonban úgy tűnik, maga is finomabb, rejtettebb erőterekkel egészül ki. Az elektromágneses teret leíró matematikai mennyiségek, az elektromos és mágneses potenciálok (rövid kitérő: a gravitációs potenciál jellemzi a gravitációs erőtér adott pontjában fennálló munkavégző-képességet, így például egy felemelt kőnek vagy bogárnak nagyobb a gravitációs potenciálja, mint amikor már leesett, ugyanis – a kísérletileg kimutatott Aharonov-Bohm-effektus szerint – alapvetőbbnek bizonyultak az erőtereknél /az erőtér jellemzéséhez a fizikai tér egyes pontjaiban egy adott próbatöltésre gyakorolt erőket kell megadni, a potenciál pedig az erőtér globális szerkezetével helyileg fennálló munkavégző képességet jelenti/. Az elektromos és mágneses potenciálok Whittaker tétele értelmében maguk is előállíthatók két skalárpotenciálból, amelyek terjedési sebessége bár véges, de a fénysebességnél jóval magasabb lehet. Másrészt a Bell-tétel kísérleti bizonyításával kiderült, hogy az iker-részecskék között távolbahatás áll fenn, úgy viselkednek, mintha szomszédok lennének - ezt a jelenséget hívják nem lokális, helyhez nem kötött kölcsönhatásnak, mert a távolbahatásnak mint kifejezésnek nagyon telepátia-szaga van.) David Bohm a részecskék kvantummechanikai viselkedését egy kvantumpotenciállal írta le, amivel kiszámolható, hogy például egy elektron vagy foton a kétrés-kísérletben hogyan képes előre látni tájékozódni, feltérképezni a mozgásteret, s végül, a feltételeknek megfelelően dönteni. Bohm később levezette a szuper-kvantumpotenciált a „közvetett rend” leírására. Az elektromágneses tér Maxwell-féle elmélete az iskolákban, egyetemeken ma rendkívül leegyszerűsítve, Gibbs és Heaviside által standardizált formában kerül ismertetésre. Az elektromágneses tér leírása ebben a formában olyan leegyszerűsítő feltételeket tartalmaz, amelyek a gravitációt és az elektromágneses jelenségeket mesterségesen szétválasztják, ahol ezek ténylegesen összefüggnek, és ahol a vákuummal kölcsönhatnak, elhanyagolja, nem veszi figyelembe. Ma az elektromágneses térnek több különféle leírása létezik. A Bovler-féle leírás már általánosabb a GibbsHeaviside-félénél, és meglepő módon a vákuumingadozások figyelembevétele a legtöbb kvantummechanikai jelenségről az elektromágneses elmélet keretében képes számot adni. Egy más változatot dolgozott ki John Wheeler, Richard Feynman és Fred Hoyle. A mozgó elektromos töltésre ugyanis kétféle potenciál adódik az elektromágnesesség alapegyenleteinek megoldásából. Az egyik az úgynevezett retardált potenciál, ami a töltésről leváló, térben és időben fénysebességgel távolodó, tehát egyben a jövő felé tartó elektromágneses hullámot írja le. Ez a részecske üzenete az univerzum felé. Ez szerepel a szokásos tankönyvekben. De létezik egy másik megoldás is, amely fordítva, a jövő felöl a részecskéhez tartó hullámot írja le. Ez az univerzum válasza a részecskének, az „avanzsált” megoldás. Nemrégiben John Cramer vetette fel, hogy a mikrofizikai részecskék kvantummechanikai viselkedése, tájékozódásuk és döntésük a retardált és avanzsált hullámok együttes figyelembevételével érthető meg. Amikor az elektron kölcsönhat egy másik részecskével, egy retardált hullámot küld feléje, ami egyben az időben is utazik, hiszen távolodása közben telik az idő. A részecske felveszi ezt az ajánlat-hullámot, és visszaküld az elektronnak egy avanzsált hullámot, azaz ez az avanzsált hullám az időben fordítva, a jövő felől a jelenbe terjed. A retardált és az avanzsált hullám kombinálódik, és létrehozza a kölcsönhatásban részt vevő felek „kézrázását”, ami végül is ténylegesen meghatározza a kölcsönhatás kimenetelét, mégpedig abban a pillanatban, amikor az elektron elindítja az ajánlat-hullámot. Egy másik kutató, Huw Price a Mind című amerikai folyóirat új számában azt állítja, ez a megközelítés alkalmas az összes kvantummechanikai paradoxon feloldására. Így például a kétrés
174



kísérlet talánya is értelmezhetővé válik. A kísérletben egy elektront engednek egy olyan ernyő felé, amelyen két helyen egy-egy rés várakozik. Bár egy elektron elvileg csak az egyik résen juthat át, a kísérletek szerint viselkedésére hat a másik rés jelenléte is. Másképp viselkedik az egyik résen átjutó elektron akkor, ha nincs ott a másik rés, mint amikor ott van. de ha úgyis a fölső résen megy át, akkor honnan tudhatja, ott van-e az alsó rés? Az avanzsált hullámok módot adnak az efféle rejtélyes tájékozódásra. Az ajánlkozó retardált hullám ugyanis átjuthat mindkét résen, így megérkezve a két rés mögötti érzékelő ernyőre, mindenről beszámolhat a fogadó érzékelőnek, amit útközben látott. Érdekes kísérlet lenne, amelyen kipróbálnák, az univerzum egésze-e az, ami válaszol, ami a válaszhullámot visszaküldi a jövőből, vagy a másik részecske. Ezt könnyen megtudhatjuk, hiszen ha a detektor és az elektronágyú távolságánál nagyobb távolságban is vágunk egy újabb rést, azt az ajánlkozó hullám később éri el, mint a detektort, és így ha tényleg a detektor részecskéje küldi vissza a válaszhullámot, akkor az újabb résnek semmiféle hatást nem szabadna kiváltania. Ha viszont – és a Wheeler-féle késleltetett választásos kísérlet ezt az esetet támasztja alá – az újabb rés módosítja az eredményt, az ernyőn kialakuló interferencia-mintázatot, akkor ez azt jelenti, hogy miután az ajánló hullám elérte az ernyőt, azok az ajánló hullámok, amelyek más irányba terjednek, szépen tovahullámoznak az idők végzete felé, és amennyivel késnek a kísérlet a kísérlet elindulásától, ugyanannyival siet majd a válaszhullám, és a válaszoló: az univerzum. Így az ajánló hullám képes mindenről beszámolni, a rések tetszőleges elrendezésétől kezdve a távoli csillagrendszerek őrtüzeinek lobogásáig, ahogy a hírnök retardált hullám végigsuhan a világegyetem legtávolabbi határaiig – és így tulajdonképpen a világegyetem határának állása, a végvidék viszonyainak alakulása is befolyásolhatja a válaszhullámot, és így a kísérlet lezajlását! Az univerzum a jövőn át kezet ráz a jelennel, és így kijátssza az időt, megcsúfolva az idő minden egyebet legyűrő hatalmát! Hogy lehet az, hogy a jövő beavatkozik a jelenbe? Az okság egyenesvonalúságát miért nem rúgja fel ez a világvégi párbeszéd? Miért nem változtathatjuk meg mai tetteinkkel a múltunkat? Ennek az az oka, hogy a múlt már eleve számot vetett azzal, hogyan is fogunk ma cselekedni! A múltból tehát egy megfelelő elme képes lenne kiszámolni, hogyan is fogunk ma cselekedni? Ha egy döntésünket megváltoztatjuk, ezt már a múlt eleve, régóta tudta. Azt feltenni, hogy a jelen más, de a múlt ugyanaz marad, olyan, mint egy másik fejet ültetni a testünkre. Ebben a helyzetben a helyhez nem kötött kvantummechanikai kölcsönhatás valós, és Cramers kézrázási akciójának egy része. A fizikai valóság tehát végső soron erőtereket jelent, amelyeknek a részecskék csak adó-vevő tornyai. Ezek az erőterek potenciálokra vezethetők vissza, az elektromágneses potenciál kvantummechanikailag kiterjeszthető, folytatható egy sokkal rejtettebb, de információátadásra alkalmas potenciálban. De honnan erednek ezek az erőterek? Mi adja az erőterek energiáját? Mi a terek forrása? Ezt logikailag meg lehet vizsgálni. A következő a gondolatmenetem. Az elektromágneses tér forrásai az elektromos töltések, a gravitációé minden anyag (minden anyaghoz tartozik gravitációs töltés). De ha tényleg a töltés lenne a tér forrása, akkor a térben jelen lévő energia a töltésből kellene, kiáramoljon! Akkor a töltés folyamatosan energiát vesztene, ahogy tere kiterjed! Mivel azonban a töltés szigorúan megmaradó mennyiség, az elektron töltése nem változik, ezért nem lehet az elektron töltése a tér valódi forrása - legfeljebb fészke, energiaközpontja, amely folytonosan energiát cserél a térrel. A tér egy születő töltéstől valójában csak átrendeződik, átszerveződik, egyfajta rend, egyfajta információs minta táplálódik be, miközben a töltés és a tér energiája külön-külön megmarad. Az energiacserét tehát energiaátadás nélkül információátadás jellemzi! A térfelépülés tehát a lehető legszédületesebb módon, észrevétlenül, minden észrevehető energia-befektetés nélkül, mintegy magától történik! A gravitációs tér, az elektromágneses tértől eltérően, negatív energiájú. Egy keletkező világegyetem olyan, mint egy fekete lyuk, teljes energiája nulla, mivel a pozitív tömegenergiát a gravitációs tér negatív energiája éppen ellensúlyozza. Ez azt jelzi, hogy a gravitációs tér a közvetlen térbeli környezetből veszi el az energiát, vagyis a fizikai tér már a gravitációs tér felépülésének kezdete előtt jelen volt. A gravitációt, mint másodlagos erőteret, a legújabb elméletek tényleg az elektromágneses térből származtatják. Ha viszont a terek forrásai nem részecskék, akkor honnan árad, terjed ki a tér? Mi adja a tér energiáját? Az egyik álláspont szerint a fizika az energiamegmaradás törvényére épül, és ezt a mindennapi tapasztalat is alátámasztja. Igen ám, de a vákuumfizika szerint bizonyos körülmények között a vákuum energiája előhívható és felhasználhatóvá tehető. Ez azonban még annyira új eredmény, hogy a kutatók derékhada ezt a lehetőséget egyelőre nem veszi tudomásul, ezért ezzel csak rendkívül kevés kutató foglalkozik. Ismerünk-e olyan tényezőt, amely képes energiát létrehozni a semmiből. Mielőtt erre a kérdésre választ adhatnék, a fizikai erőterek mellett érdemes átfutni, miféle egyéb erőtereket ismerünk. A fizikai erőterek mellett - talán a fizika kizárólagosságára nevelt olvasó számára hihetetlenül - ténylegesen léteznek alapjában más módon jelentkező erőterek. Ilyenek például a biológiai erőterek (mint például Speman, Gurvics, Kolcov, Bertalanffy vagy Sheldrake
175



biológiai erőterei, a csillagászati erőterek (Hoyle kreációs tere, a C-tér), a társadalmi, kollektív tudati erőterek (mint például a Durkheim-féle kollektív tudati erőtér, vagy a Hagelin-féle egyesített tudati erőtér), nem is beszélve a pszichikai erőterekről - pontosabban igenis beszélve, hiszen tudnunk kell ezekről a mélytudati erőterekről is, éppúgy vagy még inkább, mint a többi fajtáról. Érdekes kép áll elénk: a világ minden szerveződési szintjét, az élettelen világot, az élővilágot, az egyént és a társadalmat éppúgy, mint a kozmosz egészét, egy vagy több megfoghatatlan, de matematikailag leírható erőtér járja át és fogja egybe. Olyan erőterek, amelyek maguk az anyagi világ forrásai, de amelyek forrásait mindmáig nem ismerjük. Olyan erőterek, amelyek, bár a lét legmesszebbre eső oldalán tűnnek fel, a fizikain és a tudatin, mégis egyaránt alapvetőek, ugyanakkor egymással figyelemreméltó hasonlatosságot mutatnak! Ezekből a hasonlóságokból esetleg következtetések vonhatók le a terek igazi forrásaira vonatkozóan, ha előbb feltérképezzük, körvonalazzuk és az egyes területeken megragadható ismertetőjegyeket felismerjük. Jól ismert hazánkban is a francia kutató, Emile Durkheim könyve az öngyilkosságról. Mégis, a társadalmi köztudatból valami okból (miféle okból? hogy lehet az, hogy a társadalmi köztudat éppen saját magáról nem vehet tudomást? miféle erők dolgoznak a társadalmon belül, amelyek a társadalom közös tudatát igyekeznek tudatlanítani?) nagyrészt kimaradt az általa részletesen kifejtett tény, hogy létezik a társadalmi köztudatnak valóságos erőtere, és ennek realitása nem kisebb a természeti erőknél, mert ugyanazzal mérhető, nevezetesen következményeik állandóságával. Ezek a kollektív tendenciák különleges erők, amelyek uralkodnak az egyén tudatán! Ilyen például az öngyilkosság. A társadalmat alkotó egyének évről-évre változnak, ám az öngyilkosok száma állandó, amíg a társadalom nem változik. Párizs vagy Budapest lakossága például hallatlan gyorsasággal cserélődik de Párizsnak a francia öngyilkosságokon belüli részaránya lényegileg állandó. Vagy még világosabb példával: a hadsereg személyi állománya néhány év alatt teljesen kicserélődik, de a katonai öngyilkossági arány egy-egy nemzetnél rendkívül lassan változik. Érdekes módon, ez a kollektív erőtér egy-egy nemzetre külön-külön jellemző, és nem mutatható ki jelenléte a nemzetnél kisebb vagy nagyobb - vagy másfajta szempontok szerinti - csoportokban. Ráadásul ez a nemzeti, kollektív erőtér, egy erkölcsi erőtér, az erkölcsi élet alakításában érhető tetten, és mindezeknek az erkölcsi elveknek a mélyén tényleges és eleven emberi érzések rejlenek, a kollektív erőtér ezek közös burkát és ezek ösztönző mozgatórugóit jelenti. A kollektív erőtér tehát érzések tere! Az egyéni érzések nem röpülnek vagy vesznek el a jelentéktelenségbe, a magányba zárva, hanem valóságos erőként, összegeződve, egymás természetében rejlő lehetőségeiknek megfelelően felépülve alakítják társaink, sorstársaink közös és személyes életét! Lehetséges, hogy az oly sokat kárhoztatott nemzeti lét valóságos, természeti alapokon épülő, ráadásul az egyének tudatán uralkodó, arra döntő befolyást gyakorló erőteret jelent? Durkheim munkássága egyértelműen ezt bizonyítja. De menjünk tovább, mert egy ennyire kárhoztatott és ugyanakkor személyes létünknek ennyire döntően meghatározó tényezőjét, amelynek a társadalmi tudat a puszta létéről is hallgat, a lehető legnagyobb világossággal és következetességgel kell bizonyítani. A kollektív nemzeti erőtér a nemzet erkölcsi életében jelentkezik, a nemzet erkölcsi életét irányítja. Durkheim főleg az öngyilkosságok példáján igyekszik bizonyítani létünk és személyiségünk alapjaiig hatoló tételét. Azt állítja, hogy az önkéntes halálesetek felléptének mértékét a nemzetben az egyéneken feletti tényező határozza meg, hiszen ezek az erők úgy érvényesülnek, hogy eközben nincsenek tekintettel arra, kik és milyenek azok az egyének, akikben hatásuk érvényesül. Nem egyszerűen az emberek öngyilkosságra késztető kedélyállapot adódik ugyanis tovább, hanem, ami sokkal figyelemre méltóbb, azonos számú egyénnek adódik át. Maga ez a szám önmagában semmiféle közvetlen átvitel tárgya nem lehet. A mai lakosság, bár nem értesült a tegnapitól arra vonatkozóan, hogy milyen mértékben kell adóznia az öngyilkosságnak, mégis, mindaddig pontosan ugyanannyit fizet, amíg a körülmények nem változnak. De ha az szám tömegében nem adható tovább, akkor az egységeknek egyenként kell továbbadódniuk. De egyetlen tény sem támasztja alá, hogy a statisztikában idén regisztrált erkölcsi események egyenként, személyes kapcsolatban állnának hasonló tavalyi eseményekkel. A kollektív erők egyén-felettiségét, gondolhatná valaki, magyarázhatja az életmód azonossága. Igen ám, de az életmód valóságos valami, és állandóságára magyarázatot kell adni. Ha az életmód állandó, miközben változások következnek be az azonos életmódot folytatók soraiban, akkor semmiképpen sem ezek az egyének adják teljes realitását. Az egyértelmű bizonyítás kedvéért Durkheim példáin túl kell tsztázó erejű tényeket felhoznunk. Ha a hadsereg teljesen átszerveződik, mint például a második világháború után, és az öngyilkossági arányszám mégsem ezzel összefüggésben változott, hanem az országos arányszámmal párhuzamosan, akkor nem a közvetlen fizikai és lelki viszonyok alakítják ezt a kollektív erőteret, hanem a társadalom egészét formáló egyének és csoportok feletti erők!"
176



A közös tudatmező fogalma nehezen tettenérhetőnek tűnhet. Miben különbözik a társadalmi tudatmező a jóval kézzelfoghatóbbnak látszó „társadalmi szerkezet” fogalmától? Kétségtelen, hogy ez utóbbi fogalmával unos-untalan találkozhattunk marxista filozófiakönyvekben, újságokban. A marxista filozófiában végső soron mindent a társadalmi viszonyok határoznak meg, az egyének legbelsőbb érzéseitől kezdve a gondolataikig, a személyes kapcsolatokig, egyáltalán mindent, mindent. Igen ám, de egy merő általánosság nem magyarázhat meg univerzális módon minden egyes jelenséget; ha viszont nem mondja meg a marxizmus, mit is takar az egyes esetekben a „társadalmi viszonyok” kifejezés, akkor magát is a vádlottak padjára ülteti az általa elítélt vallások mellé, hiszen egy ilyen megfoghatatlan fogalom a tudományos vizsgálatok számára lényegében nem különbözik a másik ilyen „nesze semmi, fogd meg jól” fogalomtól, az istenfogalomtól. A társadalmi viszonyok alatt (Filozófiai Lexikon, Kossuth Kiadó, 1980.) elsősorban a termelési, gazdasági viszonyok értendők. A társadalom szerkezete elsősorban a társadalmi intézményeket és csoportokat jelenti. Egy olyan közös tudatmező, mely puszta létével kézzelfogható, anyagi közvetítés nélkül ható erőt jelent, ezektől eltér. Hogyan állapítható meg az egyes esetekben, hogy az öngyilkosságot a társadalmi berendezkedés, a termelési viszonyok, a gazdasági helyzet okozza-e, vagy a tudati erőtér? Egyrészt tisztázni kell, hogy a tudati erőtér hatása közvetlenül, a közös tudatmező és az adott személy tudata között érvényesül, de emellett közvetve, a termelési viszonyok személyes átélésében, az egyén személyes hozzáállásában éppúgy megtalálható. Ugyanazt a gazdasági viszonyt ugyanolyan adottságú személy képes másként átélni és a tényekből másfajta következtetésekre jutni személyes sorsát illetően. Durkheim érdekes példákat hoz fel a tudati mező létének tanúsítására. Az egyikben kimutatja, hogy a társadalmi életritmusa rendszerint januártól júliusig nő, azután csökken, és ezt hűen követi az öngyilkossági mutató. Feltehető, hogy a társadalom berendezkedése, az intézmények száma, a különböző érdekcsoportok üzleti ténykedése nem követi szigorúan a strandok látogatottságát, a gazdasági helyzet javulása és romlása nem mutatja ezeket az idényszerű változásokat. Ez viszont arra utal, hogy az öngyilkossági arányszámokat nem annyira a társadalom berendezkedése vagy a termelési viszonyok, mint inkább a közös tudatmező, az emberek fejében egymáshoz hasonlóan zajló változások határozzák meg. A másik példa szerint a házasságban élők öngyilkossági arányszáma minden társadalmi csoportban ugyanúgy aránylik az özvegyekéhez, függetlenül attól, melyik társadalmi csoportról van szó, ami pedig a társadalom elsődleges szerkezetének fő tényezője! Joggal gondolhatnánk, hogy az özvegy utcaseprőket fokozottabban sújtja az öngyilkosság a házas utcaseprőkhöz képest, mint például az özvegy úszómesterekhez viszonyítva – mégis, a társadalmi mutatók szerint nincs különbség! Durkheim szerint (az Öngyilkosság. Budapest, 1967.) ennek oka egyszerűen az, hogy az özvegység erkölcsi megítélése mindenütt egyformán viszonylik a házasságban élés erkölcsi megítéléséhez. Ezért azok az okok, amelyek valamely társadalomban vagy a társadalom egy részében meghatározzák az önkéntes halálesetek végösszegét, függetlenek az egyénektől, hiszen intenzitásuk azonos, tekintet nélkül arra, kik és milyenek azok az egyének, akiken hatásuk érvényesül. Feltehető, hogy a társadalmi megítélés nem önmagában érvényesíti gyilkos hatását, hanem az adott személy átélésétől függ, hogy ő maga milyen mértékben fogadja el, éli át, érzi át a társadalmi megítélést. Újra a közös tudatmező érzésekből álló erőtér jellegéhez jutottunk. Az adott korszak cselekvéstípusai, ezek gyakorisága, hatása és társadalmi tekintélye úgyszintén valós hatótényezők az öngyilkosságok előidézésében – végső soron ezek súlya tekintélyüktől, erkölcsi megítélésüktől függ, ami az adott személyek hozzáállását, a bennük élő érzéseket állítja a középpontba. Ugyancsak figyelemreméltó érv a közös tudatmező léte mellett, hogy az öngyilkossági hajlam folyamatosan erősödik az egyén élete során, öregkorra gyakran tízszer akkora, mint fiatal korban. Ha feltesszük, hogy az egyén élete során nem törvényszerűen jut egyre kíméletlenebbül ellenséges társadalmi környezetbe, hanem nagyjából ugyanabban a közegben éli le életét, itt ismét a társadalmi berendezkedéstől független hatásra bukkanunk. Való igaz, hogy ha a kollektív erő nagyon intenzív, ha működéskiváltó körülmények gyakran visszatérnek, akkor elég erősen rányomja bélyegét az egyének akaratára. Ha ezek a hatások egyszer megszerveződtek, a továbbiakban az ösztön spontaneitásával működnek. Ez a hatás így képes áttevődni egy egyén vagy csoport éber tudatából egyének vagy csoportok mélytudatába, ahol viszont az ösztönök spontaneitásával működve, elkerülhetetlenül módosítja a tudat működését, irányítja a cselekvést, és így a cselekvés napvilágra születésével, tudatos megítélésével ismét tudatosulhat. Ez a jelenség a tudatosan elnyomásra ítélt motivációkon is ugyanígy érvényesül. A motiváció felszínre kerülése így ciklikus jelleget kaphat a végleges eltűnés vagy forma-, tartalomváltás helyett. Egyfelől ez biztosítékot jelenthet az emberi teljesség vágyának kiirthatatlanságára, másfelől teret ad a manipulációnak, az érdekeknek alávetett beidegződések kitenyésztésének, a gépiesség, élettelenség belsővé hasonításának.
177



Durkheim megjegyzi, hogy a vallások, az egyistenhívő vallások ott jelentek meg, ahol a társadalom szervezettsége elért egy bizonyos szintet. Az egyes vallások az őket létrehozó társadalmakra jellemzőek. Durkheim levonja a következtetést, hogy csak a magasan szervezett társadalmak gondolkodnak vallásosan. Szerinte az egyén soha nem gondolna ki olyan erőket, amelyek ennyire mérhetetlenül felette és környezete felett állnak, ha csak önmagát és a fizikai világegyetemet ismerné. A vallás a kollektív lény gondolkodásmódja, nem vezethető le az egyének tudatából. Minden nemcsak a vallásra, hanem a jogra, az erkölcsre, a kollektív élet minden formájára érvényes. A Közös Tudatmező létére utaló kollektív jelenségek figyelhetők meg az állatvilágban is. A zoológusok megfigyelései szerint az elszigetelt egyedben fellépő változatok csak igen ritka esetben válnak jellemzővé. A megkülönböztető faji jegyek az egyeden csak akkor változnak meg, ha az egész fajnál megváltoznak. A faj kollektív erőterének tehát feltétlenül van realitása, s maga a faj egyáltalán nem az egyedi lények formáinak általánossá válása, hanem ellenkezőleg, a faj realitásából erednek az egyedi lényeken testet öltő különböző formák! Elemzésem egyik eredménye, hogy a Közös Tudatmező egyik fő alkotóeleme az „érzés”. Legszemélyesebb érzéseink, legintenzívebb érzéseink bármennyire is lefojtottak (eltorzított társadalmi közmegítélés által), mégis egymás felé képesek kiterjedni, létükről, ha burkoltan is, hírt adni, s adott időben újra érvényre jutni. Másrészt fogadjuk el, hogy a mai világban a társadalmi csoportok és intézmények fő mozgatórugója nem a személyes érdeklődésből, önzetlen, természeti kíváncsiságból fakadó szemlélet által született, nem az eszményekért lelkesedés, a Természet és a Mindenség bennünk eleven tűzzel lobogó lángja, hanem az anyagi érdek. Az a kifordult szemlélet, ami nem a Természet, a Mindenség, vagy akár az emberek felé akar kinyílni és ott megtalálni az élet értelmét, hanem az anyagi birtoklásban, az általuk biztosított rendelkezésekben véli ezt megtalálni vagy pótolni. Az érzések és az érdekek mellett azonban egy harmadik tényező is jelen van: az „érték”. Az Érték fogalma a Magyar Nyelv Értelmező Szótára szerint az a jelleg, tulajdonság, amely valamely szükségletet elégít ki és az egyén vagy a társadalom részéről megbecsülésben részesül. Az érték működésének lényege egyfajta választás, amely megszabja a viselkedés, a cselekvés irányát. Az érték a bennünket mozgató, aktuális és tanult előfeltételek terében érvényesülő és értelmeződő, ezek számára előnyös választás felé irányítja tetteinket. (Bugán Antal: Érték és viselkedés. Akadémiai Kiadó, Budapest, 1994). Az érték így egyszerre a legszemélyesebb és legszélesebb értelemben vett társadalmi jelenség. Természetes, hogy tetteink során legtöbbször a bennünk élő tapasztalatok, irányadó szempontok, megelőző ítéleteink terében születnek döntéseink. Az előítéletek tehát ítéleteink kikerülhetetlen és szükséges segítőtársai. Bizonyára sokan elismerik, hogy a mai civilizáció hatékonyabban manipulálja, sokszor fel nem fedett – céljai érdekében az embereket, mint az eddigiek. A tévé, az újságok, a rádió, legtöbbször anyagi és politikai érdekek érvényesítői. A történelem előtti időkben az ember még nem hasonlott meg önmagéval és a Természettel, nem gondolta, hogy a Természet csak leigázásra való ellenséges közeg, és belső világunkat, gondolatainkat végső soron tőlünk idegen, objektív termelési-gazdasági viszonyok határozzák meg. Akkor ,ég a manipuláció nem ért el társadalmi méreteket, így a köz megítélése, a közvélemény hiteles tapasztalatok egyeztetett tárháza volt. Előítéleteink java része, így például a jobbra, szebbre törekvés értéknek ítélése ebből az őskorból származik. A történelem során azonban az üres anyagi érdekek, a hamisítók, bűnözők önérvényesítése sok olyan ítéletet idegzett be a ma emberébe, amely már káros előítélet. Ilyen káros előítélet például, hogy minden előítélet hamis. Miért nem mondja ki egyenesen ez a társadalomellenes erő, hogy minden előítélet eleve hamis, legegészségesebb rögtön felhagyni minden gondolkozással, és gondolkodás nélkül azt tenni, amit mondanak nekünk? Köpeczi Béla A mindennapi tudatról írt rövid tanulmányában azt írja, hogy a mindennapi tudat a közhasznú ismeretekből, hiedelmekből, szokásokból és hagyományokból táplálkozik. Az ember alapvető magatartását, életmódját és cselekvését emellett a világnézet, vagyis nézetei, eszméi rendszere irányítja, amely értékrendszere irányítja, amely értékrendszerét és tudatos választásait meghatározza. A legrégibb, mindennapi tudatot befolyásoló eszmei tényező a vallás. Ugyancsak lényeges tudatmeghatározó a nemzethez való tartozás tudata, amely fontos kohéziós erő. Vizsgáljuk meg ezeket a tudatmeghatározó tényezőket a Közös Tudatmezőről fentebb elmondottak fényében. A hiedelmek, szokások, hagyományok az emberiség, a társadalom a nemzet előítéletének hatását bizonyítják. A világnézet alapvető hatása elménkre csak abban nyerheti el magyarázatát, hogy a Mindenség rendje, az Ember és az Univerzum viszonya mindmáig kiirthatatlan alaptényezője az emberi tudatnak. A vallás jelentősége ugyanezt igazolja pszichikus oldalról. A nacionalizmus vagy a közös célok motivációs tényezőként való felbukkanása a Közös Tudatmező helyi, nemzeti egységre tagolódásának hatását mutatja. A mindennapi tudat tehát végeredményben a Mindenség egészének, a Kozmosz és az emberiség Közös Tudatmezejének és a társadalmi
178



tudatmezőnek a terepe! A Közös Tudatmező léte tehát semmiképpen nem hanyagolható el ebben a mégoly önzőnek és elidegenedettnek mutatkozó korban sem.
A külvilág, mint közös tudatmező
Képzeljük el, hogy megszületünk egy olyan világban, amely legbelsőbb természeti erőnket valóságosan kiteljesíti. Képzeljük el, hogy egy olyan világba születünk, amelyben saját életünk természetesebben kiteljesíthető. Képzeljünk el egy másik világot, amelynek természete emberibb. Képzeljünk el egy olyan másik világot, amilyet tényleg el szeretnénk képzelni, és vessük össze a jelen világgal. Van-e eltérés? Ha van, mi ennek az oka? Egy világ elképzelése az Én tevékenysége. Kevés tényező léte ingatható meg bennünk nehezebben, mint az az ösztönös és elkerülhetetlennek, s egyben természetesnek látszó elképzelés, miszerint Énünk mindig létezni akar. Énünk azonban nemcsak fejlődésünk során megformálódó egyediségünket jelenti, hanem egyben a többitől különváló Én mellett a mélyebb természeti, genetikus Ént és a kozmikus Ént is. És amíg ezek a belső Ének legszemélyesebb erőink, ugyanakkor ezek azok, amelyek mások Énjeivel annál rokonabbak, minél mélyebbek, minél személyesebbek. Bár egyediségünk forrása végső soron a kozmikus, a teremtő tudat, egyediségünk megvalósulásában a tudatok közös erőtere orientáló, irányadó. És így el elképzelt világban ott nyüzsög egy egész tudatdzsungel. Ennek a tudatdzsungelnek vannak tőlünk függő törvényei, amelyekért a mi életünk felel. De lehetnek olyan törvényei is, amelyek minden valóságos dzsungelnél kegyetlenebbek. A növények élete túlnyomórészt még nem irányul egymáséi ellen. Ha egy fa megköt a sziklán vagy a sivatagban, más fák számára is talajt hoz létre. Valójában mi, emberek még a növényeknél is inkább egymásra utalt lények vagyunk; fizikai fennmaradásunknál még sokkal inkább szellemi, emberi mivoltunkban. Emberi megvalósulásunkban, érzelmi és szellemi kiteljesedésünkben, tehát életünk egyedi megfogalmazásában össze vagyunk egymással kötve. Képzeljük el, hogy megszületünk a Pártus Birodalomban, egy természet- és Napimádó magaskultúrában. Vagy képzeljük el, hogy a Valóság, a külvilág alaptermészete, a társadalom, a kultúra természete attól függ, hogy mit tartunk belső világunkban elevenen, és tudatmezőink együttműködése, összehangoltsága határozza meg végső soron életünk alakulását. Most azonban visszavonulunk egyszerre belső világainkba, és mivel ezek lényeges tartományai közösek, itt egyszerre hirtelen teljes szabadságban kicseréljük elképzeléseinket a világépítésről, az igazi világ természetének mibenlétéről, együttélésünk közös kereteiről, közös terveinkről, közös világalakításunk közös alapjairól. És aztán visszaröppenünk felvilágunkba, megfigyelőállásainkba, és kezdődhet az élet. El tudjuk képzelni, mi történhet? A kvantummechanika megjelenése a fizikai világ állapotainak felvételében kitüntetett szerepet ad a megfigyelőnek. Wheeler szerint „egyetlen jelenség sem jelenség mindaddig, amíg meg nem figyelik”. Hasonlata szerint a világ olyan, mint egy sárkány, amelynek csak egy-egy végét tudjuk elcsípni megfigyeléseinkkel, de valódi természetét, gomolygása. Vonaglását, ami egy másik, megfigyelések előtti világban zajlik, soha nem ismerhetjük meg. Ha viszont egyetlen jelenség sem jelenség mindaddig, amíg nem tudati jelenség, akkor a Valóság természete az emberi tudattól függ. El nem döntött kérdés, van-e tudata az állatoknak, növényeknek, egyéb élő- és élettelennek gondolt lényeknek. Mindenesetre két út kínálkozik annak megismerésére, hogy az emberi tudat szerepét a valóságteremtésben megismerhessük. Az egyik, hogy minél jobban feltérképezzük a tárgyi világ tudati jelenségeit (ha vannak ilyenek), a növényi és állati tudatvilágot és ezen tudatvilágok fejlődését és hatását a kozmosz természetének alakulására. A másik út, hogy az eddigi emberi tudatvilágokat térképezzük föl, rekonstruáljuk akkori, saját természetük szerint adott szempontjaikkal, értékrendszerükkel, alapvető meghatározottságaikkal és világélményükkel, és megpróbáljuk tetten érni világélményünkben egy másik kultúra mibenlétét és valóságformáló erejét. Bernard d’Espagnat, a kvantummechanika egyik jelentős kutatója kimutatta, hogy a külvilág függetlensége tudatunktól két külön változatban értelmezhető. Mivel mérés kell ahhoz, hogy az anyagi rendszerek határozott állapotba, az egyébként hullámtermészetű részecskék részecskeállpotba jussanak, ezért az emberi tudat mindenképpen képes hatni az anyagi részecskék természetére. Amíg a klasszikus fizika olyan törvényei, mint például a Newton által felfedezett gravitációs törvény: „bármely két tehetetlen test között arányos erő hat” – nem függnek attól, hogy ezt az erőt mérjük-e vagy sem, a kvantumvilág sárkánya már kapcsolatban áll a tudatvilággal. Ráadásul, a klasszikus fizika világa, a makroszkopikus, emberléptékű világ a maga vaskos mérőműszereivel olyan elemi részecskékből épül föl, amelyek kvantumtermésztűek. Ha azonban az egész kvantumvilág hullámtermészetű volt, és a méréshez a klasszikus fizikát követő mérőműszer kell, amely maga nem hullám-, hanem részecsketermészetű, akkor hogyan keletkezett az első
179



méréshez szükséges makroszkopikus test? Ha az egész világ csak hullámokból állt, hogyan jött létre az első kimerevített hullám? És ha eben a kimerevítésben a tudat szerepet játszott, játszhatott volna, másféle szerepet is, építhetett volna alapvetően más természetű részecskevilágot? Tény, hogy az anyagi világot tőlünk független természetűnek tapasztaljuk. De ez nem feltétlenül jelenti azt, hogy tényleg független tőlünk. Vegyük figyelembe, hogy tapasztalásunk mindig egyedi, egyéni jellegű, így az emberiség közös tudatmezeje éppúgy független létező tudatunk tartalmától, mint a külvilág. Így lehetséges, hogy a külvilág független az emberiség tudatától, cselekvésének közös erőterétől, ez az „erős objektivitás” esete. De éppúgy lehetséges, hogy a közös külvilág a közös tudati erőtértől függ. Ez a gyenge objektivitás esete. A közös tudati erőtér persze követ olyan törvényeket, amelyek függetlenek tőlünk. Ilyenek például a logika törvényei. A logika törvényei pedig – egy „A” esemény csak önmagával azonos; minden esemény minden más eseménnyel összefügg; egy állítás vagy igaz, vagy nem – nem teljesen önkényesek. A valóság persze a premisszák (és konklúziók), a kiinduló állítások (és az eredmény) világa. Mindenesetre a kvantummechanika méréselmélete megengedi egy olyan elképzelés komolyan vételét, amelyben a valóság természete az emberiség közös tudati erőterének függvénye. Az emberiség közös tudati erőtere régebben bizonyosan más természetű volt. Évtízezredeken, évmilliókon keresztül az emberiség a mágikus korban élt. Az anyajogú társadalom háttérbe szorítása, a patriarchátus elterjedése az intézményesített erőszakszervezetek, a hatalom megjelenésével járt. Tagadhatatlan, hogy a mai világ mozgatóerői között egyre nagyobb szerepet ragadnak magukhoz a hatalmi tényezők. A mai világ materialista szemlélete egyszerűen az anyagi érdekek érvényesítésének következménye. Ha igaz a gyenge objektivitás hipotézise, és a világ természetét az emberiség közös tudatmezeje alakítja, akkor egy olyan világban, amelyet nyers hatalmi, anyagi érdekek uralnak, amelyben az emberek tudata ezen érdekek foglya, a közös tudatmező egy anyagi természetű világot fog létrehozni. Így létrejön egy furcsa logikai kör: a tudat szerepének elsődlegessége a tudat anyagias szemlélete esetén olyan világot teremt, amelyben az anyagi jelleg a meghatározó! A tudat képes olyan világot teremteni, amelyben úgy tűnik, hogy a tudatnak nincs és nem is lehet lényeges szerepe. Másképpen fogalmazva: a tudat erői olyan természetűek, hogy – mivel rajtuk kívül nincs világformáló erő – magukat korlátlanul valóra váltják. Ez a magát valóra váltás viszont jellegében közeli a vágyteljesülés álombeli folyamatához, amely pedig érzékelhetően csodálatos, mágikus jellegű. A mágikus világformáló erőket tagadó és ezeket minden erejével hitelteleníteni igyekvő materialista világszemlélet tehát lehet maga éppen ilyen mágikus valóra váltás eredménye. A világ lehet azért anyagi, mert mágikus! A világ anyagisága lehet bizonyíték arra, hogy a világ alapjában nem anyagi, hanem mágikus természetű! Persze ez a bizonyíték önmagában nem elegendő – de találhatók olyanok, amelyek együttesen már elegendőek lehetnek és ez rajtunk áll. Különös körültekintést igényel tehát, ha a világformáló erőket tanulmányozzuk. Nem tudhatjuk – az ilyen rendkívüli logikai körök különösen a világformálásnál játszanak döntő szerepet -, hogy melyik szempontunk befolyásolja döntően következtetéseinket. A nyugati civilizáció megnehezítette a más kultúrák megismerését. Nagyrészt kiirtotta az indiánokat, a görögök előtti történelmet eleve más súllyal kezeli, és azokat is elsősorban saját szempontjai alapján – ami éppen nem vall magaskultúrára. Így például más kultúrák megítélésében hallgatólagosan a legfőbb ismérv az anyagi-technikai, technológiai szint. Éppen azért nagyon gyakran a könyvek elégetése mellett a várak lerombolásával kezdődött a más kultúrákkal való kapcsolatba lépés. Mi szükség lehet erre egy önmagában egészséges, önmagában kiteljesedő kultúrának? Egy anyagias kultúra persze sohasem lehet önmagában egészséges, hiszen nem önmagára, hanem a hatalomra, a világhatalomra, az anyagi szerzésre irányul. De ha most arra van szükségünk, hogy más kultúrákat, más kultúrák önmegalapozását, saját világépítésének alaptermészetét feltérképezzük, nem indulhatunk feltérképezzük, nem indulhatunk ki a nyugati civilizáció szempontjaiból. Itt van például a sámánizmus hiedelemvilága. Hogyan vizsgálja ezt a nyugati tudós? Elindul – ahogy elindult évszázadokkal ezelőtt -, átjut Magyarországon, ahol az ősi mágusvallás, az ősi táltoshit hagyományait évszázadokon át tűzzel-vassal irtotta, átgyalogol egészen Szibériába, ahol olyan kőkorszaki viszonyok között élő törzsek között találja magát, amelyek kultúrájáról már biztonságban érzi magát, megvan a megfelelő fölényérzete, és ekkor elkezd vizsgálódni. Elnevezi a táltoshittel csak távoli rokon hiedelemkört sámánizmusnak, és ezzel eléri, hogy minden ismeret a tárgyról a megfelelő előítéletek szűrőjével legyen felszerelve. Ezután már a könnyebb lépés: a táltoshitet mint a sámánizmus egy mellékágát, alosztályát kezelni. Ráadásul ez a módszer az úgynevezett tudományos módszer, mert ezek után a néprajzkutató előveszi jegyzőkönyvét, és tárgyilagosan, elfogultság nélkül rögzíti, amit lát és hall, a legapróbb részletességgel, minél kisebb részletekig menően, és ismerteti a vadember a nem mosakodó, önkívületben fetrengő sámánt, mégpedig eztán már hangsúlyozott jóindulattal és hitelességi
180



törekvéssel. De ez a jóindulat azért megmarad bizonyos határok között. Így például Rawlinson a múlt században még az ősi keleti világ öt nagy birodalmáról írt könyvében: a kaldeus, az asszír, a babiloni, a méd és a perzsa birodalomról. Megismerősünk azóta annyira fejlődött, hogy a köztudat egyre kevesebbet tud a kaldeus és a méd kultúráról, pedig azok voltak az ősi keleti birodalmak megalapozói és legsajátszerűbb kifejeződései. Képzeljük el ugyanezt a módszert egy olyan nyugati civilizációval szemben alkalmazva, amely mondjuk eljutott a sokszor megálmodott végkifejletbe, az atomháború utáni korszakába. Egész filmsorozatok ábrázolják az akkori világállapotokat; a Mad Max filmekre gondolok. Képzeljük el, hogy ezt a Mad Max-civilizációt vizsgálja hamvában egy más bolygóról jött, hasonló mentalitású tudós! Megállapíthatná, hogy ebben a furcsa civilizációban az emberek egytől-egyig őrültek (egyébként a neuraszténie már ma is állítólag 70%-os), csak a gyilkolásnak élnek (hm!), a legfőbb érték az ennivaló és a fegyver... Vagy lehet, hogy nem is jutna túlságosan elrugaszkodott következtetésre? Szeretném azt hinni, hogy ez a kép éppúgy a velejéig hamis, mint ahogy a régi kultúrák alacsonyabbrendűségéről festett kép is az: és valójában az emberek csak azért olyanok, amilyenek, mert nem élnek legigazibb, legbelsőbb indíttatásaiktól úgy, ahogyan valójában szeretnének élni.
A közös tudatmező forrásai
A mindennapi tudat nagyrészt még ma is a kozmikus információs mezőből táplálkozik, akkor is, ha mára forrását már nem ismerik el, és önmagával meghasonulva, legföljebb áttételesen érzékeli a világlátás kikerülhetetlen szerepét életünkben. Ez a meghasonlás torzítja el a Közös Tudatmező egyéb forrásait is, vagyis a közös múlt információs terét, az emberiség eddigi életének információs terét és a pillanatnyi világhelyzet, a társadalmi tényezők, a környezet pozitív és negatív elvárásai, igényei azonosításra késztető tényezőit. A világegyetem és az emberiség Közös Tudatmezeje nemrég, mintegy tízezer éve még lényegi egységben élt. Nem csoda, hogy ennek a korszaknak hatását nem volt képes teljesen kiküszöbölni a vele szembeforduló mai kor. De hogyan volt képes előidézni ezt a meghasonlást? Hogyan képes fenntartani a meghasonlást? A tudat, a szellem életének legmélyebb természete a szabadság, a korlátlan kibontakozás, a mindenhez hozzáférés lehetőségével való élés. Ha ez ma is érvényesülne a társadalomban – és nem csak a gyerekek között, amíg a felnőttek ki nem nevelik belőlük – akkor a kozmikus és történelmi erőtér is közvetlenül hozzáférhető lenne mindenki számára, és akkor elemi erejű életadó természeti ereje elől nem lehetne megszökni, lepáncélozódni. Ahhoz, hogy a meghasonlott világkorszak uralomra, hatalomra juthasson, szembe kellett fordulnia emberi létünk legnagyszerűbb tényezőivel. Az élet természete a kiteljesedés, az életadás, a belső gazdagodás, a korlátlan gondolkodási szabadság folyamatos és korlátlan megvalósítása. A mágikus korban az egész világot, minden elemét ragyogónak, hozzánk közelinek és bennünk élő eleven forrásnak érzékeltük, így az egész élet áttetsző egységben, kozmikus jelentőségben, és számunkra egészében és minden lényegi részében elérhetően, átjárhatóan állt előttünk. Ez az átjárhatóság emberközelivé, otthonossá tette a kozmosz végtelenségeit is. A meghasonlott világkorszaknak tehát ezt az átjárhatóságot kellett lehetetlenné tennie, meg kellett akadályoznia a szellemet saját természetének megtapasztalásában, átjárhatatlan falakat kellett emelnie a világ lényegi elemeinek, sorsközösségeinek tényezői között. A nyiladozó szellem mindent tudni akar? A hatalom létrehozóinak, az alávetettség feltalálóinak szembe kell fordulniuk a tudattal, az élettel, az emberrel. Ha a szellem tájékozódni akar, hintsünk homokot a szemébe. Ha kérdez, kosarazzuk ki üres válasszal, ne adjunk választ, vagy adjunk hamis választ. Ha a szellem léte az információk közegében bontakozhat ki, vigyük el előle az összes lényegi információt, és építsük ki a hamis látszatvilág semmiféle valóságos útra nem vezető pótvilágát, és a megvakított szellem jobb híján ebbe fog kapaszkodni. Ha az ember természetszerűleg érdeklődik az univerzum kozmikus csodái iránt, kiáltsuk ki az univerzummal foglalkozás tevékenységét haszontalannak, minősítsük nevetségesnek a metafizikus gondolkodást, meddő dolognak az élet lényegi kérdései felőli tudakozódást. Ha az ember élete útján valóságos közös célt keres a többiekkel, nevezzük fantasztának, vagy lázító elemnek. Ha a mágikus korban az emberiség érezte kozmikus szerepét, kiáltsuk ki az életet értelmetlennek, a Természetet uralmunk alá hajtásra való ellenséges tényezőnek, a világegyetemet velünk nem törődő, üres gépezetnek. Ha a népek ünnepeiken, szertartásaikon kapcsolatot teremtettek a kozmikus életadó erővel, töröljük el az összes ünnepet, és pótoljuk őket néhány hiteltelen utánzattal. Ha életének értelmet adni akarván, az ember keresi az élet rendeltetését, egyéniségét, kiáltsuk ki veszélyes, társadalomellenes alaknak, deviánsnak, abnormálisnak vagy antiszociálisnak.
181



Ehhez persze úgy kell feltüntetni az élet eltemetőinek irányadóit és szempontjait, mint az egyedül üdvözítő igazságot. Így kezdődött a romlás és azóta is folytatódik, és egyre tökéletesednek a hazugság, a manipuláció, a félrevezetés módszerei az elmúlt évezredekben. Hovatovább már ez tűnik természetesnek. Az Időösvény című amerikai fantasztikus kalandfilmben a kétszáz év múlva következő jövőből a mába induló utasok így nyilatkoznak: „Menjünk vissza a kétszáz év előtti múltba! Mi lehetünk a világ császárai. Olyan mértékű tökéletesített gonoszsággal szemben semmit sem tudnak kezdeni, amely kétszáz éven át csiszolódott!” Szép kis jövő – de ezt éljük ma is. Pár évtizede még az egész ország közvéleményét megrázta az a páratlan eset, amikor a Kodelka nevű férfit meggyilkolták és felnégyelték. És mi történik ma? Már szinte természetesnek kellene tekintenünk az ehhez hasonló eseteket. Ha a Közös Tudatmező belső világunk mélyén él, kiáltsuk ki a belső világot alantas ösztönök szemétdombjának, a világbéke legfőbb ellenségének. Ha a kíváncsiság korlátlansága, a megismerésvágy határtalansága, az alkotásvágy ösztöneinkben él, kiáltsuk ki a „tudatalattit” az automatizálódott, üres szokások telepének. Ha a mágikus kor csodálatos emléke még ma is él sejtjeinkben, kiáltsuk ki az emberiség igaz ősemlékét hitelt nem érdemlő meséknek, a mágikus kapcsolatteremtést maradi szemfényvesztésnek, gonosz mesterkedések, praktikák tárházának, a haladás fő kerékkötőjének. Ha a mágikus világlátás a megismerés, az alkotás lényeges feltétele, kiáltsuk ki misztikusnak vagy okkultnak, homályos-ködös ügyködésnek, amely a tudomány, a „letétemény” világosságával szemben a sötétséget képviseli. Ha mindez megtörtént, nézzünk körül a világban, mi is történik tulajdonképpen. Képzeljünk el két ősforrást, ahogy próbálják megérteni, mi is történik tulajdonképpen. Még semmi sem rögzített, semmi sincs az ősforráson kívül. Még nincs múlt, mindketten most születtek. Élik zsongó, belső életüket, és próbálnak megtudni mindent magukról és a másikról. Eközben elindul életük, események folyama zúdul rájuk, és ők próbálják megérteni az egészet. Ehhez nincs más eszközük, csak érzékelésük és az érzékeléseiket érzékelő és megszervező természetadta logikájuk. Ha elméjük teremtő hatalommal bír, a teremtett világnak is a szülő elme, tehát a logika törvényeit kell követnie. A teremtett világ, a külső világ viszont nem más, mint közös életünk színtere, elméink érintkezésének kerete. A valóság tehát elménk törvényei, a Közös Elme törvényei, s mivel elméink közös törvényei a logika törvényei, ezért a valóság törvényei a logika törvényei kell legyenek! És fordítva, a logika törvényei pedig az elmék egymást érzékelő képességén alapulnak! Mégpedig egymást elme mivoltuk teljes dimenzióiban érzékelő képességén, hiszen elméink élő, eleven érzékelő források, olyan kozmikus hatalmú lények, melyekről a kozmikus hegység csúcsán pihegő, lekötözött szárnyú mai tudat jószerivel alig tud valamit, és azt sem úgy, ahogy van. képzeljük el egy kozmikus méretű elme-hegységet, amelynek talpa egyre szédítőbb kozmikus mélységbe nyílik, tágul egészen a világegyetem egészéig, és képzeljük el, hogy a másik végén ott kuporog egy jégtábla sarkán egy ijedt fóka vagy egy lihegő szúnyog, és próbálja felmérni az összefüggések kereteit. Tény és való, hogy számunkra a logika mint velünk született természeti erő jelentkezik, amire történetesen ráaggattak egy címkét – logika – de amelyet egyfelől mint külsődleges, objektív törvényt fogunk fel, hiszen ezt várják el tőlünk környezetünkben, és mi nem akarunk csalódást okozni, másfelől mint legszemélyesebb alkotóképességünk eszközét és módját élünk át. A kettő ugyan nehezen egyeztethető össze, de legfeljebb abbahagyjuk a gondolkodást. Ne hagyjuk abba! Nem igaz, hogy a logikát tapasztalataink kifejlődésével sajátítjuk el! A kisgyerek sokkal nagyobb logikai önállóságról tesz tanúbizonyságot, mint a legtöbb felnőtt, akik egyszerűen csak a beléjük ültetett nézetek gépies visszaadására képesek, hiszen épp ezt várják el tőlük, és ők kellőképpen rugalmasok ahhoz, hogy alaptermészetüket meghazudtolva, akár a legmerevebben rugalmatlanok legyenek, ha egyszer ezt várják el tőlük. Ha elvárják tőlük az önállóságot, az alkalmazkodást, ők megbízható partnerként szállítják a megrendelt viselkedést, életfelfogást, képesek bármilyen életfelfogást kifejleszteni magukban, még az önállótlanság életfelfogását is, akkor is, ha ebbe előbb-utóbb belebetegednek. Ha a tudat igazi dimenziói tabuk, ezt a felnőttek elfogadják, nem vitatják, és maguk gondoskodnak arról, hogy ennek megfelelően viselkedjenek, gondolkodjanak. Ha a tudat lényege az álomparancs, és az életfeladatból adódó tudati alapelvek, amelyek az életeltemetők számára tabuk, akkor a felnőtt kész az alapelvekről, egykori vágyairól, mint gyermekded dajkamesékről elfeledkezni és megfelelni a felnőttek könyörtelen, kíméletlen világának, annál is inkább, hiszen ezt, úgy tűnik, megköveteli ön- és családfenntartása is. Ha a társadalom életellenes erőinek jó munkásokra, engedelmes rabszolgákra van szüksége, akkor nem az álomparancsot, a tudati alapelveket állítja figyelmet érdemlő helyre, nem életünk emberi, természeti és kozmikus dimenzióit, hanem a szakértelmet, a puszta mesterségbeli tudást, különösen, ha annak irányultsága a legnagyobb mértékben alkalmazkodik az uralkodó irányultságokhoz. Így állhat elő olyan minősítés, mint a profi bérgyilkos, a briliáns bűnöző vagy a virtuóz tömeggyilkos – akiket ezért a szakértelemért fizetnek.
182



Hová tűnnek az élet emberi dimenziói? Hová lesznek eszméink a közös világról? Hová tűnnek világmegváltó terveink? Az értelem hovatovább lesüllyed, és lassan már az alkalmazkodóképesség, a meghunyászkodás, a mindegy, mihez alkalmazkodóképesség kifejlesztését jelenti, szolgálja. Azokra a csatornákra, ahol történik valami számunkra fontos vagy fontosnak látszó, hajlamosak vagyunk ráhangolódni. Az élet egyre növekvő terheinek viselése közben aztán többnyire nincs elég figyelem, tartás és energia, hogy ha az adás romlik – ráadásul a legtöbb csatornán párhuzamosan – átkapcsoljunk egy nehezebben fogható, de számunkra fontos segítő csatornára, vagy magunk harcoljunk ki egy ilyen megnyitását. Így szép lassan, észrevétlenül a körülmények foglyaivá válunk. Mi történik tulajdonképpen? Az amerikai kamaszok öngyilkossági arányszáma az utóbbi évtizedben megháromszorozódott. Magyarország népességét évtizedek óta kimagaslóan a világ legmagasabb öngyilkossági mutatója jellemzi. Történik valami a tendencia fölszámolására, vagy hadd hulljanak, akik kilógnak a sorból? Ha a Közös Tudatmezőt éppen az öngyilkosság kutatásával példázta Durkheim, akkor a közös tudatmező kutatásakor meg kellene határozni, melyek a Közös Tudatmező mérgező tényezői, és ezek megváltoztatásával kellene javítani a társadalom közérzetén, ami egészséges működésének lényeges feltétele lenne. Magyarország világelső a rossz társadalmi közérzetben, a pesszimizmusban is. Életünk önálló alakításához újra kell tanulnunk a tájékozódást, az ismeretek beszerzését, belső figyelmünk hangolását, első életakaratunk hangjának meghallását, újra föl kell fedeznünk belső érzékelésünk eredeti természetét, születő érzéseink hatalmát. Föl kell fedeznünk természetadta életalapelveinket, meg kell találnunk legnagyszerűbb eszméinket. Ne legyünk mártírok saját csatamezőnkön!
A valóságok és a Közös Tudatmező
Az emberiség gondolkodásrendszereinek belső logikájának megismeréséhez elengedhetetlenné vált a legalapvetőbb fogalmak, a Valóság, az anyag, a külső és belső világ szintjeinek, a belső valóságoknak megvilágítása. Az alapfogalmak tisztázása és a fogalmak közti kapcsolatok logikailag lehetséges útjainak feltárása egyben új távlatokat nyitott sok lehetséges, de eddig még történetileg esetleg ki sem alakult világlogika felfedezéséhez. A cél az emberiség egyes hagyományos gondolatrendszereinek logikai esetlegességein túl az alapfogalmak tartalmának és kapcsolatainak vizsgálata, törvényszerűségeinek megtalálása. Mostanra elértünk ahhoz az állomáshoz, ahonnan érdemes egy pillantást vetni a még előttünk álló feladatokra, hogy mentesüljünk a beláthatatlanság sugallásától, és hogy mindenegyes eddigi gondolatmenetet az egészben betöltött helye szerint is értékelni tudjunk. Az eddigiekben megmutattam, hogy a gondolkodás és a hipnózis az emberi tudati valóságok között összeköttetést létesítő mágikus tudati cselekvés, eljárás. Jelen tanulmányban a különböző végső valóságok közti mágikus kapcsolatok természetét vizsgálom meg. A különböző valóságok közti kapcsolatteremtés lehetőségeire példákat és lehetőségeket hozok fel. Ezután megvizsgálom, létezik-e az emberinél magasabb intelligencia, kozmikus elme, valamint, hogy mi az oka a külvilág halálának, élettelenné zsugorodásának, és hogy hogyan lehet megnyitni az élettelen felszínű világokat, és újra élettel tölteni meg őket. A valóságok közti kapcsolat megismeréséből új képet kapunk a valóságok természetéről. A lehetséges kapcsolatrendszerek belső logikája elvezet az egyedi, zárt világrendszeren túlmenő világlogikákban gondolkodáshoz. A világlogikák eredetének kérdése továbbvezet az egyes valóságok a világ létrehozásában játszott szerepének vizsgálatához. Végül eljutunk a világteremtés lehetőségeinek kérdéséhez, a végső valóságok eredetéhez, végső természetéhez, amely egy olyan világ felfedezéséhez visz el, amelyben a valóságok éppoly dinamikus tényezők, mint amennyire kapcsolataik lehetővé teszik a valóságok létét, amelyben a valóságok és kapcsolataik, működésük egyformán alapvető, és amelyben, mint a kifestőkönyvben, a színek kontrasztjai, a belső és külső valóságok egymás létfeltételeként jelennek meg. Ebben az emberitermészeti világképben a külvilág a belső világ óceánjai, valóságai között feszülő szigetvilág. Az emberi-természeti világkép logikája természetszerűleg és kikerülhetetlenül vezet el a belső és külső kozmikus létezési kategóriák teljes skálájának felfedezéséhez. Az emberi tudatvilág egyes szintjei, az éber tudat, a mélytudat, a genetikus tudat és a belső világfolyamat mágikus módon tartanak fönn kapcsolatot egymással: a gondolkodással képes egy álmodóbb szint följutni egy éberebb szintre, és a hipnózissal képes egy éberebb szint hatni egy álmodóbb szintre. Mi persze nem ismerjük annyira az álmodóbb szintet, mint ahogy az éber tudati szintet ismerjük. Ezért vizsgáljuk most meg, hogyan épül fel egy „éberebb” szint egy „álmodóbb” szintből, de egy olyan példán, amelyben mindkét szintet ismerjük! Hogyan épül fel az Emberiség
183



Közös Tudatmezeje az emberi egyedek tudatvilágából? Itt nem egyszerű összeadásról van szó, hanem inkább egy szervesen szerveződő, a lehető legnagyobb összehangolásra törekvő szervező erőtől áthatott információs mező ez, amelyben az egyes alkotóelemek, tudatvilágaink áthatják és érzékelik egymást. De mindek a jegyében, miféle értékrendszer lapján, miféle ítéletek alapján történik meg ez az összehangolás? Az a természeti erő, az a természeti törvény, amely ezt az összehangolást, szervező tevékenységet irányítja, a logika. A logika hivatott arra, hogy megmondja nekünk, melyik új információ miféle szükségszerű összefüggésrendszert kell kapjon ahhoz, hogy össze tudjon kapcsolódni eddigi ismereteinkkel. A logika törvényei mutatnak rá, hol és milyen hiányokat mutat az Emberiség Közös Tudatmezeje, hol szorul sürgős kiegészítésre, gyógyításra, eredeti természeti erejét hogyan nyerheti vissza. A tudomány maga is ezen a logikán alapul, ahogy az igazi művészet is mély érzékelésen és lényeglátáson alapuló sűrített belső logikával él. A logikai törvények tehát nemcsak a formális logikai következtetéseket jelentik, hanem egy mélyebb elv érvényesülését az adott közegben, egy olyan mélyebb elvét, amely minden létező lényegi alapjának kifejeződése, amely a legmélyebb létezési szintig hivatott kiteljesíteni az adott közeg nyelvén a létigazságokat. A logika szinte maga a sűrített lét, a lét lényege, amely éppen ezért egy teremtő erővel is rendelkezik, amely nem más, mint a lét legmélyebb törvényének érvényre juttatása, és a lét legmélyebb elveinek összhangba jutása. Az igazi logika minden adott léthelyzetben a lét lényegéig kell eljusson, a létezés legmélyebb, emberi szervező erejéig. A logika egy természeti szervező és teremtő erő, amely éppúgy jelen van az egyén elméjében, ahogy a társadalomban, és az Emberiség Közös Tudatmezejének szervezésében, és a világ alakításában. A társadalom atmoszférája, szellemisége nemcsak alkotótagjainak éber tudatállapotával áll összefüggésben, hanem éppúgy a mélytudatok, genetikus tudatok és belső világfolyamatok is hatnak benne. Ha két különböző tudatszint kölcsönhatását csodaszerűnek, mágikusnak érzékeljük, akkor tehát a társadalom szellemiségének érzékelése, hatása éber tudatunkra és mélyebb tudatszintjeinkre mágikus hatás, hiszen a két kölcsönható tudatszint mindegyikének megvan a saját egységessége, mindent magába ölelő, mégis egyedi sajátossága, s mindkettő számára a másik fél, amellyel kölcsönhat, csodaszerűen más törvényszerűségeket követ. Így tehát maga a társadalmi tudat, az egyes nemzetek és az emberiség közös tudatmezői az egyének számára egy magasabb szellemiség csodaszerű kifejeződései. Ez azt is jelenti, hogy társaink hozzáállása, életfelfogása, értékrendszere, belső érzékelésünk jellege belső tudatvilágunk számára éppúgy, mint közvetve éber tudatunk számára is életünk színterének legfontosabb és leglényegesebb tényezői. Nagyszerű célokért élni, lélekemelő eszméért élő társakra lelni csodaszerű módon szárnyakat ad az emberi élet kiteljesedésének, és a legvalóságosabb erőként megtölt bennünket a lét mámorító belső igazságának és érvényességének diadalával. A közös tudatmező éppoly valóságos erőteret jelent, mint a fizikai erőterek, hiszen hatása éppúgy mérhető az emberek életmutatóinak statisztikai mérőszámaival, amint a fizikai hatások a fizikai mérőműszerekkel, ahogy ezt már Durkheim felfedezte. Ez a közös tudatmező ma egy kulisszák mögé vonult hatalmi gépezetű, mesterségesen atomizálódott társadalomban egy részeire esett, megvakított, erejét rekkentett és gerincét nagyrészt már megtört emberiség tudatmezeje. Durkheim vizsgálatai rámutattak, ez a Közös Tudatmező ma is a legerősebb szellemi erőtér, amely világunkban, életünk alakításában külső erőként elsődleges szerepet játszik. Minden rontó erő még ma is csakis ezen közös tudatmező számára elfogadható jelmezben fejtheti ki kártékony, lélekromboló, szellemölő hatását. Képzeljük el, mi lenne, ha ez a Közös tudatmező, az Emberiség Közös tudatmezeje visszanyerné valóságos természeti erejét! Képzeljük el, ha osztálytársaink, munkatársaink, és egyáltalán, honfitársaink túlnyomó része, a kormány és a hatalmi gépezet kiszolgáló szervei, a hadsereg, a rendőrség, a rádió, a tévé, az újságok alkalmazottjai mind egy emberként átéreznék az élet nagyszerűségre, emberi kiteljesedésre hivatottságát! Képzeljük el, mi lenne, ha mindenki a legjobb meggyőződésének megfelelően merne viselkedni, élni, és cselekedni a közös ügyért, a nemzet, az élet felemeléséért, és biztosan számíthatna arra, hogy igazát legtöbb épelméjű társa belátja és elfogadja, és éppúgy, mint ő maga! Ha elképzeljük, hogy a magukra maradt hivatalnokok éppúgy, mint a kiszolgáltatott tisztviselők és egyszerű emberek egyszer csak az élet megtisztításáért, a közjó és az ország fölemeléséért élnének, egy csapásra megérthetjük, hogy a világ minden rontó, önérdekű hatalma visszaiszkolna legféltettebb búvóhelyére ez elől a közös erő elől. A Közös Tudatmező a világ legnagyszerűbb szellemi ereje, amely minden világi hatalomnál valóságosabb és hatóképesebb. A világ összes rontó hatalma ezért igyekszik a Közös Tudatmező puszta létét is tagadni – mintha ki lehetne törölni az emberiség emlékezetéből a forradalmak emlékét is – és ezért igyekszik az erkölcsi életet megrontani, növelni a bűnözést, létbizonytalanságot, kizsákmányolást, alávetettséget. A Közös tudatmező tehát – amint látjuk – egy olyan szellemi tényező, amely létünk legerősebb védelmezője lehet, és amely általunk élve, éltetve tudja csak betölteni rendeltetését. Ez a Közös Tudatmező az egyes ember számára javarészt mélytudatával, elsődleges tudati érzékelésével fogható föl, mégis valóságos hatóerő. A Közös Tudatmező kapcsolatba kerülése
184



belső világunkkal mágikus jellegű, mint minden különböző tudatszintek közötti kapcsolat. A Közös Tudatmező belső érzékelésünket saját medrébe igyekszik terelni, életünket szinte észrevétlenül befolyásolja, hipnotizálja. A Közös Tudatmező tehát – ahogy ezt Durkheim szintén fölvetette – egy olyan, fölöttünk álló szellemi tényező, amely valóságos alapot ad a vallásos világnézetnek. Igen ám, de abban a pillanatban, ahogy megragadjuk a felettünk álló szellemi tényező valóságosságát, belső tudati világainkból összetevődő mivoltát, azt, hogy mibenléte attól függ, hogy legjobb szándékainknak adunk-e teret életünk alakításában, vagy utat engedünk a mindenkori sötét hatalmasságoknak, a köz elől elzárkózott, általunk át nem tekinthetőségbe, ködbe burkolózni igyekvő, titkos erőknek, abban a pillanatban világossá válik, hogy mindazok a vallások, amelyek az emberek természetes szövetségét igyekeznek fölszámolni, és egy láthatatlan és felfoghatatlan tényezőnek igyekeznek Alárendelni és alávetni életünk alakítását, valójában egy valótlan tényező kerítői, szolgálói, akik egy nem valóságos tényező képtelen mindenhatóságára hivatkozva igyekszenek eltéríteni bennünket a valóságos, az általunk létező Közös Tudatmező nemesebbé, fényesebbé, emberibbé tevésétől, egy valóságos, de sötét világi hatalom érdekében. Adjuk föl legjobb, legnemesebb érzéseinket, amelyek megnyilvánultak 1848-ban, 1956-ban, és álljunk be egy olyan láthatatlan és teljességgel ismeretlen tényező szolgálatába, amely önalávetést, alázatosságot, önalárendelést, a hatalom feltétlen tiszteletét, jámborságot és malasztot hirdet, miközben legyilkolta a felebaráti szeretet álarcában az összes egyéb kultúrát, amivel útjában találkozott, amely a keresztes és vallási polgárháborúkat hozta, mert legfeljebb féligazság lévén mindig csak megosztotta a társadalmat? Adjuk föl a látható, érthető, nyilvánvaló, általunk élő erkölcsiséget, szellemiséget, összefogást, sőt, az egymásba, az élet törvényszerű kiteljesedésébe vetett hitünket, és dobjuk mindezt mindannyian oda a vakhitnek, egy soha nem létezett, egy általunk felfoghatatlan tényezőnek? Adjuk fül értelmünket, a bennünk élő természeti erők szavát, vágyainkat, logikánkat, a sorsunkba beleszólás valóságos lehetőségeit életünk minden közösségi lehetőségét, csakis közösen elérhető célját, és ehelyett váljunk szinte tehetetlen, önmagukba záruló individuumokká, öncsonkító páriákká, bízzuk magunkat mások szándékaira, a vakhitre, vessük alá magunkat önérdekű hatalmak minden eszközzel eltitkolt szándékainak? Adjuk föl a létező, valóságos, általunk élő Közös Tudatmezőt egy ezt letaszítani igyekvő, dölyfös ember- és életidegen hatalomra vágyó világszervezetnek? Térjünk most vissza a kettős világpiramisok, párostölcsérek mezejére. Képzeljük el, ahogy a bennünk élő tudat, mélytudat, genetikus tudat, és belső világfolyamat összekapcsolódik a belső világpiramis csúcsán a Közös Tudatmezővel, majd a Világegyetem Közös Tudatmezejével. Az emberi egyedek ezen párostölcsérei mellett a kozmikus világpiramisok mezején ott találjuk a föld, a csillagok, az Univerzum belső és külső tudatszintjeit. A föld belső tudatszintje a Föld alkotóelemeinek tudatszintjeiből tevődnek össze: az emberiség, az élővilág, a kristályok és a szervetlen anyagok tudatvilágából. Mivel azonban az önmagáról tudó tudatszint erősségében minden valószínűség szerint az emberiség Közös Tudatmezeje a központi szervező erő, ezért a Föld önmagáról tudó tudati erőterét az emberiség Közös Tudatmezeje adja. Vigyük tovább a gondolatot: az emberiség Közös Tudatmezeje, önmagáról tudó hatóereje az egész Világegyetemben központi szerepet játszik! És mivel – ahogy az tapasztaljuk belső világunkban is – az öntudat képes hipnotizálni a társtudatszinteket, képes a maga hatásának érvényesítésére, ezért az emberiség Közös Tudatmezejének a Világegyetem egész sorsának alakításában döntő szerepe lehet! Ha van isteni erő, amely a természetben él, munkálkodik, tevékenykedik, akkor ez éppen a lelkünk, szellemünk, gondolataink és vágyaink által éltetett Közös Tudatmező. Minél erősebben, világosabban tudjuk, mit akarunk, annál valóságosabb hatalommá válik akaratunk! Ha van mindenható erő, amely a Valóság természetének és a Világegyetem sorsának éppúgy, mint a történelemnek valóságos alakítója, akkor ez az Emberiség Közös Tudatmezeje. De ez az erő nem felfoghatatlan, és nem tőlünk független erő – csak a bennünket kihasználó világi hatalom szeretné ilyenné tenni. Ha az emberiség egy nap legjobb vágyainak érvényesítése mellett dönt, és erre felteszi életét, a Közös Tudatmező kifényesedik, és az Ember visszanyeri a lehetőséget az élet emberi kiteljesítésére, az emberiség és a Világegyetem sorsának, rendeltetésének betöltésére.
Az ősvalóság
Képzeljük el, hogy az egész világon csak egy ember létezik, nincs egyeztető hadművelet a tudatok között, nincs szükség erre és nem is lehetséges, tehát nincs, ami megkülönböztesse az érzékelt valóságot a reális valóságtól, a valóságosnak átélt élményt a valóságosan képzelt élménytől. A képzelet minden külső elvárástól mentesen, szabadon fejti ki tevékenységét, építi és benépesíti a világokat. A képzelet még korlátlan és korlátozhatatlan, öntörvényű saját természetének a végletekig
185



megfelelő és megfeleltető tényező, világot és majd valóságot teremtő erő. A képzelet az egyetlen végső kozmikus teremtőerő. Most képzeljük el, hogy több ember létezik a világon. Mindegyik egy-egy ősforrás, korlátlan képzeletbeli szabadságra született őserő, kozmikus alany. A képzelet a teremtő tevékenységen túl már az érzékelő tevékenységet is kifejleszti, a többi tudatot közvetlenül érzékelő képességet, hiszen a többi ember képzelete is teremt, és a teremtés a képzelet világa, tehát ezt is igyekszik magába foglalni. A tudati ősforrások, ősi Kozmikus Emberek sorsa szabadon alakulhat, attól függően, képzeletük, tudatuk hogyan kapcsolódik össze. A másik tudat érzékelésével megjelenik a Valóság eszméje, hiszen a másik tudat öntörvényű képzelete nem a mi tudatunk függvénye. Természetes vágyaik, képzeletük kibontakozása az új központok létrejöttével új erőforrást kap, új motort, új lehetőségeket a kibontakozásra és inspirációra. A teljességükben lobogó, egymást érzékelő tudatok a Közös Tudatmezőn elkezdhetik építeni a legszédítőbb, legemberibb Valóságot, a kozmikus teremtőerő otthonát, önújjáteremtésre lehetőséget adó fészkét, az élet otthonát. Ez megfelel saját, belső hajlamaiknak, hiszen még közvetlenül egyek a kozmikus teremtőerővel. A Valóság, a kozmikus Valóság építése természetszerűen az Örökkévalóság feltalálására irányult, arra a Valóságra, amely a kozmikus létezés életét a leggyújtóbb erővel tisztító érzésekből születik. A kozmikus tudatok eközben folytonosan érzékelték egymás minden rezdülését, és együtt rezonáltak, a Kozmikus Tavasz növényeiként növekedtek, közös célokért élve, együtt rezdülve, egyfajta kozmikus zene akkordjaiként alkotó hangjaiként, testet öltéseként. Bűvös szabadságukban az ősforrások, az égi-földi lelkek szárnyakat kaptak, és ahogy a zene felhangzása élet-megsokszorozó, felvillanyozó, megtáltosító hatása, ugyanúgy ez az együtt cselekvés, együttérzés mámorító örömtüzek egymásra találását jelentette, ugyanannak a kozmikus ősszabadságnak feltámadását, amely az egész kozmoszt áthatja és élteti, hiszen az együtt-zendüléskor, együtt-zenéléskor az egyéni tudatok részt vesznek a közös élet mámorító együtt-lélegzésében, teljességet, magasabb fokon magába ölelő létében, a mindentudás magasabb értelmének kiteljesedésében. A Mindenség kihelyezett tagozatai, az egyes ősforrások, amikor épp soros életfeladatukat elvégezték, a bennünk ilyenkor eltöltő örömhullám röpítő erejével, izgalmával igyekeztek tudatni a többiekkel a megoldást, hogy a mindentudás kozmikus szintje magasabbra emelkedhessen. Így a Mindenség és a Sokaság egymásért élő testvérekként, egymásra utalt, egymás által értelmet kapó és adó kozmikus testvérpárokként éltek. A frissen épülő Közös Színtér, a közös tudatmező Valósága minden ilyen felfedezéskor újjászületett, természetében átváltozott, egészében újjászerveződött, ahogy egy szimfónia legújabb hangja épül be az elhangzó szimfónia egészébe, és újjászínezi, újjátölti, újjáértelmezi;< de ne egy mai , konvenciókhoz kötött nyugati szimfóniára gondoljunk, hanem egy ősi élet-szimfóniára, egy végtelen intenzitású, önmagában diadalmasan hömpölygő, finoman megrezdülő és hátborzongatóan a kiteljesedésbe vágó, féktelen kozmikus őserőre, amely maga teremti minden pillanatban kibontakozásának törvényeit, mert szabadon, zabolátlanul, szilajon él, ahogy élni érdemes. A Valóság kiépülése, a tudatmezők kölcsönhatásainak színtere aztán létrehozta a valóság érzékelésének szerveit, az érzékszerveket, amelyek a tudati érzékelés kihelyezett tagozatai, alállomásai. A Közös Tudatmezőn ott növekedett az Örökkévalóság csodálatos tündérpalotája. A tudatmező fénye az ősforrásokból tört elő. Az ősforrások önmaguk képzeletére figyelve, mintegy „befelé”, s a többiekére figyelve, mintegy „kifelé” figyeltek, fényük befelé is kifelé röpült. Attól függően, mekkorára nyitották ablakaikat egymásra az ősforrások, ablakuk, szellemi szemeik pupillája összehúzódott vagy kitágult, több vagy kevesebb fényt bocsátva a ragyogó tudatmezőbe, felragyogtatva vagy önmagában ragyogónak hagyva azt. A féligáteresztő tükör-fedelű tudatforrások összfénye így körbejárt az egyes ősforrások között, mint egy kozmikus fényfolyam zúdulva végig, amely csipa életből, érzésből, gyönyörűségből, tündöklő érzés-hullámokból tevődik, adódik össze egy kozmikus zenévé, amely a világegyetem egészét jelenti. A tudatmezőn táguló-záruló pupillarésekből dől a tudatmező fénye, s a varázsszemek hunyorgása, égi lángolása a szempillák forgóin, fénygrádicsain, prizmáin bomlik délibábokká, délibábfonatokká, egy tájjá, amely csupa rejtelmes üzenet, amelyben az egyes ősforrások üzennek egymásnak és az Egésznek. A jelentések, üzenetek értelme átszínezi egymást, és mint egy tavaszi délelőtt ajándéka, szétterül, mint eleven pázsit, zsongó érzés-folyam, telítve mámoros életszerelemmel, a beteljesülés illatával. Minden koppanás, minden rezdülés ezen a tájon csordultig telített rejtelmes titkokkal, vágyakkal, kozmikus sorsokkal, enyhet és erőt adó rezonanciákkal, rezgésekkel. Az Örökkévalóság fokozatos kiépülésével megszületik a Nap, a Hold és a csillagok, a lét kozmikus rendeltetésének égi ütegei, erőközpontjai, a Közös Létmező kibontakozó szentélyei, és maga a földanya, aki a kapcsolatot közvetíti az égi és a földi élet között, minden égi és földi élet, tudás és boldogság eleven őrközpontja, közvetítő állomása. A kozmikus ragyogás az Örökkévalóság kiépítésének elindításával, a világegyetem létrehozásával nyitott távlatot a végtelen felé. És ahogy a
186



Közös Színtér létrehozta a végtelent, a végtelen előtt színt valló létezést, a végtelenség félig kész égi őrállomásait, szellemünk egyre beláthatatlanabb szférákat népesített be. A Valóságteremtés, a Valóságvarázslás mesebeli kastélyai, a csillagok, a bolygók mindannyiunk titkait és rendeltetését őrzik és megtestesítik, és a világfejlődés állomásai is egyben, az építésükkor rendelkezésre álló tudásszint tanútételei. Mivel akkor az elsődleges érzékelés, a tudati érzékelés, a képzelet még tisztán látott, mert ép és egészséges volt, és külső érzékszervek kifejlesztésének még nem volt értelme annyira, mint később, a Föld, a Nap és a csillagok még elsősorban a képzelettel, az elsődleges érzékeléssel tartják egymással a kapcsolatot, tehát – az állatokhoz hasonlóan – „telepatikus”, közvetlenül érzékelő képességeik a mai emberénél fejlettebbek. A tudati érzékelés, a közvetlen érzékelés alaptörvénye, hogy mindkét fél aktív, tevékeny, tehát folyamatosan képet alkot a másikról. Ha azonban én képet alkotok rólad, és közben addigra te képet alkotsz rólam, akkor, amíg az érzékelés teljes, ezt a menet közben képződő képet is le kell képezniük a képző, képzelő feleknek, vagyis önmagukban felépítik a másik tudatot, s mivel az teljesen szellemi természetű, ezért teljességében építik föl, ha érzékelésük teljes. Így maga a teljes tudat érintetlenül újrateremtődik egymásban, a képzelő és ezzel képző, képzeletükkel újjáteremtő érzékelő felek mindegyikében. Ezzel megnyílik egy végtelen lánc képzésének lehetősége, láncreakciószerűen a végtelen felé kiterjedve, egy olyan láncé, amelynek minden láncszeme tartalmazza az összes többi láncszemet, sőt, magát a láncképző elvet, és ezen túl, magát a láncképző folyamatot. Ez a folyamat tehát az élőlények regenerálási folyamatával analóg, a végtelenség különbségével, tehát egyfajta magasabb életjelenségként mutatkozik be nekünk. A tudatok tehát felépítik egymást és egymásban önmagukat. Minden egyes képük azonos az eredetivel, annak lényegazonos mása, másodpéldánya, amely így az ikrek közötti gondolatátvitelnél jóval hatékonyabb, száz százalékos hatékonyságú tudati megismerést közvetít a leképző létegységből. Ha nincs az Őséletben más, csak az ősforrások együttese, akkor minden ősforrás végtelen számban népesíti be lefelé (és felfelé, az Örökkévalóság felé) az összes többi létezőt, tehát a világegyetem egészét és minden részletét! Ez a nemlineáris önmegsokszorozás egy újfajta matematikával írható csak le, amelyben az egész úgy oszlik el minden részben, hogy közben minden részben, mintegy átosztódott utódai képében, jelen van. az egymáshoz csatoló nemlineáris tudati kölcsönhatás az egymáshoz csatolással képes valamire, amire csak Münchausen báró volt állítólag képes: önmagát felemelni és tetszőlegesen magas akadályon átjuttatni. A tudatok párleképezése külön fogadókat is épített a párleképezés végtelen felé tartó égi országútján: ezek az égitestek, égi fogadók, reléállomások, amelyek egyszerre irányjelző őrtornyok és otthont adó felkészülési központok. Ez a tudati párkölcsönhatás a létfelfokozás kozmikus gyújtózsinórja, a társas együttélés zenei, létfelfokozó alapelve, a társas hatás és a zene kozmikus varázserejének titka. Ha ugyanis a tudati párleképezés mellett figyelembe vesszük a kiépülő Valóság leképezését is, a létrejövő világfelépítésben a tudatok egymásról kialakított képe játssza a kulcsszerepet. Önazonosságunk, önképünk így ténylegesen el van rejtve mások tudatában, s ennek saját önképünk csak halvány utánzata, hiszen egyéniségünk körvonalai is csak arra jók, hogy érintkezési felületet jelentsenek a társas kapcsolat számára, s ezért saját magunk számára jórészt haszontalan. Saját magunk számára nem jelentünk véges kereteket, ezek általunk bármikor tetszésünk szerint alakíthatók. Egyéniségünk a többiek tudati megismerésének megtapasztalása, és ezzel a világegyetem és a Valóság megtapasztalása által alakult ki. Ezért van az, hogy az ember magát jóval kevésbé képes megítélni, mint másokat, mert önmaga határtalanságának állandó kísérő élménye nem rögzíti le annyira belső átélését, mint amennyire az őt valóságosnak leképező és „megvalósító” közös érzékelés világának a Valóságba már beépített darabjai megvilágítják. Az őstelepek világa egymásban ragyog, mint egymással játszó gyermekek világa. Minden sejtjében ott ragyog káprázatos kristálypalotaként egy messze látó, mindent halló csodakastély, egy élő, nyújtózkodó csoda, szinte a háló erezeteit is látni, amin a kastélyok függnek, a soha-nem-volt és mindig-is-érzett érzések gyújtózsinórjai, érzések patakjai, vízerei, vízesései, amelyeket ha egy gyermek érzékel, érzésével újraépít egy világot, egy világhálót, szívének hullámerőművei megfújják a világharsonákat, megsajdulnak a világ végei és elindulnak sorsot keresni maguknak. A lelkek buborékláncain táncot játszik a zsongó napfény, s a végtelenbe húzódó tükörpárok közt mindegyik kép másfajta mintázatban kapcsolódik össze a többivel. A harmonikázó lélek-távolságok csendben kibomlanak, észrevétlen, és már pitypangernyőként borzolódva, útra kelve, gyermeki várakként utaznak a légben könnyedén a légsiklás kapitányai, kiterjesztett felségjeleik, mint térprizmák játsszák át egy soha nem feledhető lét emlékeit, az újjászületés sajgató hívását.
Szellemi valóságépítés
187



Amikor a mai filozófiák a „valóság” fogalma alatt valami tőlünk feltétlen, abszolút független gondolattartalmat értenek (minden, személyünktől nem függő gondolattartalom összességét), valami olyasmit akarnak elszakítani tőlünk, amire életünk egésze épül. Hogy lehet az, hogy az a nyugati civilizáció, amely mindent uralma alá akar hajtani, a Természetet éppúgy, mint az emberek belső világát, egyszer csak előáll egy ilyen tabufogalommal, amely kizárja, hogy elménkkel valóságos hatást gyakorolhatunk a valóság természetére? Miért nem akar élni egy ilyen lehetőséggel a nyugati civilizáció? Ennek több oka is lehet. Az egyik, hogy a nyugati civilizáció saját talaja végső soron épp objektivitást jelent, a külvilág tudattalanítását. A régi korokban ugyanis a mágikus ember gyakorolta szellem hatalmát, amely egy a Természetével, a Kozmoszéval, és amely épp ezért nem fordítható a Természet ellen, a Természet leigázására. A Természet nem természetellenes, és a mágikus erő a bennünk élő természeti erő. Az angol összehasonlító vallástörténeti szótár azt írja: „A mágikus szemlélet a szellemi, természeti és emberi szférák szoros kölcsönhatásán alapszik. Kiterjeszti az emberi hatalmat az itteni és a halál utáni életre, keresve az ellenőrzést a természeti események, az istenek és a szellemek felett.” „Az ember a tudatosság hajnalán, magát a Természet részének érezve, képesnek érezte magát arra, hogy kölcsönhatásba lépjen a Természettel vágyainak elérésére”. Attól, hogy az embert átjárta a természeti erő, amely összekötötte a Természettel, a Világmindenséggel, érezte magát teljes jogú tagjaként a Természet befolyásolására. A Természet meghallgatta a természeti erőtől feltöltött ember akaratát, vágyait és ezekre hallgatva társként, testvérként hozta elő a megoldást, vagy a megoldás lehetőségét. Ez a mesebeli egymásra figyelés (jó tett helyébe jót várj) a mágikus kor valóságának, megnyilvánulásának természete. A Természet, az „anyag” képlékeny volt, érzékszervei élesek, az emberi belső világra fogékonyak, azzal lényegileg egyek. A nyugati ember a Természettel szembehelyezkedve, az „anyag”-ot lealacsonyítva, ezt a természeti erőt tartotta fő ellenségének. És mivel kiszakadva a Természetből, a külvilág idegenbe szakadt egykori honfitársunkká süllyedt, az egységes világ kettéhasadt, egy elidegenített és ellenségesnek beállított külvilággá és egy alantasnak és alárendeltnek beállított belső világgá, ahol az alantas ösztönök bújnak meg, és felettük a külvilágnak teljes mértékben alárendelt tudat. Ez a kozmikus tudathasadás aztán már a külvilág sziklaszilárd biztonságához akar menekülni, hogy bebizonyítsa önmagának, tehetetlen a külvilág élettelenségének eluralkodása ellen, ugyanis egyedül ez a tény mentené fel, a kozmikus tudathasadás elkendőzését egyedül ez tehetné tökéletessé. Így függ össze a kozmikus társviszony, a kozmikus testvériség elhagyása és eltemetése az uralom alá hajtás kényszeres túltengésével. Egy kiegyensúlyozott, boldog ember nem szorul rá, hogy anyagi javak felhalmozásával, hatalmi tényezők megkaparintásával igazolja önmaga előtt viselkedésének jogosultságát vagy legalább érvényre jutási képességét. És mivel ilyen érvényre jutás sohasem igazolhatja elégképpen az igazolásra szorulót, ami épp azért szorul igazolásra, mert elkövetője érzi igazolhatatlanságát, ezért az uralom- és hatalomvágy sohasem csillapodhat. Ezért a külvilág objektivitását a nyugati civilizáció feltétlennek, abszolútnak és örökösnek igyekszik beállítani. És amíg a belső világ kozmikus hatalmainak puszta létét sem fogadta el, addig ezek csak passzívan szenvedték el az ellenségessé hipnotizált tudat zsarnokságát. De amikor a meghasonlott tudat erőre kapva igyekszik hatalmát kiterjeszteni a mélyvilág felé, a két világ, a külső és a belső újra érintkezik. A kérdés csak az, hogy az érintkezés kozmikus leszámolássá vagy kozmikus egymásra találássá válik-e. A valóság megfellebezhetlensége, egy-igaz mivolta adja az egyetlen biztosítékot, lehetőséget életünk kozmikus-természeti-egyéni talajának megtartásához és visszaszerzéséhez. Amíg a valóság természete függ tudatvilágunktól, az adott folyamatok tudati szakadékaink vízesései, addig az egyes tudati szakadékok között lezajló folyamatok és az azokat utólag szemlélő tudat számára egyértelműen adottak, függetlenek, hűek születési világállapotukhoz. Az ilyen objektivitás nem kozmikus-filozófiai természetű, hanem a tárgyi hűséget jelenti, amely az események egyszeriségének adott mivoltát, ennek az adottságnak a lehető legteljesebb feltárását, összefüggéseinek lehető legteljesebb kibontását jelenti, beleértve akár tudati világállapotok feltérképezését is, az ilyen objektivitást nevezzük inkább tárgyi hűségnek, az igazság feltárásának, egyediségének, egyszeriségének, utólag meg nem másíthatóságának. Ez az egyszeriség a valóság egyik leglényegibb alkotóeleme, és mivel végső soron a kozmikus tudatállapotok között zajlanak az események, az egyszeriség kibomlásának gazdagsága az adott kozmikus tudatviszonyok egyszeriségéhez vezet vissza. A valóság a kozmikus tudatvilágból épül fel a tudati törvények szerint. Melyek ezek a tudati törvények? Hogy elméletemet tisztán kifejtsem, szükségem van az eddigi elméletekkel való összevetésre. Így meg kell említenem a Berkeley püspök által felvetett „immaterializmust” és a mágikus szolipszizmust. Berkeley munkásságát szokták szubjektív idealizmusnak titulálni, arra utalva, hogy filozófiája csak az egyéni szubjektumok létére épül, s ebből származtatja le az anyag létét. Ez a minősítés azonban félreértésen alapszik, felszínes ismeretekben, hiszen aki elmélyedt Berkeley
188



írásaiban, tudhatja, hogy nála minden szellemi tényező, így az emberek és ezen túl a Kormányzó Szellem az, amelyeknek képzelete előidézi az általunk objektívnek érzékelt képzeteket. Berkeley tehát nem szolipszista – amivel szintén gyanúsítják a feltűnően gyakran téves értelmezést kínáló filozófiatörténeti könyvek. Berkeley ugyanis nem állítja, hogy az „esse est percepii” elv – miszerint csakis érzetek, képzetek léteznek – kizárólag egy szubjektív alany létét engedné meg. Berkeleynél a léteztető hatalom a képzelet, az emberek és a Természet Alkotójának képzelete. A szolipszizmus vallja, hogy csak Én létezem, s az összes többi Én csak az Énem kivetülése, érzete, képzete. A szolipszizmus mágikus válfaja – amelyet hazánkban manapság László András előadásaiból lehet megismerni – azt vallja, hogy a tudat nem csak a létezők értelmezése fölött rendelkezhet, hanem a létezők teremtése is a tudattól függ, és ez a korlátlan léteztető hatalom az, ami a mágikus erőket jelenti. A mágikus szolipszizmusban a létezésnek egyetlen Alanya van. Kitüntetett személy vagyok, mert alanyhordozóként közvetlenül csak magam élhetem át az Alanyt, ily módon én vagyok a lét egyetlen alanya. A Közös Szellemi Valóságépítés elmélete érinti mindkét fenti filozófiai irányzatot. Annyiban tér el ezektől, hogy egyrészt megengedi a többi ember létének teljes egyenrangúságát saját lényünkével, s ezzel a közösségi tényezőt, az egyéni tudatok kiteljesedését és egymásra hatását is alapvetőnek tartja a valóság létrehozásában. Persze egy átfogóbb elmélet magába foglalja az élővilág minden tagjának, sőt a kozmikus lét minden alanyának szerepét is az emberiségén kívül. Másrészt ahelyett, hogy feltételezne egy Kormányzó Szellemet az emberiség tudatmezején kívül és ettől függetlenül, ehelyett első megközelítésben az egyéni és a közös tudati erőtereket és ezek hatásait vizsgálja, s egy hipotetikus Kormányzó Szellem ettől független mivoltát a vizsgálat eredménye teheti esetlegesen szükségessé. Mivel az emberi tudatok hatásai és egymásra hatásai képesek a valóságérzékelés alapjaiig hatóan befolyásolni beállítottságunkat és valóságalakításunkat, ezért a Közös Tudatmező mindenképpen lényeges alkotórésze a Kozmikus Tudatvilágnak, lehet, hogy domináló (vagy számunkra meghatározó) része. Azáltal, hogy általunk megismerhető, tapasztalható tényezőknek ad kozmikus szerepet, a Közös Szellemi Valóságépítés elmélete az idealista és a materialista világszemlélettel szemben az értelemnek és az emberiségnek ad kozmikus jelentőséget. Amíg a vallások a valóság természetét készen kapottnak mutatják, és a világ végső alapjait, az Istent az értelem számára örökre megközelíthetetlennek tételezik, amit el kell fogadni, mint hittételt, és így ebből a szférából, a világ és a valóság végső alapjaiból az embert véglegesen kizárja és elutasítja, ettől elzárja, addig a Közös Szellemi Valóságépítés a tudatvilágoknak mágikus, a világ- és valóságformáló szerepet ad, ráadásul mindezt logikailag és tapasztalatilag vizsgálhatóként rendelkezésünkre bocsátja. A Közös szellemi valóságépítés alaptételei a következők:
1. A valami világának forrásai az ősforrások, kozmikus őslétezők, köztük lényeges tényező az emberi belső világ. A kozmikus őslétezők a vágyak, érzések korlátlan világóceánjának, az Őséletnek szerveződései. Az Ősélet a Mindenség Mindensége, a Valami előtti világ korlátlan természetű kibomlása, amelyben minden vágy tökéletesen beteljesíti saját magát, s amely éppen korlátlansága miatt a Valamin túli, a Valami világát megelőző világ. Az Ősélet alapelve az önfenntartás és a különbre, jobbra, többre törekvés. Az önmagán való túljutáshoz szüksége van a korlátokra, s ezzel a Valami világára, ahol tétje is van az életnek, és ez a tét maga az élet. A Valami világában belső világként utazva továbbra is jelen van a Mindenség világa, ez a korlátos élet fő hajtómotorja és az erkölcs őstapasztalati alapja. A Valami világa a Mindenség Mindensége folyamának hajója. A Valami világa a teljességben rejlő Ősélet nedves, eleven testének burka. 2. A valóság a Valami standardizált, invariancia-tulajdonságokat mutató tartománya. Így amíg a világ képzetek és képzetek érzeteinek folyama, a valóság tartománya ezen az állandóság folyamatosan épülő szigete. 3. A valóság teremtése a tudatok kölcsönhatásán alapszik. Az ősforrások képzeletének egyszeriséggel rendelkező formái, így a „valami” eszméje, a „mi történik itt tulajdonképpen?” típusú kérdésekre keresett válaszok, a valóság végső alapjait szolgáltató feltevések. Az ősforrások alapfeltevései, mint képzelet teremtette képzetek az ősforrások közös mezőibe kijutva érzékelhetővé válnak és ezáltal közös természetűvé válhatnak. A szubjektív képzelet egyszeriséget tartalmazó működése így hajlamos az objektívvé válásra. 4. A Közös Tudati Erőtér képzetei között a logika teremt kapcsolatot. A képzelet teremtette képzetek korlátlan kibomlása a képzelet önkiteljesedésén alapszik. A képzetek önkiteljesedése a vágy önérzékelését, önmaga képi világba ugrását és önmaga képi megszülésének érzékelését jelenti, az így érzékelt kép összevetését a vágy teljességével, s az összevetés teljességének elvégzése után ennek egyszeri láncokba fejtését,
189



lehetőségláncok következetes kibontását jelenti, olyan kibontást, amelybe menet közben beavatkozhat a tudat. Ha a tudat nem érzékeli a vágykiteljesedést, beavatkozó szerepe előtérbe kerül, s ilyenkor az elveszett képzelet a végsőkig következetes és a végső gyökerekig hatoló logika képes újra visszaszerezni. A logika, mint a képzelet működési törvénye a valóságteremtésben döntő szerepet játszik. Éppen ezért a logika a valóságfeltárás fő eszköze. Ezért törvényszerű, hogy a külvilág törvényei levezethetők a belső világ, a képzelet törvényeiből. A képzelet szabadsága és korlátlansága az Ősélet életadó és élettovábbvivő alapelveinek kifejeződése. 5. a folyatódó valóságteremtést tagadó nézetek hatalomra jutásával törés állt be a valóságépítésben. A valóságépítés megszűnt nyilvános közös tevékenység lenni, mintha betiltották volna. A valóságteremtésből kivonuló tudat a Valóság élettelen és idegen voltának tételezésével tudja csak fenntartani kivonultságát.
Személyes és kölcsönös valóságok
Vegyünk fel három elvet a valóságépítésre. 1. Valóságos egy folyamat akkor, ha valóságosnak, egy kritikus értéknél intenzívebben valóságosnak éljük át. A valóság forrása tehát saját legbelsőbb érzéseink hitelességében rejlik, abban az élményben, amikor belső érzékeink egybevágnak valami időtlen létező számára fontos lényeggel. Saját életünk tehát tényleges forrása lehet a valóságnak. Ez az elv tehát a valóságteremtő elv, az átélés valóságszülő hatalmának elve. Tehát egy álom is lehet különösen erősen valóságos, ha nem álomnak, hanem kimondottan valóságosnak éljük át. Ez az alapelv így nem egy sziklaszilárd valóságsíkot, hanem egy folyamatosan változó valóságterepet határoz meg, a legmélyebb irrealitásérzéstől a legintenzívebb valóságérzésig. A felfedezetlen valóságcsúcsok bizonytalanságérzete az egész ismert valóságterepet áthatja, mert egy még fel nem fedezett, minden eddiginél erősebb valóság képes lehet az egész valóságterepet átértelmezni. Ez az alapelv a végső valóságot mindazonáltal a mi kezünkbe teszi, s rajtunk áll, miféle tartalommal, eszmével, élettel, jelentéssel töltjük meg, s mennyire tesszük ezáltal valóságossá a valóságot. 2. Valóságos az a folyamat, tárgy, amely elég állandó, hosszú életű ahhoz, hogy beható tanulmányokat végezhessünk valódi természete felöl, elegendően tüzetesen érzékelhessük. Ez az invariancia-elv egy formája. Ez az elv a valóságoknak esetleg több szintjét engedi meg: ami a mi időskálánkon állandó, nem az a Föld számára, és számunkra nem valóságos az, ami egy légy számára valóságos. Kérdés akkor, hogy az egymástól így széteső valóságok hogyan képesek ugyanakkor egymással harmonikusan összefüggeni? Ugyanakkor ez az elv módot ad arra, hogy elegendő idő alatt elegendően megdolgozhassuk, átalakíthassuk a valóságmezőnk határmezőibe, érzékelhető tartományaiba jutó képlékeny elővalóságot, s a mi kategóriánkba gyömöszölhessük, vagy feltaláljunk, vagy megépítsünk egy testhezállóbb kategóriát számára. Az invariancia-elv sokszor abszolútnak tűnik, így például az energiamegmaradás törvénye, de az Ősrobbanás és a világvége realitása a materialista tudományban az invariancia-elv relativitására mutat. Mindenesetre a hasonló időskálán élő, különböző lények számára az invariancia-elv hasonló struktúrákat nevez meg valóságosnak, s ezzel közös alapot adó, „társadalmizálható” elvnek bizonyul. 3. Valóságos az a folyamat, tárgy, élőlény, fogalom, amely eddigi valóságképünk kereteibe illik, vagy szervesen beleilleszthető. Ez az elv a valóság konzervatizmusának elve, az eddigi valóságkép minél teljesebb megtartását szolgálja, tekintet nélkül arra, helyes vagy lényegében torz volt valóságképünk. Ez a valóságelv alkalmas így a könyvtáros funkciójának betöltésére, de egy olyan könyvtároséra, aki mindig szigorúan a saját értelmezésébe kötve bocsát csak rendelkezésre bármilyen könyvet, és amit nem tud értelmezni pillanatnyi ismeretei, beállítottságai alapján, azt süllyesztőbe küldi. Ha a valóságkép társadalmizálható egy adott időpontban, ez az elv gondoskodik a társadalmizálhatóság konzerválásáról.
A valóság végső soron legmélyebb meggyőződéseink és logikailag legmélyebben megértett, feltárt, megtisztított, megszabadított világlátásunk eredménye, amelyben ráébredünk életünk végtelen valóságosságára, valóságos összefüggéseinkre, s az ezekben rejtőző összefüggéseinkre, rokonságunkra, testvériségünkre. Egy olyan valóság, amelyben a legmélyebb meggyőződések nem elrejtésre, hanem napvilágra születnek, és amely a legkövetkezetesebb, legmélyrehatóbb logika
190



vizsgálataival bejárja képzeletadta világköreit, tiszta, összeférhető és így mások számára is talajt és lendületet adó, vagyis társadalmasítható valóságot jelentene, és ezért nem szorulna rá az invariancia és a konzerválás felemás elveire. Egy velejében átélt valóság megtölt bennünket a lét, az élet bűvös vérével, tisztító erejű folyadékával, s kozmikus ragyogással remegteti meg benső világunkat, a külvilág végső talaját. Társunk a világfelfedezésbe nem más, mint az ösztönös értelem, az ösztön-ész, a bennünk ösztönként élő ész életre emelkedése, a belső érzékelés, a képzelet saját magát érzékelő, belső életét, mozgását követő kibomlása, vagyis a logika, az a logika, amit éppen ezért igyekszik minden valóságellenes erő puszta gépies, felszínes mechanizmusnak feltüntetni, ahogy az életet és a tudatot is élettelennek fogja fel a materialista világvallás. A logika az az egyetlen erő, amely minden tapasztalatnak értelmet adhat, minden tapasztalati bizonyításnak előfeltétele, és amely ha végső tisztaságában, végső alaptényezőket megragadásában ragyog fel, minden tapasztalat felszíni érvényességénél erősebb érvényt hordoz. A logika az egyetlen fogódzó, amely a tapasztalattal, az információval összefogódzva képes a kizökkent világot valódi mivoltában érzékelni és a világ orvoslásához szükséges lépéseket megjelölni, az a logika, amely mindannyiunk számára elérhető, és amely képes a kritikus lényegi információk, a döntő területek felismerésére. Amióta megszületett a nyugati civilizáció, azóta érzi, hogy kizökkent a világ, mégis, egy lépést sem tett hosszú évszázadok óta, hogy a kizökkent lépést felmérje, egyáltalán konkretizálja, nyilvánosságra hozza. A világ visszahozatalához aztán még – következő lépésként – fel kellene tárni a kizökkenés előtti állapotot, a tényezőket, amelyek a kizökkenést okozták, és megvilágítani teljes részletességgel a kizökkenést jelentő lépést, okait, kiváltó tényezőit, módját, következményeit, és ami a fő, ezután következhetne a gyógyítás maga. De térjünk vissza akkor a megmaradó egyetlen valóságelvre, a valóságteremtő valóságelvre, arra az elvre, amely a képzelet kigyulladásával és a logika elemi erővé válásával szerzi érvényét itt a Földön és fenn az égen. A logika olyan képességet jelent, mely meglátja és feltárja az összefüggések alapján a hiányzó igazságot, és egyben elhelyezi ezt az igazságot igazságaink eddigi rendszerében, mégpedig saját jogán, azaz ha az újonnan felfedezett, átélt igazság ereje mélyrehatóbb az eddigi értelmezési rendszer egésznél, akkor eszerinti súllyal épül egybe az ismeretek eddigi rendszerével, vagyis inkább ez értelmezi át az eddigi látást, mint az eddigi látás az új igazságot, így ad többletértelmet eddigi életünknek. A logika egyeztető képessége adja a közös talaj fölépítésének lehetőségét, a közös valóság talaját. A logikai igazságok felismerésének képessége túlvezet egyéni létünkben megszerzett ismereteinken, hiszen éppen a logikával juthatunk új felismerésekre, általában a számunkra rendelkezésre álló részismeretekből a logika segítségével jutunk az egészre. A logika így nem csak egyéni életünkön vezet túl, az emberiség egész élettapasztalata felé, hanem végső soron még ezen is túl fakad, onnan, ahonnan a Kozmosz élete fakad. A logikai érvény érzékelése egy téridőn kívüli érvényesség érzékelését jelenti, egy olyan téridőn kívüliségét, ami bennünk el. A valóságteremtő elv végső soron az Örökkévalóság eszméjére irányul, arra a valóságra, amely a Kozmosz legnemesebb, legfenségesebb akarata és rendeltetése. Az Örökkévalóság a legvégső valóság, minden valóság végső talaja. Az Örökkévalóságon épül fel az összes ideiglenes valóság, amelyek igazi létalapja az Örökkévalóság kigyújtása, a Kozmosz rendeltetésének felfedezése, feltárása, az erre irányuló világfejlődés megvalósítása, és ha a világfejlődés elfajult, kizökkent, letért a kozmikus útról, akkor vissza kell térni az emberibb világhoz.
A valóságok szintjei:
Végső alapvalóság: Örökkévalóság Tudati-fizikai Világegyetemek: világvalóság Fizikai világegyetem: fizikai valóság Emberiség: Örökkévalóság ± világvalóság ± fizikai valóság ± társadalmi valóság
Társadalom: kulturális valóság (nemzeti hagyományok, szokások, orientációk) Egyéni valóság: Örökkévalóság ± világvalóság ± fizikai valóság ± kulturális valóság ±
személyes élet
Az Örökkévalóság melletti egyes valóságszintek éppúgy lehetnek valóságok, istenigazából, vagyis az Örökkévalóság által elrendelt (+) valóságok, mint (-) álságok, fedővalóságok, valóságellenes álságok, amelyek tagadják a valóság alapeszméjét, a valóság szükségszerűségét, az Örökkévalóság mindennapi életünk számára való elérhetőségét, kozmikus rendeltetésünk felfoghatatlanságát. A valóság egy erkölcsi imperativust, felszólítást tartalmaz, nem ugyanaz, mint az igazság, amely a tényszerű helyzetet fejezi ki. Így például mondhatjuk, hogy a mai világ álságos, mert ez az igazság, de nem mondhatjuk, hogy a mai valóság a hazugságra épül, mert ez is hazugság, mert csak a mai, valóságot elfedő álság az, amely a hazugságra és az elhallgatásra épít.
191



Gyakran állítják, hogy a valóság megegyezésre, idegen szóval konszenzusra épül (lásd az invariancia-elvet és konzerváló-elvet). De ez így nem az igazság, mert csak ha nem hallgatunk a bennünk élő kozmikus élet akaratára, akkor egyezkedhetünk mindenféle természeti valóság figyelembevétele nélkül. Gyakran terjesztik a vélekedést, hogy ez a konszenzusos „valóság” a minden emberben meglévő közös törekvéseket fogadja csak el, s a különbségeket elnyomja. Igen ám, de az a művalóság csak a felszíni „valóságok” átfedő tartományát jelentené, tehát egy minimum-„valóságot”. De képzeljük el, hogy egy embertársunkról is csak azt tartanánk valóságosnak, amit folyamatosan, állandóan teljesít, és ebből is csak azt, ami ebből minden emberben közös! Ezzel azt hiszem, kizárnánk minden emberit az általunk „valóság”-nak titulált műéletből. Minél inkább szűkítjük a „valóság” fogalmát, annál inkább visszacsap ennek következménye életünkre. Így a fizikai valóság fogalma, amely csak a kézzelfogható, mérhető, tetszés szerinti számban megismételve mindig azonos eredményre vezető jelenségeket tartja valóságosnak, igyekszik becsapni az ajtót az összes többi valóság orra előtt. Mivel azonban a fizikai valóság természete szerint összenőtt az élet- és tudati valóságokkal és az Örökkévalósággal, ezért az ajtót nem tudja végérvényesen becsapni az Ember, a teljességet igénylő ember (de nem a műember, a robotember, az Ember emlékét is eltemetett gólem) orra előtt, tehát igyekszik rácsapni vaskos ajtaját az Ember orrára. Ekkor kezdjük érezni, mennyire szorít, csíp ez a fizikai valóság, mint emberi valóság! És mivel ezt magunk műveljük magunkkal, anélkül, hogy tudatában lennénk, az egész olyan, mintha a vakvilágba, a sötétségbe, az Ismeretlenbe kibocsátott szondánk, horgászbotunk végén lenne a csíptető, amivel meg akarjuk vizsgálni a világot, s amikor ezáltal magunkról akarunk megtudni valamit, akkor saját orrunkra csíptetjük a csíptetőt. Minél inkább csíp a csíptető, annál inkább remeg a csíptetőt tartó karunk és a horgászbot, s annál inkább érezzük húsbavágónak a valóságot. Szép kis képet kapunk: vak vezet világtalant, saját orránál fogva vezeti magát a vak, és épp ez a legnagyobb baja a világon. Igen, az Ismeretlent meg kell ismernünk, ez is hozzátartozik kozmikus küldetésünkhöz. Ott állok az elemek hátán imbolygó hajóban, az éjféli viharban, s a süvöltő szélbe hajítom kalapomat, hogy mielőtt még elérhetetlen távolba röpülne, elkaphassam, s a rátapadt hímporból próbáljam megfejteni az Ismeretlen rejtélyét. Ott állok az éjféli viharban, és saját testem, saját szellemem hajítom a vihar örvénylésébe, és a bennem felfakadó vihar összecseng a kozmikus vihar vad zenéjével. A belsőmben ébredő vihar szemeket növeszt rajtam, s meglátom a véres, égő végű farönkök, az emberi életek tragikusan elfeledett sorsait, ahogy vakon kavarognak egy idegen vihar égő szemeket gyújt bennem, hogy meglássa, a valóság igazi arcát, és lassan derengeni, tisztulni kezd a kép, érzem, szövetség támad tudatom és életem legmélyebb akarata között. Más világ jön, egy új világ, amely szövetséges a bennünk élő, elevenen eltemetett valóságok mindegyikével, és szembenéz a mai világ minden álságával.
A valóságok működése
Valóságnak nevezzük a jelenségvilágok (létkörök) egyetemes rendszereit. Ez a meghatározás, éppen mert a lehető legpontosabb, a valóságok problematikáját is tartalmazza. Eszerint ugyanis nincs és nem is lehetséges egy abszolút valóság, csakis a valóságok rendszere, hiszen ha abszolút valóság létezhetne, akkor ez, éppen egyetemességénél és önállóságánál fogva, nem léphetne kölcsönhatásba semmi mással, tehát önmagában nemlétező lenne. A valóságok csak egymásra épülésükkel alapozhatják meg létüket. Egy ilyen önmegalapozást önmagára visszakapcsolással érhetünk el, például az Anyagi Univerzum – Galaxis – Naprendszer – Föld Bioszféra – Emberiség – Nemzet – Család – Egyén – Tudat – Mélytudat - Genetikus Tudat - Belső Világfolyamat (I. felosztás) lánccal, amelyben az Anyagi Univerzum és a Belső Világfolyamat ugyanannak a létezőnek két megközelítésben tapasztalt oldala, a visszakapcsolódás láncszeme. Ha viszont a valóságok nem abszolút természetűek, akkor az anyagi valóság sem abszolút. Nem abszolút azért, mert nem tartalmazza a tudati valóságokat, és főként, mert egy eleve adott létkör abszolút változatlanságát sugallja, amennyiben az anyagi létkör nem befolyásolható a tudati létkörök által. Ha viszont az anyagi létköröket nem önmagába zárt és mindenre kiterjedő létkör, akkor érdemes feltárni, miféle, önmagán túli eredőkre nyúlik vissza, hogyan keletkezett, hogyan változtatható – és ha változik, változik-e ezzel az anyag számunkra mutatott arca, természete. Racionálisan gondolkodó elménk a kettős világpiramist (Világegyetem – Ember – Belső Világfolyamat) mint függőleges elrendezést fogja fel). Valójában ez a hierarchia nem térbeli és nem hierarchia. Ha pontosabban megvizsgáljuk, és az egyén szerepét nem elsődlegesnek és másokat kizárónak tekintjük, akkor világos, hogy itt a valóságos létkörök egymást mind közvetlenül áthatják a következő módon: Anyagi Univerzum – galaxisok – csillagok bolygórendszereikkel – az Univerzum
192



bioszférái – az Univerzum emberiségei – az Univerzum emberiségének tudati, mély tudati, genetikus tudati erőterei – az Univerzum belső világfolyamatai (II. Felosztás). Ebben a felosztásban világos, hogy minden láncszem ugyanannak a létezőnek más szintje, más létköre, más oldala, miközben valójában ugyanaz, ahogy a Galaxis nem más, mint csillagok összessége, miközben önmaga is egységes rendszer. Ha szigorúan akarjuk venni a lánc elemeinek azonosságát, akkor a bioszférákba be kell vegyük a csillagokat a bolygórendszereikkel együtt, azaz a bioszféráknak lényegi alkotóeleme a kozmikus létkör. Erre a következtetésre kell jutnunk az alapvalóságok felosztásának vizsgálataiból, s ezt a kozmobiológia bizonyítja is. Hasonlóan, a nemzet, a család és az egyén tudati szférája is lényeges kölcsönhatásban áll a kozmikus erőterekkel. Figyelemreméltó, hogy az egyéntől mélyebbre haladva a belső tudati létkörök egyre átfogóbbak, és a belső világfolyamatoknál a kozmikus jelleg, az egyes egyénektől való nagymértékű függetlenség nyilvánvaló. Azt mondhatjuk, hogy valójában csak egy belső világfolyamat létezik, egy-ugyanazon belső világfolyam folyik mindannyiunk legvégső, legszemélyesebb szférájában. Ez a belső egyesülés az anyagi Univerzum külső egyesülésével összeköt bennünket, ugyanabba a Kozmikus Közös Tudatmezőbe horgonyoz le mindannyiunkat, ahol épp olyan társviszonyban állunk egymással, ahogy a bolygók és csillagok egymás társai és nem ellenségei. Ez a kozmikus sorsközösség azonban ezen az összekötöttségen túl mindezt a közösséget egy pontban is megjeleníti, minden egyes pontjában, minden egyes rendszerében, s ez a legélesebb hajtóerőt a legvégletesebben egyéni létkörben kapja meg, az Ember és a Tudat létkörében. Ez a létkör arra hivatott, hogy a legparányibb rendszerben, az egyénben mutassa meg a kozmikus teljesség hajtóerőinek kifeszülését, s ez a legparányibb hangya legkozmikusabb kiteljesedésének elvét hordozza, azt ugyanis, hogy minél végesebb, parányibb egy rendszer, kozmikussága annál szorítóbb, annál esendőbb és ettől annál végzetesebb, lélekemelőbb. De hogyan képes egy egyéni, parányi rendszer befolyásolni a világ sorsát? Képzeljünk el egy méhecskét, ahogy röpül egy virágzó rét fölött. Hasonlíthatatlan egybezengés tölti ki, nem annyira elkülönült ő, mint inkább egy kiteljesedett létező, aki képes egyszerre minden virág illatát, rezdülését, az ég beborulását-kiderülését érzékelni, és a Napnak táncolni, táncával jelezni valamit a földi parányok égi összhangja révén a Nap felé. Mi történik ilyenkor a világpiramisokkal, nem tudjuk, de az biztos, hogy a földi méhecske-parányt az ilyen tánc kitölti, belső világát kifeszíti, kozmikus összhang varázslatos zenéjébe sodorja. Ha belegondolunk saját, hasonló élményeinkbe, gyermekkori természetérzékeléseink csodáiba, visszaemlékezhetünk, mennyivel közelebb éreztük magunkhoz a csillagokat. Valóban, miért került messzebb tőlünk az égi világ? És ha messzebb került, az azt jelenti, hogy a kettős világpiramis fölfelé megnyúlt, vagyis kicsit összezáródott, a csillagok eltávolodtak belső világunktól, és ezzel párhuzamosan belső világunk is eltávolodott tudatunk világától. Vagyis mindannyian átéltük már ennek a kettős világpiramisnak megnyílását-összezárulását, és azt is tudjuk, hogy a mai világban, a nyugati civilizációban a „külvilág”, az „elkülönült világ” elkülönülése abszolutizált. Ez az elkülönülés, ez a szemlélet elidegeníti tudatunkat saját természeti lét alapjától, a Természettől, a Kozmosztól, a többi emberrel való együttérzéstől, kozmikus sorsunk meglátásától. Fordítva, életünk nagy élményei megnyitják belső világunkat, belső világpiramisunkat, és ezzel csodamód egyszerre megnyílik az égi világpiramis is! Így tehát létezik kölcsönhatás a különböző létkörök között, és ezen kölcsönhatás egy mozgatórugója számunkra is elérhető. Képesek vagyunk a világ kozmikus teljességét érzékelni, ennek mélyebb valóságát felfogni. A „külvilág” azonban ettől függetlenül még nem feltétlenül változik meg mindenki számára érzékelhető módon. Ahhoz, hogy a külvilág így megváltozzon, ne csak egyéni világunk, bizonyos hangulataink számára, hanem összefüggően, átfogóan, mások számára is közvetlenül, érzékelhetően, meg kell változtatnunk ezeket a másokat, embertársainkat. A példaadásnak már önmagában jelentős ereje van, és bolond, aki nem követi az emberibb, teljesebb életet, ha látja. Belső világaink egy-egy fénysugarára fölmelegedhetnek, és mint a Napot érző tavaszi talaj, megelevenednek, életre szökellnek. Valóságos csoda ez. Az egyik pillanatban még idegen, síri táj, a másikban mindent betölt egy addig nem ismert öröm. Figyelmünk átállításával, beidegződéseink megváltoztatásával egész belső valóságunkat átalakíthatjuk, és saját természetünknek megfelelővé tehetjük. Hogyan történhet meg ez a csoda? A példa is láttatja: az égi hatalmak beavatkozása, a Nap fénye, melege teszi ezt lehetővé. Vagyis az egyik létkör feloldozhatja a másik létkör bajait. A racionális tudat segíthet a mélytudaton, ha felé fordul, ha figyelmének égi ajándékával köszönti érzésvilágunkat. És erre nem csak a művészek képesek, hanem mindenki átél emberi, természetes érzéseket, hiszen minden ember képes érezni, érzékelni belső rezdüléseit, aki képes érzékelni a művészetet, a Természet áldásait. És fordítva: érzéseink világa képes megelevenedve új irányt adni racionális elménknek.
193



Elménk működése tehát csodaszerű tevékenységen alapszik. Ez a csodaszerűség nem valami hasonlat, hanem ez adja lényegét az elme összekötő, valóságteremtő tevékenységének. Belső világunk legnagyobb átalakulásait a különböző belső létkörök, tudatszférák mágikus kölcsönhatása jellemzi. Mágikus kölcsönhatásnak éppen a különböző létkörök kölcsönhatását nevezem. Vizsgáljuk meg most közelebbről, miféle módon hat például racionális elménk érzésvilágunkra! Világos, hogy egy felismerésre jutva ezt mintegy kiterjeszti és vonatkoztatja az összes érintett tényezőre. Belső világunk mindegyike egy-egy önálló rendszer, önálló lény, maga is belső irányzékok együttese. A gondolkodás az áttekintés legnagyobb fokára törekvő tényező, tehát a legfinomabb erőterekkel és energiákkal dolgozik. A döntés végrehajtása viszont már mágikus befolyásolást jelent, energiaátrendezést, az orientáló hajlamok átszervezését, átrendezését, fogékonyságmódosítást, a lelki atomok jelentésmezejének átirányítását. Ezt a befolyásoló, irányadó hatást hipnotikus hatásnak nevezzük. Belső Világpiramisunk szintjei között tehát kétféle kölcsönhatást találunk – mindkettő mágikus tényező. Az egyik a gondolkodás, amellyel a mélyebb tudatszint jelentéstartalma hozzáférhetővé tehető egy magasabb szint számára, végső soron a szabatos megfogalmazással élő racionális tudat számára. Ez a mágikus kölcsönhatás, a gondolkodás tehát a fölfelé járó lift belső világunkban. A lefelé járó lift pedig a hipnózis, az adott gondolati rendszer kiterjesztése mélyebb világaink felé. Így van ez a Természet – Ember kölcsönhatásban is. Amikor képesek vagyunk ráhangolódni a természetre s bennünk miriádnyi rezdülés sajdul fel, átéljük ennek a mágikus kölcsönhatásnak csodálatos természetét. Ugyanúgy, ahogy a hipnózisnál, ennek szükséges feltétele a belső ráhangolódás, és a külső tényezőre történő belső ráhangolódás egy kritikus küszöbérték után minőségileg átalakul és átalakít bennünket, a külső táj felelevenedik bennünk, transzba kerülünk, s ebben hihetetlen finomsággal és élességgel érzékeljük a Természetet, mintha magunk lennénk a Természet, mert már nem csak belső világunk egy része hangolódott rá a külső Természetre, hanem belső világunk egészét hatása alá keríti a Természet lényének mágikus befolyása. Ez a megközelítés így módot ad a transzállapot megértésére, és ahelyett, hogy egyfajta önelhagyó, egzaltált állapotnak mutatná, egy teljesebb érzékeléssel feltöltött, magasabb tudati állapotnak mutatja. Nyilván nem mindegy, hogy miféle külső vagy belső tényező hipnotizál bennünket. Eddig csak az ember általi hipnózis volt ismeretes, ez is csak mesterséges, külsődleges formában, leszűkített értelmezésben. Az emberiség mai gondjainak egyik alapvető tényezője, hogy nem a természeti, kozmikus, emberiség-, nemzet- és családközpontú, gondolat-, érzés- és sejtésközpontú hipnózis uralkodott el a világon, hanem az antikozmikus, természet- és életellenes, emberellenes, nemzetellenes, családellenes, gondolatellenes, érzésellenes hatások dominálnak a társadalomban. A lelki eredetű testi panaszok, a pszichoszomatikus betegségek ugyanígy a test és a megbetegedett lélek mágikus kölcsönhatásának következményei. Világos, hogy egy olyan óriási hatalom, mint a hipnózis nélkül a parányi racionális tudat nem tarthatna lépést a többi szféra óriási hatalmaival, az ösztönök világával, az anyagi Univerzummal. Minden gondolat hipnotizáló hatású, és minden hipnotikusan kibomló létkör új alapot ad az agyhullámok EEG-mintázata változatlan marad, azt jelzi, hogy agytevékenységünk hipnózis eredménye. Az a tény pedig, hogy hipnózisban lecsökken az agy hosszú távú elektromos alappotenciálja, azt jelzi, hogy a mai mesterséges hipnózisok csökkentik az agytevékenységet. Ez persze felveti a lehetőséget, hogy az emberiség agytevékenysége társadalmilag hipnotizált és lefokozott. A hipnóziskutatás új alapra helyezése megnyithatja az utat az emberi teljesség elősegítésének orvosi segítése felé is. A társadalmi méretű összgondolkodás pedig a bajok okainak feltárásához és orvoslásához vezethet el bennünket.
Hogyan ismerhető meg a valóság?
Ahhoz, hogy a világot megismerjük, tudnunk kell, milyen módon ismerhetjük meg. Ehhez szükségünk van belső megismerési képességeink ismeretére. Miféle megismerő képességeink létesnek? Nyilvánvaló, hogy a köznapi értelemben vett gondolkodási képes eljuttatni bennünket bizonyos ismeretekhez – ez a legáltalánosabban ismert megismerési módszerünk. Ha meg akarunk tudni valamit, gondolkodnunk kell. Gondolkodnunk kell, fel kell tennünk egy kérdést, meg kell fogalmaznunk, miből indulunk ki, és hova akarunk eljutni. Ez a megismerési módszer a szavakban történő gondolkodás. A szavak jelentésmezők, megművelt tisztások egy jelentésuniverzumban, s a gondolkodás ezen megművelt tisztások között röppen át, át kell tekintenie, hogy a jelentésuniverzumban, a gondolatuniverzumban hol, merre, mi található, s ezt megtudva állapítja meg, merre is kell röpülnie, s akkor indul meg a szavakkal gondolkodás, amely a megművelt tisztásokon képes csak járni, nehézkesebb, darabosabb, mint kalauza, a szavakkal gondolkodást megelőző feltérképező, áttekintő elő-gondolkodás.
194



A szavakkal gondolkodás tehát elképzelhetetlen egy nem szavakban gondolkodó, azt megelőző, előkészítő, segítő gondolkodás, az elő-gondolkodás nélkül. Ez az elő-gondolkodás áttekintő, érzékelő és értékelő gondolkodást jelent. De akkor a szavakban gondolkodáson kívül létezik egy másik megismerő-képességünk, az elő-gondolkodás, a szavakban gondolkodást megelőző gondolkodás! Valóban, ismerünk ilyen gondolkodást. Ilyen a képzelet, a képekben történő gondolkodás. A képzelet adja a fényt jelentésmezők megteremtéséhez, tisztások egyfajta kapszulák, a képzelet belső fényének dobozai, amelyek további formát adnak a képzelet teremtő tevékenységének, olyan formát, amely átvihető az egyének közötti világba, vagyis megvalósításra alkalmas formát. A kapszula elkészülte azonban le is zárja a fogalom értelmezési falait, és így az abban lüktető belső fény élete ad már elsősorban fényt a fogalom tartalmának hordozásához. A fogalom egy építmény, egy tudati szerkezet, egy olyan házikó, amelynek ablakai is lehetnek, és nem feltétlenül kell olyan falanszternek lennie, olyan betonbunkernek, amelynek falai örökre átjárhatatlanok, örökre lezártak az építményt felépítő fény elől. A szavakban gondolkodás egészként tekintve egyfajta héj a jelentésuniverzumban, a jelentésuniverzum egy bolygójának héja, amely a bolygó teste, húsa egy hatalmas óceán, amit úgy hívnak: képzelet. A szavakban gondolkodás többnyire egyénileg és társadalmilag, kulturálisan meghatározott pályákat, mintákat mutat. A társadalmi szóhasználat, a társadalmi tudat jelenti a tömegközlekedést ezeken az autósztrádákon. És az autópályákon száguldó gépesített gondolkodást párhuzamosan kíséri a mély szondázása, radarozása, a folyamatos tájékozódás, ha ez a szondázás nem is ér el felszínes gondolkodás esetén pár centiméternél nagyobb mélységeket. Ez a meglátás, feltárás, tájékozódás, vezérlés a képzelet tevékenysége. A képzelet a szavakban gondolkodásnak tehát nemcsak megteremtője, felépítője, hanem egyben a szavakban gondolkodásnál egy dimenzióval gazdagabb, átfogóbb, magasabb tudás, magasabb érzékelő, megismerő képesség. A képzelet azonban már nemcsak hogy képes érzékelni a gondolat-univerzum folyamának bármely részletét, hanem maga is képes teremteni képeket, kép-folyamatokat, azaz nemcsak érzékelő-, hanem teremtő képesség is egyben. A képzelet tehát ne, üres, valótlan képzelődést jelent, ahogy ezt a nyugati civilizáció elidegenítő, emberellenes tendenciái beállítják, hanem egy valós megismerő, érzékelő képesség, amely képes meglátni az igazat. Az igazság meglátásának képessége és a teremtő képesség egymással nem ellentétes, hanem egymást kiegészítő és feltételező képességek. Csak akkor láthatjuk meg az igazságot, a valóságot, ha képesek vagyunk eddigi ismereteinket meghaladni, azaz egy teremtő erővel kapcsolatba lépni. Másrészt nincs értelme az igazság, a valóság meglátásának, ha ezt nem valami új, valami igazabb, valóbb valóság felépítésére, annak megteremtésére akarjuk felhasználni. A képzelet képes megteremteni is azt az új eszmét, amely a világot meggyógyítja, de ez nem merő valótlanság, hanem olyan tett, amely természetellenes szándék hiánya esetén – a világ belső, valós törvényein alapul. Ha a képzelet kigyullad, képes a szavakban gondolkodást a szokásos felszíni pályák kényszere alól felszabadítani, képessé teszi az elmét az önálló gondolkodásra, képessé arra, hogy a szavakban gondolkodás röpte elérjen bármelyik mélységbe, hogy a szavakban gondolkodás röppályája lehatoljon a világ szívéig, akár arra is, hogy a képzelet legmélyebb tartományainak titkaiba bepillantson. Nem jelent tehát a szavakban gondolkodás béklyót, amely alkalmatlan lenne a világ egészének megismerésére. Fordítva, csak a szavakban gondolkodás teszi lehetővé a világlényeg megragadását. Másik megismerési képességünk érzéseinkben ölt testet. Érzéseink nem véletlenszerűen váltogatják egymást, szerveződésük törvényeket követ, az érzések logikáját, az érzések belső törvényei alapján, ahogy az érzés képes önmagát is érzékelni, és ebből következtetéseket levonva továbbfejlődni, magát folyammá téve saját törvényeit érvényesíteni, fenntartani és megújítani. Az érzésekben gondolkodás is egy megismerési képesség, amely szintén magában foglal egy kísérő érzékelő előérzést, elő-érzékelést, elő-felmérést és elő-értékelést. Mi a viszony az érzésekben gondolkodás és a képzelet között? A képzelet látomás-zuhataga érzéseket kavar föl bennünk. Az érzések viszont nem váltanak ki feltétlenül tudatos képeket bennünk, sokszor azt sem tudjuk, mi az, amit érzünk, és tudatos erőfeszítéseket kell tennünk azért, hogy megérezzük, mi is zajlik bennünk, mi dúlt fel bennünket. Az érzések nagy része azért nem fogalmazódik meg szavakban, mert épp azokból az élményekből adódik össze, amelyeket kirekesztettünk tudatunkból, amelyekre nem fordítottunk kellő figyelmet. A képzeletnél elő-érzékelést nem találunk, mintha maga lenne egyben saját előérzékelője. Ez pedig arra utal, hogy az elő-érzékelés, a szavakban gondolkodás és az érzésekben gondolkodás elő-érzékelése is maga a képzelet lehet, és elő-gondolkodás jellege csak akkor van, ha nem fordítunk figyelmet a képi, érzéki megjelenítésére, csak az eredményre, a jelentésre, mert előérzékelés révén tudati erőinket lefoglalja a szavakban vagy érzésekben gondolkodás. Eredményem szerint tehát a következő megismerő képességek léteznek az emberben: a szavakban gondolkodás, az érzésekben gondolkodás és a képzelet. Létezik-e ezeken kívüli megismerő képességünk? Vizsgáljuk meg az intuíciót, magyarul megérzést. Az intuíció az Értelmező Szótár szerint ösztönös megérzés, megsejtés, a dolgok mélyére látás. Ismét az ér-zékelés, ér-zés
195



kerül elő, az az érzés, amely az ér-telem szótövét is adja. Az ér-telem és az ér-zés egy ugyanazon érzékelő képesség kifejeződései. Az ösztönös megérzés egy mélyről jövő megismerősre utal, tudatunk, tudati univerzumunk legmélyéről fakadó, bennünket onnan érő hatásra. Ez az ösztön, amely képes számunkra megismerő képességként működni, elméletem szerint a világösztön, a világ egészének megismerésére, a világ egészének lényegére irányuló ösztön, amely minden emberben él és életünk egészének teljessé tételére sarkall, ösztönöz bennünket. Ha az intuíció a világösztön eszköze, akkor nevezzük el világérzékelésnek. A megsejtés pedig sejtjeink, testünk százbillió sejtjében zajló gondolkodásra utal, testi létünk tudati tevékenységére. Sejtjeink eszerint a kozmikus tudat hordozói, az intuíció, a mélyebb tudás, a dolgok mélyére látás, a világérzékelés képességének működtetői. Minden dolog a képzelet világóceánján hullámzó bárka, a képzelet világóceánján a képzelet fényéből ácsolt, a képzelet fényének élő húsából ácsolt bárka, amelynek motorját és kormányát is a képzelet működteti. A dolgok mélyére látás képekben gondolkodást fejez ki, a látás képekhez kapcsolódása folytán. Az ösztönös megérzés, az intuíció tehát azt bizonyítja, hogy minden tudást képesek vagyunk közvetlenül meglátni, nincs láthatatlan birodalom, nincs felfoghatatlan tudás, nincs érzékelhetetlen, vagyis érzékek feletti, érzékeken túli birodalom. Minden, ami létezik, látható és érzékelhető, belső megismerési képességünk, a képzelet, az intuíció által felfogható és érzékelhető és szavakban kifejezhető. A képzelet világóceánjának legmélyebb birodalma az ösztönös megérzésé, ez a belső világfolyamat a kozmikus tudat szintje. A belső világfolyamat végtelen határú világóceánja kitölti a tudati világegyetemet, és teremtő ereje révén képes a végtelen felé ugrani, bármely messze ellátni. Ez a tudati világegyetem a képzeletből áll, egy olyan belső érzékelésből, amely nem feltétlenül jelentkezik számunkra képekben, de lényege, természete szerint egy képekben kibomló korlátlan, végtelen világfolyamatot jelent. Ezen a végtelen belső világfolyamaton túl semmi sincs. Ez a belső világfolyamat a lét határtalanságának birodalma, a képek kibomlása olyan elemi erejű, olyan káprázatos fényű, hogy képi tartalmát csak azért nem láthatjuk, mert a Napra lehet nézni, de rá nem. Legmozgalmasabb álmainkban pillantunk be néha ebbe az átfogó, hajmeresztő, mámorító birodalomba, a lét legalapvetőbb tényezőjének, életadó fény-húsának, fény-világának tomboló erők földjére. Minden létező látható a képzelet, az intuíció, az érzések, a gondolkodás számára. Minden létezőt először a képzelet hozott létre, a képzelet által kép-ződtek, és így minden megismerő képesség egyben látást is jelent, s a látást a képzelet biztosítja. A képzelet a gondolkodás szeme. Képzelet nélkül a gondolkodás megvakított gondolkodás. Képzelet nélkül minden képességünk képtelenséggé válik. Nincs láthatatlan birodalom belső képességeink számára. Nincs irracionális birodalom. Nincs misztikus nirvána. Nincs felfoghatatlan Isten. Nincs semmi, amitől az elmének vissza kellene riadnia. Vannak lényegi folyamatok, amelyeket nem értünk. Ezek azonban azonnal megérthetők, ahogy az elme visszanyeri látását, és a megfelelő helyre irányítja fényét. Nem vagyunk kirekesztve a legfontosabb dolgokból. Nem kell mások kinyilatkoztatásaira hagyatkoznunk. Elménket kell használnunk. Nem a Káoszból jöttünk, ahogy a görögök tanították, hanem egy magasabb rendből, amely azonban formaképző erejét ezen a világon tudja kibontakoztatni, kinöveszteni. Nem a sötétségből jöttünk, ahogy az sok vallás tanítja, hanem a természet teremtő erejének fényéből, egy emberi természetű fényből, az emberi fénnyel izzó őséletből. Nem az ürességből jöttünk, nem a nirvánából, hanem a teljességből, egy olyan teljességből, amelyben a képek határai nem élesek és állandóak, hanem élőek, tetszés szerint átjárhatók és kitágíthatók. Az értelemből jöttünk, az emberi értelemből jöttünk, az emberi értelem kigyulladó, megtáltosodó, mámorító ősállapotából, az emberi értelem álmodó, természeti teremtőerőként kibomló világából, az emberi értelem mágikus önmegvalósulásának magától járó, magától gyulladó, fényei között mágneses vonzásokat ébresztő világából. A magasabb értelemből jöttünk, a mágikus értelemből, amely testetöltésre vágyva, legmagasabb formateremtő elve alapján a legszédületesebb és legvégletesebb formák megvalósulására vágyva hozta létre ezt a felvilágot, ezt a peremvilágot. Az anyagi valóság a mágikus ősvalóság egyik peremvilága. A mágikus ősvalóság az érzések bolygórendszereinek univerzuma. Könnycsepp gördül le a táblán írás helyett, érzés rezdül meg szó helyett, elemi erők sajdulnak meg a fényképész-elméjű tudósok és művészek recehártyáinak tárgyilagos felvillanásai helyett. Elmék, nemcsak tükrök vagytok, nemcsak bűvös tükrök, amelyek bármit megmutatnak, amit akarunk, akaratunk hívó szavára elénk röpítik a világ végéről is egy pillanat alatt azt, amire kíváncsiak vagytok, hanem olyan élő erők, amelyek részt vesznek a világ tovább-alkotásában, a világ lényegének, eszméjének megvalósításában. Talán léteznek másfajta elágazások az ősvalóságról. Talán huszonhetedik elágazása, bugyra vagyunk az ősvalóságnak egy világ-bugyor, amelyet emberi tévedések és rossz szándékok átkoztak el s tettek tetszhalottá. Ahogy a belső világ megismerhető, és belső megismerő képességeink (a szavakban, érzésekben, képekben gondolkodás) feltárulnak, ez megmutatja, hogy az anyagban létező valóság mögött léteznek érzésekben, képekben létező valóságok. A tudatuniverzum szerkezetének és
196



belső megismerő képességeinek feltárása tehát alapvetően új képet ad a valóságok számáról, és a végső valóságról. A kapott eredmény: az ősvalóság alapja minden valóságnak. Az ősvalóság általánosabb létezési mód, szilárd határok nélkül. Az ősvalóság képlékeny természetű, élettel telítettsége sokkal magasabb, és ezért valóságossága is erősebb a felszíni, anyagi valóságénál. Mivel azonban ez az ősvalóság testetöltése kell legyen, s ha ez nem olyan végletesen konkrét, mint a halotti szilárdságú határokba öltözött, élettelenség-vallást valló anyagé, az azt jelenti, hogy anyagisága is képlékenyebb és emberibb természetű, mint a mai valóságé, mert szellemisége is emberibb, élőbb, közvetlenebb és szervesebb. Ez az ősvalóság tehát rendelkezik egyfajta anyagisággal, és tudatisága, szellemi vezéreltsége nem jelent anyagnélküliséget, nem jelent anyagi talaj nélküliséget, talajtalan idealizmust, hanem fordítva: az anyagiság és az értelem teljesebb egységét.
A végső valóság
A valóság meghatározásának hosszú útját jártuk be, a kvantummechanika értelmezéseiből kiindulva, a kvantumkozmológiáig a gyermekpszichológia legújabb megfigyeléseit is felhasználva, a valóssá képzelt játszótárs jelenlétéig, természetesen a filozófia legújabb eredményeit is bevonva. A valóság természetének megragadása mindezek segítségével, mindezeket átfogva egy Végső valóság felé kalauzol bennünket, egy olyan valóság felé, amely az eddigi, részben illékony természetű valóságokkal szemben tisztán és kétségbevonhatatlanul, lényegét világosan elénk tárva ragyog fel, szinte hihetetlen, lélegzetelállító távlatokat nyitva meg a képzelet és az ember előtt. Minden fegyver előkészítve, kezdődhet a Végső Valóság feltárása, ami elvezethet egyszer a Végső Valóság önmagára találásához, ha igazán akarjuk. Bernard d’Espagnat, a kvantumelmélet egyik legnevesebb teoretikusa nem Végső Valóságról, hanem rejtőző valóságról értekezik könyveiben, cikkeiben. Úgy tartja, a valóság „gyenge” és „erős” objektivitásának, az egyes ember tudatától vagy az egész emberiség együttes tudatától való függetlenségét soha nem fogjuk tudni megkülönböztetni. Az egyes ember számára ugyanis a többi ember tudata is objektíven adott, tehát ha az egész emberiség közös tudatát egy Közös Tudatmezőként fogjuk föl, akkor az egyén számára a Közös Tudatmezőbe bekerült minden valóságelem objektív, tudatától független lesz. De hogyan és miért jutott d’Espagnat a gyenge objektivitás fogalmához? Úgy, hogy a kvantummechanikában a mérés fogalma központi szerepet játszik, viszont a méréshez, úgy tűnik, kísérletező ember kell, kísérleti hipotézisekkel és megfelelően előállított mérőberendezésekkel. A kvantummechanika puszta léte tehát a „gyenge objektivitás” aktualitását bizonyítja. Elméleti érv tehát létezik az erős és gyenge objektivitás közti választáshoz, gyakorlati érv viszont, úgy tűnhet, nem, mivel csak az emberiség nemléte esetén szembesülhetnénk az elméleti érv helytállóságáról – de a kérdés természeténél fogva akkor már nem lehetne ember, aki mindezt megállapíthatná. Tehát örökre eldöntetlen marad a kérdés? John Wheeler nemrégiben megfogalmazott méréselmélete szerint a kvantummechanikai méréshez három lépés szükséges: 1. az észlelés maga, azaz a mérendő jel hullámfüggvényének összeugrasztása, mérési sajátállapotba vonása, 2. az így kapott jel felerősítése, ami a mérés eredményeinek rögzítéséhez szükséges, és 3. a mérés eredményének közlése, átadása. Wheeler nem jelöli meg, kinek és minek kell átadni a mérési eredményt ahhoz, hogy valóságosnak számítson az észlelés, csak érzékelteti, hogy legalább valakinek át kell adni, egy mérés addig nem mérés, amíg csak a mérő tud róla, a méréshez ennél több szükséges. Vagyis, egy szükséges feltételt fogalmazott meg, nem firtatta, mi lehet az elégséges feltétel. Most eredjünk ennek a nyomába! Először is vizsgáljuk meg logikusan Wheeler érveit. Az, hogy a mérendő rendszer egy jelének hullámfüggvényét itt a Földön, a mérőszobában összeugrasztjuk, nem feltétlenül egyenértékű magának a mérendő rendszernek az összeugrasztásával. Amíg a mérendő rendszer maga a mérőszobában található fény vagy elemi részecske, addig persze hullámfüggvényének összeugrasztása magának a mérendő rendszernek a megváltozását is jelenti. De ha egy távoli csillag fényének hullámfüggvényét ugrasztjuk össze a mérőszobában, akkor ettől a mérendő rendszer állapota nem változik meg – még akkor sem, ha az összes jelét egyszerre ugrasztjuk össze, hiszen ezek csak hírt hoznak a csillag létéről, de maguk nem hatnak vissza a csillagra. Így tehát elemzésem szerint nem annyira a mikroszkópikus és makroszkopikus rendszerek között áll fenn a mérés léteztetési hatalmának különbsége, hanem inkább a jelforrásról leváló, közvetítő jelet kibocsátó rendszerek és a jelek között. Vannak tehát olyan mérések, amelyek kétségtelenül a mérendő rendszert átalakító hatalommal bírnak, azok, amelyek a jeleket önmaguk képviseletében tekintik és mérik. Az ember azonban csakis jeleket fog föl a külvilágból, minden létezőről csak jeleik révén szerezhetünk tudomást. De ha valaki a csillag fényét útközben megmérné, és aztán egy hamis jelet küldene tovább, akkor az nem jelentené azt, hogy a csillag helyett egy másik csillag született az égbolt
197



ugyanazon a pontján! És az eredeti, az igazi csillag létére előbb-utóbb fény derülne, hiszen lehetetlen egy csillagról az összes létező jelet örökké hitelesen meghamisítani, hiszen a hamisítás új elemet ad hozzá a képhez, és az új elem hozzáadása a képet mindig tovább bonyolítja. A helyzet ahhoz hasonló, mintha egy kéttest-problémát (két tömegpont egymás körüli keringését) egy háromtestproblémával akarnánk tökéletesen szimulálni. Amíg a kéttest-probléma mindig egzaktul megoldható, addig a háromtest-probléma sokkal bonyolultabb, és soha nem hozható tökéletes fedésbe a kéttestproblémával, mindig „kilóg a lóláb”. Ahogy ugyanezt a tételt, a létezés egyik legfőbb logikai alaptételét Grandpierre Endre megfogalmazta: „Nem létezik tökéletes hazugság, minden hazugság leleplezhető, mert nem hozható minden részlet fedésbe, ugyanis a fedéshez felhasznált részlet-mozaikok máshonnan fognak hiányozni, és így éppen hiányuk az, ami felfedi az igazságot.” A csillag tehát fényét az igazság erejével is ragyogtatja, egy olyan igazságéval, amely, bár csak jeleken keresztül mutathatja meg magát, és minden jel külön-külön megmásítható, mégis az igazság teljessége mindig feltárható a jelek kellően alapos vizsgálatával. A jelek tehát végül is az emberiség számára elérhetőségükben az igazságot hordozzák, és igazságuk érvényre jutása az emberiség tudásának egészétől függ, abban az értelemben, hogy volt-e és lesz-e elég akarat az emberiségben az igazság felkutatására, feltárására, meglátására és érvényre juttatására. Ha a távoli jövőben születik egy olyan szellemi harcos, aki felkutatja és helyreállítja az igazságot, és ezt közli is az emberiséggel, vagy, lehetőségeihez képest elegendő emberrel ahhoz, hogy tudása a jövő számára potenciálisan egyszer elérhető és kiteljesíthető legyen, akkor tudása bekerül az emberiség közös véráramába és onnan már semmiképpen nem távolítható el. Így az emberiség Közös Tudatmezejének kozmikus szerepe lehet a valóság végső formálásában. Wheeler mérési folyamatának második lépése, a fölerősítés, épp az erősítés miatt figyelemreméltó. A jel fölerősítése ugyanis mindig fontosságát, kiemelését jelenti, és kiemelni, lényeget megkülönböztetni, szelektálni, már életjelenség. Nincs olyan élettelen rendszer, amely képes rendszeresen erősítésre képessé tenni önmagát; ez olyasvalami lenne, mint a hegyoldal, amely a lavina leomlása után képes a földről a lavina anyagával együtt újra fölemelkedni, és újra megindítani a lavinát. Az emberiség Közös Tudatmezeje tehát úgy tűnik föl, mint ami egyik leglényegibb működése, saját tudati tevékenysége közben elkerülhetetlenül, szükségszerűen, rendszeresen fölerősíti az általa érzékelt jeleket. A Közös Tudatmezé tehát a világegyetem egy élettevékenységét végzi! Wheeler mérési folyamatának harmadik lépése ismét a Közös Tudatmezőhöz visz el bennünket. Ha a csillagot észlelő és lefényképező embert a lavina fényképestül maga alá temeti, a mérés eredménye elvész az emberiség Közös Tudatmezeje számára, és ezzel elveszett egy esély a valóság feltárására. A valóság végső feltárása az emberiség Közös Tudatmezejébe való bekerüléssel érhető el. Hogy ezt a Közös Tudatmezőt megérthessük, vegyük a lehető legegyszerűbb példát. Tegyük fel, hogy az emberiség a nagyon távoli jövőben fokozatosan kihal, míg végül egyetlen ember marad életben. Az utolsó ember ott áll és nézi a vulkánok kitörését. Lélegzetelállító és torokszorító helyzet: személyes cselekvésén múlik a Mindenség sorsa, és ha az emberiség képes a valóság természetét megváltoztatni, jobbá tenni, kigyújtani, akkor az utolsó ember egymaga is képes ezt megtenni. Ha képes belső életének teljes megelevenítése révén kipróbálni, hogyan tud kölcsönhatásba lépni a Mindenséggel, ha végigpróbálja személyes életének, belső tudatállapotának hatását a Mindenség természetére, képes kikísérletezni közvetlenül miféle kapcsolatban is áll ő , vagyis az emberiség a Mindenséggel. Ott áll az utolsó ember, előtte a Kozmosz végtelensége, és élete során meg kell találnia a Mindenség rendeltetésének mibenlétét, ezt be kell teljesítenie, és mint a Mindenség része, ezt a rendeltetést maga is önmagában, önmaga legmélyén hordozza. Mindennek most felszínre és érvényre kell jutnia, különben minden elveszett. Meg kell töltenie a Mindenséget magasabb értelemmel, át kell járnia a Mindenség egészét, minden zegét-zugát mint szívbéli egyetlen sorstársát, és érzésével, érzékelésének kifinomultságával és egyben átható, átütő erejével meg kell találnia a Mindenség pulzusát, és a Mindenség életét minden ragyogás és diadal végső kiteljesedéséig kell fölragyogtatnia, legnagyszerűbb érzéseinek legelemibb erejével átröpítenie a világegyetemet az esetleges létezés lefelé ívelő pályájáról, az Örökkévalóság birodalmába, ahol a legnagyszerűbb érzések világa tombol a végső öröklét erejével. Érzéseit olyan kiteljesedésbe kell vinnie, ahol önmaguk törvényeit maguk találják meg, és diadaluk mint egy, az éjszakát elhomályosító élével felénk vágódó fénykorong tölti ki az igazság akaratát, belső természetét. Felvillanyozott érzései, mint magára találó természeti erők áttörik minden létező halotti síri burkát é keringeni, zsongani, bűvös értelemmel belülről elárasztani kezdik, felszárnyaltatni a tomboló tánc önmagában kiteljesedésébe. Így van, másképp nem lehet, az Utolsó Ember pedig mi magunk vagyunk, és az árva, önmagát elhagyott Emberiség. Az Emberiség csak akkor képes magára találni, ha igazán ezt akarja, ha a Kozmosz szörnyetegének (ön)gyilkos szerepéből hajlandó átváltani a természet erőinek hordozójává és kiteljesítőjévé. Az Utolsó Ember mi magunk vagyunk, megannyi mikroszkópikus
198



emberiség, lelkünkben Hérodotosz, Dante, Él és Bál, Attila és Petőfi seregei biztatnak bennünket. A mai emberiség azonban egy milliárdszorosan skizofrén Utolsó Emberhez hasonlítható, mert az emberiség akarata ma nem létezik, az emberiség Közös Tudatmezeje milliárd szálon fut, egyrészt igazságot hordozó búvópatakokban, másrészt hazugságot, gyűlöletet, gyilkolást, gyilkolást, hatalomsóvárgást, úgyszólván minden embercsoport szellemi és anyagi kifosztását, individualitásuk abszolutizálásában tetszelgő, kisszerűségbe hulló, elvetélt álegyéniségeket hordozó főáramlatokban. A közös kozmikus cselekvés, az összehangolt szellemi próbatétel, az emberiség Közös Tudatmezejének magas értelemmel való megtöltése és kifeszítése, rezonálásra alkalmassá tétele a lényegi összehangoltság által, mintha egy ember tudata lenne: mindez olyan távol van, mintha egy másik bolygó lényeiről értekeznék, hiszen a Közös Szellemi Kísérlet eszméje nemhogy politikai, de tudományos, kulturális vagy vallási téren sem merül föl. Nem született még olyan sci-fi, amely ilyen fantasztikus jövőt érzékelt volna, hiszen ez a valóság az emberiségnek valódi kozmikus szerepet ad, a Végső Valóság kiteljesítőjeként. De hogyan, és mi által? Képzeljük el a világot, mint egy ősi birodalmat, amely elkezd kavarogni, elemi erőitől remegve, tobzódva, az újjászületés mértéktelenségét követeli, s ettől benne a felhők, a fények, a vizek, a párák csoportosulni, polarizálódni kezdenek, s a tündöklő égi élet birodalmai egyszer csak függőkertként alábocsátják egyik pólusukat az önállósulás szabad korlátlanságába. Képzeljük el, hogy ez az alábocsátott függőkert az ég alatt kiterjed, őrizve az őt szülő erőtereket, s földi világóceánként tükrözi magában a mélykéken tündöklő eget. A pólusok áthatják egymást, kapcsolódásuk elemi erejű, mindkét pólus saját természetét a másik pólussal kölcsönhatásban nyeri el. És most képeljük el, a mai világ problémáinak megértése felé közelítve, hogy az önállósodás és önálló kiteljesedés közben egyszer csak egy tócsa a világóceán felszínén felveti, hogy meg kellene végre szabadulni a kötöttségektől, itt az ideje a szabadságnak, és ez azt jelenti, hogy be kellene fejezni az ég tükrözését, és a vízfelszínnek önálló képeket kellene tükröznie. A lenti pólus – a tócsa lényei szerint legalábbis – követelni kezdi, ráadásul a szabadság nevében, hogy szakítsunk meg minden kapcsolatot az égi pólussal, mert az csak az önállóság akadálya, és ráadásul kimutatható kapcsolata a lenti pólussal attól való, akár részleges függése, tehát a másik pólus léte egyáltalán nem objektív, nem létezik tudatunktól függetlenül. Csak az objektív, tőlünk függetlenül létező valóság a vallóság – hangoztatják a másféleképpen igaz állítást, és elkezdenek tőlük függetlenül létező, általuk kreált ideákat gyártani, ami aztán hozzájárul az emberi pólus objektívvé merevedéséhez, a gondolat mágikus elevenségének elhalásához, elgépiesedéséhez, érzékelésének eltompulásához, az egyszervolt teljességbe be-nem-avatás tömegessé tevéséhez. A szabadság kiteljesedése – így ezek a képzeletbeli képződmények – csak az önálló, természeti tényezőktől meg nem határozott képek tükrözését jelentheti. Ezért a tócsa lényei elkezdenek önállóan hamis tükörképeket gyártani, hogy ne tükrözzék az eget. Egy tócsa, amely nem akarja többé az eget tükrözni – felemelő ez vagy lesújtó? A világóceán, ahogy a tócsa terjed a felszínén, és ahogy a tócsa hamisítványsorozat-gyártása elárasztja, lassan egyre szennyezettebbé válik. De nincs az a zavaros tócsa, amely képes lenne megtagadni az ég tükrözését; ha tükrözni akar bármit is, akkor tükröznie kell az eget is. A belső látáson alapuló logika természeti erő. Az ember természeti lényege sorsszerűen összefügg a Természettel, és csak a Természettel és a Világegyetemmel összhangban képzelhető el az ember egészsége, emberhez méltó élete. A Közös Tudatmező bármilyen rejtett információja is felszínre kerülhet. Ismert példa, hogy az emberiség bármely tagjához el lehet jutni ismerőseink ismerősei, az ő ismerőseik és az ő ismerősei révén, akik már egészen biztosan ismerik személyesen azt a valakit. Öt lépésben elérhető személyes kapcsolatban áll egymással az emberiség egésze. Ez tehát egy olyan emberekből álló világháló, amely a puszta személyes információk megfelelő kiválasztása és az értékesnek, fontosnak ítélt információk továbbadása révén egy nap alatt, akár öt telefonhívással az emberiség bármely tagját képes lenne informálni. Másrészt, a hólabda-elven, egy-két nap alatt az egész emberiség képes lenne szellemileg átalakulni, különösen, ha az átalakulás saját belső hajlamai szerinti, ha ettől az óceán újra felragyog, ha az égi világ visszaköltözhet a Földre, ha a mélységek feltündökölnek, s a kozmikus pólusok erőtere ismét fölerősödik, ha az emberekből álló világháló milliárdnyi vége, világvége mind újra összekapcsolódik. Montague Ullman, az egyik legnevesebb amerikai álomkutató megállapítása szerint az emberiség ma végveszélyben van. A veszélyt az emberi elme elfajzása jelenti. Ez az elmekorcsosodás hosszú időn át tartó kondicionálás, szoktatás eredménye. A mai elme ennek következményeképp az elkülönültséget, a különállást tekinti elsődlegesnek, és az összefüggéseket, kapcsolatokat, kölcsönhatásokat, csupán másodlagosnak. David Bohm, századunk egyik legjelentősebb fizikusa szerint ez a beállítódás jelentős szerepet játszott az elidegenedés általánossá válásában és a világegység rohamos széttöredezésében. Belső életünk azonban még jórészt
199



sértetlen, és ezért a belső látás még az emberek közti értelmes kapcsolatok létrehozására és fenntartására irányul, az egyén önmeghaladására, önmagát egy nagyobb egész részeként való megtapasztalására. Ezt az alapvető emberi törekvést Ullman Angyal András nyomán (Angyal András: Foundations for a Science of Personality, Commonwealth Fund, New York, 1941) mint önállóságra, autonómiára törekvést kiegészítő „homonóm” igényt írja le. A homonóm törekvés a nagyobb, létünk alapjait fenntartó közösséggel és környezettel összekapcsolódást szolgálja, éppúgy, ahogy a tárgyak kezelése az autonómiára, saját határainak fenntartására irányul. A művészetben, az állomban ez az alapvető emberi ösztön még jórészt sértetlenül működik. A világösztön, a homonómia igényének háttérbe szorítása Montague Ullman szerint az elkülönültség egyoldalú dominanciája miatt jött létre. Az elkülönültség dominanciája pedig a személyes életünket csapdába, álcázott kelepcébe ejtő történelmi kudarcok egyenes következménye, amelyek az elmét ostobává, elbambuló, mamlasz fajankóvá fokozzák le – írja Ullman tanulmányában. Az álom viszont a pozitív kötelékekről szól, megmutatja, hol tartanánk egyesítő hajlamainkkal. Egyszerűen nem igaz, hogy az elkülönültség olyan mértékű lenne, ahogy azt a mai társadalmak sugallják – írja Ullman. Lényegében társadalmilag meghatározott napi feladataink végzése közben emberi mivoltunk és kapcsolatunk az egész emberiséggel korlátozott és gyakran a célszerűségnek alárendelt. Vakon végezzük előírt tevékenységeinket, anélkül, hogy ebben saját nézőpontunk, az emberiséggel való lényegi kapcsolatunk szerepet játszana. Egész életünkben kétfrontos háborút vívunk: az egyik a személyi vagyon és az egyéni élettörténet adta korlátozottságok, a másik, ahogy a társadalmi intézmények és berendezések támogatják és rombolják kapcsolatainkat. A személyes és közösségi erők játéka adja az álmok csataterét. Ez világosabb lesz, ha elszakadunk attól a beállítódástól, amiben az álmok kizárólag a személyes szféra üzenetei. Ha komolyan vennénk az álmokat, egy megbízható monitor-rendszer állna rendelkezésünkre ott, ahol egyesítő tendenciánk még elevenen élnek. A másokkal, a többiekkel összekapcsolt részünk valóságosabb, tartósabb és jelentősebb, mint létezésünk többi dimenziója. Az álom egy teljesebb belső érzékelés. Az álom feloldja a távolságokat, egységet teremt és összekapcsol a való világgal. És ez az összekapcsolódás a valóság nyersanyaga. Fregmentált, széttöredezett egyénekként éljük életünket, önmegvalósításunkat mégis egy nagyobb egységhez való kapcsolódásban keressük. Hadd tegyem hozzá, hogy mai világunk úgy kényszeríti ránk az individualizmust, mintha semmi más nem lenne bennünk értékelhető, csak ami kizárólag, egyes-egyedül bennünk van. Ezzel az individualizmus tagadja, hogy a másik emberrel való lényegi életközösségbe léphetünk, hogy ember mivoltunk érdemes a figyelemre, hogy értékes lehetne. A szélsőséges vagy a határait nem érzékelő individualizmus így anélkül, hogy kimondaná, lényegében emberellenes és természetellenes. Mindannyian tudjuk és érezzük, hogy életünk értelme túlvezet egyéni létünk határain, hogy összekapcsol bennünket szeretteinkkel, közösségeinkkel, nemes elveinkkel, felemelő, közösségi céllal. Mégis, minden ilyen összekötő kapcsot megtámad a mai nyugati, indoeurópai világszemlélet, nem nyíltan, de frontálisan. Ahogy G.V. Allport amerikai pszichológus írja: a nyugati ember énje belső világából kiáll, mint egy eltartott hüvelykujj. Ennek oka (vagy következménye?) a határait nem érzékelő individualizmus, összefonódva az objektivizmussal, amely saját természeti gyökereivel, legmélyebb életadó tényezőivel fordul szembe. Az individualizmus csak egy tünete az általános atomizálásnak, részekre bomlásnak. Oszd meg és uralkodj! – szólt a régi mondás, és ma az egész világ annyira megosztott, hogy szinte képtelen felhagyni emberi természetünk legmélyebb, közösségi tényezői elleni támadásával. Az általános fragmentáció mára olyan fokot ért el, amit már szinte elvileg sem lehetne tovább fokozni. A következő lépés már csak az lehetne, ha az emberek önmagukban, egyénenként is részekre szakadnának, és máj-pártot, szívpártot és agy-pártot alakítanának – már amely szervek beleférnek ebbe a személyes parlamentbe – és egész életükben egymást támadnák, kijátszanák, engedelmes és vak pártoskodásban fordulva önmaguk ellen, az őket éltető egység, az élő szervezet egész-sége ellen. Az egész-ség elleni világtényezők okozzák a ma szinte általánossá váló neurózist, és a pszichoszomatikus hatás révén a népbetegségek túlnyomó részét. Ullman úgy látja, hogy az álmok segítségével bepillanthatunk az emberi természet birodalmába. Álmunkban képesek vagyunk újrarendezni éber képünket magunkról és másokról, hogy történelmi létünk valóságával mélyebb, jobb egyezésbe hozzuk. Az álom egy tényező az általános fragmentáció ellen; mély, bensőséges összeköttetést, szellemi kapcsolatot és közösségi szemléletet jelent és teremt. Az ellenőrizetlen fragmentáció az emberi faj potenciális lerombolásának csíráját hordozza – írja Ullman. Csak konstruktív és hatékony, mélybeni és gyakorlati újraösszekapcsolódással, világfelfogásunk torzulásainak meggyógyításával, gyakorlati együttműködéssel győzhető le az általános atomizálódás, és csak így lesz majd fenntartható az emberi faj. Ebben az értelemben az álmok úgy tekinthetők, mint azon természeti részünk, amely a faj túlélését akarja biztosítani. Ha az egyén törődik másokkal való mélységes összekapcsoltságával, az csak egy része
200



egy nagyobb kapcsolatnak: az emberi fajhoz tartozásnak (species-connectedness). Az egyén fennmaradása természetesen szükséges a faj fennmaradásához, de álmainkban képesek vagyunk áthaladni egyéni határainkon, hogy megtaláljuk helyünket a nagyobb egészben. A fizikai hatások erőterekkel írhatók le. Az ember azonban éppen szabadsága révén képes szembefordulni saját természeti erőterével, képes hazudni, manipulálni, önös individualizmusát abszolutizálva szembefordítani minden természeti és emberi törvénnyel. Ha ezt a hajlamát képes elterjeszteni, másokat is hatása alá keríteni, ez azt jelzi, hogy képes egy másodlagos, hamis erőteret kifejleszteni. Ez a hamis erőtér is azonban csak akkor hatékony, ha általános, ha társadalmilag jelentős mértékben képes hamis látszatot kialakítani, ha így képes hamis közösségi eszmeként, álközösségi jelmezbe burkolódva szembefordulni a közösségi eszmével, a természeti közösség eszméjével.
Valóság és képzelet
Az objektivitás lehet feltétlen, kifejezett, ha egy olyan valóságra vonatkozik, amelyben az emberi megfigyelők képességei, vagy a megfigyelők szándéka semmilyen lényeges módon, még közvetve sem jelenik meg. Ilyen például a gravitáció törvénye a klasszikus fizikában: „két tehetetlen tömeg között távolságuk négyzetével fordítottan arányos erő hat”. Az így meghatározott objektivitást jellemezhetjük mint „erős objektivitás”. Ez az erős objektivitás érdekes a „tudatos” megközelítés partizánja számára is. Mindazonáltal, minthogy visszautasítja, hogy értelmet tulajdonítson egy független valóság eszméének, ezért nem vonatkoztatja a mondottakat egy fizikai valóságra. Ha ezek a mondatok számára „objektívek, ez csak annyit jelent, hogy igazak mindenki számára, és azok a mondatok szubjektívek, melyek nem mindenki számára jelentik ugyanazt. Ebből világos, hogy az olyan mondatok, amik a „realista” számára nem lehetnek objektívek, még azok lehetnek a „mentalista” számára. Minden olyan mondat, amely az emberi faj egészének létére akár közvetve is utal, vagy bármiféle észlelőre, ilyen típusú. Az így meghatározott objektivitás a „gyenge objektivitás” vagy más néven „interszubjektivitás”. Bernard d’Espagnat fizikus elnevezése szerint. A realizmust néhányan szeretnék leszűkítve úgy értelmezni, hogy a valóság végső alkotóelemei kizárólag a helyhez köthető (lokalizált), szilárd dolgok. Szerencsére ez az értelmezés nem túl elterjedt a filozófusok között. Platón a „Lényegek realizmusát” emlegeti. A transzcendentális realizmus szerint a valóság végső alkotóelemei a „világos és elkülönült” eszmék, közvetlenül adott fogalmak – mint például a „kis szemcsék” vagy a „kölcsönható erő” fogalmai. A fizikai realizmus gondolkodóinak legnagyobb része egyetért egy ilyen „közeli realizmussal”. Amíg Platón lényegi eszméi – például a „ló eszméje” is – „eleve adottak”, addig a matematika eszméit már az ember dolgozta ki. A püthagoreusok szerint a „szám a dolgok lényege”. Gyakran hallani, hogy a természet könyve a matematika nyelvén íródott. Ez azért nem lehet így, mert a matematika nem magukat a dolgokat, hanem egymáshoz való viszonyukat írja le. Így tehát a matematika sikeressége a természet leírásában azt jelzi, hogy a dolgok lényege nem annyira önmagukban, mint inkább egymáshoz való viszonyukban áll. A matematikai realizmus szerint a dolgok lényege matematikai természetű. Századunk fizikusai a „közvetlenül adott” eszmék helyett egyre inkább a matematikai realizmus felé hajlanak. Az olyan tények, mint például az, hogy egy részecske mozgási energiájából más részecskék keletkezhetnek, azt jelentik, hogy a dolgok egy tulajdonságából (a részecske mozgási energiájából), másik dolog keletkezhet! A dolgok kapcsolata, viszonya alkalmas lehet a dolgok keletkezésének megértésére is. A matematikai realizmus azzal, hogy a dolgok lényegét a dolgok kapcsolatában látja, a dolgok szellemi mivoltát állítja, a legszellemibb dologtalanságot tanítja. A matematikai realizmus így összeházasítja a filozófiát és a fizikát. Ami a meglepő, az az, hogy a matematikai realizmusnak a fizika legújabb eredményei, úgy tűnik, ellentmondanak. A klasszikus fizika sokszor hajlamossá tett a lényegek dologizálására. Így például sokáig keresték a hő anyagi hordozóját, a flogisztont, amíg ki nem derült, hogy a hőt az atomi részecskék mozgási energiája jelenti. Ez még mindig megengedte, hogy a valóság végső elemei az atomok és elemi részecskék legyenek. A kvantumfizika megjelenése ennek véget vetett, s a részecskék helyett a hullámfüggvényt állította be végső elemnek. De a hullámfüggvény valóságossága mindmáig, több mint hatvan éve vitatott! A kvantummechanikai hullámfüggvény minden információt tartalmaz, ami az elemi részecskék leírásához szükséges. Ezek az információk a leírandó rendszer megadásából állapíthatók meg, és kapcsolatosak például a részecske energiáját megadó kifejezéssel, a Hamilton-függvénnyel. A szétsugárzó részecskepárok csatoltsága híres kísérlete a hullámfüggvény valóságosságáról is mond
201



valamit. Ha a szétsugárzó foton-ikrek egyikét tetszőleges távolságban megmérjük, például megállapítjuk polarizáltsági állapotát, abban a pillanatban, a tetszőleges távoli ikerpárja is a megfelelő állapotba kerül. Ez nem érthető meg klasszikusan, azaz feltételezve, hogy a foton-ikrek a szétsugárzás pillanatától kezdve ellenkező polarizáltságúak voltak. Ez abban fejeződik ki, hogy a polarizáltsági mérések mindenféle lehetséges értékre vezetnek, s így a különböző A-fotonhoz különböző B-foton kéne tartozzon kezdetek óta. A mérés előtt viszont az összes foton hullámfüggvénye azonos! Hogyan viselkedhetnek azonos részecskék úgy másképp és másképp, hogy közben tudják, hogy ikerpárjuk tőlük akármekkora távolságban hogyan viselkedik? Hogyan tud egy azonos hullámfüggvény más és más eredményre vezetni? Teljes-e a részecskék hullámfüggvénnyel történő leírása? Vagy a mérés során valahogy mi informáljuk a részecskéket egymás viselkedéséről? Ha ez így van, vagyis a részecskék tudatukon keresztül „tartják a drótot” egymással, ami nemcsak arra teszi őket képessé, hogy tudják, melyik polarizációs állapotba ugrott be ikerpárjuk, de arra is, hogy ők is az ellenkező állapotba ugorjanak. Azaz, úgy tűnik, mint az információs kapcsolaton kívül energetikai kapcsolat is létesülne a részecskepárok között, amit tudatunk tesz lehetővé! A kvantummechanikai szétválaszthatatlanság így tarthatatlanná teszi a realista pozíciót. Az új tudományok eredményei az „erős objektivitás” helyett legfeljebb a „gyenge objektivitást” engedik meg, amennyiben tudatunk beavatkozásai a mérési folyamatba minden fizikus számára egyértelműek. Ugyanakkor ezen új eredményeket nem egy elmélet, vagy mondjuk inkább modell írja le. A nehézség abban áll, hogy több ilyen modell is lehetséges, ami jelentős eltávolodást jelent a mindenki számára világos és különváló valóság eszméjétől. És mivel ezek a modellek ugyanazokra a kísérleti eredményekre vezetnek, miközben más- és másfajta „valóságot” írnak le, nem teszi lehetővé, hogy a számunkra hozzáférhető fizikai valóságban dönteni tudjunk arról, melyik valóság az igazi. Erre mondja d’Espagnat, hogy a valóság rejtőző természetű. Ez a valóság-rejtőzés valahogy különös. Éppen a valóságtól nem várná az ember, hogy ilyeneket műveljen. Ilyesmi inkább lenne várható az álomtól, ami annál biztosabban szökik ki emlékezetünkből, minél inkább emlékezni akarunk rá. Ez talán arra utal, hogy a valóság egyfajta módon képzeletünk legmélyebb tartományinak terméke. Ha egyediségünk feltétele a valóság egy fajta állandósága, akkor egyediségünk megválasztásakor, kialakulásakor képeseknek kell lennünk a valóság és a személyes szféra kölcsönösen működőképes megválasztására. Erre az áttekintésre tényleg csak a képzelet valóságelőtti formája lehet képes. Talán ez a felosztás az, ami formát ad a valóságnak és az egyénnek. Azzal, hogy a valóságépítésben részt veszünk, ezt a valóság-előtti képzeletet fejlesztjük tovább, tesszük tudatossá. A mélytudat ilyen kozmikus teremtő funkciója az evilági, vagy felvilági létben is folytatódik. Éppen a gondolat alapjainak tisztázása, a fogalmak végiggondolása, kibontásuk logikai feltárása vezet az egyre alapvetőbb fogalmak egyre részletesebb, lényegibb megkülönböztetéseire. Ezek a fogalmi tisztázások felfoghatók úgy, mint formaadó tevékenység, és kísérletileg is leellenőrizhetők. Richard Feynman, Nobel-díjas fizikus a kvantummechanika központi rejtélyét a hullámrészecske kettőségben látta. Sőt, továbbmenve azt is állította, hogy talán ez a kvantummechanika egyetlen rejtélye. A fény részecske-természetét először mintegy háromszáz éve Isaac Newton írta le. Eszerint a fény úgy pattog ide-oda a tükrök között, ahogy egy labda a falak között. De a múlt század elején Thomas Young és Augustin Freshnel egy alternatív elméletet állítottak fel, miszerint a fény hullámként terjed, az éles peremek körül elhajlik, két vékony résen átjutva interferencia-mintát mutat ahogy egy tavon a hullámgyűrűk. Ha meg akarjuk mérni melyik résen ment át a foton, és érzékelő detektort helyezünk a rések elé, az interferencia-mintázat titokzatosan eltűnik. Hogyan reagálhat a detektorra a foton hullámtermészetének megváltoztatásával? A detektorok odahelyezésével a fény egyszerűen egyenes vonalban terjed és egy fényfolt jön létre a két rés mögött az ernyőn. Úgy látszik, hogy ha meg van engedve (nincs detektor), a fény hullámként terjed. De ha kényszerítjük a részecskeviselkedésre, akkor átvált részecskévé. Hogyan képes erre? Egyre újabb, kifinomultabb kísérleteket terveznek és valósítanak meg a kvantummechanika ezen központi rejtélyének további tisztázására. Az egyik kísérlet például arra szolgál, hogy megállapíthassuk, kettéhasítható-e egy magányos foton, azaz, bár magányossága részecsketermészetét őrzi, kettéválik-e ugyanakkor, ahogy azt egy hullám megteheti. A forrásból a fotonok egyesével érkeznek a féligáteresztő tükörre. Ezen kettéhasadhatnak, ha hullámként viselkednek, és az egyik vagy másik irányban terjedhetnek tovább, visszaverődve fölfelé vagy átjutva a féligáteresztő tükrön egyenesen. Az érzékelő detektorok ezután megmondják, mikor csapódott beléjük részecske. A mérést elvégezték, s az eredmény azt mutatja, hogy a magányos részecskék nem hasadnak ketté, hanem szigorúan részecskeként viselkednek; vagy az egyik, vagy a másik detektor jelez részecskét, de sohasem egyszerre.
202



De ha a detektorokat úgy helyezzük el, hogy a féligáteresztő tükörről tovaterjedő fotonsugarak két további tükörrel egy újabb féligáteresztő tükörbe, nyalábhasítóba jutnak, s erről haladhatnak mindkét irányba, akkor a jelenségnek lényegileg hasonlóan kellene lejátszódnia a „valóság objektivitása” esetén, hiszen a fotonok nem tudhatják az első féligáteresztő tükrön áthaladva, hogy később miféle berendezéssel fognak találkozni. Azaz hasonló esetben kötelesek lennének úgy viselkedni, mint az előbb, vagyis részecskeként hol fölfelé, hol egyenesen terjedni tovább, vagy az egyik, vagy a másik úton. Ekkor az eredmény ugyanaz kéne legyen, mint az előbbi esetbe, vagyis a második nyalábhasító után elhelyezett detektoroknak is felváltva kellene részecskéket észlelniük. Ezzel szemben a detektorok most interferencia-mintázatot mutatnak, ami úgy térképezhető fel, hogy a detektorokat az ernyőkkel párhuzamosan kissé elmozdítjuk, ekkor a becsapódó részecskék száma nagy átlagban egy periodikusan változó csíkos mintázatot mutat. A kísérletezők arra jöttek rá, hogy a lényegi különbség, amire a fotonok reagálnak, az, hogy nyerhető-e információ arról, melyik pályán ment a foton, fölfelé vagy egyenesen. Ha nyerhető információ, azt a fotonok valahogy „megérzik” és illedelmesen részecskévé alakulnak. Ha viszont tudják, hogy nem kell tartani ilyen buktatóktól, úgysem fog kiderülni, melyik pályán mentek, akkor kapják magukat, és vidáman hullámként száguldanak a detektorba. Úgy tűnik, Dipankar Home újabb lépéssel tudja előrevinni a fotonok természetének megismerését. Olyan kísérletet tervezett, amivel megtudható, hajlandó-e a foton egyszerre hullámként és részecskeként működni akkor, ha a hullámtermészetét csak mikroszkopikus távon kell tanúsítania. A kísérlet ötlete az, amiben a két prizmát kis levegőrés választja el. Ha a rés a két prizma között nagyobb, mint a beérkező foton hullámhossza, a foton az első prizma teljesen vissza kell verje, s a fotonnak lefelé kell terjednie. De ha a levegőrés vastagsága nem éri el a foton hullámhosszát, a kvantumoptika szerint a beérkező foton vagy visszaverődik, vagy átjut a résen az alagúthatás fellépte következtében, s így bejut a második prizmára. A detektorokkal kimutathatjuk, melyik úton ment a foton. Ha a fotonok a kvantummechanika komplementaritás-elvét követik, vagyis vagy részecske, vagy hullámtermészetet mutatnak, akkor az eredmény az kell legyen, hogy az egyik vagy a másik detektor jelzi a fotont, de mindig felváltva. Ekkor azt mondhatjuk majd, hogy a beérkező egyedi foton terjedését úgy kezdi el, hogy az egész berendezést úgy ahogy van, szemügyre veszi, előveszi a komplementaritás-elvét és a végeredményt a szem előtt tartva hol az egyik, hol a másik pályán halad, az egyike mint részecske, a másikon mint hullám. Igen ám, de egy hullám nem szereti, ha határozott pályára kényszerítik, így lehet, hogy mégis inkább kísértésbe esik, és mint hullám szétválik a két prizma határán. Ekkor viszont egy részecske kéne egyszerre mutasson részecske és hullámtermészetet. Ráadásul, ha a detektorokat magukat nem figyeljük meg másként, csak azt tesszük kimutathatóvá, hogy felváltva jöttek-e a jelek a detektorokba, akkor nem kényszerítettük a hullám-csatornán terjedő fotont nyílt színvallásra, hiszen nem tudhatjuk, hogy egy anti-koincidencia (akkor jelez az egyik detektor, amikor a másik nem) a részecske pályán vagy a hullám-pályán terjedő fotonhoz tartozik-e. Az összes eddig elvégzett kvantummechanikai kísérlet azt jelzi (Tudomány, 1992. szeptember), hogy az elemi részecskék úgy váltogatják hullám-, illetve részecsketermészetüket, mintha tudnák, hogy mi tudjuk, mit akarunk tudni. Ez vagy azt jelzi, hogy az elektron kapcsolatot tart az előtérrel, a téridőm kívüli vákuummal, s így tér- és időhatárok nélkül előre fel tudja mérni, milyen viselkedést tanúsítson, vagy azt, hogy az elektron egyszerűen tudja, mit gondolunk felőle, tudja, az emberi kultúra milyen jelentést volt képes adni mindmáig különböző természeteire, és igyekszik ezeknek megfelelően, a jelentésszerveződés és a kozmikus részt vevés elvének megfelelően játszani. Az is lehet, hogy tudatunk teszi lehetővé az elektronok különböző állapotba kerülését, esetleg mélytudatunkkal karöltve – talán a nehezen elérhető, de sokkal hajlékonyabb tudat, a mélytudat az, ami igazából működik. Maga az előtér felfogható úgy, mint mindannyiunk közös, és mégis személyes mélytudata, a képzelet korlátlan öntörvényű kibomlásának terepe. Ha a mélytudat a valóság világát az előtérből vetíti ki egyfajta valóság-előtti működési állapotában, akkor azzal, hogy a részecskék működését tanulmányozza, tulajdonképpen semmi mást nem tesz, mint megpróbálja az álomvilágot, az álmodás folyamatát tetten érni az éberálomban, vagy ébren tetten érni magát mint álmodót. Kísérleti körülmények között a megfogott álom rajtakapja teremtőjét. Innen a hátborzongás, amit minden szakíró emleget az új kvantumkísérletek kapcsán.
Valóságvarázslás és a közös tudatmező
A hatvanas években Amerika a tudattágítás, a Nyugat és a Kelet, a filozófiák találkozásának korszakát élte. Így merült föl a kérdés, hogy materialista módszerekkel tetten lehet-e érni a tudatműködést, megtudhatunk-e valamit arról, mi is van „belül”.
203



Egyetemi pszichológushallgatókat kértek föl egy újszerű kísérletben való részvételre. A hallgatók bevonultak egy börtönbe, és egyik részük cellába zárva, „börtöntöltelékként” kellett viselkedjen, másik részük pedig börtönőrként. A kísérlet egy hétig tartott. Az első napokban sokszor csattant fel a nevetés egy-egy élethűen előadott börtönőrszokás vagy rab-jellegzetesség eljátszásakor, előadásakor. A hallgatók élcelődtek egymással, és a börtönviszonyok nyelvét használva roppant jól szórakoztak. A kísérlet csak a hét második felében vett fordulatot. Az ugratások, heccelődések kezdtek elmérgesedni, a valóság talaja kezdett kimozdulni, elbizonytalanodni, és a játék valóságos valóságként kezdett föltűnni, akkor is, amikor ez éles és embertelen ellentétben volt a mindkét „fél” által tudatosan tudott valósággal, egyetemi hallgatói és kísérleti alanyi mivoltukkal. A diákok egyre inkább kezdték úgy látni, a börtönőrök túlontúl jól játsszák a börtönőr szerepét, az őrök szerint pedig a cellalakók mennek túl sértegetésekben a börtönrend szokásos normáin, sőt a kísérletben elvárható határokon is. Mindkét tábort erősen megviselte a kísérlet vége is, a felismerés, hogy pár napig eleve nyilvánvalóan hibásan és torzan élték bele magukat egy hamis valóságba, amiről pedig tudták, hogy csak látszólagos. Mennyivel jobban képes befolyásolni bennünket egy olyan valóság, amelynek látszólagosságát nem ismerjük, nem is sejtjük? Mennyire érvényesül életünk alakításában a körülmények hatalma, és mennyire saját vágyaink, saját életérzékelésünk, saját belső élettervünk? Magunk is próbára tehetjük hipnotizálhatóságunkat házi körülmények között. Ehhez nem kell más, mint egy tíz méter hosszan egyenes terep és egy gyufás-skatulya. A kísérletre jelentkezőknek vízszintesen föl kell emelni egyik karjukat, és be kell célozni a tíz méter távolságban, vállmagasságban legkisebb területű lapjára állított gyufás-skatulyát. Ezután erősen a vízszintes kartartásra és a végrehajtandó műveletre kell koncentrálniuk. Ez pedig abból áll, hogy előre kell sétálniuk kinyújtott karral és a skatulya fölött kell egész idő alatt pöckölésre feszített gyűrűsujjukkal elpöckölniük, majd visszasétálniuk a kiindulási helyre. Mindezt kilencszer kell megismételniük egymás után, tudva azt, hogy tizedszer már lepöckölhetik a skatulyát, de ez valószínűleg – megdöbbentő módon – nem fog sikerülni. Persze az alanyok éppúgy, mint az amerikai börtönkísérletek alanyai, azt hiszik, ők éppen kivételek az efféle hatások alól, és játszi könnyedséggel teszik túl magukat a körülmények hatalmán. A meglepő az egészben éppen az, milyen kevesen és csak jelentős erőfeszítéssel képesek lepöckölni akaratuk szerint az orruk előtt álló gyufás-skatulyát! De ha éber, tudatos állapotban egy orrunk előtt álló skatulyát nem vagyunk képesek lepöckölni, hogyan lehetünk képesek érvényesíteni saját belső természetünket? Úgy tűnik, valóságérzékelésünket alapvetően befolyásolják a ránk hipnotikusan ható tényezők. Hipnózisban a valóság egyébként megrendíthetetlennek látszó elemei is játszi könnyedséggel tűnnek el vagy alakulnak át tetszőleges formába. Közismert, hogy hipnózisban előfordulhat, hogy egy normál golyóstoll egy égő cigaretta szerepében képes égési sérüléseket okozni. Erre sokan azt mondják, hogy mindez a szervezeten belüli tényezőkre vezethető vissza, a szervezet képes önmagát hatékonyan hipnotizálni, de mindez semmiféle következtetésre nem ad alapot a külső valóságra vonatkozóan, ami természetesen tökéletesen változatlan és független a belsőtől és mindenféle hipnotikus kísérlettől. Haladjunk tovább. Michael Talbot a Holografikus Világegyetem című könyvében leírja, hogy érzékleteink nem kizárólag öt, külvilágra irányuló érzékszervünk (látás, hallás, ízlelés, tapintás, szaglás) által beszerzett információn alapulhatnak. A hetvenes években egy hivatásos hipnotizőrt hívott. A hipnotizőr gyorsan meghatározta, hogy a hipnotizálhatóság, fogékonyság alapján Tomot választja kísérletéhez alanynak. Tomnak ez volt a legelső találkozása a hipnotizőrrel. Tom jó kísérleti alany akart lenni, és másodperceken belül mély transzba esett. A hipnotizőr a szokásos módon meggyőzte Tomot, hogy zsiráf van a szobában. Tom szájtátva, csodálkozva bámulta a zsiráfot. Aztán egy krumplit adva Tom kezébe, a hipnotizőr almának mondta azt, s Tom látható élvezettel fogyasztotta el a társaság szeme láttára a nyers krumplit. Az est fénypontja azonban mégis az a kísérlet lett, amelyben Tom azt a hipnotikus utasítást kapta, hogy miután kijön a transzból, húga, Laura, tökéletesen láthatatlan lesz számára. Ezután Laura közvetlenül Tom széke elé álélt. A hipnotizőr fölébresztette Tomot, és megkérdezte, látja-e valahol Laurát. Tom körülnézett a szobában, és eközben átsiklott tekintete azon a helyen, ahol Laura kuncogva állt. „Nem” – felelte. Ezután a hipnotizőr megkérdezte, hogy biztos-e abban, hogy sehol sem látja húgát, és Tom, Laura egyre erősödő kuncogása közben, újra alaposan körülnézve ismét „nem”-mel felelt. Eztán a hipnotizőr Laura háta mögé állt úgy, hogy Tom felé teljesen takarva legyen, és zsebéből elővett egy tárgyat. A tárgyat körbefedve tartotta, hogy senki se láthassa, és Laura hátához nyomta. Felkérte Tomot, hogy azonosítsa a tárgyat. Tom előrehajolt, mintha egyenesen keresztülbámulna Laura gyomrán és azt felelte, az bizony egy óra. A hipnotizőr bólintott és megkérdezte Tomot, el tudja-e olvasni, mi áll az áralapon. Tom hunyorogva kiolvasta mind az óra tulajdonosának nevét (aki történetesen a szobában tartózkodók mindegyike számára ismeretlen volt), mind pedig az óralapon álló jelmondatot. Ezután
204



fedte fel a hipnotizőr, hogy a tárgy tényleg egy óra, és körbeadta a szobában, hogy mindenki láthassa, Tom helyesen olvasta el az óra feliratát. Nyilvánvaló, írja Talbot, hogy Tom nem szerezhette be az információját a külvilágra irányuló öt érzékszervével. De akkor honnan szerezte? Egy lehetőség, hogy telepatikus úton, mondjuk a hipnotizőr elméjéből. Több szerző beszámolt olyan esetekről, amikor egy személy „megdézsmálta” más személyek érzékszerveit, és sajátjaként használta fel. Sir William Barett brit fizikus is bizonyítékot talált erre a jelenségre. Egy hipnotizált lánynak azt az utasítást adta, hogy minden ízt érzékelnie kell, amit ő, a hipnotizőr érzékel. Eztán a bekötött szemű lány háta mögé állt, és sót tett a nyelvére. Erre a lány rögtön fölkiáltott: miért teszel sót a számba? Aztán cukor következett, ami jobban ízlett a lánynak, és így tovább, mustárral, borssal, gyömbérrel, stb. Kísérletek tanúsága szerint hipnózis nélkül is kimutatható, hogy az elektromos sokkot kapó személlyel szomszédos szobában lévő alanyon gyakran elektromos ugrás lép fel. Hirtelen fényfelvillanás is kimutatható az EEG-ben, akkor is, ha ezt nem maga az EEG-elektródjára kapcsolt személy, hanem egy szomszédos szobában lévő alany érzékeli, ha mindkét személy igyekszik telepatikus adóvevőként működni. Úgy tűnik, belső világainkon keresztül is összeköttetésben állunk. Ráadásul feltűnően erős az a képességünk, hogy anélkül, hogy tudnánk, teljesen meggyőző valóságokat kreáljunk az ilyen belső összeköttetéseken át nyert információkból. Charles Tart, a kaliforniai egyetem pszichológia professzora arra volt kíváncsi, mi történik, ha több hipnotizált egyén próbál meg egyazon képzeletbeli valóságot felépíteni. Talált is erre a kísérletre vállalkozókat, két frissen végzett hallgatót, Anne-t és Billt. Mindketten könnyen kerültek mély transzba és mindketten képzett hipnotizőröknek számítottak. A professzor rávette Anne-t, hipnotizálja Billt, s miután az megtörtént, rávette a hipnotizált Billt, hipnotizálja Anne-t. Tart elgondolása szerint az amúgy is erős hipnotikus kapcsolat (rapport) a hipnotizőr és alanya között ezzel a szokatlan eljárással tovább erősíthető. És igaza lett. Amikor Anne és Bill kinyitották szemüket ebben a kölcsönösen hipnotizált állapotban, minden szürkének látszott. A szürkeséget azonban gyorsan élénk színek váltották fel és izzó, ragyogó fények. Pár percen belül egy földönkívüli szépségű öbölben találták magukat. A homokszemek gyémántként csillogtak, a tenger telítve volt óriási, gyöngyöző buborékokkal, amelyek pezsegve csillámlottak, a tengerpartot áttetsző, belső fénytől lüktető kristálysziklák szegélyezték. Habár tart nem láthatta, mit látott Anne és Bill, beszédükből felismerte, hogy mindketten ugyanazt a hallucinált valóságot élik át. Ez persze Anne és Bill számára azonnal nyilvánvalóvá vált, és nekiláttak újonnan megtalált világuk felfedezésének, úszkáltak az óceánban és tanulmányozták a fénylő kristálysziklákat. Tart balszerencséjére, hamarosan abbahagyták a beszédet, legalábbis Tart számára. Amikor Tart megkérdezte őket, miért hallgattak el, azt felelték, hogy az ő közös álomvilágukban ők folytatták a beszélgetést. Tart ezt a paranormális közlésmódnak tartotta. Anne és Bill ülésről ülésre folytatták ennek és más valóságnak a felépítését. Ezek mindegyike valóságos volt, valóságosnak, az öt érzék számára elérhetőnek tűnt, éppúgy, mint bármi, amit normális, éber állapotunkban érzékelünk. Sőt, érdekes módon a felépített valóságok mindegyike valóságosabbnak tűnt, mint a valóságnak a számunkra éber állapotban talált sápadt, „holdbéli” változata. Anne és Bill úgy élték át tapasztalataikat, hogy eztán azt kellett gondolniuk, ők ténylegesen ott voltak ezeken a túlvilági helyeken. Azok a részletek, amelyekről egymásnak csak utólag számoltak be, csodálatra méltó módon egybevágónak bizonyultak. Furcsa módon, bár mindkettőjük jelentős gyakorlatra tett szert rajtuk kívül álló valóságok felépítésében, gyakran elfelejtették saját testüket felépíteni, és egyre gyakrabban léteztek úszó arcokként, fejekként. Ahogy egyszer arról Anne beszámolt, egy alkalommal Bill arra kérte őt, adja kezét, s akkor érezte, ahogy egyfajta módon „felidézi” saját kezét. Hogyan végződött ez a kölcsönös hipnóziskísérlet? Szomorú, és talán egy másik energiamező nem szűnő vonzhatásának köszönhető módon, az az élmény, hogy ezek a tapasztalatok talán még a mindennapi valóságnál is valóságosabbak, egy idő után elrettentette Anne-t és Billt világaik továbbépítésétől. Abbahagyták felfedezéseiket, és egyikük, Bill, a hipnózist is teljesen feladta. Talbot felveti könyvében: mi történt volna, ha a hipnotizőr apja lakásában mindenkit transzba visz a szobában? A fenti bizonyítékok fényében úgy tűnik, minden ok megvan arra, hogy azt gondoljuk, ha a rapport elég erős, Laura mindannyiuk számára láthatatlan volna. Talbot felveti, hogy ez a kísérlet a világegyetem hologram-jellegére hívja fel a figyelmet. Talbot értelmezésében a kísérlet alanyai közösen teremtenék meg az óra valóságmezejét és olvasnák el az óralap feliratait, és eközben teljesen meg lennének győződve arról, hogy amit átéltek, az valóság. A valóságmező forrása persze az óráról ismeretet szerzett elmék birodalma. És így, amikor egy új elme bekapcsolódik a közös elmefolyamba, és valósággá tesz a maga számára egy tudatmezőt, elsősorban érzékelő szerepet játszik, teremtő tevékenysége egyszerre álomszerűen az elmebirodalom legtávolibb határára tolt és ugyanakkor evidens, nyilvánvaló. Az új elmék az elmemezőre érve összeegyeztetik állapotukat
205



az adott mezőállapottal, mezőinformációval. Ez az egyeztetés maga és ennek eredménye a valóságteremtés és a valóság. A belső valóság közössé tételében tehát lényeges szerepet játszik egy álomszerű teremtő tevékenység, aminek forrása az álomparancs, az álomvágy. Ezért, az álomvágy hipnotikus természete miatt játszik szerepet épp a hipnózis a valóságérzékelésben. A külsővé válás folyamán elillan az álomparancs, saját álomvágyunk, s ott állunk egy kihűlt valóság teteménél. Ezért énekelhette Lou Reed a Velvet Underground-ban: „Száz álomban sem tudnék felébredni / Könnyek színözönében”. Az az emberiség, amely elvész a mindennapi csatározásokban, a puszta létfenntartásban, ahelyett, hogy a lét legmélyebb természetének kifejeződése lenne, nem valóságos emberiség. Tisztázásra szorul, miféle tényezők vannak hipnotikus hatással az emberi elmére. Ha a párhipnózis különösen alkalmas a valóságvarázslásra, még hatékonyabb lehet a kollektív hipnózis! A valóság alaptermészetét módosíthatják az emberiség elképzelései a valóságról. Magát a valóságot is éppen elképzeléseink, tudatosított és nem tudatosított képzeteink formálhatják, alakíthatják. Ezzel maguk teremtik meg a valóság valóságát. Különbséget teszünk a világ és a valóság között. Azzal, hogy az egész világot valóságosnak feltételezzük, a mai világfelfogás igyekszik kisajátítani a valóságot, kizárólagosan a mai tudattartalmat igyekszik valóságosnak feltüntetni, mintha soha nem is léteztek, sőt, nem is létezhettek volna más alaptermészetű valóságok. Pedig ősrégi meséink, mondáink, megőrizték másfajta valóságaink emlékeit, a mágikus kor mélyén bennünk élő világát. Maga a magyar nyelv is ebben az ősrégi korban születet. Ezért különbözteti meg nyelvünk - a mai kor felfogásától eltérően – a "világ" és a „valóság" fogalmait. A "világ" átfogóbb fogalom a "valóság"-énál. A világ, mint a lehetséges valóságok univerzuma áll elénk, amelyben a kozmikus valóságok egyfajta legyezőszerű szerkezetben, egymásba rejtetten, egymásba hajtogatva, csírázásra váró valóságmagok, melyek minden rétege egy-egy világ, és ezek mind egyszerre valóságosak, valójában utak és kapuk a különböző valóságok felé. A mai kor valósága csak egy ezen a végtelen lehetőséguniverzum atomjai - vagy inkább monászai, azaz lélekkel akarattal és tevékenységgel bíró, pontszerű atomjai - közül. A valóság szó eredete pedig a valóság bontásból ismerhető fel. Való az, ami illik, ami szokásos, ami az udvariassági illemszabályok előírásai szerint szentesített, felkent és normalizált. A valóság tehát udvariassági eredetű? Való ilyet mondani? Igen, mert az a való, mert ez az igazság, ez az ami valamire való, ami nem semmire kellő, ez az ami valójában belevaló, ami tényleg való valamire, ez az, ami kell, a kellő, az istenigazából való. A valóság tehát valami, amit az embereknek kell kitalálniuk, felépíteniük és megvalósítaniuk. Az a valóság, amire szüksége van a világnak, amit csak az emberek adhatnak neki, az örökkévalóság. Az emberiségnek az a kozmikus küldetése, hogy föllelje az örökkévalóság törvényeit, és életével, tetteivel, igazságával, érzéseivel kigyújtsa az örökkévalóság fényeit. Hogy kikutassa a világ méhéből, káprázatos Mindenvalóságából az örökkévalóság varázslatos birodalmát. Ezzel kellene valójában foglalkoznia az emberiségnek. Az az emberiség, amely elvész a mindennapi csatározásokban, a puszta létfenntartásban, ahelyett, hogy a lét legmélyebb természetének kifejeződése lenne, nem valóságos emberiség. Az az emberiség, amely egy mechanikus világképet, egy materialista, élettelenség-vallású világszemléletet szentesít, nem valóságos valóságot vall, hanem álságosat, nem valóságot épít, hanem álságot. A valóságot éhező emberiségre ez az álság nem véletlenül épített éppen mechanikus, gépies élettelen maszkot. Egyedül ez az a páncél, amely nem leplezi le feltalálóját, mert a gépnek nincsenek erkölcsei. Ez az a falanx pajzs, amelyet az álságos erők az emberiség és a menny, az emberiség és az élet, saját legigazabb, legbelsőbb valóságunk közé kifeszítenek. Mindez - bár nyelvünk tanúsága félreérthetetlenül bizonyítja - a mai nyugati civilizációban nevelkedett, a civilizált elmék számára kétségkívül kihívó, hiszen túlmegy annak íratlanul is meghatározott és szokásossá tett keretein. Éppen ezért nem érdektelen egyéb tanúságtételeket is terítékre keríteni. Egy figyelemre méltó biológiai méréssorozat bizonyítékokat szerzett arra, hogy a biológiai rendszerekben az együtt élő állati kollektívák, az úgynevezett szuperorganizmusok biológiai terei egy kritikus határ felett dominálni kezdenek az egyes organizmusok terei fölött. Ehhez persze mérni kell valahogy a biológiai tereket. Sőt, nem ártana a biológiai erőterek világos meghatározását és leírását is megadni. De mielőtt ez megtörténne, vessünk egy pillantást a vízibolhák változatos életének egy apó részletére, hogy okosabbak lehessünk. Fritz-Albert Popp, a most kifejlődő biogyógyászat egyik jelentős alakja évtizedes tevékenysége során mutatta ki, hogy az élő szervezetek egyedi módon, állapotukra jellemző fényt bocsátanak ki, amelyet biofoton-sugárzásnak nevezett el. Tudjuk, hogy a szervetlen és a szerves anyagok bizonyos fajtái is bocsátanak ki fényt, ez a kémiai fotolumineszcencia. Ezt a kémiai foszforeszkálást jobbára véletlen jellegűnek ismerjük. A kémiai lumineszcencia mellett létezik a biolumineszcencia jelensége is, amelyet enzimek által katalizált oxidáció okoz. Sok baktérium, gomba, rovar (ilyen például a szentjánosbogár), hal képes saját fénykibocsátásra, világításra, de a magasabb rendű növényeknél és az emlősöknél ilyen jól látható
206



világítás nem fordul elő. A kémiai és a biolumineszcencia mellett azonban létezik egy sokkal gyengébb biológiai fénykibocsátás is, az ultragyenge fotoemisszió. Ez több százszor - több ezerszer gyengébb a biolumineszcenciánál; tíz-száz-ezer foton bocsátanak ki a szervezetek másodpercenként. Ez olyan gyenge sugárzás, hogy detektorokkal sokáig nem tudták kimutatni, csak "élő detektorokkal", élő sejtekre gyakorolt hatásuk révén. A.G: Gurvics a húszas években fedezte fel ezt a "mitogenetikus sugárzást". A nagy érzékenységű fotósokszorozók megjelenésével ez az ultragyenge biosugárzás is könnyebben kimutathatóvá vált. Popp megfigyelte, hogy a vízibolha-telepek biofoton-sugárzása a telepek nagyságával változik. Elvileg az várhatnánk, minél több a vízibolha alkotja a telepet, annál nagyobb a biofoton-kibocsátás. Persze a telep nagyságának növekedésével az önabszorpció, a telep biofoton-elnyelése is nőhet, ami módosíthatja ezt a várható egyenes arányosságot. A ténylegesen mért összefüggés azonban minimumokat és maximumokat mutat, hullámzó változást, amelynek alapszintje nem nagyon változik, csak a hullám alakja. Ez viszont azt jelenti, hogy a vízibolhák új és új szinten hangolják össze alapvető élettevékenységüket, a telep nagyságától függően. A telepet alkotó vízibolhák száma tehát valahogy visszahat a bolhák élettevékenységére, és ez a biológiai erő egy határon túl felülmúlja a vízibolha saját irányítórendszerének hatását. A kollektív biológiai erőtér tehát erősebben hat, mint a szervezet saját biológiai vezérlő tere. Az egyedeket összekötő biológiai vonzóerő egy bizonyos egyedszámon felül legyőzi az egyes vízibolhák saját tereit, és egy szuperorganizmus épül fel. A külön sugárforrások mind tudnak egymásról. Persze az egyes szervezeteken belüli vezérlésnek is összehangoltnak, globálisnak kell lennie, az egész szervezetet egységesen kell szabályoznia. A szervezet sejtjei között tehát eleve működnie kell egy információs hálózatnak, amely minden reakcióról tudósít és ráadásul képes arra, hogy a sejtekben végbemenő, másodpercenként több százezer reakció mindegyikét a megfelelő helyen és időben indítsa be és a megfelelő energiával lássa el úgy, hogy ezek a reakciók a sejten belül milliószor-milliárdszor gyorsabban mehessenek végbe, mint a sejten kívül. Ehhez persze eleve a szervezet egészére kiterjedő sugárzási tér kell. Ez a biológiai erőtér ugyanakkor nem lehet csak fotonokkal, fénnyel közvetíthető. A mért biofoton-sugárzás ugyanis többnyire az ultraibolya tartományba és a látható tartományba esik. Ezek a hullámhosszak azonban könnyen elnyelődnek az élő szervezetekben, így csak staféta-elven képes ez a sugárzás információs hálózatként működni. A staféta-rendszer viszont a lépésenként fokozódó késés miatt nem alkalmas a szervezet egészének egyidejű összehangolására. Ehhez még finomabb, még kisebb energiákkal dolgozó, még képlékenyebb, információhordozásra még alkalmasabb és a szervezet egészére folytonosan kiterjedő, azt átlátni azonnal képes eszköz kell: vagyis egy folytonos biológiai erőtér, amely képes gyakorlatilag azonnali távolbalátásra, áttekintésre. Elméletem szerint ez a biológiai erőtér tehát nem lehet más, mint egy skalárhullámokkal működő tér. Egy ilyen távolbahatásra képes tudati erőtér viszont természetszerűleg képes kell legyen a különböző szervezetek közti kapcsolatteremtésre. A különösen megdöbbentő az, hogy ezek a tudati erőterek a fent ismertetett mérés szerint képesek valahogy egymás hatását erősíteni; ha nem is adódik össze, de egymás hatását is módosítva képes túlsúlyra, meghatározó szerepre jutni az élőlény saját szervezetével szemben! Ez viszont már felveti a természetes, biológiai távhipnózis problémáját. Ha a vízibolháknál működik ilyen hatás, lehet, hogy az emberi társadalmakban is ez a helyzet? Lehet, hogy csak azért gondoljuk, hogy önálló lények módjára érzünk, gondolkodunk és cselekszünk, mert a külső hatások eleve személyiségünk legmélyébe érkeznek és épülnek be? Ráadásul az emberi közösségekkel a vízibolhákéhoz hasonló mérést se lenne könnyű végrehajtani. A vízibolhákkal könnyen megtehetjük, hogy más és más egyedszámú telepeket hozunk létre, míg az emberi közösségeket, társadalmakat nem egykönnyen alakíthatjuk tetszésünk szerint. Ahhoz, hogy megtudjuk, hogyan is működik ez a Közös Tudatmező, először azt kell megtudnunk, hogyan működik, miben is áll az egyéni tudat. Az egyéni tudatvilág legmélyén, akár a viszonylag élettelen anyagvilág mélyén, alapelvek rejlenek. Attól vagyunk emberek, személyiségeink, hogy elveink vannak, amikhez tartjuk magunkat. Végső soron ezek az alapelvek azok, amelyek minden körülmények között számítanak, amelyek minősége és betartása, megvalósítása életünket minősíti. Ezek az alapelvek nagyrészt velünk születetek, de részben életünk során tudatosítjuk őket, illetve, ha a kollektív biológiai erőterek hatnak tudatvilágunkra és esetleg döntően meghatározzák azt, akkor ezek valójában külső, baráti vagy ellenséges, természetes vagy természetellenes tényezők. Másrészt ezek az alapelvek maguk csak keretet vagy inkább vázt adnak személyiségünknek. Az, hogy mit is teszünk, mire is tesszük fül egyegy napunkat, vagy akár egész életünket, a bennünk megfogant eszméken, a belső mozgatórugókon, indíttatásokon múlik - ha a hipnózis szemszögéből nézzük, akkor az indító álomparancs a végső mozgatórugó. Az indító álomparancs, ha személyiségünk legmélyéről fakad, akkor egy természetes erő; épp az, amely minket magunkat létrehozott - ez a kozmikus teremtőerő. A teremtőerő természetéhez tartozik az egyre alapvetőbb, egyre újabb megvalósulás, kibomlás keresése. Így tehát a kozmikus teremtőerő révén alapelveinek is egyre mélyebben alapozhatjuk meg, sőt,
207



fogékonyságunkat a különböző természeti, kozmikus álomparancsokra is növelhetjük, változtathatjuk, tisztíthatjuk. Az álomparancs és az alapelv persze az adott körülmények között akar megvalósulni. Ebben van szüksége az értelemre, az értelemszerű kivitelezésre. Nem annyira az értelem az, ami bennünket emberré tesz. Sokkal inkább az, miért élünk (a mai kor magaslatain ez már lehet, hogy inkább úgy kell megkérdezni: élünk-e egyáltalán valami kozmikus eszméért).
A tudati világközpont
Az emberi tudatnál magasabb értelem tehát létezik. De mielőtt űrhajóra kapnánk, hogy felderítsük, vagy a rádióteleszkópokat az égre irányítanánk, tudnunk kell, hogy a magasabb civilizációk egész sora számunkra minden technikai segéderő nélkül, közvetlenül adott: csak rájuk kell gondolnunk, csak észre kell vennünk őket, bennünk, legbensőbb világainkban, s nevük mélytudat, genetikai tudat, és belső világfolyamat. Ezek az éber tudatnál milliárdszor-milliárdszor-milliárdszor hatalmasabb szervezőerők egymással dinamikus kapcsolatban állhatnak: gondolkodás által megérthetjük, megfogalmazhatjuk a mélyebb szint tartalmait, s ekkor a gondolkodás egy belső érzékelést jelent, a magasabb szint érzékeli a mélyebb szintet; másrészt a mélyebb szint átveheti a kezdeményezést, vagy akár az irányítást, s ekkor spontán impulzusok jutnak a magasabb szintre, s a mélyebb szintek törvényei mágikus módon megnyilvánulnak, feltárul a magasabb értelem. A magasabb szint képes hatni a mélyebb szintre, egyfajta belső hipnózis révén átvinni tartalmát, szempontjait, a tudatos fogalmak közvetlen értelmezési erőtereit. A tudat irányította gondolkodás a mai világ tudatmodelljében közvetlenül-tudatosan nem figyelhető meg, bár közvetve folyamatosan átjárja, orientálja, szervezi és fenntartja tudatunk működését. Ha a mélyebb tudatok mégis betörnek az éber tudatba, és saját természetüket kinyilvánítják, spontán mágikus elemi erőként nyilvánulnak meg. Ezzel lassan kész a fegyvertárunk arra is, hogy a rajtunk kívüli magasabb értelmekkel is felvegyük a tudati kapcsolatot. Még egyszer áttekintve a valóságok szintjeit: belső világpiramisunk csúcsán az éber tudat trónol, a mélytudat, a genetikus tudat, a belső világfolyamat által felemelten. A külső világpiramis egy csúcsára állított piramis, amelynek csúcsa az emberi tudat, s felette a valóságok szintjei a Föld, a Naprendszer, a Tejút, a Világegyetem. Két végtelen talapzatú világpiramis fut át egymásba tudatunkon át, s a két végtelen, a belső és a külső, a belső világfolyamat és az anyagi Világegyetem, a belső végtelenben egymással összekapcsolódik, egymást átjárja, és a szellemianyagi Ősvilágegyetemet alkotja. De feltételezhető-e hogy ez a világpiramis-pár csak az emberi világot jellemzi? Semmiképpen sem, hiszen a Föld világába az ember világa is beletartozik, az élővilág és a Földet alkotó összes egyéb rendszer mellett. Így a Föld belső világa a bioszféra, a geológiai szerkezet, a légkör, a magnetoszféra és a Föld kozmikus kapcsolatrendszereinek összessége által képviselt belső világok összességéből szerveződik egésszé. A Föld belső világpiramisának szintjei tehát meghatározhatók: csúcsán (az ember egyéni éber tudatának megfelelően) az Emberiség Közös Tudatmezeje áll, mert ez a legtudatosabb tényező a földi élő- és élettelen világban. A Föld mélyebb tudatszintjei az emberiség, az élő- és élettelen világ mélyebb tudatszintjeiből tevődik össze. A Föld belső világpiramisának mélyebb szintjei felé haladva az eltérés az összetevő rendszerek mélyebb tudatszintjei között egyre csökken, hiszen amíg az emberek éber tudatai egymástól is lényegesen különböznek, még inkább az ember és az egyéb élő- és élettelen rendszereké, addig befelé haladva egyre átfogóbb rendszereket találunk, s ezek egyre nagyobb átfedést mutatnak. A Föld belső tudatvilágának legmélyebb szintje ugyanaz, mint minden egyes alkotórendszerének legmélyebb szintje: a belső világfolyamat. Belső világfolyamatból csak egy van, és ez mindeniben azonos, ez minden élő- és élettelen rendszer legmélyebb és legalapvetőbb alkotója. A Föld felett is léteznek magasabb valóságszintek, a Naprendszer, a Tejút, a Világegyetem, s így a Föld páros világpiramisa majdnem teljes párhuzamosságot mutat az ember világpiramisával. Ha végigvisszük ezt a vonalvezetést a többi valóságszintre, könnyen beláthatjuk, hogy a valóságszintek mindegyike képes a világpiramisok fókuszaként megjelenni, s így minden egyes valóságszint egy páros világpiramisként fogható fel (a belső világfolyamat és a külső Világegyetem külön eset). Hosszú utazásunk során most egy olyan világba érkeztünk, amelyben minden egyes anyagi rendszertárgyi burokban lüktető páros világpiramisként jelenik meg előttünk, belső világokat ejtőernyőztetve felénk, belső világok ejtőernyős hadtesteit sugározva, küldve saját tudatunkon utazó belső ejtőernyős-hadtesteink felé. Kibontakozik előttünk a világfa, amelynek minden ágán planéták, galaxisok, griffek, varázslatos kastélyok ülnek, amelyek mindegyike maga is tartalmazza a Világfát, belső világlétráját, széttárt röpülő hadtestek, kibomló megnyíló kozmikus ütegek, amelyekből a belső
208



világok bűvös tüze lángol. Ott röpülnek ezek a belső világpiramisok a tértelen térben, a téridőn túli ősvilág pszichikus erőterében, s megnyílásuk-összecsukásuk mágikus tudati műveletei elárasztják vagy visszavonják az érzések világóceánjának hullámaival a más tudatszintek partjait, földjeit, égi árapályként. Befelé figyelve a világpiramisok széttárulnak, a valóságszintek egymáshoz közelebb sodródnak, a csillagok közelebb kerülnek, a világ otthonosabb lesz. kifelé figyelve, ha nemcsak az anyagi burkokat érzékeljük, megnyílnak előttünk az égi csillagrendszerek várkapui, leeresztik várárkaikon át égi hídjaikat elénk, s bepillanthatunk a kozmikus erőközpontok belső tudatvilágaiba. A külső-belső világpiramisok fényénél a nélkülük jeges sötétségbe, idegenségbe zuhanó, halálba dermedő valóságok távoli, egymástól elzárt várkastélyai kigyulladnak, fényüket mint égi hidat egyszerre röpítik egymás felé és közös égi otthonuk felé, a belső világfolyamat mélybirodalmainkon át. A várkastélyok nem csupa ellenséges elkülönítő, elválasztó, elidegenítő falak, hanem égi ünnepek színtere, világpiramisok fölfelé és mélybe röpítő erőközpontjai, világpiramisoké, melyeknek minden szintje élő világrendszert hordoz, melyek minden élőlénye maga is élő páros világpiramis, magában is élő páros világpiramisokat hordozva, és így tovább, fölfelé és lefelé, a végtelenségig, az Ős-élet világóceánjának örök hullámveréseként. Ez a kozmikus világszőttes minden egyes elemében, láncszemében élő, életet hordozó, életet milliószorosan, végtelenszeresen hordozó természetű, hetvenhét ráncában hetvenhét bolha hetvenhét éneket énekel. A kozmikus világmodell minden egyes elemében belül is megtalálható az, ami kívül van, hiszen a Föld, a Nap, az Ember, a Világegyetem párostölcsérei, páros világpiramisai nemcsak az emberi éber tudat szintjén pislákolnak, hanem látják érzékelik egymást mindenegyes szintjükkel, sőt, egymás alkotórészeiként közvetlenül részt vesznek egymás tudatrendszerének létrehozásában és működtetésében. Világos ugyanis, hogy az emberi tudatok hozzátartoznak a Föld tudatvilágához, s annak működéséjez. Fordítva, a Föld és a Naprendszer kozmikus viszonyinak alakulása a biológiai szervezetek és agyak elektromos alap-potenciáljának változásaiban, és így belső pszichológiai paramétereinek alakításában döntő szerepet játszik. A kozmikus világ mindenegyes eleme az egész világ, csak éppen egyszemélyben vagyis egyfajta fókuszált állapotban, egyfajta figyelemmegválasztásban, lesben, kiindulópontban, figyelő alakzatban. A lesben álló világelemek belülről tartalmazzák összes világréten virágzó társukat, hiszen ugyanazon a pszichikus erőtéren növekvő égi virágok, világfák mindannyian, s nemcsak hogy egymást tartalmazzák, de tartalmazzák magát a rétet, mindannyiuk létének közös talaját. Ebben a kozmikus világmodellben a világ minden egyes eleme magában tartalmazza a világ összes többi elemét, amelyek viszont maguk is tartalmazzák magukban a világ összes többi elemét, és így tovább, végtelenszer egymásba skatulyázva, egymásba süllyesztett égi teleszkópokként. Ebben a teljes kozmikus egyenrangúságon, társviszonyon, kölcsönösségen alapuló kozmikus világrendben mégis úgy tűnik – egy tényező kitüntetett szerepet játszik, és ez épp az emberi éber tudat. Nem tudunk róla, hogy a Világegyetemben, a Földön valamilyen formában létezne az emberi tudat meghatározni igyekvő, megtudni igyekvő, sokoldalúan megmérni, összevetni és megállapítani igyekvő tulajdonságaival összehasonlítható egyéb tudat. A Földön mindenesetre szembetűnő az emberi és nem emberi tudatosság lényegi különbsége a természetátalakító tevékenység fokának lényegi különbségében. Ezért kézenfekvő elgondolni azt a kiinduló és legegyszerűbb feltevést, hogy ahogy az emberi éber tudat kitüntetett, hipnotizáló szerepet játszik az emberi belső világpiramisban, úgy az emberiség Közös Tudatmezeje hasonló kitüntetett szerepet játszik a Föld belső világpiramisában. Ebben az esetben viszont az emberiség Közös Tudatmezejének az emberi egyének éber tudatához hasonlóan hipnotizáló hatása lehet a Föld belső világpiramisának mélyebb valóságszintjeire. Mivel a Föld már egy kozmikus rendszer, ezért az Emberiség Közös Tudatmezeje így kitüntetett központi szerepet játszhat a Föld kozmikus világpiramisának működésében. Hasonlóan, ha nem akarunk felvenni más, eddig ismeretlen tényezőt, amivel épp mert ismeretlen, amúgy sem lennénk képesek informatív magyarázatra, legegyszerűbb ha újabb feltevést nem téve, újabb ismeretlent nem vezetünk be és az emberi éber tudat kitüntetett szerepét nemcsak a Földre mint kozmikus rendszerre, hanem a Naprendszerre, a Tejútra, és a Világegyetem egészére is elfogadjuk, legalább mint első közelítést, kiindulási alapot, és ha újabb tényező bevezetése mégis szükségesnek látszik, akkor legfeljebb ki kell egészíteni az okfejtést. Ebben az esetben viszont az Emberiség Közös Tudatmezeje a Világegyetem egészében központi, hipnotikus valóságalakító szerepet játszik! Az Emberiség Közös Tudatmezeje éber tudatunk szerepéhez hasonlóan formálja, alakítja nemcsak belső valóságaink viszonyait, kapcsolódásait, hanem a kozmikus valóságok természetét, megnyilvánulásait, testet öltésének formáit! Ha a tudatosság az Univerzumban dominánsan emberi, akkor ennek az emberi tudatosságnak a Természet, a Kozmosz adott ilyen központi alakító szerepet, feladatot! Az emberi belső világ tehát nem az egyes emberek mellékes magánügye, hanem egész sorsunkat, a Föld sorsát, a Kozmosz sorsát lényegében érintő, sorsfordító, leglényegesebb színtere! És így kozmikus jelentősége van annak, hogy megnyitjuk, kitárjuk belső világpiramisainkat vagy
209



összecsukjuk őket. Ha megnyitjuk belső világainkat, ha a belső tudatvilágok átjárják egymást, mi magunk is úgy érezzük, közelebb kerülnek hozzánk a csillagok, mint egykor régen, gyermekkorukban, amikor még kinyújtottuk kezünket a Hold, a Nap felé, hogy elérjük, megragadjuk őket. Ha becsukjuk belső világpiramisainkat, ha elidegenítjük őket maguktól, a világ maga is elhal, megmerevedik, kihűl, és élő természetűből élettelen jellegűvé válik az Emberiség Közös Tudatmezejének objektív hipnotikus hatására. A Valóság mai, kihűlt, elidegenedett formája tehát nem kiindulási alap, ok, hanem maga is következmény, a materialista világkoncepció következménye. A materialista világkép elterjesztése megöli a világot, a képlékeny, egykor még érzékelt, ma már mesebelinek tűnő, emberi arcú és természetű, élő világot, és hadi üzemmé, gyilkoló gépezetté változtatja. A materialista világkép központi fogalma, az élettelen zárt rendszerek fogalma gyilkos bilincsként tapad belső világainkra, és ezáltal gúzsba köti magát az élő világot is. Fordítva: az élő Világegyetem fogalmának központi szerepbe jutása, az emberiség tudatvilágában központi szerepbe jutása, az emberiség tudatvilágában kigyulladása alkalmas a Valóság természetének kozmikus méretű forradalmi átalakítására, emberi fényének kigyújtására.
Mélytudatok kölcsönhatása
Farkaslaki Hints Elek dr. a középkori orvostudomány című könyvében első pillantásra szinte érthetetlennek tűnő jelenségről ír: „A pszichózis-járványokkal a túlvilágban való hit, a démon- és szellemidézések idején, csak a középkorban találkozunk. Legtöbb holland és német területen kezdődött és táncdüh vagy táncőrület név alatt ismeretes. Az első járványt 1021-ben írták le, amikor a kolbigi kolostor templomában tizenkét paraszt tánccal és lármával zavarta meg az Istentiszteletet, később mind többen csatlakoztak hozzájuk, s a tömeg egy éven át szakadatlanul táncolt, ordított, és csak két püspök imája szabadította meg őket. 1212-ben főleg fiatalok, de idősebbek is városrólvárosra táncolva, ugrálva vándoroltak. Utrechtben a Rajna hídján 1278-ban addig táncolt több mint 200 férfi és nő, amíg a híd összedőlt, és mindnyájan a habokban pusztultak el. 1735-ben ez a különös betegség egész Németországban elterjedt. A szektaszerű társaság Aachenből indult el a Rajna és a Mosel vidékére, majd Németország egyéb területeire. Útközben sokan csatlakoztak hozzájuk. A tömeg mindenütt kiabált, táncolt. Közülük számosan addig folytatták ezt a táncőrületet, amíg összeestek. Ha templomba mentek, ott is folytatták a táncot. Kölnben 500 beteget, Mainzban 1100 beteget számláltak meg, akik közül inkább az alacsonyabb néposztály tagjai szerepeltek. Napirenden voltak a tivornyák, a nők közül sokan teherbe estek, végül is a kifejlődött szemérmetlen erkölcstelenség adott okot a hatóságoknak, hogy a tánckórosok ellen a legnagyobb szigorral lépjenek fel. 1418-ban újabb járvány indult ki Strasbourgból. A tánckórtól megszállottaknál a betegség nevetéssel kezdődött, amihez vitustánc csatlakozott, majd gyors ugrálás és tánc következett.” Barthalomew nemrég (1994) áttekintő cikket jelentetett meg az emberek nagy csoportjaiban pszichikai okok miatt kitörő betegségekről, ebben 276, e témában megjelent tanulmányra hivatkozik. A csoportok pszichikus betegségei elevezést azért tartja megfelelőbbnek, mint a tömeghisztériát vagy járványos hisztériát, mert legtöbbször a csoport szerepe nagyobb, mint az egyéni pszichológiai tényezőké. A tömeges „betegség”-et, ha pszichoszomatikus, tipikusan abnormálisnak minősítik a kutatók. Az egyének pszichoszomatikus megbetegedései (lelki eredetű betegségek) nyilván ugyanúgy abnormálisnak minősülnek végső soron, hiszen kivezetnek a materialista, nyugati orvostudomány kereteiből. Valóban, amíg az egyének pszichoszomatikus megbetegedéseinél a pszichikus ok léte könnyen kétségbe vonható, ugyanez a tömegesen jelentkező lelki jelenségeknél, amelyek ráadásul szemmel láthatóan ragályosan terjednek át egyik személyről a másikra, minden látható anyagi szubsztancia közvetítése nélkül, bizonyára jóval zavaróbb a materialista orvostudomány számára. Az ilyen csoportbetegséget, mint hasonló tünetek kollektív felléptét határozza meg, s akkor pszichológiai alapú, ha nincs elégséges fizikai (pl. mérgezés) alapja. A leggyakoribb tünetek: felgyorsult légzés, izgatottság, nevetés, sikítozás, kiabálás, rángatózás, égő szemek, futás, ugrálás, transzállapot, hallucinációk, csuklás, orrvérzés, fülzúgás, fejfájás, köhögés, rossz közérzet. A nevetés, a futás, a kiabálás általában nem tekintendő a betegség tüneteinek, de ezek kollektív fellépte a nyugati kutatóban mindenképpen szokatlan viselkedésnek minősül. A következő beszámoló jellemzi az ilyen társas betegségek kitörését: „Nairobi, Kenya, 1963. augusztus 8. Tömeghisztéria a legvalószínűbb oka a ma a Viktória-tó partján fellépett járványos nevetési betegségnek. »Tisztán mentálisnak kell lennie. A terület népessége erősen babonás.« több, mint 1000 afrikai, többségükben fiatalok, az utóbbi 18 hónapban nevető- és kiabálógörcsben szenved. Haláleset nem volt, de a betegség pár órától 16 napig is eltartott. Az átlag 7 nap. Az abnormális érzelmi viselkedés átterjedhet az egyik személyről a másikra, ami így a járvány minden jegyét mutatja – állította dr. Rankin.
210



Érdekes, hogy Barthalomew terjedelmes tanulmányában meg sem említi a talán leggyakoribb mai tömeglélektani jelenséget, a pánikot. Bizonyára azért, mert a pánik pszichológiai tényezői nagyon is érthetőnek tűnnek a materialista orvostudomány számára: az egyéni önzés dominálása, amely a mai nyugati társadalmakban nem tűnik abnormálisnak, a közös veszélyben irracionális, önveszélyes formát ölthet. A pánik jelensége lesújtó képet fest a mai nyugati társadalmak magatartáskultúrájának színvonaláról. Mi a normális, és mi az abnormális? A „normális” szó elsődleges jelentése a latinban: merőleges. Érdekesen vág ide Allport megfogalmazása: „A nyugati ember énje úgy kiáll belső világából, mint egy fenntartott hüvelykujj”, azaz merőlegesen. És így is nevelik a gyermekeket, olyan normák, szabályok szerint, amelyek merőlegesek arra, amit a gyerekek egyébként, természetük szerint tennének. A szabály tehát a természetellenesség. Így juthatunk oda, hogy a természetellenes lesz a normális, és a természetes lesz a természetfölötti, az abnormális. Most képzeljük el, hogy ebben a társadalmi környezetben egyszerre kitör egy természetadta, spontán impulzus. Mivel természetes, ugyanez az impulzus ugyanolyan termékeny talajt talál a másik személyben, s így a másik személy viselkedésében is hajlamos megnyilvánulni. A mai nyugati társadalmakban viszont a tömeges közöny, embertársaink iránti szenvtelenség, belső életünk társaságban, tömegben való leplezése, érzéseink kimutatásának elnyomása öltött tömeges járványt. De ez nem számít betegségnek, mert a többségre jellemző, tehát nem szokatlan. A tömeges depresszió, neurózis, bármilyen természetellenes is, ma általános jelenség, tehát normális. Ezért nem is kutatja kutató, pedig lehet, hogy ez ártalmasabb, mert jelenvalóbb, mert mindennapi mérgezésünk tényezője, amihez képest egy nevetőgörcs valóságos ünnepszámba mehet. Az egyik legkorábbi tömeghisztériáról a középkori Itáliában számoltak be. A XIII. században tört ki a tarantizmus néven ismert hisztérikus eredetű táncjárvány, amelyet az orvosok először a tarantellapók csípésére fogtak, s amely egész Dél-Európában elterjedt és fennmaradt 400 éven át, csúcsát a XVII. Században érve el. „Az emberek, ébren vagy álmukból, egyszerre csak felugrottak, heves fájdalmat érezve, mintha a méh csípte volna meg őket. Volt est, hogy láttak a közelben pókot, volt hogy nem, mindenesetre tudták, hogy ez a tarantella. Kifutottak házukból az utcára, a piacra, nagy izgalommal táncolni kezdtek. Hamarosan mások is csatlakoztak hozzájuk, akik mint ők, épp most lettek megharapva, vagy az előző években, mivel ez a betegség soha nem múlt el végleg. A méreg ottmaradt a testben és újraéledt a nyári melegben. Csak a zene és a tánc volt hatékony gyógymód, és ha nem volt zene, volt, hogy az emberek belehaltak egy órán vagy néhány napon belül a zene hiányába. A tánc megszakítás nélkül folyt napokig, vagy órákig, néha heteken át. Sok «áldozat» soha nem vallotta magát megharapottnak, de úgy hitték, megfertőződtek azoktól, akiket megharapott vagy hozzájuk ért a pók. A tánc alatt sokan szemérmetlenül letépték ruháikat és meztelenül ficánkoltak az utcákon. Néhányan sikítoztak és a levegőbe dobálásra invitálták egymást, míg mások tombolva táncoltak, amit némely megfigyelő mint furcsa, színpompás ékességet írt le. A beszámolók szerint néhányan halálra nevették, vagy sírták magukat. Asszonyok üvöltöttek és obszcén gesztusokat tettek. Néhány résztvevő meghempergőzött a koszban, míg mások megízlelték, milyen is az, amikor talpaikat földhöz verik” (Sigerist, 1943.) A tarantizmus egy változata, a táncmánia vagy vitustánc kitörése és lezajlása után gyakran Szent Vitus kápolnája közelében ért véget, ebben közrejátszhatott az akkoriban Európában széltében elterjedt hiedelem, hogy az egyházi kápolnák, különösen Szent Vitus kápolnája közelében táncolni az isteni kegy és védelem elnyerésének egyik legbiztosabb módja. Hecker (1837) szerint a táncmánia egy félig pogány, félig keresztény fesztivál, amely Szent János fesztiváljába épült be már a IV. században, az „éjszakai tűz szításába”, amelyet már Szent Bonifác pápa betiltott. Ehhez a rituáléhoz hozzátartozott a füstön és lángokon átugrálás, amely a hiedelem szerint a résztvevőket megvédte az elkövetkező évben a betegségektől. Ennek a táncőrületnek központi elem volt a bacchanalikus ugrálás, amely szünet nélkül, gyakran órákon át tartott, átugorva a mások számára láthatatlan tüzeket, amíg a kimerültségtől össze nem estek. Addig táncoltak, kiáltoztak, nevettek, hallucináltak, amíg testük magától rángatózott. Ilyen táncmánia tört ki pl. vallásos újjászületési mozgalmak alkalmából Kentuckyben és Tenesse-ben 1803-ban és 1805-ben, és egy katonai kiképző központban, 1988-ban, San Diegóban, Kaliforniában. A mai napig nincs domináló magyarázat a pszichikus járványok felléptére, természetére vonatkozóan. Talán a legkorábbi magyarázat az, amely szerint egy természetfölötti tényező tartja megszállva az áldozatokat, az ördög vagy egy jóakaratú szellem – írja Barthalomew. Egy másik vélekedés szerint a résztvevők csak színlelik a betegséget, társadalmi vagy anyagi előnyök reményében. Szerepet játszanak környezeti, társadalmi, kulturális, organikus és pszichikai okok – de hogy pontosan melyek és miért, nem tudjuk. Bliss (1986) és Gamingo (1989) szerint a tömeghipnózis a jelenség alapja – de hogy ki hipnotizálja az első „áldozatot”, és miért fogékony adott helyzetben egy tetszőleges piactér közönsége a járványra, máskor miért nem, homályban marad. Mindenesetre érdekes, hogy Hecker (1837) megállapítása szerint a táncmánia dühöngésének foka a nézők
211



számának növekedésére érzékeny – minél többen nézik, annál bőszebben táncolnak s invitálják a nézőket a bekapcsolódásra. Ez bizony ismét a társas hatás. Elkins és munkatársai (1988) szerint a hipnotikus transz aktív-éber formája magyarázza a pszichikus járványt. A heves tánctól és a zenétől ugyanis a résztvevők transzba kerülhetnek, s a transzállapot, természete szerint, ragadós. Smelser (1962) elméletében a társadalom működésének hiányai, zavarai, elégtelensége feszültséget vált ki az egyénekben, s ennek növekedése vezet a pszichikus járványra való fogékonyság kifejlődésére. Figyelemre méltó, hogy a pszichikus járványok nem társadalmilag szervezettek, hanem spontán törnek ki. Így valójában közösségi lázadást jelentenek, a társadalom normáinak elnyomásával szemben az egészséges emberi teljesség máig tovább élő igényétől jórészt öntudatlanul hajtva. Valóban, ezek az úgynevezett „tömeghisztériák” emlékeztetnek az ősi pogány közösségi ünnepekre. Hány mai művész panaszkodik az egyének közti falakra, szakadékokra, amelyeket a művészet hivatása áthidalni! Az igazi művészet hajtóereje még az ősi, manipulálatlan társadalmakból ered, bár az ilyen művészet nem is annyira művészi, művi, mesterségbeli, mint inkább emberi, teljességre nyíló, az egyéni léten túlnyúló, magasabb közösségi és kozmikus eszmék felé vágyakozó, mágikus közösségi ünnepek emlékét őrzi. A századelő híres vallásszociológusa, Guyau így beszél az ilyen élmények élvezetéről: „Képzeljük el, mit érez a madár, mikor szárnyát kibontja és mint a nyíl hasítja a levegőt, emlékezzünk vissza, mit éreztünk vágtában rohanó lovak hátán, vagy ha vitorláson röpültünk a habokon, vagy a keringő mámorában; mindezek a rohanások a végtelenség, a mértéktelen vágyakozás, a buja és bolond élet eszméjét keltik, az egyedi lét megvetését, azt a kényszert, hogy gátlás nélkül rohanjunk tova és elvesszünk a mindenségben.” Képzeljük el, mit érez az a valaki, aki vele együtt vágyakozó, a közösségi lét kiteljesedésében megmutatkozó mámorító erőt áhító, az emberi természet szédítő távlatainak megvillantására szomjazó társakkal szövetkezik egy mágikus, ősi közösségi szertarásra, a Nap és a Hold fényének köszöntésére, az óceánok hullámzásának örömrivalgására, a madarak szárnyalásának fenségére, a bennünk élő féktelen szabadságvágy és a kozmosz erőinek táncban való összefogódzására! A bennünk élő életvágy kozmikus természetű, ezért összeköti lényegünket a mélyben, és annak örül, ha megnyilvánulásában is megmutatkozhat. Ez hajtja az ünnep mindent és mindenkit magába foglalása felé. Ez a kozmikus erő azt mondja, hogy életünk legfenségesebb színtere a közös cselekvés, az értelmes, kozmikus értelmet hordozó emberi közösségek által bomolhatnak ki.
Társas kölcsönhatás
Itt állunk az Ősélet óceánjában, képzeletben most visszautazunk a mindenható tudatforrások érintetlen, képzeletbeli ősállapotába. Még nincs tér, nincs idő, nincs meg semmiféle valaminek az eszméje, csak az önfeledt vágyak spontán kiteljesedése viharzik. Minden ősforrás érzékel mindent, önmaga rezdüléseit és a többiek sugallatait. Nincs semmi sem a tudati ősforrásokon kívül, még azt sem lehet tudni, hogy melyik tudati ősforrás az, amely a többieket képzeli, csak egy biztos: mindegyik ősforrás – bár éppúgy az Ősforrás egyik része, mint ahogy ő maga az Ősforrás – mindenható, azaz mindenre gondolhat. És „először” nem is gondol másra, csak mindenre, mindenségek özönére, világok hangulatainak varázslatos színjátszásában fürödve, hiszen mi másra gondolhatna, mint mindenre, mint hogy mindenségek szaga után vesse magát, korlátlan önfeledtségben, teljes felszabadultságban. És mindenségek eonjainak mindensége után, vagy mellett, mint egy kísérleti léggömböt, a Mindenségek Mindensége felbocsátja a bármire gondolás űrkapszuláját, amelynek mélyén ott lappang a „valami” titokzatos eszméje, a bal agyfélteke nevű fura szerzemény. A valami eszméje rianásként szeli ki a véges birodalmát a Végtelenség és a Semmi időtlen fenségéből. Az ősforrások féligáteresztő tükreiken érzékelik a valami világának láncreakcóját, az életre-halálra menő játszma hirtelen felforrósodását, a veszély és a peremvilág kísérleti laboratóriumának kiépülését. Megszületik annak a valóságnak a bölcsője, amely majd egyszer képes lesz a Mindenség Mindenségének új, teljesebb, emberibb életet adni: a teret és az időt játszó, méhében az Örökkévalóságot hordozó, egyszeri, esendő Felvilág eszméje. Az Ősélet élethordozása egyben a szervezőerő létét is jelenti. Ez a szervezőerő az, amely később pajzsban sisakban, kényszerzubbonyban, hadi egyenruhában áll elénk, mint az éber tudat, az eltorzult társadalom által eltorzítani szándékozott egyén felvilági őrtudata, egykori szervezőerejének idegen maradéka. A kozmikus szervezőerő tehát eleve képes önmaga érzékelésére, tetszés szerinti tájolására, tájékozódására, hiszen nincs még akadály előtte, mindenható, képes azonnal mindent elérni. A kozmikus szervezőerő – mai felvilági műszóval „tudati erő” – tehát eleve „távolba hat”, hiszen képes saját mindenségeinek tetszés szerinti alakítására, tehát azonnali érzékelésére is. Ahogy az Ősélet szervezőereje saját logikájának kiterjedési folyamatában felfedezi a logikai gyújtópontokat, ott egy-egy önállósodó központ fejlődik ki, de eközben mindvégig az Ősélet viharzik önmagában, és bár
212



egyes őrközpontok egymástól fokozatosan elkülönülhetnek, vagy közelíthetnek, csoportosulhatnak, figyelmük és tevékenységük szerveződésének logikája szerint, közben megmaradnak az Ősélet óceánjának hullámaként a közvetlen összeköttetésben bennük élő és őket éltető Ősélettel. Képzeljünk el először csak két egyforma tudatot, két szerveződési forrást. Ha a tudat képes a másik tudat közvetlen érzékelésére, akkor épp azért, mert az esetleg másra gondoló másik tudat lényegében csak másra gondolása által más, ezért éppen mássága által valóságos. Amíg a tudat érzékelésével szerzett információ nem sajátítódik ki, nem záródik el, tevődik kizárólagosan az adott egyes tudat számára elérhetővé, annak korlátlanul alávethetővé, a gondolatelem önálló élettartalmának felfüggesztésével önálló, öntörvényű életének további érzékelésével, addig az egyik és a másik tudat között teljes, szabad és azonnali az átjárás, azaz a távolbahatás egyetemes és mindenre kiterjedő. Minden gondolat képes további gondolatokat szülni, hiszen az Ősélet hordozója, és így az Ősélet gyújtózsinórként adódik tovább. Ha a tér a tudatviszonyok függvénye, akkor a távolbahatás a máig megőrződött elemi, kozmikus tudati működés, az Ősélet szervezőerejének maradványa, az Ősélet háttérbe, mélybe szorításának túlélője! Akkor tehát az ösztönök világában a távolbahatás természetes lenne. Sok jel mutatja, hogy elvileg így is van, így például az állatvilágban mintha erősebb lenne a megérző, távolbaérző képesség. De miért van akkor, hogy az úttesten átmenő kutya sokszor mintha nem is érzékelné a közelgő autó veszélyét? Nyilván ösztöneinek belső érzékelésében nem fejlődött ki az autó „hullámhossza”, és így az elfoglalt kutya évezredeken, évmilliókon át megfelelő, beépült riasztórendszerei nem jelzik a veszélyt. Próbát javasolok! Engedjük az úttesten átsétálni kutyánkat, miközben az úttesten nem autók, hanem teknősbékák, elefántok, oroszlánok, vagy veszélyes vöröshangyák közlekednek. A gondolatkísérlet, azt hiszem, jelzi az eredményt. A kutya tehát általában bizonyos frekvenciákra hangolt, az ottani történések különlegesen fontosak számára. De ezeken a frekvenciákon képes megérezni a távolból is, mikor indul haza gazdája. A tudati távolbahatás tehát az ősi, természetes kozmikus szervezőerő jellemzője! És így végső soron egyben bizonyíték is az Ősélet léte mellett, egy olyan tudati világról tanúskodva, amely még nem ismerte az akadályokat. Miért van az, hogy a csecsemő hirtelen izgatott és boldog lesz, amikor meglát egy új arcot? Miért lesz izgatott az iskolásfiú, ha új társaságba kerül. Miért kezdi el produkálni magát a kisgyerek, ahogy idegenek jönnek hozzánk? Miért tartjuk legnagyobb ünnepeinket együtt? Miért tartozik a nagy öröm természetéhez, hogy megosszuk egy embertársunkkal? Egyáltalán, honnan az öröm társas jellege? Miért képes egy társaság puszta jelenlétével egy csapásra felderíteni hangulatunkat? Ha az Ősélet végvára minden tudat, akkor a tudatok – a kisgyerekeknél még nem feltétlenül megnevelt, idomított, társadalmilag elvárttá tenyésztett tudat! – találkozáskor jobban képesek egymás létére hangolódni, egymást a távolból is érzékelni, így az egyesítő tudatban részesülni, s az ezzel járó feldobottság olykor már a hülyeség zsenialitását, az ősi rituálék elhatalmasodását, a bevadulást is előidézi. Bár azt gondolhatnánk, ismerve a metró közömbösen egymás mellett elbámuló utasait (mindig ugyanazt a dögunalmas lelkigyakorlatot tartják), hogy a dolgozó felnőttek már jórészt teljesen eltompultak az efféle örömök iránt, mégis, a társaslét pszichológiája kimutatta a társaság előnyös hatását bizonyos cselekvéseinkre, szellemi műveleteinkre. 1898-ban a pszichológus, Norman Triplett, kerékpárversenyzők rekordjait vizsgálta, és észrevette, hogy sok kerékpáros nagyobb sebességet ér el, amikor versenyez, mint amikor csak az óra az ellenfele. Chen 1937-ben megfigyelte, hogy a dolgozó hangyák együtt cselekvő helyzetben hangyánként több mint háromszor annyi homokot ásnak ki, mint egyedül! Ráadásul passzív nézők jelenléte ugyanilyen módon növeli a teljesítményt. Újabban pszichológusok kimutatták, hogy a „társas hatást” más egyén puszta jelenléte is létrehozhatja, így például a kísérleti személynek háttal ülő, bekötött szemű, fejhallgatót viselő, más kísérletre várónak mondott személyé is. De hogyan magyarázható ez a társas hatás? Pusztán a tudat, hogy egy másik, mással elfoglalt személy a közelben van, miért és hogyan növelhetné a teljesítményemet? A kísérletek szerint ez a teljesítménynövelő hatás csak az egyszerű feladatoknál jelentkezik, a bonyolultabb, önállóságot igénylő feladatoknál a hatás fordított; a nehezebb társak jelenlétében lassabban képesek megoldani a kísérleti alanyok. Ez meg hogy állhat elő? Hogyan függhet a feladat bonyolultságától a másik személy jelenléte tudatának a teljesítményre gyakorolt hatása? Képzeljük el ugyanezt a kísérletet hangyákkal! Ha a kísérleti alanyra egy közömbös, az eseményekhez nem kötődő személy puszta jelenlétének tudata gyakorolna hatást, akkor ilyen tartósan a figyelem központjában tartott, elvonatkoztatott, öntudati fokot elérő tudatosságot kell feltételeznünk a hangyáknál is. Márpedig éppen a hangyák azok a lények, amelyek öntudatos mivolta még a többi rovarénál is kevésbé képzelhető el (és az általános tudományos vélekedés szerint az élővilágban egyedül az ember tudata éri el az öntudat fokát), hiszen a hangyaegyedek szinte abszolút módon alárendeltek a hangyatársadalomnak. Ily módon viszont a társ puszta jelenlétének teljesítménynövelő hatása csak a társ nem tudatos érzékelésén alapulhat, ráadásul nem a külső érzékszervekkel, hiszen a kísérleti alany háta mögött ül a társ. A kísérlet tehát a
213



másik tudat közvetlen érzékelések izgalmat fokozó hatását mutatja! További javaslataim a kísérlet folytatására: tegyük fel, hogy a társ puszta jelenléte azért javítja az egyszerű feladatok megoldását, mert a kísérleti alany és a társ elméjének tudati erőtere kölcsönhatásuk során valahogy „átlagolódik”. Ha a társ elméjének tartalma valóban számít a kísérleti alany feladatmegoldó képességének javításában, akkor érdekes lenne megfigyelni, hogyan változik a kísérleti alany teljesítménye, ha a bekötött szemű társ az egyszerű vagy a bonyolult feladat megoldását sugallja a kísérleti alany elméje felé! Ezzel az egyszerű kísérletsorozattal lényeges ismereteket szerezhetnénk az emberi elme közvetlen elmeérzékelő és –befolyásoló képességének természetéről! Mindannyian ismerjük az ásítás ragadós természetét. Ha valaki ásítani kezd, az hamarosan átragad környezetének jelentős részére. Aztán itt a nevetés ragadós mivolta. Valaki előttünk elkezd nevetni valamin, amit mi nem ismerünk, és egyszer csak azon kapjuk magunkat, hogy együtt nevetünk vele, anélkül, hogy tudnánk, min is nevetünk, és ezen aztán még jobban nevetünk. G. Clauss és H. Hilbsch Gyermekpszichológia című könyvükben pedig egyenesen a következőket írják: „Serdülőkorban gyakran egész osztályok ún. -tömegállapotba- kerülnek. Ezen olyan magatartást értünk, mely kölcsönös érzelmi fertőzés következtében jön létre. A prepubertás során különösen erős hajlam mutatkozik az ilyen értelmű -tömeggé válásra-. Világítsuk meg ezt a -zajmámor- példájával. Előfordul, hogy egy osztály egészen -kijön a sodrából-, hihetetlen lármát csapnak, vad táncokat lejtenek, ritmikus mozgásokat végeznek, vagy egyszerűen vad összevisszaságot produkálnak. Ilyenkor a felfordulás orgiájában minden tanuló részt vesz, még olyanok is, akik erre egyébként nem hajlamosak, és akik magatartásukat utána rögtön meg is bánják.” Létezik egy jelenség, de mi a lappangó tömeggé válás iránti hajlam alapja? És miért éppen efféle zajmámorban, felfordulásban fejeződik ki? Úgy tűnik számomra, ez a lappangó vágy valahogy a dionüszoszi ünnepekre hajtó vággyal rokon, a közösségi szertartások, az általános újjászületés és az idő egyöntetű folyása elleni lázadás vágya hajtja. De akkor nem feltétlenül olyan alantas ez a vágy, mint ahogy a rendszerető pedellus hivatalnok-mentalitása ezt a fenti szövegben beállítja. Mindenesetre figyelemre méltó, hogy ez az archaikus vágy hogyan tud fertőzőképességre szert tenni, hogyan, mi módon vándorol személyről személyre. A megújulás, a fojtogató keretekből való kitörés utáni vágy szinte lebírhatatlan hatalommal terjed szét az osztályban. Kurt Teppenheim - A hipnózis magasiskolája - című könyvében ír hasonló tömegeffektusról: „A csoportban alkalmazott hipnózis hatása nagyon megnő a -szellemi fertőzés- és a viselkedés -példakövetése- miatt. Tehát ez a -fertőzés- szellemi vagy érzelmi természetű! Ehhez a szellemi hatásnak vagy az érzelemnek képesnek kell lennie átterjedni egyik egyénről a másikra – ez pedig az elektromos vagy gravitációs erőtérben tovaterjedő hatásokra emlékeztet. Úgy tűnik, a tudati erőtér nyomaira bukkantunk, mégpedig különös módon épp a sokat csepült – de talán részben indokolatlan – tömeg-hatásban és a társhatásban. Világos, hogy ha létezik egy közös tudati erőtér, annak mindannyiunknak tudata forrása lehet, és az erőtér rezgései képesek a források között valóságos hatásokat közvetíteni.
A telepatikus színház
A csoporthatás nem csak az élő szervezeteket felépítő élő egységek, hanem az élő szervezetek között is fellép, így egyszerre teszi lehetővé az egységes szervezettséget a szervezet és a szervezett közösség számára. A csoporthatásnak csupán a jelensége ismert, elmélete még nincs. A helyzet hasonló ahhoz, ahogy az elektromosság jelenségét a régi görögök ismerték. Thalész feljegyezte Kr.e. 600 körül, hogy ha gyapjúval megdörzsölünk egy borostyánkövet, az apró testeket vonz magához – mégis, az elektromosság módszeres kísérleti vizsgálata, elméletének kidolgozása, csak mintegy kétezer év múlva kezdődött el. Tanulmányaimban a csoporthatás elméletét logikai alapon kezdtem felépíteni, s ezek alapján úgy tűnik, a csoporthatás jelensége az emberi tudat egységességétől az univerzum egységes szervezettségének kiépítéséig terjed, beleértve a fizikai univerzum megteremtését a tudati ősforrások kölcsönhatásai által. Úgy tűnik, a csoporthatás a társas hatás mai tudományos világképünk hiányzó kulcseleme. Ezért nem csak a társas hatás fizikai, biológiai, tudati jelenségeinek vizsgálata bír rendkívüli jelentőséggel, hanem ezen túl, a csoporthatás filozófiai vizsgálata is messze ható átalakulásokhoz vezethet világszemléletünkben, világélményünk értelmezésében. Mivel ma még alig vesznek tudomást a csoporthatásról, és a jelenség léte is vitatott, ezért érdemes az eddig megismert jelenségek leírását és értelmezéseit minél teljesebben ismertetni. A csoporthatás egyik lényeges színtere az emberi közösségek ünnepi együttlétekor jelentkezik. Az ősi közösségi szertartások fő célja éppen az emberi közösségek és a Természet közötti kapcsolat ápolása, újjáteremtése, fölelevenítése volt. Bár ezek az ősi közösségi ünnepek jórészt feledésbe merültek, kiirtódtak vagy elzüllődtek, belső forrásokból, a társas lét izgalmas, gyújtó erejű, megsokszorozó hatásából. A mágikus közösségi ünnepeket felváltó ősi művészeti bemutatók
214



még sok rituális, kozmikus, természeti elemet őriztek meg, de a művészet hatását még ma sem értjük teljesen. Miért járnak az emberek koncertekre, ha otthon, CD-ről sokkal kényelmesebben és jobb minőségben hallhatják ugyanazt az előadást? Miért jelent jóval eredetibb élményt a színház, mint az összehasonlíthatatlanul gazdagabb lehetőségekkel rendelkező film? Mi az a többlet a művészi hatásban, amihez jelen kell lenni, hogy befogadhassuk? Válaszom: maga az együttlét és a művészet mágikus tényezőinek a közösségi együttlét által felfokozott rendkívülisége, jelenvalósága, illékony teljessége. De ha ez a hatás elsősorban nem a külső érzékeken át hat, hiszen azokat a film, a CD, jobban ellátja, akkor itt az érzékeken túli, tehát elsődleges érzékelés nyomaira bukkanunk! A művészi előadások lényeges tényezője tehát az elsődleges érzékelésbe való beavatás a közösség ereje által, más szavakkal: a színház igazi hatása a telepátiára épül! Érdekes módon, ugyanerre a következtetésre jutott a japán nó színház mesterének, Zeaminak a művészetét tanulmányozva Vekerdy Tamás pszichológus, ma is kultikusan nagy hatásúnak számító könyvében: A színészi hatás eszközei – Zeami mester művei szerint. Lélektani elemzés. (Magvető Kiad, 1974.) A görög színpadon még zene szólt, és a színészek táncoltak. Még a barokk színházban is a mozgás és a ritmus hordozza a szót. Azután két-háromszáz év alatt a szó mindent félresöpör, egyeduralkodóvá válik, és a színház elintellektualizálódik. Mára a civilizáció annyira a szűk racionalizmus keretei közé szorult, hogy ez a végleges egyoldalúság kiváltotta a színház újjászületési mozgalmait. A színház, ez a testetlenné vált csupafej, megpróbálja visszahódítani szívét és szellemét, az elsivárosodott értelmi művészetet ki akarja rántani a kátyúból. „Tudatunk megőrzésével kell a teljes emberi egyensúlyra törekedni!” – írja Vekerdy Tamás. Pavlov, a reflextan kidolgozója az „emberben munkálkodó sötét erők” megismerésétől várja, hogy a tudomány képes legyen „kivezetni az embert a mostani sötétségből, és megtisztítani az emberek közti kapcsolatok terén most fennálló szégyenletes állapotoktól”. Collingwood, a történész jellemzésében „a művészet a közösség gyógyszere az értelem legszörnyűbb betegségére, a tudat romlottságára.” „Keleten – a keleti világképben – még az a fontos, ami az embert a világgal összeköti a személyiség feloldódik, eltűnik, elveszti határait. Ez lényeges mozzanata Keleten minden vallási és művészeti élménynek: a szabadulás a kínzó bezártságból, az én feloldása. Ezzel szemben Európában éppen önmagát, a maga törvényeit – és ezzel a maga szabadságát – keresi az individuum; a világtól és a többiektől önmagát elválasztja, minden mást, idegent kitaszít, lehánt, míg végül valóban individuummá lesz, azaz önmagában megálló egésszé, tovább-már-nem-oszthatóvá, oszthatatlanná. Ez az elszigetelt öntudat azután útját keresi – most már énjének felfogható világhoz és a többi emberhez.” Vekerdy Tamás ezzel megoldotta a nyugati és a keleti civilizációk egyoldalúságának dilemmáit, bár kissé a problémát is elkendőzte, hiszen a nyugati civilizációban az Én maga az utat a külvilággal való belső összekapcsolás felé ténylegesen önfeladásnak éli meg, eksztázisnak, önkívületnek, míg ha nem kényszerült volna teljes elszakadásra a külvilágtól, akkor tényleg képes lehetne egyszerre megőrizni önmagát és a világgal fenntartott kapcsolatot. Az ilyen önkiteljesedésre, amelyben eggyé forrunk a természeti erőkkel és megőrizzük öntudatunkat is, csak a magyar nyelvnek van szava, és ez a megtáltosodás. A megtáltosodás jelenti tehát a kiutat a nyugati és a keleti civilizációk évezredes s egyre elhatalmasodó, kiúttalan válságából. „Szanyiszlavszkij az ihlet állapotába akarja juttatni a színészt, abba az állapotba, amelyben képes úgy akarni, hogy látomásai a nézőben is megelevedjenek. Az ihlet állapotában a tudat mélye és a természet is a színész segítségére siet, segít a látomást átplántálni. A színész háromféle módon hat a közönségre: szóval: a hallás útján, mozgással – a látás útján, és telepatikusan – az érzékeken kívüli érzékelés útján. Ami a színészi munkának ezt a „távolba hatását”, ezt a telepatikus szuggesztiót illeti, mindez csak feltevés” – írja Vekerdy, aztán nekilát feltevése bizonyításának. Zeami a „szív erejé”-ről beszél, a „belső erő”-ről, amelyet minden technika elé és fölé helyez. Az ihletett állapotban előadott művek során lényegében ugyanazokat a mozdulatokat, hangokat láthatja, hallhatja a néző, mégis, a különbség ég és föld – tehát a lényegnek a legapróbb részletekben, vagy még inkább a színészi játék hitelességében, elevenségében, a belső föléledésében és a belső világok rezonanciájában kell lennie. A Vágtázó Halottkémek zenekarában játszva jól tudom, mennyire igaz, hogy egy titokzatos belső erő dönti el az előadás igazi arcát. Sokszor előre érezhető, hogy ez az erő előadás előtt olyan határozottan ömlik szét bennünk, hogy tudjuk, nincs szükség szavakra, hogy megbeszéljük, mit játsszunk, mert érezni tudjuk. Előfordult, hogy egyikünk már érezte az „erőt” (ez az erő szerepel a Csillagok háborúja című filmben is), és bár én még nem tudtam, hányadán állunk, valójában bennem is működött, mert fél perc múlva a semmiből teljesen új világot szültünk, egymással teljes összhangban. Ezért is van az, hogy koncertjeinken jelentős teret hagyunk a spontaneitásnak, és nem egyszerűen improvizálunk, hanem teljesen erre a belső erőre hagyatkozunk, a zene keretei is ott teremtődnek a színpadon. Sokszor tíz-húsz percen át röpülünk együtt, át egy belső tájon, amelyről később egybehangzóan számolunk be egymásnak. Ezek a koncertek a leghátborzongatóbb erejűek. Előfordultak, mindmáig megmagyarázhatatlannak tűnő esetek is. Egyik alkalommal gitározni kezdtem
215



egy belső nyugtalanság hatására, először a zenekarral, mert általában csak énekelek. Fölvettük a próbát, hiszen gyakran mindent fölveszünk, gyakran nem tudjuk, mikor pattan ki az Erő. És egyszer csak gitározás közben úgy hallottam, mintha én énekelnék, jellegzetes, távolinak ható, sajátos énekstílusomban. Gyakran megesik, hogy hallucinálok együttzenélés közben, de általában a hallucinált zene nem jelenik meg a felvételen, hacsak el nem énekelem magam is, amit hallok, kihallok a zenéből. Ezúttal azonban a hallucinált zene rákerült a felvételre, és mindmáig csak azt a „magyarázatot” voltam képes kitalálni, hogy a gitár adja ki valahogy ezeket a jellegzetes énekhangokat, mégpedig a felvétel tanúsága szerint nem az a gitár, amin akkor játszottam, hanem a másik. Az igazi koncert titka kétségtelenül az, hogy szívvel-lélekkel kell játszani, beleélni magunkat a pillanat legmélyebb birodalmaiba, képesnek kell lennünk ott, a helyszínen a bennünk születő világot megjeleníteni, és egymásnak kisugározni. Az ilyen együttzenélés nem is annyira mű-vészet, művi másolata egy előre elkészített valaminek, hanem inkább igazság-megjelenítés, élet-kitörés. Vekerdy könyvében sok érdekes bizonyítékot említ meg. Idézi Marceau-t, a híres pantomimszínészt: „Éppolyan nehéz tárgyakat dramatikusan felhasználni, mint szuggerálni őket” amivel érzékelteti, hogy igazi színészi munka a szuggeráláshoz, a hipnotizáláshoz hasonlítható, és ebben a tárgyak belső világát is föl kell eleveníteni, ismét Vekerdy szavaival. Érdekes, hogy a VHK szövegeiben is különös hangsúlyt kap a tárgyak belső világának érzékelése. Vekerdy még hozzáteszi, hogy a szuggerálás itt a néző képzeletének működésébe hozatalát jelenti! Az elképzelt esemény viszont a fiziológiai mérések szerint bioáramot idéz elő a szervezetben. R. Reutler 1928-ban írta le a róla elnevezett jelenséget: az egyik élőlény működő izmai távolból is fokozzák a másik lény izmainak összehúzódását, tehát nem csak akkor, ha az izmokat közvetlenül érintkezésbe hozzuk! 1959-ben a cseh Stefan Figar kibővítette e jelenségek körét: laboratóriumában egymástól néhány méterre leültetett két kísérleti személyt. Egymásnak háttal ültek. Kezük ereiben mérte a vérellátás változását. Ha intenzív szellemi munkát végzünk, mondjuk kétjegyű számok szorzását fejben – a test vérellátása csökken (az agyé nő). Ez mérhető. Figar a következő különleges jelenséget észlelte: ha az egyik kísérleti személy kezdett fejben szorozni, nem csak az ő kezének vérellátása csökkent, hanem, némi késéssel, a másik, nyugodtan üldögélő személy kezének vérellátása is! Sőt: ha teljesen oktalanul esés, ingadozás mutatkozott az egyik kísérleti személynél- röviddel utóbb ez az ingadozás a másik kísérleti személynél is fellépett! Le kellett vonni a konklúziót: az egyik kísérleti személy szervezetében fellépő öntudatlan fiziológiai jelenség kis távolságra továbbítódik a másik kísérleti személyre, akinek szervezetében ez ugyancsak öntudatlanul játszódik le. Vekerdy ezen túlmenően feltételezi, hogy „ez a fiziológiai változás közvetlenül is hat a nézőre, sőt: a nézőtérre! Tudjuk: tele színházban, tele moziban jobban szórakozunk. Tudniillik: a közönség felerősíti ezt az aprócska hatást, a nézők egymásra is hatnak! Öntudatlan izomrángásaik, vérereik szűkülése és tágulása... A nézőtér nagy zeneszekrény: minden részecskéje felerősíti a húrocska, a színész benső remegését. Rezonál.” Ha mindez így van, és a szív ereje telepatikus hatású, a minden színészi technika fölötti leghatásosabb művészi erő, a művészi hatás leglényegesebb kiváltója, akkor elképzelhetünk egy képzelet-színházat, amelyben ez a mágikus távolbahatás tisztán érvényesül. Képzeljünk el egy teljesen sötét színpadot, ahol a színészek egymásra koncentrálva belső filmjeiket adják át, belső életüket a jelen pillanat mélyére utazva tárják fel, lelkükkel összekapcsolódva, erejükben megsokszorozódva utaznak belső világaik tájaira, belső zenéjük meghallása felé. Képzeljük el, hogy a nézőtéren csukott szemmel ülnek a „nézők”, a lelki szemeikkel nézők, s koncentrálva, egymással összefogódzva ugyanezt teszik. A színpadi színészek testmozdulataikkal segítik elő nem tudott érzéseik megnyilvánulását, megjelenítését, amit rögtön érzéseikbe foglalva visznek tovább. Nincs hang, nincs zene- csak belső zene hallik, csak belső tánc kerekedik, és megremeg a levegő. A képzelet színháza feléled és kezd kibontakozni.
A tudat antropológiája
A San Francisco melletti Berkeley-ben tartották meg 1995. március 29. és április 2. között a Tudat Antropológiájának Társasága ez évi találkozóját. Az antropológia – magyarul embertan – az ember biológiai természetét tanulmányozza az állatvilág rokonaként, az ember származását, típusait, sajátságait és társadalmi összefüggéseit kutatja. Az tudat antropológiája tehát az emberi, egyéni és közös tudat származását, összefüggéseit a tudatelőttes világgal, az emberi tudat és a természet jelenségeinek kapcsolatát és viszonyát, a tudat megnyilvánulási jegyeit, felépülését, modelljeit, az egyéni és a társadalmi tudat kapcsolatát és viszonyát vizsgálja. A konferencia fő témái: megváltozott tudatállapotok, nyelvészeti, filozófiai, szimbolikai kutatások, őshonos (bennszülött) gyógyítási gyakorlatok, a sámánisztikus, spirituális és mágikus tréning néprajza, anomáliák és paradigmaváltás,
216



alternatív valóságok, nyugati és keleti ezoterikus hagyomány, kozmológia és fizikai univerzum, a tudat fejlődésének iránya. A hitetlenkedő olvasó megfogódzkodhat: a legélenjáróbb amerikai tudatfilozófia és az eddigi írásaim tematikája lényeges fedést mutat! A konferencia tudatosan élvonalbeli, ott vág előre, ahová még nem jutott el az újkori nyugati tudomány, ez bizony „élből hasító, élvágó” tudomány, nem pedig puszta hordalék a tudomány sodrásának uszályában; fordítva, a főáramlat, az arany középút, a derékhad halad az élből hasító tudomány biztonságos, kitaposott medrében, megállapodott középszerében. Lehet, hogy az írásaim ebben az összefüggésben inkább tűnnek élvágó tudományt ismertető írásoknak, mint a tudományos derékhad megmaradt ereklyéi az Élet és Tudomány és a Természet Világa? Ez a kérdés ennyire eltávolodott frontok esetén bizonyára nem válaszolható meg egyértelműen, de az biztos, hogy ezen a konferencián a hasonló, élvágó területek szakemberei és megfigyelői voltak jelen. A Society for the Anthrophology of Consciousness (SAC) 1989-ben alakult az American Philosophical Association és az American Anthrophological Association részlegeként. Folyóirata, az Anthrophology of Consciousness negyedévenként jelenik meg, 1990. óta. A tudat antropológiája természetszerűleg központi témaként kutatja a sámánizmust, mint a nyugati civilizációt megelőző tudat létrehozóját (így a konferencia-meghívó figyelemreméltó hasonlóságot mutatott a VHK-koncertek (Vágtázó Halottkémek) plakátjaival. Idén kivételesen egybeesett az évi tavaszi SAC találkozó az amerikai filozófiai társaság évi közgyűlésével, amelyet párhuzamosan rendeztek meg San Franciscóban, s ahol a SAC a tavaszi konferencia mellett még külön két előadássorozattal képviseltette magát „Kiváltságos út a tudathoz” címmel. A tavaszi konferencia azonban, éppen kevésbé hivatalos jellege miatt, érdekesebbnek és élvágóbbnak ígérkezett. Az első igazán érdekes előadás során Dan Moonhawk Alford kijelentette, hogy az állatok idiómákban (és formulákat alkalmazó nyelven) kommunikálnak, saját látásmódjukból adódó nyelven, amely az emberi nyelvtől annyiban tér el, hogy nincs benne szintaxis, mondattan. Az állatok nyelve a növények, a szellemek és az emberek nyelve is. Ez az az ősi nyelv, amely a megváltozott tudatállapotokban is működik, amelyeket a jobb félteke az alfa-hullámokkal kísért tevékenységében megért és feldolgoz. Az indián Moonhawk, a nyelvészet professzora felhívta a figyelmet arra a különös tényre, hogy a Bibliában nemigen szerepelnek állatok, és hogy a szellemeket a nyugati civilizáció természetfölöttiként kezeli. Érdekes, és semmi esetre sem véletlen, hogy éppen ezeket a szellemeket, a növények, az állatok és a természeti erők szellemeit nevezik az indiánok Természetnek. A nyugati civilizáció számára tehát a Természet a természetellenes, a természetfölötti? A szerda reggel másik érdekes előadását Carolyn Miller tartotta a csodák létrejöttének természetéről. Nem szigorú értelemben vett csodákat vizsgált, „csak” olyan hajmeresztően valószínűtlen eseteket, amelyek bár elvileg megtörténhetnek, az adott összefüggésben bekövetkezésük váratlan, csodaszerű, 180 fokos fordulatot jelent az események menetében. Vizsgálata viszont messzemenően dokumentált és tapasztalatra épülő. Több mint két tucat interjút készítet olyan egyénekkel, akik éppen csak megúsztak egy sebesülést, halálos balesetet, vagy betegséget. Ilyenek az őrzőangyal-jelenségek, a spontán gyógyulás, a meglepetésszerű javulás és az intuíció különösen erős megnyilvánulásai. Carolyn Miller megfigyelte, hogy mindegyik csodaszerű „jótett” bekövetkezését különös, megváltozott tudatállapot előzte meg. A valószínűtlen szökéseket a szenvedésből mindannyiszor belső megvilágosodás váltotta ki. Ebben a megvilágosodásban a válságos helyzetben lévő személy hirtelen rájön, hogy függetlenül mindattól, amit életében tett, nem szolgált rá a kilátásba helyezett szenvedésre. Hirtelen megszűnik félelme és haragja, és egyfajta belső nyugalomban befelé fordul útmutatásért. Az útmutatást, bármilyen képtelenségnek is tarja, megfogadja és betartja, és a bekövetkezendő jóra összpontosít. Fölrémlik benne, hogy csodák által bármi lehetséges, tehát nincs reménytelen helyzet. Nem fogadja el a helyzet áldozatának szerepét, és feltalálja magát, akár képtelennek tűnő módon is. Olyan bizalommal tárul ki az élet lehetőségei előtt, amely valószínűtlenné teszi a veszélyt. Carolyn Miller megfigyeléseiről, esetelemzéseiről könyvet írt, amely 1995. májusában jelenik meg a H.J. Kramer kiadónál. Könyve végkövetkeztetése, hogy ezek a valószerűtlen megmenekülések valóban csodák, szabadító csodák, amelyek addig hétköznapi alanyai pont azt találják fel egymástól függetlenül, ami kell a csodához, és így maguk idézik elő az isteni beavatkozást. „Az élő Világegyetem párhuzamos, egymásba ágyazott szerkezete, genezisének és fejlődésének zenei törvényei” című előadásom nyitotta meg a „Kozmológia és a fizikai Világegyetem” című szekciót. Ebben egy kozmopszichológiai világmodellt állítottam föl, amelyben a külső világpiramis, a Föld, a Nap, a Tejút és a fizikai Világegyetem létszintjein egyben belső létszinteket, tudatszinteket is tartalmaz, amely belső tudatszintek legvégső alapja a belső világfolyamat, a Mindenség Mindenségének korlátlan kibomlása. A belső világfolyamat és a fizikai Világegyetem ugyanannak az őslétezőnek, az Őséletnek különböző, átellenes oldalai, így az Őséletben
217



összekapcsolódik a külső és a belső világ, így teremt teret a létezésnek ebben az önmagára visszacsatolódó légkörben. Minden ilyen létkör a belső és külső világpiramis körláncát jelenti, és ennek a páros világpiramisnak minden szintje maga is ilyen világpiramis. Modellemben tehát minden létező, „A”, tartalmazza elemként a páros világpiramisok párhuzamos rendjét, és ezek mindegyike a kozmikus létkör egészét tartalmazza, miközben az adott létező „A”, maga is egy kozmikus létkör eleme. Mivel minden „A” tartalmaz belső tudatszinteket, amelyek a legvégső tudatszint evolúciójával jelennek meg, ezért minden felsőbb tudatszint a mélyebb tudati szint fizikáján alapszik, tehát a fizika a parapszichológián. A következő előadást a találkozó szervezője, Mira Zussman, az összehasonlító vallástudomány doktora tartotta a kabbalista kozmológiáról és Isten születéséről. Amíg a Bibliában Isten minden dolgok Teremtője, a zsidó misztikus hagyományban, a kabbalában Isten csak az univerzum építőelemeinek születése után jön létre: először az „Anyák”, majd a „Kétszeresek”, és végül az „Elemek” születése után, ahogy a tudattal teli edények széttöredeznek. A kabbala szerint a Teremtő nem isten, és a teremtés nem egy tökéletes tett; meg kellett ismételni ahhoz, hogy megfelelő legyen. Lednyicky Gábor, a Hippocampus Rendelőben működő hazai és több külföldi biofizikai kutatócsoport vezetője, aki a Természetgyógyászatban már írt kutatási eredményeiről, itt az aktív pontok tudatosságáról, élettevékenységeket vezérlő szerepükről számolt be. Az aktív pontok a több száz, az akupunktúrában is alkalmazott pontot jelentik. Lednyicky legújabb mérései szerint ezek az aktív pontok adóvevők, az ősi kozmológiai modellekkel összhangban működnek. Az aktív pontok befolyásolásakor a gyakorolt hatásnak nem csak erőssége vagy milyensége (pl. hogy a hőmérsékletet, a nyomást vagy az elektromos teret változtatjuk), hanem ritmusa, gyakorisága is lényeges. Richard Castillo, a West Oahu Egyetem tanára készülő könyvének egy fejezetét foglalta össze a tudat és a szexualitás kulturális-társadalmi összefüggéseiről. Szemben a múlt századi vélekedéssel, az állatvilág és a főemlősök szexuális élete nem mutat egyértelmű hím-dominanciát. Viszonylagos hím-dominanciát csak a gorilláknál figyelhetünk meg, akik hímjei fizikai erővel uralkodnak a nőstényeken. Együttműködésen alapuló hím-dominancia, ahol a hímek együttműködnek a nőstények feletti uralom kialakítása céljából, csak egy főemlősre jellemző: az emberre. A férfitársadalom fizikai erővel és kulturálisan hagyományozott vélekedéssel uralkodik a nők felett. Jellemző például, hogy egyik világvallás, a kereszténység szükséges vélekedésnek tartja, hogy mindene gyermek eredendő bűnben születik. Az iszlám országokban a hadsereg és a papi erők játszanak szerepet a nők alávetésében. A múlt században úgy vélték, hogy a nőnek nem is lehet vágya, különösen nem orgazmusa, ahogy az állatvilágban sem, isteni rendelés alapján. Ezen hitbéli vélekedés egyik fő pillére azonban megingott, hiszen bebizonyosodott, hogy a legtöbb főemlősnél az emberi társadalomnál emberségesebb, egyenlőségre épülő (egalitárius) vagy nőstény-dominanciájú a társadalom. Együttműködésre épülő, egalitárius például a csimpánzok társadalmi érte vagy a bonobó majmoké, akik pánszexuálisok, minden nap többször párosodnak, és az egész közösség minden tagja baráti kapcsolatban áll egymással. Együttműködésre épülő nőstény-dominancia áll fenn a makákó majmoknál, vagy az embereknél a mangaya társadalomban, ahol szexuális szabadság dívik, és a nők minden szexuális együttlét során többszörös orgazmus élnek át. Így tudományos bizonyítékokat kapott az a nézet, amely szerint a szexuális vágy és a szexuális zavarok kulturális-társadalmi kontroll alatt állnak, az összes mentális betegség közül ezek a legérzékenyebbek a kulturális-társadalmi hatásokra. Bill Watson, az Asian Leadership Institute munkatársa beszámolt arról, hogy i.e. 15.000 körül a tudat egy mágikus formája volt a kínai kultúra jellemzője. Pan-ku, a „Kínai Ádám” teremtett rendet a Kozmoszban. A kínai hitvilágban nagy szerepet játszott a kollektív psziché. Azonban az idő múlásával a tudat kínai „mágikus” valójában inkább sámánisztikus formája (a kettő közötti alapvető és a legtöbb kutató által fel nem ismert különbségről is olvasható tanulmányaim között) az idő múlásával mitikus tudattá „emelkedett” vagy integrálódott. Watson a kínai sámánok szellemvilágba történő utazásait misztikus utazásoknak nevezi. Az ilyen „űrutas”’ sámánok beszámolóit dokumentált jelentésekben örökítik meg. A legnépszerűbb ilyen „repülési napló” a klasszikus Ch’u Tzu gyűjtemény. A legkésőbbi, mitikus tudatformájú magaskultúrában a sámánok, mint szellemi vezetők szerep háttérbe szorult, az államvallás mögé, amely teljesen intézményesítette az istennel fenntartható kapcsolatokat, specialisták osztályának létrehozásával. Az eksztatikus élmény közvetlen átélése politikailag inkorrektnek minősült ezután, s ezzel a sámán szerep fokozatosan a mai alacsony sorba szorult – így Watson. A mágikus életélmény elnyomásával keletkezett űrbe a misztikus tudat lépett be, a hatalom által segítve, az államvallást a személyes megdicsőülés útjául ajánlva azoknak, akiket az intézményesített vallás merev formalitásai nem elégí1tettek ki (gondoljunk a jámbor keresztény
218



misztikusokra). Szentághotai János a Világ-Egyetem című könyvsorozat főszerkesztője így ír erről: „Már európai kultúránk szent könyvének, az Ótestamentumnak nagy prófétái felismerték a különbséget a misztikus – a belső értékteremtő átélés – és ellentéteként a visszahúzódó, ezért elvetendő – mágikus szemlélet és átélés között. E sorozat olvasói rá fognak döbbenni, a ma minden csatornán és hullámhosszon propagált áltudomány visszaesés a mai világlépünk által rég meghaladott primitív, mágikus szemléletbe.” Valami rendkívül lényeges történik mai világképünkkel a mágikus és a misztikus frontján, ha hirtelen ennyire hevesen tör ki az ellentét a kétféle világlátás, világélmény hívei között. A misztikus a ködös, ésszel felfoghatatlan, okkult, vallásos szinonimája. A Magyar Nyelv Értelmező Szótára szerint a misztikus „az emberi elme számára a megmagyarázhatatlannak látszó”. Ugyanez a szótár a mágikusról az írja: „Olyan képesség, megnyilatkozás, amelynek hatása alól szinte lehetetlen szabadulni, bűvös, lenyűgöző, varázsos.” Hol itt a visszahúzó primitivitás, melyik oldalon? Ha a mágus-papokra használt másik magyar elnevezést, a táltost vesszük, még inkább előugrik a mágikus valódi jelentése, így például a „megtáltosodni”, azaz a képességeink varázslatos teljességét elnyerni. A tudomány olykor a régebben megmagyarázhatatlannak látszót is kutatja, és bár a filozófiai következtetések nem tartoznak a szűken vett természettudományok tárgykörébe, amennyibe képes magyarázatot adni az addig magyarázhatatlannak látszóra, nem nevezheti magát több joggal misztikusnak magát, mint a gőzmozdony feltalálója, vagy a járni tanuló csecsemő. A tudomány és a misztika ma is egymást kizáró szemléletek, ahogy a logika és a misztika is mindig az marad, hiszen a misztikus a kinyilatkoztatások magyarázat nélküli elfogadását, az ész legalábbis átmeneti feladását igényli. A tudomány kibontakozása, kiteljesedése, emberivé, természet-felfedezővé válása esetén a bennünk élő mágikus alkotóerő, az alkotó rész kibontakozását is elősegítheti. De akkor miféle erők mozdulnak meg itt, és mi céllal? Janet Richardson, a pszichológia doktora rendkívüli felfedezésről számolt be. Egy külvárosi bölcsödében 8 csecsemőt – 6 hónapostól 3 éves korig – gondozott 2 felnőtt óvónő. A bölcsödében két felnőtt és egy tizenéves lány lakott. A különlegességet egy eseménysorozat jelentette, amelyben egy csecsemő (totyis), egy kamasz és egy felnőtt ismételten kapcsolatba lépett egy tüneménnyel, egy eltűnéséig teljesen valószerű lénnyel. A tüneményt Tásának hívták, így mutatkozott be, a totyisok leggyakrabban Csásának ejtették ki a nevét. Hét nap alatt kilencszer látták őt, egy kamasz fiú, a kutatónő (Janet) lányának barátja, egy 17 éves és egy 21 hónapos kislány, egy 25 és egy 32 hónapos kisfiú és egy felnőtt nő (a kutatónő). Tása legalább kétszer (egyszer a kamasz fiúnak, egyszer a kutatónőnek) jelent meg fehér bőrű, körülbelül 4 éves, hosszú szőke hajú kislányként, aa hajában halványkék szalaggal, fehér fodros ruhában, fekete, bőrcsatos cipőben, dekoratív csattal. Mindkét eset különös észlelést és a szemek találkozását jelentette a tünemény és az alany között. A kamasz fiút megszólította a tünemény: „Hello!”, és ős válaszolt. A kamasz ezután megkérdezte tőle, hogy hívják, s ő megmondta. A kapcsolat a házban jött létre, egy lábnyira az alanytól, este, a bölcsődei órák után. A tünemény a kamasz leírása szerint a kissé nyitott fürdőszoba-ajtóból ugrott elő, ahol éppen fürdött valaki. A kamasz egy külső szobából a fürdőszobába akart jutni. A kamasz a tüneményt nem tekintette semmilyen szempontból szabálytalannak vagy kísértetnek, amíg hat nappal később a kutatónő kérdezgetni nem kezdte Tasától. Amikor a kutatónő elmondta, hogy gyanítja, Tása tünemény voltát, meglepődött és azt felelte: „Valódinak nézett ki, de lehet, hogy csak képzelődtem.” Az eset valószínűleg soha nem jutott volna a kutatónő tudomására, ha – nem sokkal azután, hogy a kutatónő is kapcsolatba került a tüneménnyel – saját lánya meg nem kérdi tőle, miért olyan izgatott. „Éppen jöttem ki a garázsból, ahol képkereteket kerestem, amikor egy furcsa kislányt láttam az udvarunkon. Igazán furcsán volt öltözve” – felelt Janet. Ebben a pillanatban érkezett meg a kamasz fiú, s megkérdezte: „Aha, Tására gondolsz?” megkérdeztem tőle, mit tud Tásáról, s ő azt felelte:” A ti kis bölcsődés gyereketek. Láttam őt szerda este, ahogy kiugrott a szobátokból.” Úgy tűnik, a csecsemők először csütörtök este látták Tását. Janet, mialatt ott állt Tásával szemben, először nem gyanakodott Tása tünemény-mivoltát illetően. Egyszer csak eszébe ötlött: „Ez a kislány nem tartozik hozzánk, s öltözéke olyan, mintha nem ebből a századból való lenne.” Ebben a pillanatban egymás szemébe néztek, mire a kislány letűnt, s a kezében tartott baseballsapka lassan a földre hullott. Ekkor azt érzékelte, hogy szája nagyon kiszáradt, lüktet a halántéka, szíve zaklatottan ver, s tarkója enyhén bizsereg. Odasétált és felvette a baseballsapkát. Furcsa érzést észlelt tarkójában, mintha egészen karjai végéig elektromos áram járta volna át. Janet nem tudta, hogy tényleg Tását látta-e. Nem tudhatja, mikor és hányszor látták a csecsemők Tását, de megfigyelte, hogy legalább hét alkalommal, mind egy héten belül. Ujjaikkal egymástól függetlenül egyszerre mutattak Tására, akit akkor Janet még nem látott. Janet azt gondolta, Tása bizonyára a pszichológusok (és egyes anyák) által jól ismert képzeletbeli játszótárs.
219



Mindenesetre különös, hogy több csecsemő ugyanazt a képzeletbeli játszótársat érzékeli. Ráadásul a képzeletbeli játszótársak olyan magányos, 5-6 éves gyermekeknél fordulnak elő, akiknek nincs valóságos játszótársa, márpedig a bölcsödében bőven akadt valódi játszótárs. Janet ismertetőjében részletesen leírja, melyik csecsemő mikor, hol és hogyan került kapcsolatba Tásával. Amikor Janet is kapcsolatba lépett Tásával, és Tása eltűnt, a csecsemők rendkívül szokatlanul reagáltak. Kerek nyolc hónapon át keresték, hívták rendszeresen Tását, ebből két hónapig közös, ritualizált „lény-hívó” cselekvésekkel, különös testhelyzetekben, megfeszülve, szemmel láthatóan egyfajta megváltozott tudatállapotban; ritmikusan, háromszor-háromszor nevén szólítva, felfelé tekintve, elváltozott arckifejezéssel. Auerbach parapszichológiai könyvében (1986) említi, hogy a jelenések leggyakrabban valós, szilárd kinézetűek, szemben a köztudatbeli áttetszőséggel. Janet esettanulmányában figyelemre méltó, hogy minden egyes gyerek kicsit különbözőképpen ejtette ki Tása nevét, ami közvetlen hallomásra – és a név idegen voltára – enged következtetni. Auerbach három lehetséges magyarázatot említ meg: 1. A jelenés normális esemény, amelyet tévesen paranormálisnak érzékelnek. 2. Az adatok a jelenés halál utáni állapotára utalnak (a test halála után működő elme, vagy szellem. 3. A jelenés az észlelő alany pszichikus képességének eredménye.
A bölcsőde és udvara környékén semmi olyat nem észleltek, ami bátorította volna egy furcsán öltözött, Tása nevű lény érzékelését, nincsenek ilyen történetek, mesék, ilyen szereplőjű könyvek, se bűvészek az illúzió előidézésére, se különleges feszültségek a családban, a ház lakói vagy a csecsemők között, ami ilyen egzotikus, közösen észlelt kivetítést indokolhatna. Ha a kutatónő és a kamasz fiú beszámolója hallucinatív élményen alapult volna, ez egy visszaeső (regresszív patológia) lelki elváltozás jele lehetne. De a hallucinációk kutatói, így pl. Mary Watkins (1986) kimutatták, hogy a patológiára utaló legfőbb jel a hallucinációban épp a hallucinált társak passzivitása, öntevékenységének és a kapcsolat kölcsönösségének hiánya. Henry Corbin a képzeletbeli világról írt könyvében (1970) megkülönbözteti a „képzetest” a „képzeletitől”. A „képzetes” a valósággal szemben tételeződik, míg a „képzeleti” a jelképek és a mítoszok világára utal, az anyagi és a szellemi világ közöttire, ami által egy teljesebb valóságot ismerhetünk meg. Thomas Armstrong, The Radiant Child (1985) című könyvében a képzeletbeli játszótársak típusai között a következő megkülönböztetést alkalmazza: a személyiség-előtti (amelyben az archetípus mindent magába nyel), a személyiség-alatti (természeti szellemek és testetlen lények), személyes (a valósan képzelt, barát-helyettesítő), a szupraperszonális (misztikus/vallásos alak) és a személyiségen átnyúló (szellemi vezetők, kalauzok). Tása leginkább a testetlen – bár testtel rendelkezőnek látszó – kategóriába illik. Nehéz valósnak tartani Tását, hiszen illékony természetű, mérésekkel el nem érhető, feltűnései nem szükségképpen ismételhetők. Igaz, hogy a részletekre kiterjedő egyezés a nagyszámú független megfigyelő között viszont határozottan valóságosnak mutatja. Egyfajta spontán tömeghipnózis játszódhatott itt le, anélkül, hogy bármelyik résztvevőről kimutatható lenne bármiféle motiváció – még leginkább Tásáról tételezhető fel, hogy megjelenéséhez társakat keressen. Érdemes megjegyezni, hogy a csecsemőknél kétféle típusú halálon túli megismerés különlegesen gyakori. Az egyik az előző életekre való emlékezés (lásd, pl. R.D. Laing: Beszélgetések gyermekekkel. Helikon Kiadó, Budapest, 1988.), amely rendszerint korán jelentkezik és az életkorral folyamatosan megszűnik. A másik a halálközeli élmények központi, átváltoztató eleme, a Fény, amely majdnem minden gyermekkori halálközeli élményben szerepel, amíg a felnőttek egynegyedénél. Auerbach harmadik javasolt magyarázata szerint a jelenés az alanyok pszichikus képességeinek eredménye. Mind a kutatónő, mind a kamasz fiú több előző „pszi-élményt” élt már át. Feltehető, hogy a csecsemők között z pszichikus képességek hangsúlyozottabbak, mivel ők még az ego előtti korszakukat élik, következésképpen az énjük és a mások közötti határok még nem szilárdak, és agyműködésük – legalábbis a pszichológusok szerint – se ne nagyon összetett, se nem racionálisan szervezett. Ők még az egyesítő tudatosságba ágyazottak, közelebb az ösztönös természethez. Így tehát nem meglepő, ha a csecsemők érzékszerveken túli környezeti információkhoz juthatnak. Ha ez az érvelés korrekt, azt várnánk, hogy ha valami a pszichikus képességek ellen hat, akkor megnehezül a tünemény észlelése. Janet Richardson adatai alátámasztják ezt. Ami szerinte közbeavatkozott, az a kutatónő racionális elméje – a tibeti buddhizmus fogalmát kölcsönvéve. A tibeti buddhizmus megkülönbözteti a racionális, más néven beidegzett tudatot a Tiszta Tudattól. A tibeti lámák azt tanítják, hogy a racionális elme elzárja a Tiszta Elmét. És itt eljutottunk a probléma gyökeréhez. Felejtsünk el gondolkozni ahhoz, hogy tiszta emberek lehessünk, hogy ne zárjuk el magunkat a természettől? Durvábban fogalmazva: minél
220



kevesebbet gondolkodunk, annál teljesebben érzékelünk? Világos, hogy itt az emberi evolúció megtorpedózása a tét. Vagy a gondolkodásról, vagy érzékelő-képességünk egy lényegi színteréről kellene lemondanunk. Vagy csak a racionális elme valójában nem racionális, hanem rosszra beidegzett, hogy a mai emberi elme társadalmilag csonkaságra programozott? Az egyik legérdekesebb előadást Andrew Newberg, a Pennsylvania University kutatója tartotta, a többszörös személyiség agyfiziológiai modelljéről, ebből vonva le következtetéseket a valóság és a misztikus viszonyáról. A többszörös személyiségű betegek minden egyes személyisége másfajta valóságot él át, és jellemző tünetek többek közt a látomások, hallucinálások fellépése. Newberg agyfiziológiai modelljét d’Aquili professzorral együtt dolgozta ki, először a misztikus élmény közelebbi megismerése és értelmezése számára. Neurofiziológiai agymodelljük alapján közlöm először a szükséges fontosabb alapismereteket. Jól ismert az agyféltekéket összekötő idegnyalábot (a corpus callosumot) elválasztó agykísérletek eredményeiből, hogy az emberi agykéreg szerveződése olyan, hogy a két agyfélteke két, potenciálisan (a corpus callosum elvágása esetén) független tudat egymás mellett létezését (Sperry, 1966; Gazzaniga, Ledoux 1978) jelenti. Az evolúció folyamatában mindkét félteke kifejlesztette saját érzékelő, feldolgozó, tudatosító működési módját. A jobb félteke például a környezet, nem-szóbeli tudatosság, a térbeli látás, az alakérzékelés, az arcfelismerés, a testérzékelés fenntartása, és az érzések legtöbb vonatkozásának érzékelése, közvetítése és kifejezése központja. A bal félteke viszont a beszédbeli önkifejezés, a nyelvi ismeretek és a nyelvi gondolkodás, a matematikai és elemző érvelés, s a tudatosság ritmikai és időbeli-sorrendi vonatkozásainak irányítója. Az érzékszervi adatok mindkét félteke összes működési módozatában három, egymásra következő szinten dolgozódnak fel, ezek az elsődleges, másodlagos és harmadlagos felvevő központok. Például az elsődleges látókéreg az, amely a nyers adatokat kapja a szemből. A másodlagos látókéreg a felelős az elsődleges látókéreg adatainak felismeréséért. Így a látási érzetek tudatosulásához a másodlagos látókéreg legalább egy része épp kell legyen. Az elsődleges és másodlagos érzékelő területek mellett az agyban sok olyan körzet létezik, ahol a különböző érzékelési módok együttesen vannak jelen, így alkotva a harmadlagos asszociációs (kapcsolatteremtő) körzetet. Ezek az érzékszervi adatok legmagasabb szervezettségű feldolgozóközpontjai. Négy harmadlagos feldolgozóközpont létezik: az alsó halántéklebeny, az alsó fali lebeny, a hátsó—felső fali lebeny és az elülső, prefontális kéreg. A hátsó-felső fali lebeny a magasabban szervezett látási és testérzékelő információ elemzését és feldolgozását látja el. Így a lebeny alkotja meg a test háromdimenziós, térbeli képét. A jobb és bal oldali hátsó-felső fali lebeny működése különböző. A jobb oldali felső lebeny az általános helymeghatározás és a térbeliség érzékelésében játszik szerepet, a bal oldali viszont a közvetlenül megragadható tárgyakkal kapcsolatos információkkal foglalkozik. A limbikus rendszer ellenőrzi az érzések érzékelését, modulációját és kifejezését. A hipotalamusz középső képződménye, különösen a ventromediális mag tűnik képviselni a paraszimpatikus idegrendszer agytörzsbe nyúló kiterjesztését. A paraszimpatikus és a szimpatikus idegrendszer az autonóm, tudattól független (vegetatív; növényi) életműködéseket, a növekedést és a szaporodást szabályozza. Ez szerintem arra mutat, hogy kettőjük szerepe olyan, mint a Napé és a Holdé: a szimpatikus idegrendszer a teljesítmény fokozásához szállítja az energiát, a paraszimpatikus idegrendszer a szervezet nyugalmát, fennmaradását, regenerálódását biztosítja. Ezt mutatja, hogy teliholdkor a szexuális vágy és az általános nyugtalanság fokozódik, ami a megújulás, a regeneráció, az újjászülető életerő tetőpontját jelenti. A paraszimpatikus idegrendszer a középső hipotalamuszba nyúló nyúlványával együtt alkotja az energia-megőrző, úgynevezett trofotropikus rendszert, amely a szervezet állapotának fenntartását (homeosztázis), a vegetatív tevékenységet (belső szervek működése, a szervezet testi működéseinek összehangolása) és a szubjektív nyugalom érzését biztosítja. Ezzel szemben a hipotalamusz oldalsó képződménye a szimpatikus idegrendszer agytörzs felé kiterjedését látszik képviselni. Ezért az oldalsó hipotalamikus képződmény és a szimpatikus idegrendszer együttesét az energiát adó, ergotropikus rendszernek nevezzük. Ez a rendszer felelős a harci helyzet felfokozott állapotának biztosításáért, a félelemérzésért és a jó érzések érzékeléséért a mérsékelt örömtől a mennyei gyönyörig. A prefrontális körzet az egyetlen olyan körzet, amely az összes érzékszervtől kap odavezető idegszálat, beleérte az orrot is, akárcsak a harmadlagos feldolgozó körzeteket. A prefrontális kéreg közvetíti a fogalmakat az alsó fali lebennyel szoros kapcsolatban állása révén, és ő a felelős a koncentrálóképesség kialakításáért. Newberg és d’Aquili neurofiziológiai modelljének kulcseleme a leválasztás (deafferenció). A leválasztás egyszerűen az egyik idegrendszerbeli képződmény elszigetelését jelenti a többitől. Ez a leválasztás lehet részleges vagy teljes, okozhatja daganat vagy műtét, vagy az agyműködés maga. A működési leválasztást a kapcsoló idegrendszerbeli képződményektől jövő gátlási ingerület okozhatja. Így például a homloklebeny gátló tevékenysége
221



megakadályozhatja az agyféltekék információcseréjét is. A prefrontális kéreg hippokampuszba nyúló idegeinek gátló hatásával ugyancsak részben vagy teljesen megakadályozhatja a féltekék „beszélgetését”. Ha egy agyi egység leválása, elszigetelése jelentős fokot ér el, az egységen belüli sejtek vagy véletlenszerűen kezdenek el „tüzelni”, vagy, ami még valószínűbb, követik az adott egység „belső logikáját” (Joseph, 1990). Majdnem minden esetben, amelyet megvizsgáltak, a működési leválasztás a prefrontális kéregből ered és így az alany szándéka, akarata váltja ki. Jó példa erre a meditációval elért misztikus élmény. Amikor az alany száműzni akarja a gondolatokat fejéből, a prefrontális kéregből eredő impulzusok meggátolják az információ átadását az alsó fali lebenyből a hátsó-felső fali lebenybe. Mivel a fogalmak és a nyelvi mélystruktúrák nagyrészt az alsó fali lebenyben jönnek létre (főleg baloldalon, de részben a jobb oldalon is), az alsó fali lebeny információinak a hátsó-felső fali lebenybe eljutásának meggátlása hatékonyan gátolja meg a szavak és fogalmak hátsó-felső fali lebenybe jutását. A hátsó-felső fali lebeny teljes leválasztása a másodlagos érzékelő feldolgozó központokról, akárcsak az alsó fali lebenyé, intenzív koncentrálást és éveken át tartó gyakorlást igényel. Mindezek után Newberg és d’Aquili, az agyi tevékenységek kapcsolatrendszerét figyelembe véve, leírják a meditáció lehetséges agyi pályáit, áramköreit, és ezek visszacsatolásaival ezek önerősítő jellegét, amely végül eljuthat az agyi áramkör átfogó maximális működéséhez, amely így megfeleltethető a misztikus élmény eksztatikus tetőpontjának. Kétféle utat is leírnak: a Via Negativát, amely a gondolatok agyból száműzésével kezdődik, és a Via Positivát, amely egy határozott dologra való koncentrálással indul. Meg kell mondanom, hogy mindkét modell kiinduló és döntő lépése a tudatos gondolatgátlás, hiszen a mantrák ismételgetése, az egy dologra irányuló hossza koncentrálás olyan unalmas, hogy előbb-utóbb ugyancsak kiváltja a gátlást, ahogy ez az élettanból jól ismert. Ez viszont, ahogy Newbergék maguk említik, műtéttel és daganattal is ugyanúgy elérhető: csak el kell vágni a gondolatközpontot a többitől. Ha tehát a misztikus élmény a nyugati civilizáció legnagyobb alakjainak fő információs forrása, és Newbergék modellje helyesen írja le a misztikus élmény kialakulásának mechanizmusát, akkor a Krisztusok, Krisnák sorozatban termelhetők a materialista orvostudomány segítségével, egyszerű agyműtéttel! Függetlenül a modell részleteitől, egy figyelembe nem vett részletre, a szerintem leglényegesebb pontra szeretném felhívni a figyelmet. Newbergék modellje egy szempontból mindenképpen helytállónak látszik: és ez a misztikus élmény kifejezhetetlensége. Ez a megfoghatatlanság, látszólagos titokzatosság egyszerűen a gondolkodás kezdeti kikapcsolódásából és a leválás tartós megmaradásából adódik. Bármilyen szenzációs önkívületet érjen el misztikus, amíg a modell érvényes, mindezt nem lehet képes szavakba önteni, s ezzel a misztikus élmény számomra nagyrészt értelmét veszti. Mint gyakorló művész, zenész, költő és író tudom, hogy az érzések szavakba önthetők, a hangulatok megfogalmazhatók, az érzések zenében, versben vagy más kifejezési formában testet ölthetnek. Ha tehát a misztikus élmény utólag sem fogalmazható meg, még annyira sem, mint egy, csak az érzések hálóján fennmaradt álommaradvány, ha az emberiség ettől a csúcsélménytől csak megfogalmazhatatlanságot és kifejezhetetlenséget képes kapni, akkor vagy a misztikus beállítódottság maga zárja el a meglévő nagyszerű élmény teljes körű megnyilvánulása elől az utat, vagy az élmény nem csak a gondolatok, hanem az érzések színteréről is száműződött, és nem marad helyette más, csak az üresség. Meg kell mondani, hogy a meditációs eksztázis ugyanakkor az egyedüllét elszigeteltségére és az érzések felkavaró hatásától való elszigeteltségre is irányul, így a meditációs agyi öngerjesztés ellen is, valamiféle hideg örömöt jelent, amelynek természetéhez tartozik az örök némaság és társtalanság. A misztikus eksztázis így a nemléttel rokon, és valahogy úgy tűnik, mesterkélt is. A spontán, belülről fakadó csúcsélmények, így az örömmámor, a zenehallgatás, a szerelem, az ősi közösségi termékenységünnepek, a ló hátán száguldás féktelen szabadságmámora mind-mind az életbe bekapcsolódás, nem a kikapcsolódás útján éri el tetőpontját. Még a magányos alkotómunka során is az alkotó, kreatív tudós igyekszik gondolatait áttekinteni, rendezni, logikus rendbe szedni, és ettől támadnak ötletei, nem pedig a fordított eljárástól, hogy mindent igyekszik elfelejteni, amit tud, vagy mechanikus koncentrációval igyekszik kioltani saját gondolatainak fényét. A misztikus „deafferentáció”, úgy tűnik mesterkélt, természetellenes valami, amit ha megszállottan, hosszú éveken át gyakorolnak, végül a leghalványabb bágyadt életjelet, is mint világtetőzést élheti át a misztikus. Végül is nem kell beszámolnia, hol járt, mit látott, mit tanult, hiszen azzal indult útnak: üres kézzel akarok visszajönni. Még a természetben elérhető legalacsonyabb fokú tudatállapotban, az alvásban is megjelenik az álom, amely cikázó, villanó gondolatokkal telített, elevenséggel, melegséggel, csodaszerű, emberi otthonossággal, amely éppen valószerűtlensége, életszerűsége miatt megkapó és megragadó, és attól, hogy álomban az emberi vágyak kiteljesülnek, meseszerűen valóra válnak, szemben a misztikus beállítódottság vágyellenességével, a földi élettel szemben tanúsított idegenségével,
222



ellenségességével, a vágyaktól való megszabadulásában, az élet körforgásának megszakításában ígérve a boldogság beköszöntését. Az álmokból visszatéréskor sokszor nem vagyunk képesek részletesen visszaemlékezni, mégis, az emberiség sok nagy felfedezése éppen álomban vagy álombeli élmény hatására született. Még egy megjegyzés. A misztikus furcsa módon soha nem lázadó. Soha nincs baja a fennálló rendszerrel, az igazságtalanságoktól nem fáj a feje, sőt jellemzője az adott rendszer és államvallás készséges kiszolgálása. Amíg az emberiség legtöbb igazán eredeti, nagy gondolkodója szenvedett az üldözéstől, száműzetéstől, elhallgattatástól, Szókratésztől Brunóig, Rabealis-től Széchenyiig, addig a misztikusok mindig kitűntek jámborságukkal, az éppen aktuális államvallás készséges hívének szegődve. Aquinói Szent Tamás 1273. december 6-án misztikus megvilágosodást élt át. Azonnal abbahagyta a szentbeszédét, otthagyta a tömeget, bejelentve: „Nem tehetek többet; olyan dolgok tárultak föl előttem, hogy minden, amit írtam, szalmának tűnik, és most már csak életem végét várom.” Hát nem ígéretes, csodás a misztikus megvilágosodás? Még az olyan kiemelkedő alakok is, mint például Tennyson, aki az írott szó művelésével szerezte hírnevét, misztikus élményét így írja le: „végképp szavakon túli”. Ez aztán a szavakkal leírás, amikor kimondhatatlannak mondjuk, amit a legkívánatosabban kimondandónak nevezünk. De ez a kimondhatatlan mondanivaló olyan, mint az ehetetlen ennivaló: semmire sem megyünk vele. Sőt, talán még rosszabb, hiszen ha egész életünkben azt hisszük, hogy a szalma a legfinomabb táplálék, csak éppen nem áll rendelkezésünkre, akkor a méznek, a nektárnak, a csermelyvíznek sem tudunk igazán örülni, hiszen a mennyei szalma állítólag sokkal finomabb. A konferencia leghosszantartóbb és legmélyenszántóbb vitája Janet Richardson és Andrew Newberg előadása után tört ki a valóság természetének mibenléte, formái felől. Ha például a meditáció során valóságnak éli át valaki hallucinációit, azt spiritualizációnak hívják. De ha valaki egy adott élményt valóságosnak él át, mi módon képes megkülönböztetni a reális valóságot az érzékelt valóságtól? Számára attól valóságos az élmény, hogy eddigi tapasztalataival hitelesíthető, vagy attól, hogy a tapasztalás erőssége, intenzitása, valószerűsége elér egy kritikus értéket. Kétségtelen, hogy ilyen kritérium alapján például az úgynevezett őrültek téveszméi teljes jogú valóságként lépnek elénk. A képzelt valóság és az érzékelt valóság megkülönböztetése őrültek őrült vagy esetenként nagyon is a józan észre emlékezető logikája alapján logikusan, összefüggően épül fel, és a rendszer „hibáit” sokszor egy felkészült orvos is nehezen képes megfogalmazni. Ha viszont a valóság megkülönböztetése a képzelt valóságtól az orvosok megítélése alapján történik, akkor itt a személyes mérlegelés és végső soron a társadalmi megítélés dönt a valóságosság felől. És itt áll elénk a kulcskérdés: ha a társadalom manipulálható, akkor a valóságosság megítélése, a valóságkép is manipulálható, és ezzel a valóság átélése, életünk valóságosságának természete, sőt, talán a Valóság maga is önkényesen, vagy a körülményeket figyelembe véve, de manipulálható! Ha a társadalmat bizonyos hatalmi érdekek manipulálják, akkor ez a társadalom nem is érdemes igazából a társadalom névre, mert nem társviszonyra, a kölcsönösségre, az igazságra, az élet legmélyebb természetének kifejeződésére, az élet akaratának megnyilvánulására irányul, hanem ennek rovására a hatalmi érdekek érvényre juttatására, és így inkább érdemes a rabszolgatartó bűnszövetkezet elnevezésre. A mai nyugati társadalmak annyiban különböznek a régebbiektől, hogy az erőszak kifinomultságának, áttételességének, személyes elfogadásra felkínáltságának, átvételének, elterjesztésének, belsővé tevésének arányában könnyebben képes hatékonnyá tenni az érdekek érvényesítését. A valóság természete tehát olyan kérdés, amely kíváncsiságunkon túl is érinti legszemélyesebb életünket, érzésvilágunk természetét, hogy egy érdekekre berendezkedett mechanizmus kitermelt ideológiájából mennyit fogadunk el, önkéntelenül vagy épp az általános elterjedés miatt, valóságosnak. A hozzászólók szerint a reális és az érzékelt valóság megkülönböztetése kulturálisan meghatározott. Elismerték, hogy a mai társadalom patologikus, azaz beteg. A valóságosság élményének meghatározásához az agyfiziológiát hívták segítségül. Rámutattak például arra, hogy a természeti törzsek sámánjai és a patologikus betegek agyfiziológiája eltérő, bár ugyanazokat az idegpályákat használják. Elhangzott, hogy a szomorúság állapotában az agy vérellátása jobbnak mutatkozik, mint vidám hangulatban. Érdekes és jellemző volt a konferencia résztvevőinek közhangulatára, hogy ezt a bejelentést minden további nélkül tudomásul vették, és azzal magyarázták, hogy a boldogság egy olyan természetes elmeállapot, amely az elme alapállapota, kiinduló állapota, nem működő állapota, amely a meditációhoz hasonló. Meditációban a hippocampus, az érzelmek és az emlékezet egyik központja működését jelentősen lecsökkenti és az agy vérellátása, működése is alacsonyabb szintre esik vissza. A meditáció szavak és gondolkodás nélküli, üres tudatállapot, amit tanulással lehet csak elsajátítani. Eszembe jutott, hogy a hunoknál a táltosok voltak az események tudói, akiknek felelősséggel kellett állást foglalniuk egy-egy adott kérdésben, s hogy mit szólt volna Attila, ha egyik táltosa egyszer
223



kijelenti, hogy semmilyen adott kérdésre eleve nem képes válaszolni, sőt, az igazság a szavakon túl van, és ezt egy bizonyos üresség megtanulásával lehet megtudni. A szinte teljes egyetértés a konferencia résztvevői között a misztika szavak nélkül üdvözítő mivolta felől csak Ruth-Inge Heinze kérdőjelezte meg azzal, hogy a másfajta tudatállapot talán az üresség helyett inkább hasonló Lewis Carroll Alice Csodaországban című könyvében szereplő Alice élményeihez, vagyis szavakban elmondható. Igen ám, de aztán hozzátette, hogy a nyugati ember a másfajta tudatállapotokat azért nem érti, mert nem érti igazából az egyedüli alternatívát jelentő keleti misztikát. És ezen a ponton nézeteink elváltak, mert szerintem éppen a misztika az, ami megakadályozza a szavakba foglalható belső és külső érzékelést. Lewis Carroll nem volt misztikus. Érdekes például megfigyelni, hogy amikor Newton vagy Pascal misztikus megvilágosodást átélve a misztika felé fordult, attól kezdve semmi emlékezeteset nem produkált, bár szellemi adottságai nyilván nem ezt követelték volna. Pascal a misztikus élmény hatására otthagyta a fizikát, a matematikát, és meggyőződésévé vált, hogy a logika zsákutcát jelent. Ettől kezdve életet zsákutcába jutott. Számomra a misztika a gondolkodás zsákutcájának mintaképe. Indíttatása, első lépése teljesen természetes és emberi: induljunk el a nagy élmények felé, lépjünk kapcsolatba a teljességgel! Ha ezt sem igényelné a misztika, minden vonzerejét elvesztené. Csakhogy ettől a kiindulóponttól a misztika már csak a zsákutcába terelés manipulációjával foglalkozik. Értelmünket, érzéseinket, indulatainkat, fő segítőtársainkat kötözzük gúzsba és induljunk el a köd felé, vakon, az a helyes út. Ez szinte olyan, mint a népmesében, amikor a boszorkány rábírja a jóhiszemű szegénylegényt, hogy csak akkor érhet célhoz, ha először önként megkötözi eddigi hűséges segítőit, Hegynehezét, Messzehallót és Mindentlátót. Miután a szegénylegény ezt megtette, a boszorkány kiszolgáltatott prédájává vált. Értelmünk az, ami életünkben segítségünkre állhat a tájékozódásban, a gondolkodásban, a felismerésben – és a misztika az értelem és a gondolkodás megszüntetését állítja be mindent megoldó varázsszerként. Induljunk el a messzi útra, de ne tájékozódjunk, ne is próbáljuk meglátni, meztelen-e a király, vagy merre is járunk egyáltalán, ne nézzünk körül, csak haladjunk „bátran” vakon, és higgyük el, hogy ez a legjobb módszer. Ha mégis odapillantunk egy-egy képre útközben, csak mondjuk azt, hogy om, om (hindu mantra), ismételjük, amíg minden ismét teljesen eltűnik, és akkor haladjunk tovább. Igen, ez az egész emlékeztet az elaltatásra, ahogy egyes anyák azt ajánlják gyermekeiknek, hogy lefekvés előtt számoljanak egytől százig. De más anyák ehelyett mesét mondanak. Meséket, vagyis a képzelet birodalmába röpítő, emberi kiteljesedést hirdető történeteket. És ha a kisgyereket magával ragadja a mese, képes elröpíteni az álmok birodalmába, a kiteljesedés földjére, ahol az emberi vágyak még teljességre vágyva lobognak, áthatva eget és földet, csillagokat, még ismerik saját bűvös varázshatalmukat, még tiszta lelkűek, épek, furcsa, vagy inkább következetes módon a keleti filozófiák a meditáció csodaszerként ajánlása mellett szembefordulnak minden emberi vággyal. A nirvána, az üresség csakis akkor érhető el, ha leszámolunk minden vágyunkkal. Számomra rejtély, hogy akkor hogyan lehet a nirvánára vágyást, mégis megengedni, ahogy rejtély az is, miféle izgalmakat, kalandokat rejthet az üresség, és számomra az életből kiszakadás, a lélekvándorlás folyamatának üdvözítő megszakítása, a földi élet örökre elhagyása sem lelkesítő. Hogyan teljesíthetjük küldetésünket, hogyan adhatunk értelmet életünknek, hivatásunknak, hogyan tölthetjük be földi rendeltetésünket, ha mindezzel szembefordulva, a misztikus úton igyekszünk az üresség felé? Kimondottan természetellenesnek tűnik tehát az efféle meditáció. Igaz, sokkal könnyebb elkezdeni számolni, mint kitalálni, vagy felolvasni egy mesét, és sokkal mechanikusabb is, tehát alkalmasabb a nagyipari beüzemelésre, ha a lakosság igényeinek megfelel, de ez nem jelenti, hogy szükségképpen korszerűbb kell legyen a számolásos altatás, mint a képzelet fölelevenítőnél, hiszen a mesék nem haltak ki, éppen mert a gyerekek sokkal jobban szeretik őket. A gyerekek még tartják magukat, nekik még vannak igényeik, tapasztalatuk a természetes élet természetéről. És ha ez így van, akkor mindannyiunknak meg kellett volna vagy meg kellene tanulnunk, hogy elalvás előtt meséket találjunk ki magunknak, hogy képzeletünket képesek legyünk kigyújtani, ne pedig víz alá nyomni, elzsibbasztani. Ha szeretünk még élni, ha nem untuk meg összes vágyunkat, ha még él bennünk a Természet akarata, rendeltetésünk és küldetésünk eszméje, képzeletünk szabadjára engedése még képes feleleveníteni saját, Természettől kapott képességeinket, és megláthatjuk útmutatóinkat. Egyedül Janet Richardson, ő is a konferencia után, írta le a nyugati társadalom betegségeinek tüneteit – persze ő is a misztika szemszögéből. „A tibeti buddhizmus ismeri a Tiszta Elme fogalmát, amely igazi természetünk, nem individuális értelemben, amellyel szemben áll a racionális elme, amely érzékleteink különállóságának illúziójára épül. A racionális elme a tibeti buddhizmusban akadályozza a Tiszta Elmét, a Buddha elmét. A racionális elme a nyelv segítségével épül ki. A nyelv segítségével építünk ki megkülönböztetéseket, magunk és mások megkülönböztetését. Felépítjük az időérzékelésünk által szétdarabolt világot, a külső környezet egyes ingereit mesterségesen szelektálva, leválasztva környezetéből építjük be belső világunkba, kis belső katalóguscéduláinkra
224



biggyesztve, amelyeken az előző élményeink szerepelnek értelmezéseikkel, amelyeket megszokottá tehetünk egy új séma vagy indexkártya létrehozásával. Eközben nem veszünk tudomás a többi, ki nem választott ingerről, amelyek nem illenek előzetes elképzeléseink közé, vagy nem tudjuk, hová illesszük be őket. Úgy válunk szociális, társadalmi lénnyé, hogy eközben érzékelésünk a többiekéhez hasonlóvá idomul. Ezt jutalmazással és büntetéssel éri el az adott kultúra, és ezt biztosítja társadalmilag létrehozott belső párbeszéd, amely soha nem hallgat el. Következésképp, az intellektuális kifejlődés egy kulturális vagy szubkulturális transzállapot elsajátítását, megtanulását jelenti a nyelv révén. Az érettség azt jelenti, mennyire sikerült elsajátítani ezt a képességet, mennyire sikerült önmagunkat elszigetelni mindenkitől és minden mástól a kategóriák valóság-konstrukciójában. A nyugati személyiségfejlődési modellek az egyirányú fejlődésen alapulnak, az egyre növekvő elszigetelődés irányába. Mindent azáltal ismerünk meg, hogy hogyan különbözik minden mástól. Ha lázadunk ez ellen az elszigetelő „érettség”, „felnőttség” ellen, ez fejlődéstani visszaesésnek, patologikusnak minősül (néhány példa: lázadozás, skizofrénia, megszállottság, személyiségzavarok), amelyeket a társadalom büntet, bár ha csak rövid időszakban jelentkezik, olykor eltűri (jó példa ezekre a szexuális orgazmus, a rockkoncertek, temetések, láz általi delírium, a maratoni futó feldobott állapota).” Janet Richardson leírásában mintegy sűrítve foglalódik össze a mai nyugati ember hiányérzete, élet- és világélményének egyoldalúsága miatt. A megoldást a keleti filozófiákban keresik, a misztikában, az értelemellenességben. De törvényszerű, hogy az értelemellenesség legfőbb fegyvere is az értelem legyen, hiszen anélkül hajítófát sem ér. Ezzel viszont önmagával fordul szembe a nyugati ember, önmaga legfőbb segítőjével, természetadta természet erejével. A meghasonlás állandósítása pedig nem vezethet kiteljesedéshez. Ahelyett, hogy elutasítanánk az értelmet, próbáljuk megtalálni, miért áll az értelem a nyugati ember személyiségszerkezetében a csonkaság szolgálatára! A nyelv azért tűnik a rossz szolgálójának, mert részt vesz az új élmények gépiesítésében, sematizálásában. De hát szükségszerű, elkerülhetetlen ez? Eddigi tapasztalataink tiltják, megakadályozzák tapasztalásunk újszerűségét, az újszerűség érzékelését, a kreativitást? Világos, hogy nem, illetve éppen a misztikus megvilágosodás jelent egy kilátástalan süllyesztőt. A tapasztalatok, az élet a gyermek számára felmérhetetlenül gazdag kincsestárat jelent. Minden élményünk eleve gazdagítja belső világunkat, nem levesz belőle, hanem hozzáad – a sematizálás csak az értelmezés elszemélytelenedésével válhat uralkodó tényezővé. De miért szükségszerű, hogy a nyugati ember elszemélytelenítse saját élményeit, gépiesítse saját lelki életét? Honnan és miért fordul át az élet kincsestára felnőttkorra saját ellenségünkké, elszemélytelenítő erővé? Milyen erő gépiesíti az elméket? És mi köze van ehhez a gépiesítő erőhöz a nyelvnek? A nyelv a gondolkodásunk eszköze csupán. A logika nem gépiesítő tényező, hanem csupán teremtő elv hordozója. A logika alapelvei mágikus kapcsolatokat hordoznak. „Minden mindennel összefügg” – ez a logikai alapelv létezésünk, életünk, elménk, a világegyetem mágikus természetének hordozója. Ez a logikai alapelv arra irányul, minél több szálon függjön össze minden minél több világegyetemrésszel, azaz a kozmikus kiteljesedés felé hajt bennünket. természetes, hogy a misztikus, amikor el akarja vágni gondolatszálait, fel kell lázadjon a logika ellen. Amíg a logika éltető ereje ép, addig a misztikus (h)altató ereje nem bontakozhat ki.
Az értelem kiindulópontjai
A korábbiakban sorra vettük belső megismerő képességeinket, azokat a képességeket, amelyekre életünk során támaszkodhatunk, amelyekre életvezetésünket, életünk irányítását alapozhatjuk, azokat az erőket, amelyekkel ismereteinket szerezzük, értékeljük, döntéseinket meghozzuk. Eredményem szerint belső megismerő képességeink a következők: a szavakban gondolkodó értelem és a képekben gondolkodó képzelet; a képzelet módosult formái pedig az érzésekben gondolkodó értelem és az intuíció. Ezek egyike sem áll meg a többi nélkül, a szavakban gondolkodó értelem csak a képzelet által elő-érzékelés alapján tájékozódhat, és a képzelet képszerűségének kifejlődését a szavakban gondolkodás biztosítja. Így tehát a belső megismerő képességek egyetlen képesség különböző megnyilvánulási formáinak tekinthetők. Ezt az egységes belső megismerő képességet neveztem el természeti értelemnek. Ez a természeti értelem közel áll Várkonyi Nándor által „magasrendű értelem”-ként felfogott világszervező erővel (lásd például Várkonyi Nándor: Elveszett Paradicsom. Széphalom Könyvműhely, 1994, 77. oldal). De miből indul ki ez a természetes értelem? A szavakban gondolkodó értelem a belső érzékelésre, saját tájékozódására támaszkodik megfogalmazódása közben. Ha ez a belső érzékelés elgyengül, elbizonytalanodik, ha a szóbeli
225



gondolkodás nagy súlyt kap, a belső tájékozódás legyengül, s ezzel a gondolat útja, természetes röppályája, pályájának megvilágítása és célba érése válik bizonytalanná. Megismerő képességeink mindegyike egy utazást, egy folyamatot jelent, eljutni valahonnan (a kiindulópontból, az eddig ismertből, vagy ismertnek feltételezettből) valahova (a célba, az ismeretlenbe). Természetes lenne tehát, ha a gondolkodás fő jellemvonása a dinamikus jelleg lenne, a képesség, hogy átlássa saját kiindulópontjának helyességét, és meg tudja határozni, hogyan, miféle célt kövessen, merre röpüljön, és hogyan találja meg a célt. Ezzel szemben a mai világban kétfajta gondolkodás uralkodik: az egyik a vallásos gondolkodás, a másik a materialista gondolkodás. A vallásos gondolkodás alapköve, kiindulópontja a hit. A hit egy olyan állítás, amely egy másik állítás igazságát állítja. Valójában tehát egy gondolat, egy olyan gondolat, amely lezárul, amelynek kezdő- és végpontja egybeesik, és ezért függetlenedik a vonatkoztatási ponttól. A hit alapjellegét a gondolkodás körkörössége és konkrét vonatkozásaitól való elvonatkoztatása teszi ki. A konkrét vonatkozásaitól elvonatkoztatott gondolat a megfoghatatlan gondolat: körkörössége, zártsága miatt nem egykönnyen látszik rajta, hol a hiba az érvelésben, az állításban. A hit igazsága így attól függ, hogy mire alkalmazza az ember: olyasmire, amire éppen igaz, vagy olyasmire, amire éppen nem igaz. De a vallásos hit még ennél is tovább megy a szemfényvesztésben. Kijelenti magáról, hogy saját állítása nem állítása-jellegű, és erre hivatkozva elutasítja az értelem fennhatóságát. Az értelem hatóköre alól magát kivonva mégis igaznak, sőt egyetemesen igaznak állítja be magát, mintha feltalált volna egy olyan állítást, amely minden helyzetben ugyanúgy érvényes, minden összefüggésben ugyanúgy igaz. Ezzel a vallásos hit megteszi a döntő lépést az értelem visszaverése, lefokozása útján. A vallásos hit úgy forgatja ki az értelmet, hogy saját állítását abszolút, értelemtől független igazságértékűnek igyekszik beállítani és elfogadtatni, vagyis igényt formál arra, hogy a hívők kritikátlanul, értelmük feladásával rendeljék magukat alá a hittételeknek. A vallásos hit így továbbmegy az egyszerű, mindennapi hitnél, amelynek alapja mindennapi tapasztalatunk és értelmünk. Mondhatjuk, hogy azt hiszem hétfő van, vagy azt hiszem X.Y. jön ott velem szemben, hiszen értelmem minden adat feldolgozásával arra a valószínű következtetésre jut, hogy valószínűleg hétfő van, vagy valószínűleg X.Y. jön ott szembe. Mégis, ezt a hitet értelmem le kell ellenőrizze, mielőtt erre a valószínűségre döntést alapozok. A vallásos hit visszautasítja az értelem jogát erre a vizsgálatra. Ezzel viszont a természetes hitből, meggyőződésből, előzetes ítéletalkotást kifejező „hit” fogalmából valójában „vakhit” fogalmat alkotott. Egyedül a vakhit lép fel azzal az igénnyel, hogy semmiféle megalapozásra nem tart igényt, jogosságát vakon kell elfogadni. A vakhit tehát nemcsak hogy az értelem lefokozása, visszautasítása a világ alapjának megítélésében, hanem az értelem megvakításának igénye, azzal együtt, hogy a vakhit üdvözítő mivoltának tételezésével igényt tart a megvakíttatás óhajának igényére is. A vallásos vakhit az értelem kiindulópontjának értelmen kívüliségét állítja, azt, hogy az értelem, ha ebből a tételből indul ki, soha nem lesz képes visszajuttatni a kiindulóponthoz, s megítélni a kiinduló feltételezés jogosságát. A vallásos hit értelemellenessége valóban közismert. Központi fogalma valóban egy olyan Isten, amely értelemmel felfoghatatlan. Ennek az Istennek a felfoghatatlanság a lényege, más szavakkal: a vallásos Isten lényege az értelem trónfosztása, az értelem kiverése a világból, az értelem száműzése. Jellemző, hogy az értelem száműzése milyen hatalmas mértékben alakította át a világot, az emberek gondolkodását. Az értelem valódi, természeti jelentőségéről csak így alkothatunk tiszta képet, ha felfogjuk, miféle hatalmas mértékben alakították át a vallások az emberiséget. Az értelem kiindulópont-nélkülisége, az értelem képtelensége arra, hogy saját kiindulópontját megtalálhassa, megvizsgálhassa, a vallásos gondolkodás kiindulópontja. A vallásos vakhit mellett egyre inkább terjed a misztika értelemellenessége. A misztikus definíció szerint a homályos, ködös, felfoghatatlan, okkult, vallásos szinonimája. A filozófiai lexikon (L’Univers Philosophique) szerint „A misztikus a világos és kritikai ész ádáz és konok ellenfeleként lép fel... ez egy salto mortale (halálos bukfenc) a felfoghatatlan felé.” André Lalande több mint 16 kiadást megért filozófiai szótára szerint (Vocabuliaire technique et critique de la philosophie) a misztikus kifejezés egy olyan hitet jelöl, mely szerint „lehetséges egy közvetlen, belső egység az emberi szellem és a lét alapelve között, egy olyan egyesülés, amely a lét egy módját adja, valamint a megismerés egy olyan módját, amely ismeretlen, idegen (étranger) és felsőbb rendű a normális megismerési módoknál.” Ez a meghatározás kétségkívül vonzó színben tünteti föl a misztikát. De azért mi vizsgáljuk meg az értelem fényében, minek köszönheti ezt a vonzást, valós tényezőnek vagy puszta szemfényvesztésnek? Az ismert megismerő képességek a fentiek szerint az értelem-képzelet-intuíció hármassága. Összehasonlításként, a misztika a fenti meghatározása nem jelöli meg, melyik emberi érzékelőképességen nyugszik, és ez hogyan vezethet igaz állítások, nagyobb igazságok felismerésére. Ugyanakkor az előző definíciókból következik, hogy a misztikus elsősorban „az értelem ádáz
226



ellenfele”. A második definíció azonban a misztikus megismerő képességet már a képzelettel és az intuícióval is szembeállítja. A misztikához forduló embereknek nyilván segítségre van szükségük. A misztika mégsem nevezi meg, miféle módon adhat segítséget, csak nyújtja az ígért segítséget. Ez pedig a szemfényvesztés trükkje. Tudjuk, hogy a bűvészek, az illuzionisták valójában igenis ugyanazokkal az eszközökkel dolgoznak, mint mi magunk, csak épp ennek ellenkezőjét szeretnék elhitetni velünk, és ehhez van szükségük arra, hogy becsapják megfigyelő képességeinket, hogy homályban tevékenykedjenek, hogy ne értsük, mit is csinálnak valójában. Azzal, hogy a misztikus az általa ígért misztikus megismerő képességet idegennek, az ismertektől távolállónak mondja, szembeállítja a misztikus és a valós világot. Az pedig, hogy az ismeretlen módon állítólag szerezhető információ felsőbb rendű az ismert módokon szerezhetőknél, át akarja játszani a megismerhető világot a megismerhetetlen hatalom kezébe, és ehhez a bűvésztrükkhöz igényli az értelem, az intuíció önfeladását. Mivel az értelem-képzelet-intuíció hármas egysége végletekig átfogó, ezért nem hagy helyet elvontabb, képtelen vagy érzékelhetetlen megismerés számára. Ezért a misztikus megismerés számára egyszerűen nem marad hely, ennek bevezetése teljességgel szükségtelen, és így a megnevezetlen, de felsőbb rendű misztikus megismerési mód nemlétezőnek tekinthető. A misztika felsőbbrendű gőgje igyekszik elfedni azt az igényt is, hogy miféle tudást adhat ez a megnevezetlen megismerési mód. A misztikus nem tartozik senkinek számadással, ha az értelmet sikerült kizárnia, mint alacsonyabb rendű megismerési módot, amely úgysem képes arra az állítólagos magasabb rendű tudásra, amit majd a misztikus ad. Az értelem egyszerűen figyelemre sem érdemes, ha a misztikus megjelenik állítólagos felsőbbrendűségében. Engedtessék meg számomra, hogy kijelentsem: az értelem, a képzelet, az intuíció kétségkívül tudnak valamit. Ha őket eldobjuk egy beígért magasabb tudás reményében, legalábbis valamit látnunk kellene ebből az állítólagos magasabbrendűségből, mármint, hogy mennyiben ad ez az idegen, furcsa képesség több és átfogóbb tudást? Tudnunk kellene, miből ered ez az állítólagos többlet? És egyáltalán: formálhat-e bármiféle ígéret nevében bármi jogot arra, hogy eldobjuk magunktól minden védő-eszközünket, értelmünket, képzeletünket, intuíciónkat? Ha egy sötét utcán elénk áll egy alak, és azt ígéri, minden eddiginél hatalmasabb ajándékot ad, ha feladjuk ítélőképességünket, és minden egyéb védekezésről előre lemondunk, és egy teljesen sötét helyre vonulunk, ahol valami olyasmi fog történni, ami teljességgel felfoghatatlan, mit mondunk? Örömmel felajánljuk, hogy látatlanban lemondunk mindenféle fizikai és gondolati ellenállásról, sőt, a gondolatról magáról? Örömmel felajánljuk, hogy megvakulunk, és összes érzékszervünkről készséggel lemondunk? A misztikus felsőbbrendűség arrogáns magasságaiból a beígért többlet örökké meghatározatlan, kimondatlan, és így felfoghatatlan marad. Az önkéntes vakság igénye a misztika kiindulópontja. A nyugati civilizáció gondolkodásának harmadik kiépített országútja a materialista látásmód. A materialista számára a világ élettelen anyagok halmaza, amelyet – kapaszkodjunk meg – ismét csak a vakvéletlen irányít! Ez a materializmus kiindulópontja. Így például Atkins: Teremtés című könyvében a Világegyetem keletkezése és az elefánt sétája közti fejlődési út során 27-szer veszi igénybe a véletlen szerepét. A véletlen, érdekes módon, az előre nem látott, az előre nem látható tényező bevezetése. Mit gondoljunk egy olyan világlátásról, amely 27 kulcsponton igényli a vakvéletlent? Nem lenne kézenfekvőbb eleve kijelenteni, hogy az elefánt véletlenül sétál – hiszen ha belebonyolódunk az állítólagos magyarázatba, méh huszonhatszor kell elismernünk a véletlen lényegi szerepét? A materializmus tehát a miszticitással és a vallásos dogmatikus hittel karöltve egyetlen célban ért tökéletesen egyet: az értelem megvakításában. Ez pedig azt jelzi, hogy valójában egyetlen tényező az igazi világformáló erő, a természetes, a Természettől kapott világerő: s ez az értelem, főként, ha természetes segítőtársaival, a képzelettel és az intuícióval kiegészül. A természetes értelem nagyobb erő, mint az összes világvallás, misztikus maszlag és materialista világmegvakítás együttvéve. A természetes értelem az ember egyetlen eszköze önmaga és a világ felfogására, az emberi érzékelésére, s megértésére, ha egyszer az emberiség felismeri, hogy élnie kell ezzel a mindennél több, különb, nemesebb, emberibb természeti erővel, a teljes értelemmel. A természetes értelem legelső kiindulópontja a saját természetének való megfelelés. A természetes értelem attól értelem, hogy képes meglátni, felfogni a világot, és attól természetes, hogy erre minden előzetes beidegzéstől, korlátozástól, megadott szemponttól függetlenül képes, vagyis természetesen. Az értelem attól természetes értelem, hogy képes manipulálatlanul, torzítatlanul érzékelni, értékelni, értelmezni, saját belső természetével összhangban tevékenykedni. Az értelem képes látni, a világot, a természetet frissen, legmélyebb mivoltában érzékelni, hozzá lényegi mivoltában kapcsolódni. Az értelem attól értelem, hogy képes egy lenni a világ és a természet legmélyebb mivoltával, képes a világ legmélyebb természetét közvetlenül, természetesen érzékelni, értékelni és értelmezni. Az az értelem, amely az élet, a világ leglényegesebb kérdéseire nem akar választ adni, nem igazi értelem, értelmét vesztett, a világ értelmét elvesztett értelem, világtalan, vagyis megvakított értelem. Éppen ezért a világ, az élet legalapvetőbb kérdései kulcsfontosságúak az
227



értelem működéséhez: ezek nélkül az értelem megvilágító ereje kioltódik, esetlegessé, alkalmivá, hamisíthatóvá, természetét vesztővé válik. De melyek a világ és a természet legmélyebb megnyilvánulásai? 1. A világegyetem és az élet eredete, keletkezése és valódi természete. Miért és hogyan jött létre a Világegyetem? A Világegyetem fogalma minden létezőt magába foglal, tehát a létezés végtelenségét, határtalanságát jelenti. A Világegyetem eredetét fürkésző értelem tehát a végtelenség végzetes erejének vonzásában él. 2. Az élet eredete csak akkor a második kérdés, ha az élet később jött létre, mint a Világegyetem. Ha azonban a Világegyetem nem csupán anyagi természetű, hanem egyben szervezőtevékenységtől áthatott, és így egyfajta kozmikus élet- és tudattevékenység hordozója, akkor az élet eredetének kérdése legalább olyan alapvető, mint a Világegyetem eredetének kérdése. A két végső kérdés – a Világegyetem és az élet eredetének kérdése tehát a Világegyetem természetének kérdésén keresztül függ össze, és enélkül a kérdés nélkül egyik kérdés sem oldható meg. A Világegyetem természetének, élő vagy élettelen mivoltának kérdését azonban a tudomány mindmáig nem vizsgálta meg. 3. A tudatvilág – a szellem, a lélek, az öntudat, a természetes értelem – eredete. Vizsgálataim értelmében a belső világ minden szintje szervező tevékenységtől áthatott, és így a tudatvilág, a természetes értelem (vagyis belső megismerő képességeink, a szavakban gondolkodás, a képzelet és az intuíció egysége) az életet létrehozó szervező tevékenység magasabb szintjének megnyilvánulása, és így a Világegyetem eredetéig nyúlik vissza. És mivel minden rendszer alapösszefüggéseit létrejöttének keretei határozzál meg, azért a tudat és az élet legvégső gyökereiben kozmikus tényezők, amelyek lényegükben hozzátartoznak a Világegyetem keletkezésének, a végtelenség megtestesülésének lehetővé válásához. 4. Az értelem természetének kérdése. Statikus szemlélő-e az értelem, mintegy alárendeltje egy tőle lényegileg független, tehát értelem nélküli, és anyagi, azaz élettelen tényezőnek, vagy fordítva – látható, érzékszervekkel tapasztalható világ lényegében az emberi értelemnek a Világegyetem életében játszott központi szerepével érthető meg? Ha a Világegyetem, az élet és a természetes értelem közös gyökerűek, vagyis keletkezésükben is áthatják egymást, más szóval, ugyanannak az erőnek a megnyilvánulásai, akkor a természetes értelem természete nem statikus, pusztán szemlélő, hanem cselekvő, teremtő. A természetes értelem az az erő, amely a Világegyetemet és az életet életre, világlásra hajtja, megvilágítja. Ez a kozmikus erő bennünk mindmáig él, vagy lappang, és csak akkor éled föl igazi mivoltára, ha a végtelenség vonzásába kerülve kigyulladnak elemi erői. A nyugati tudomány adott ugyan választ az értelem természetének kérdésére, de ez a válasz elemi erőket, az érzéseket, a sugallatokat, sejtéseket, belső öntudatlan érzékelést az értelemtől idegennek minősítette és tudományosan elfogadhatatlan tényezőként szalonképtelennek állította be. Alapkérdéseink vizsgálata azonban minket – itt a többes szám a szerző és az olvasó feltehető közös vitaalapját jelzi – az értelem elemi erejű kiteljesedésének szükségességére vezetett. Eszerint nem az érzelem, a belső érzékelés, hanem ezek kikapcsolása az, ami idegen a természetes, emberi értelemtől, és ezek nélkül az emberi értelem felszínessé, formálissá, erejét vesztetté válik és így más erők kényekedvére kiszolgáltatva az értelemellenességet is szolgálhatja. 5. Az élet természetének kérdése. Az élet legelemibb hajtóereje önmaga fenntartása, az élet biztosítása, az élet továbbadása, az élet magasabbra emelése, jobbá, különbbé, szebbé, nemesebbé válás igénye. Az értelem, mint az életet szervező öntudatlan szervezőtevékenység tudatosítása tehát természete szerint ennek a nemesebbé válásnak kiteljesítője, magasabbra vivő ereje kellemes legyen. Az értelem rendeltetése tehát az élet emberibbé, természetesebbé tevése, az élet kozmikus létfeladatának kiteljesítése.
A minden létezőt jelentő Világegyetem természetszerűleg önmagát hozta létre, tehát cselekvő lény. A Világegyetem fejlődése során a )látszólag) élettelen és tudattalan létezésből nem vakvéletleneken át, hanem magas szervezőerővel, létrehívta az Életet. Ez a Világegyetem első számú csodája, olyan megnyilvánulása, amely a felszínesen gondolkodó ember számára mindig rejtve marad, de amely a Természet logikájára kíváncsi emberek előtt feltárul. A Természet logikája a felszíni gondolkodásokra, az egy síkon mozgó tudományágak egy-utas gondolkozására merőleges, és lényege szerint megtáltosodást jelent. A Világegyetem második számú csodája a Természet csodája: a tudat kibontakozása az élővilágban, az ember megjelenése. A Világegyetem harmadik számú csodája az Ember csodája – lenne, s ez az Ember természeti létfeladata: az élet és a tudat megtáltosítása, kibontakoztatása, kiteljesítése. Az emberiség létfeladata az értelem és emberi érzés
228



kiteljesítése a bennünk élőtermészeti, elemi erővel. Az emberiség létfeladata a Világegyetem létfeladatának továbbvitele. Ehhez a mai civilizációénál sokkal mélyebb és alaposabb kapcsolatot kell teremtenie a csillagvilággal. Tudnunk kell, mi most a Világegyetem állapota, és miben igényli az emberi lehetőségek igénybevételét. A történelem tanúbizonysága az emberiség egyre nagyobb fokú manipulálása, megtévesztése, az értelem elsorvasztása, az érzések és az értelem szembeállítása, belső világunk hamis és bűnös színben feltüntetése (a nyugati civilizáció domináns dogmája szerint az emberi belső világ alantas ösztönök színhelye), az emberi kultúra emberi dimenzióinak (az értelem hatókörének fejlesztése, természeti feladatoknak, ünnepeknek, életnek élő közösségek, a közösségi tisztánlátás, erkölcsi világlátás) elsorvasztása az emberiséget egyre fokozódó mértékben vezeti embertelen, természetellenese pályára. Az emberiség tehát letért természeti létfeladatának teljesítése útjáról, és embertelen erők uralma alatt senyvedve elvesztette szellemi hatókörét, értelme egykori hordereje a mindennapi apró-cseprő ügyekre sorvadt és nem igen terjed túl a közvetlen, személyes gyakorlat körén. Érzésvilága legyengült, indulatvilága szalonképtelennek minősül, és ráadásul az értelemellenes misztika béklyóba is veri az értelem mesterségesen leszűkített hatókörén túlra merészkedőket. Az eredmény: az emberi értelem, érzés, érzékelés, világérzékelés letompult, elsorvadt, megcsonkul, alávettetett. A természetes értelem adottsága, hogy a Természet kifejeződése, és ezért a Természet akaratát hordozza. Léteznek tehát velünk született eszmények, és ezektől a velünk született eszményektől eszmélhet csak önmagára az elme. Az emberiség hajnalán, a mágikus korban ezek az eszmények szabadon bukkantak fel az el nem torzult belső világból. Ezek a belső, velünk született eszmények a tudati Világegyetem kódolt üzenetei, szellemi atomjai, egyetlen alapjai. Gyermekkorunkban mi magunk is hordozzuk ezeket a természeti eszményeket, amíg a mai civilizáció ezeket el nem tiporja. A bennünk élő eszmények, ábrándok, legmélyebb, életre szóló, emberi vágyaink kell vezessék életünket. Az eszményi lélek, az eszményi élet érvényre kell jusson. A legfontosabb eszmények: az élet emberi, különbre, jobbra, igazságra vágyásának érvényre jutása a nyers erő és a társadalom anyagi kényszerei (pénz, állás, anyagi juttatások, hatalmi előnyök, manipuláció) felett. Csak a végtelenség végzetes erejű, gáttalan vonzásában szabad élni, amely elménket a legmagasabb eszmények felé tágítja, a lélek végtelen szabadsága felé. A csoda közvetlen hatalmában kell élnünk, a Hold, a csillagok, a Naptündöklésének mély, emberi szerelmében, borzongató, mágikus kiteljesedésében, az élvezet égető, örömmámoros szenvedélyének futótüzében, elmerülni a világ mélyberántó, kozmikus sodráságban, a tenger végtelen, opálos ragyogásában, a vágtázó ló hátán átélt szabadság korlátlan mámorában. A természetes élet a Természet átható emberi szellem mágikus szőtteséből ragyog fel, ahol a Hold, a csillagok, a Nap – a világ húsát teremtő mély, titokzatos csodák gyermekei. Csak életre-halálra szóló életet érdemes élni, természetes életet, ahogy a Természet is a létezés határain a semmi és a valami létre-nemlétre menő játszmájának megteremtője, főhőse, úgy az élet határán, a tudatos lét határán megjelenő embernek is csak életre-halálra, tudásra-nemtudásra menő életet érdemes élni. Ilyen életben kapjuk meg a Természet legbensőbb erejét, borzongató varázserejét, amely emberi mivoltunk legmélyebb és egyetlen lényege. Ezért kell a félvállról élt életek helyett a legmagasabb eszményekért élni, szilaj, vad és zabolátlan életet élni, gyújtó szenvedéllyel, amelyet a csoda bűvös ereje hajt a legmagasabb eszmények felé, amely olyan végtelen erővel tart, tartja legmélyebb emberi mivoltunkat, és ad emberi ragyogást, hogy ettől a bensőséges, ünneplő ajándéktól képességeink, emberi mivoltunk megnyílik, megtelik emberi, természeti életerővel, az élet italával, a természetes értelemmel Az értelem nem tud ítélni irányadó tényezők, súlyozó értékmérők nélkül. Az értelem belső értékrendszere tehát az egységes természeti értelem legbensőbb magja. Életünk alakításában belső értékrendszerünk adja meg szellemiségünk lényegét, szellemi irányainkat. Ezek a szellemi irányok nemcsak egy adott helyről érvényesek, hanem bárhonnan, mert bármilyen életből is indul el az ember, ezen értékek követésével a természetes élet felé halad. Ezek az irányok tehát nemcsak egy adott koordinátarendszerhez képest értelmezhetők, hanem maguk tekinthetők a szellemiség, vagyis életünk egésze irányultságának, az irányultság legvégső és egyetlen, szabadon választott, természettől adott kiindulópontjának. A szellemi irány az értelem végső kiindulópontja. A szellemi irányokat a természetes értékrendszer adja meg és ez a legalapvetőbb meghatározója.
A természeti értékrendszer alapértékei: • Teljesség – minden körülmények között épnek, egésznek, végsőkig
következetesnek és átfogónak lenni, kiindulóponttól a végpontig megvilágítani az értelem pályáját; a megtett út egészének vizsgálata és értelemszerűségének végső szinten történő biztosítása.
229



• Gazdagság – sokrétűség, változatosság, minden lehetőség kibontása, az egész
igazságnak mindenegyes konkrét esetre lebontása, végtelen színekben megmutatása, megvalósítása. • Fenség – mindenben megvalósítani, érzékelni a Világegyetem akaratát, az
Örökkévalóság elemi erejű parancsszavának érvényre juttatási igényét, a tökéletesedés, a lét lényegének magasabbra jutásának eszményét. • Vadság – elemi erővel élni, a Természet szerinti korlátlan szabadsággal élni,
korlátlan intenzitással mindent a végső létszomjjal átélni, az életet a legélesebben és legmagasabb megvalósulásában élni, az egyéni lét határait természetivé, kozmikussá tenni, az összes lelki erőforrás folyamatos teljes mozgósításával élni. • Frissesség – állandó megújító élményekkel bombázni az értelem horizontját,
érzésviharokkal, sugallatokkal, sejtésekkel mozgásban, életben tartani, érzésekkel újjászülni, elevenné tenni, üdévé, születésben növekvővé, forrás-hatóerejűvé, termékennyé, teremtővé tenni.
Ezek azok az alapértékek, melyek mellett nap mint nap ki kell állnunk, és amelyek életünk fényes, emberi dimenziókba emelését lehetővé teszik. Az értelem kiindulópontjai eddigi vizsgálataim szerint a következők: - Az értelem legfontosabb kiindulópontja, hogy meg kell feleljen saját természetének. Az értelem valójában a belső megismerő képességek hármassága, vagyis: a fogalmi gondolkodás, az érzésekkel közvetített gondolkodás és a képzeletintuíció együttes működésével teljesedhet ki természetes értelemmé, amely képes a felszínes gondolkodást meghaladni, amely egy kozmikus hatókörű, és az élet teljességét képes felfogni, meglátni és kifejezni. - Az értelem csakis az élet végső kérdéseinek következetes végiggondolása által nyerheti vissza természeti hatóerejét. Az élet végső kérdései: A Világegyetem természete, eredete és rendeltetése, az élet természete, eredete és rendeltetése, a tudat természete, eredete és rendeltetése, az emberiség létfeladata: miért hozta létre a Természet az emberiséget? Megfelel-e az emberiség természeti létfeladatának? Hogyan térhet vissza az emberiség természeti létfeladatához? - Az értelem belső kiindulópontjait belső értékrendszere, vagyis szellemi irányai adják meg. Egyetlen kérdés maradt hátra: mik adják az értelem kiindulópontjait? Egyrészt az érzékelés: a természeti világ érzékelése. Másrészt az az érzékelés, amely a társadalmi világ által befolyásolt, meghatározott: a társadalmi érzékelés. Melyik a kettő közül a fontosabb? Melyik az, amelyik a ma világában élő emberek életvezetését inkább meghatározza? Ha az ember természeti érzékelését a társadalom nem torzítja el lényegében, ha képes a társadalomban is megőrizni természetes szellemi irányát, tehát természeti érzékeléssel érzékeli a természetet, akkor itt a Természet érzékeli a Természetet, vagyis önérzékelésről van szó. Az önérzékelés más néven belső érzékelés. A belső érzékelés pedig szellemi, tudati érzékelés. A szellemi önérzékelés megkülönböztető jegye pedig a korlátlan teremtőerő mind a figyelem tárgyát, mint a figyelem módját illetően. Az önérzékelés egyfajta önerősítés, a figyelem maga egyfajta áram, amely kigyújtja, fölerősíti, kibontja, föléleszti a figyelem fókuszba kerülő világrészt. Az önérzékelés tehát egyfajta belső, szellemi életadó tevékenység, életteremtő, élettovábbító. A szellemi tevékenység lényege tehát egyezik az életelvvel, az élet megőrzésének, továbbvivésének és lényegének megőrzése melletti továbbfejlesztésével. Megállapítható tehát, hogy az élet és a szellem lényegében, bensőségességében természetétől fogva – amíg természetét megőrzi – egy. A természeti érzékelés tehát az életelv megnyilvánulása, a Természet lényegének fölerősítése, egyfajta erezetként, egyfajta szellemi vérkeringésként, a legteljesebb szellemi szabadság megvalósítása az életelv diadalmas érvényre juttatása által. Mai világunkban nem éppen az életelv természeti kiteljesedését tapasztaljuk. A társadalom olyan szellemi és gyakorlati korlátokat állít életünk természeti akaratának megvalósításával szemben, amelyek a társadalmi világot élesen a természeti világ poláris ellentételeként jelenítik meg. A társadalmi érzékelés, vagyis a társadalom hatásai által módosított természeti érzékelés mindmáig szinte feltérképezetlen terület. Csak egy példa: mindannyian tudjuk, mekkora hatást képes gyakorolni számunkra a többiek véleménye. Sok kérdésben sok ember függővé teszi véleményét a többiek véleményétől. Sőt, bizonyos élethelyzetek is szinte ellenállhatatlan kényszerként jelentkeznek, s alakítják át a személyiség látszólag legalapvetőbb, legmegingathatatlanabb jellemzőit. Amerikában a hatvanas években
230



végezték el például a következő kísérletet. Pszichológus hallgatókat kértek fel arra, hogy tíz napra börtönőrök és rabok szerepét öltsék magukra. Ebben a helyzetben teljesen önmaguk lehetnek, nem kell személyiségüket megváltoztatniuk, csak egy részüknek a cellában kell tartózkodniuk, más részük börtönőr ruhában a folyosókon kell sétáljon. A börtönőr hallgatók többnyire nem hagyták ki a helyzeti előnyeikből adódó megjegyzéseket, s ez a kezdeti lépés a helyzetkülönbséget fokozatosan egyre jobban valóságos pszichológiai viszonnyá is alakította: A „börtönőrök” és a „rabok” ellenséges viszonyba kerültek, és gyűlölni kezdték egymást, még akkor is, amikor mindannyian tökéletesen tisztában voltak vele, hogy ők valójában egyetemi pszichológus-hallgatók, viselkedésüket vizsgálják, és emberi minőségükről most kiemelten kell számot adniuk. Nincs tehát kizárva, hogy sok ember a mai társadalomban is pusztán társadalmi helyzetéből, társadalmi helyi értékéből próbálja személyiségét kialakítani, ez a kísérlet csúfosan szegényes eredménnyel járt a kommunizmusban, amikor az volt a jelszó, hogy nincs pótolhatatlan ember, és az adott posztra kerülő ember éppúgy alkalmas lesz adott feladatkör elvégzésére, mint bárki más. Úgy tűnik azonban, hogy ez a csúfos kudarc a társadalmi értékelés hiánya miatt a mai társadalmakban is eluralkodott. Amerikában éppúgy, mint a mai Magyarországon. A társadalmi viszonyok tehát beépülhetnek a személyiségbe. Ez elvileg jelenthet jót is, ha a társadalom értékrendszere nem természetellenes. Ha azonban a társadalom értékrendszere ember- és természetellenes, a társadalmi viszonyok beépülése internalizálódása az emberi személyiséget lényegesen eltorzíthatja, és ezzel érzékelését is társadalmilag meghatározottá teheti. És mivel a személyiség alapjait a természet adja, ezért társadalmi meghatározottsága a személyiség alapjait fenyegeti. De nemcsak a társadalmi viszonyok fenyegetik. A társadalmi hatások olyannyira lényeges szerepet játszanak életünkben, olyan sokrétűen avatkoznak be gyakorlati életünkbe, a társadalom által felkínált munkalehetőségek és munkakörülmények, tevékenységünk anyagi és erkölcsi elismerése, a társadalmi értékrendszer, a tájékoztatás módjának világképe, a társadalmi folyamatok irányítása, stb. révén, hogy azt kell mondjuk, életünk, érzékelésünk egyik legmeghatározóbb tényezője a mai társadalmi érzékelés egy összegződő, közvetett formája, amit röviden társadalmi hipnózisnak nevezek. A hipnózis szónak itt az az értelme is lényeges, hogy a hipnotizőr olyasmit programoz be, ami nem úgy van, a hipnotizált mégis úgy viselkedik, mintha a beszuggerált kép valóságos lenne. Amíg a világban lényeges szerepet játszik az önérzékelés, és ez adja meg az érzékelés bensőségességét, emberi arcát,, személyes, szellemi jellegét, addig a külső világ merev világképe az érzékelést merőben művivé, külsődlegessé teszi, elidegeníti a természeti lényegtől és szembefordul vele. A természeti világképtől elszakadt, rövid távú előnyszerzésre törekvő gyakorlat pedig elveszítve természeti, emberi arcát, a mindennel szemben ellenséges, haszonleső, gyilkosságközpontú világszemlélethez jut el. Nem teljes az analógia a rövid távú érvényesülés stratégiáját követő, elfajzott, elburjánzó gyomnövényekkel: ugyanis a természet önérvényesítő működése évmilliárdok alatt sem árasztotta el az „életképes” gyomok dominálásával a Földet. A gyomok elburjánzása, eluralkodása csak egy természetidegen beavatkozás, az ember gondatlan, átgondolatlan tevékenysége következtében jöhet létre. A külső világot, mint egyfajta kényszert állítja elénk a társadalom, ráadásul, mint olyan kényszert, ami felől nem igazán lehet vitát nyitni. Ez a merev, élettelen, halotti, az emberiséggel szemben közömbös vagy éppen ellenséges világkép az abszurd irodalom és az abszurd materialista tudomány világképe. De hogyan éri el a társadalom, hogy tagjai túlnyomó részével elfogadtasson egy olyan életfelfogást, amely saját életünk elleni élet élésére kényszerít bennünket? Ennek a kérdésnek a gyökerei mélyre nyúlnak vissza, vissza az emberi történelem kezdetéig, s még előbbre, a történelem előtti időkbe, a mágikus kor bukásának problémájához. Életünket két tényező határozza meg: belső és külső adottságaink, belső és külső világunk. Kétségtelen, hogy személyes életünk belső világának egyik fő meghatározója születésünkkel adott, génjeinkben, természet által, a génmanipuláció bevezetéséig tehát természeti módon. Külső világunk pedig nagyrészt társadalmilag adott. Életünk alakításában ez a két tényező a mai világban szemben áll. Vagy lelkünk jobbik felére hallgatunk, legbensőbb sugallatainkra, legmagasabb eszmélésünkre, természeti értelmünkre, vagy önmagunkat feladva alkalmazkodunk a külső gazdasági kényszereknek. Ezzel átállunk saját emberi mivoltunk megrontásának, az életellenes erőknek oldalára, saját életünk ellenségévé válva saját gyermekeink életének is ellenségeként dolgozzuk le életünk túlnyomó részét. Ezzel az emberiség egyre embertelenebb körülmények közé jut, és bár az anyagi civilizáció szintje emelkedik, az emberi szint zuhan. És mivel a társadalmi berendezkedés az egyes ember életkörénél jóval nagyobb létkör szerveződése, ezért az egyén minden próbálkozása az emberi
231



élet megvalósítására, úgy tűnhet, eleve kudarcra van ítélve. De igaz-e ez a pesszimista nézet? Kudarcra vagyunk-e ítélve mindannyian? Nem, hiszen ha átállunk a természetes, emberi élet oldalára, akkor eleve megszabadulunk a természetellenes élet általunk történő megvalósításának gyötrelmétől. Amíg lelkünk jobbik felére hallgatunk, bármily nehéz is gyakorlati életünk, emberi mivoltunk kap levegőt. Az igazi kudarc csak az a döntés, ha föladjuk magunkat. Másrészt, nem vagyunk egyedül. Szinte mindannyian a természetellenes társadalmak célpontjai vagyunk. Ha képesek vagyunk felismerni valóságos helyzetünket, valóságos életakaratunkat, ha értelmünk kiteljesedik, és szembenéz létfeladatával, akkor együtt is képesek lehetünk egy emberibb élet kialakítására. Minden tettet fel kell mérjünk, amely értelmünket befolyásolja, módosítja, hamis keretek közé tereli. Az emberiségnek vissza kell térnie természeti önmagához. Az emberiség sorsát döntő módon meghatározzák történelmének kiemelkedő eseményei. Ha felmérjük, hol, milyen kulcsfontosságú események határozták meg tudatunk kiteljesedésének vagy megcsonkulásának feltételeit, akkor oldhatjuk el a szellemet ezen megnyomorító hatásokhoz kötöttségétől. Az emberiség sorsának egyik legmeghatározóbb, kulcsfontosságú eleme a természeti értelem trónfosztása, a mágikus kor bukása kb. tízezer évvel ezelőtt. A hatalmi kor erői az emberiség gerincét megroppantották, és azóta csak gyorsul a zuhanás.
Az értelem bűnbeesése
A nyugati civilizáció ma kétségkívül domináló, egyfajta világuralmi szerepet játszik a Földön. A huszadik századra egyre inkább világossá vált, hogy a nyugati civilizáció alapvető válságban van. ez a válság összefügg az emberi nagyság eszméjének háttérbe szorulásával, a nyugati ember egyre teljesebb manipulációjával, embertelen, üzleti céloknak való alávetettséggel, a közösségek összetartó erőinek felbomlasztásával, az ember kisszerűvé, sorsából kirekesztetté, puszta tömegcikké tevésével. És bár kétségtelen, hogy ez a válság nem új keletű, és valószínűleg összefügg a nyugati civilizáció hajnalával, a válság világos és mélyreható elemzése mindaddig várat magára, ameddig a nyugati civilizáció kezdete misztikus ködbe burkolódzik, közvetlen elődjeit megtagadja. Az iskolákban az egyik leggyakoribb szólam, hogy minden kultúra a görögökkel kezdődött, „, már a régi görögök is...” tudták, amit ma tudunk. De milyen elődök vállán emelkedett oly magasra a görög kultúra? Annyit tudunk, hogy a görögök szerint történelmük legnagyobb eseménye, fordulópontja Trója bevétele volt. Az ókori világ egykorú forrásai szerint Trója volt a „világ tükre”. Trója romjait is feltárta Schliemann a múlt században. Hogyan lehetséges, hogy a trójai kultúráról mindmáig nem tudtunk meg semmi érdemlegeset? Mi ez a közömbösség a történelem egyik sorsfordító igazságával szemben? Miféle vízválasztó ez, hogy a nyugati civilizáció még három évezred után sem mer szembenézni Trója kultúrájának fényével? És mi volt Trója előtt? Alexander Dumas A királyné nyakéke című könyvében, 1848. (I. kötet 24. oldal) még így ír Cagliostróról, a nagy tudású férfiúról: „Ha megfiatalítja a barátomat, kidoboltatom, hogy maga Médea tanítványa.” Médea papjai tehát nemrég még a köztudat szerint a legmagasabb tudás jelképei voltak! És azóta a nyugati civilizáció nemhogy igyekezett volna visszaszerezni azt az elvesztett vagy kiirtott tudást, ellenkezőleg: azt a tudást irtotta ki, amely még tudósított ennek a magaskultúrának puszta létéről! Túl a történelem új keletű és egyre tökéletesített süllyesztőinek elszigetelődő, a tudat erőit bénító hatásán, a válság mélyen beépült a nyugati ember személyiségébe, és épül tovább ma is. A görögök szembefordultak a mágikus kor látásával, a természetimádással, a napkultusszal, a tűz- és lélekimádással, a csillaghittel. Létrejött egy olyan, leszűkült látású, militarizált társadalom, amelyben a vas (a fegyver), a gazdaság, az üzlet, a hatalom került a társadalmi élet középpontjába, kifejlődött a rabszolgatartó társadalom. A Természettel szembehelyezkedve a nyugati ember mindent le akart igázni, alávetni hatalmának, anyagiasítani, majd kihasználni. A mágusok magaskultúrájának törmelékeiből egy elidegenedett, rideg, merev, anyagias civilizáció bontakozott ki, és szellemi diadalmaskodás helyett a lehetséges vitapartner kultúrák fizikai megsemmisítését, majd emlékének kiirtását választotta. Az elidegenedés persze akkor igazán megbízható, ha nem külső cenzúraként működik, hanem beépül a személyiségbe, internalizálódik, rátelepszik a legszemélyesebb szférákra is. Ilyen jelek valóban léteznek. De melyek ezek? A nyugati ember meghasonlottságának, elidegenedésének legfőbb jele és oka az értelem lezüllesztése, kész keretek közötti működésre szűkítése. Az ÉRTELEM HATÓKÖRVESZTÉSE után már nem könnyű meglátni egykori, teljes hatókörét, ha csak egyféleképpen tudunk gondolkodni, nehéz átlátni a teljesebb gondolkodás felé. Ha értelmünket nem társadalmilag beidegzett módon használjuk, ha az értelmet nem egy társadalmilag szentesített, olykor szükséges, olykor ártalmas segédeszköznek
232



tekintjük, ahogy azt a mai közvélekedés sugallja, hanem egy olyan tényezőnek, amely életünk központi melegségének egyedüli biztosítéka, amely természete szerint egy bennünket magasra, teljességre hajtó tényező, egy olyan tényező, amely mai, szárnyaszegett értelmünkkel alig fogható már fel, de még felfogható, amely az igazság visszaszerzésének és a természeti önmegfelelésnek felemelő és kigyújtó, emberi, természeti ereje, akkor megtalálhatjuk a teljes életet. A nyugati civilizáció keretei között az értelem és a érzelem szembenálló, ellenséges tényezők – természet szerint azonban a felismerés képes kigyújtani életünk legmélyebb és legmesszebbre röpítő érzéshullámait. Mit ér az olyan élet, amely értelmünk számára idegen marad? A nyugati civilizációban az értelem a szűk racionalitást jelenti. Mert sikerült egy bűvésztrükköt végbevinnie: az értelmet foglyul ejteni, és úgy idomítani, hogy a rabságot tekintse a normálisnak, a ketrecen belüli szabadságot tekintse az elképzelhető legnagyobb szabadságnak, s ezután a rab, mankókra támaszkodó ész miatt elmarasztalni a racionális gondolkodást általában, bizalmatlanul kezelni segítőit, a természetes talaját, a képzeletet és az érzéseket, ezzel még tehetetlenebbé ernyesztve, még alaposabban gúzsba kötve az értelmet. Az értelem bűnbeesése az értelem önfeladása, lemondása a mindentudás vágyáról, a gyermekkori kíváncsiságról. Valóban, a nyugati civilizáció alapélménye a bűnbeesés, de érdekes módon a rabszolgatartó, értelemellenes racionalitás nem a tudás elfelejtése miatti bűnbeesésről szól, hanem ennek elfedéséül a tudás megszerzésének igényét állítja bűnbakul; gondoljunk például a bibliai bűnbeesésre a tudás almájának megszerzése miatt. A tudomány az „objektív”, az emberi tudattól teljesen független valóságot tartja egyedül vizsgálatra alkalmasnak, mintha félne vagy irtózna az emberi tudattól, hiszen az az eredeti magas értelem hordozója is. A nyugati, indoeurópai vallások, a kereszténység, a buddhizmus, a hinduizmus, az iszlám egyfajta alázatra, magunk alávetésére, vágyainktól, értelmünkről való lemondásra buzdítanak bennünket, a „hit” vak elfogadására, egy számunkra értelemmel fel nem fogható erő feltétel nélküli szolgálatára. De ha elismerünk értelem feletti tényezőt, ezzel lemondunk arról, hogy önállóan, saját fejünkkel megérthessük magunkat és a világot, és jogot formálhassunk arra, hogy saját magunk alakíthassuk életünket. Ennek pont az ellenkezője az, ami emberi teljességükhöz szükséges: nem az értelemről való lemondás, hanem a gyermekkorban még manipulálatlan, természetes érdeklődés felnőttkori megőrzése és kiteljesedése; saját értelmünknek a világ kihívásaival történő megmérkőzése, összekapcsolódása az, ami a bennünk élő magasabb értelmet nem elaltatni, hanem kiteljesíteni igyekszik. Nem az értelemről való lemondásra, hanem az értelemhez való felemelkedésre van szükség! A magyar nyelv tanúsága szerint az ősidőkben még érzékeltük ezt a bennünk élő eleven értelmet, amely kikerülhetetlen szükségszerűséggel, törvényszerűen hajtotta életünket a kiteljesedés felé. Ezt mondja „ösztön” szavunk, ezer éve még „esz-ten” alakban, a tevékeny, tenni akaró ész ösztökélő, isteni erejének eleven érzékeltetésével. A nyugati civilizáció persze éppen ezért az ösztönökkel is szembefordult, ezeket a megtartó és kiteljesítő természeti erőket alantasnak, sötétnek, elnyomatásra valónak kiáltva ki. Mára már az ösztön puszta fogalmát is igyekszik kiküszöbölni a diadalmasan beszűkülő, nyugatizálódó „tudományos” gondolkodás. Az objektivitás elsődleges igénye minden kapcsolat megszüntetése a tudattal, azzal a tudattal, amely egyedül képes felfogni, érzékelni akár az objektivitás eszméjét is, és amely minden fogalmunk, minden valóság eszméjének egyedüli hordozója (ha beleértjük a mélytudatokat is), és amely végső soron a valóság megteremtője is lehet. Ebben a mindenáron való kapcsolatelvágásban feltűnő rokonságot mutat a misztikával. Mindketten természetadta és logikai kapcsolatok elvágását tartják a legfontosabb és legelső lépésnek, és mindent erre alapozva igyekeznek kihűzni a talajt az értelem fennhatósága alól, hiszen magát a tudattól való függetlenséget nem lehet méréssel kimutatni, az emberiség közös tudatmezejétől való függetlenségről pedig tudományosan nem is lehet beszélni, hiszen kísérletileg csak az emberiség teljes kiirtásának esetén tudnánk erről meggyőződni, ami remélhetőleg újabb fogalmi ellentmondást jelent. Az objektivitás tehát misztifikáló, meghamisító, a kapcsolatok elvágásával, az értelem fogódzóinak kiiktatásával ködbe rejteni igyekvő, értelem-leválasztó lépés, a tudatnélkülinek tudatosító látás szemfényvesztése. Nézzünk magunkba és mérjük fel, milyen mélyen épült be személyiségünkbe az objektív valóság eszméje, és rádöbbenhetünk, milyen hatásos manipulatív fegyver ez az igazságot lefedni igyekvő, tudatos vagy nem tudatos erők kezében. És most jön a csattanó: a nyugati civilizáció mindkét sarkalatos alapfogalma lényegében azonos a nyugati ember személyiségéről alkotott felfogásával, az Énről alkotott képével. A nyugati ember személyiségének szerkezete alapvetően torzult. Olyan Én kiépítését tartja a felnőttség, a teljes jogú klubtagság kritériumának, amely szemben áll a környezettel, minden egyes emberrel, ami leválasztja a természeti Ént a környezet életadó egybeforrottságáról, a többiekkel érzett közösség alapvető élményéről, a teljes világról, a mindentől való abszolút függetlenség ideáljának jegyében. A nyugati ember Énje a nyugati pszichológus, Gordon W. Allport szerint eltartott hüvelykujjként áll ki belső világából, teljhatalmú zsarnokként szembefordulva a személyiség mély, természeti erőivel. Ez az abszolút függetlenség az
233



individualizmus alapeszméje, követendőnek kikiáltott, üdvözítő célja. Az ember a természet része, az individualista nem érzi magát annak. Az ember a társadalom, a spontán, tevékenyen alakuló közösségnek része – az individualista lenézi a közösségi eszmét saját haszna, fontossága lebeg lelki szeme előtt. Bármenyire is természeti szféra az egyén létköre, és ezért öntörvényűsége bármennyire is kívánatos, maga ez az öntörvényűség is csak akkor kapja meg igazi kiteljesedését, ha a magasabb és mélyebb szférákkal fenntartja a kapcsolatot, ha ezekre épül és ezeket is érzékelve él, vagyis ha nem fajul merő önzéssé, ha nem fordul szembe a többi létkörrel úgy, ahogy azt Allport megállapította. A nyugati civilizáció önzésre épülését már Kant is felismerte. A kapitalizmus és a materializmus értelem- és értelmiségellenessége, üzleti és hatalmi szempontjainak elsődlegessége így csak szükségszerű következménye a nyugati civilizáció alapállásának. A misztifikálás, Énünk abszolút elvonatkoztatása valóságos összefüggéseitől, a Valóság elvonatkoztatása tudati tényezőitől a misztikus üresség megvalósulása, majdhogynem kiteljesedése felé hajtja világunkat. Ez a hármasság nem véletlen. Ha ugyanis létezne egy valóban objektív valóság, akkor nem lenne szükség az üresség vallására, az értelemtől való leválasztásra. Ha a misztikus élmény valóságos kiteljesedést jelentene, nem állna ki a nyugati ember énje eltartott hüvelykujjként belső világából, hiszen akkor ez lenne a világ rendje. A nyugati civilizáció ezen hármas alapjellemzőjének együttes előfordulása tehát azt bizonyítja, hogy hármójuk közül a nyugati ember személyiségszerkezeti torzulása az, amely rányomja bélyegét a nyugati világélményre az objektivitás és a misztikus üresség eszméje révén, hiszen az eltartott hüvelykujjként szembenálló, a Természeten kívülálló Én ténylegesen a teljes ürességbe juttatja magát és egyúttal érzékeli a már tőle távoli, független természet „objektivitását”. A valóság objektivitása tehát mégis, kikerülhetetlenül egy tudati tényezőre vezethető vissza, a nyugati ember Természettel való szembefordulására, ami a görögökig követhető nyomon.
Tudatbiológia
Anyag és gondolat
A mai tudatfizika egyik központi kérdése: hogyan vezethet bármiféle agysejt-tevékenység bármiféle tudatjelenségre? Hogyan, miféle úton-módon válik az agyi terület egyszer csak személyes élménnyé? David Chalmers ezt a kérdést „nehéz2 kérdésnek nevezte, mert itt egy átmenet valósul meg két alapvetően különböző világ között: a csak fizikai jellemzőkkel (kémiai összetétel, ingerületi állapot, stb.) leírható idegsejtek tevékenysége és a csak pszichikai jellemzőkkel (érzés, értelmezés, jelentés, jelentőség, képi szemléletesség, stb.) leírható tudatvilág között. A személyes érzés – az érvelés szerint – nem mérhető fizikai műszerekkel, az agysejt kémiai összetétele pedig – úgy tűnhet nem közvetlenül tudatos. De miért hajlamos az anyag eltökélt evolúciót kifundálni, és azt a Naprendszer-előállítással évmilliárdokon keresztül megvalósítani? Miért akar az anyag „átbukázni” egy könnyebb, szabadabb, belsőbb világba? És egy másik kérdés: hogyan hajtja végre ezt a bűvésztrükköt? Akárhogy is, ez a puszta kérdés bizonyítja: létezik határa fizika és a pszichológia között! De hogyan, ha a fizika egyetemes érvényű? Hol a határ a fizika és a pszichológia között? És miféle természetű ez a fizika-pszichológia határ: fizikai vagy pszichológiai? Egyik tanulmányomban megmutattam, hogy a materialista „valóság” és „gondolat” léte egymást kölcsönösen kizárónak tűnik. A materialista „valóság” ugyanis attól „valóság”, hogy gondolatainktól függetlenül létezik. Gondolataink pedig éppen attól gondolatok, hogy szabadon rendelkezhetünk velük, alakíthatjuk, továbbfejleszthetjük őket. Nem lehet, hogy a világ két felének egyike sem él meg a másik nélkül, hogy egyik sem igazán egyetemes, mindenre kiterjedő, feltétlen tényező? Lehet, hogy a valóság csak a gondolat által lehet valóságos, és a gondolat csak a valóság által gondolható el? Attól kezdve, hogy belehelyezkedünk az anyag fogalmába, nem látunk ki belőle, és tetszés szerinti útra indulhatunk az anyagi univerzumban. Ugyanígy gondolataink világában is tetszés szerinti helyre röpülhetünk el. Tehát mindkettő egyetemessége kétségbevonhatatlan. De akkor egyetemességük nem kizáró jellegű, az egyik egyetemessége nem zárja ki a másik létét, sőt, egyetemességét sem! Nem ugyanarról az univerzumról van szó, mindegyik más végtelenségben él. De ezek a „különálló” végtelenségek mégsem állnak külön, hiszen mi mindkét világ tagjai vagyunk egyszerre. Ez a különállás tehát csak látszólagos, csak az anyagi és a tudati mai, leszűkített fogalmából adódik. Az anyag és a tudat fogalma tehát általánosításra szorul: és ebben az általánosabb anyag-tudat fogalomban a két egyetemesség egy magasabb, átfogóbb egyetemességgé olvad össze. Ez az átfogóbb, teljes, végső egyetemesség az élet valódi otthona. Ez a végső egyetemesség az, amely által a természetes értelem magasabb az egyszintű, egyoldalú értelemnél. Ez a végső egyetemesség az, amelyben egységes egészet képeznek a korlátozott fogalmak által létsíkokra szétdarabolt világok: a fizika, a biológia, a
234



pszichológia. Ez a végső egyetemesség az, amelyben a fizika, a biológia és a pszichológia a levelek a Világfán: mégpedig az „élettelen”, élő és tudatos világlevelek, amelyek mind az Élvezet Törvényét jelentő központi ágból sarjadnak ki és ágaznak el. Ez a végső egyetemesség az, amelyben a Világegyetem ma is egységes egészként él, lélegzik és beszél. A végső valóság és a felszíni valóság tehát másfajta törvényeket követ! Az egyetemességek relativitása azonban nemcsak a fizikát és a pszichológiát érinti. Még mélyebben van az „egyetemes kutya” elásva. Kurt Göddel 1930-ban 24 éves korában bizonyította be a matematika egyetemességének relativitását. A Göddel-tétel a matematika egyik legfurcsább és legvitatottabb tétele. Azt mondja ki, hogy nem alakítható ki olyan matematikai gondolkodáskör, amely egyszerre három, természetes követelménynek megfelelhetne: a.) véges lépésszámban írja le minden állítását, b.) mentes az ellentmondásoktól, és c.) teljes –s azaz minden matematikai tételről képes eldönteni, igaz-e vagy hamis. Minden matematikai gondolkodáskör alapfeltevéseken, úgynevezett „axiómákon” nyugszik. Gödel tétele tulajdonképpen azt mondja ki, hogy a matematika egyes paradoxonainak oka nem a hibás alapfeltevés, hanem az alapfeltevések módja, a matematika alaptermészete nem képes a három követelés egyidejű teljesítésére, vagyis a valóság véges matematikai lépésben történő ellentmondásmentes leírása. Régóta ismert az az ellentmondás, amely a fogalmi gondolkodás sajátos szabadságától és alkalmazási terepének egyetemességéből következik. Az egyik ilyen alapvető ellentmondás magából a gondolkodás természetéből adódik. A gondolkodás maga sem lehet meg fogalmak nélkül, és ezért minden magyarázat előzetesen bevezetett fogalmakon kell alapuljon. De a fogalmak előzetes bevezetésének előzetes gondolkodáson kell alapulnia. Egyik tényező sem lehet meg a másik nélkül, tehát egyik sem lehet a másik oka. Úgy tűnik, a gondolkodás legvégső alapja logikai ellentmondásokra épül! Ez a végső világbeli paradoxon jelenik meg az ismételt rákérdezésben. Mi az, hogy gondolkodás? A „mi” egy olyan kérdő szócska, amellyel a gondolkodás tárgyát, célpontját idézzük meg, idézzük meg mágikus módon belső szemeink elé. De itt a következő lépés: Mi az, hogy „kérdő szócska”? Mi az, hogy „mágikus”? Mi az, hogy „belső”? Mi az, hogy „szem”? Minden kérdésre biztosított a következő kérdés lehetősége, azaz minden kérdés elgondolása maga gondoskodik a kérdés fogalmilag egy szálról, több szálra csatlakoztatásáról. És bár igaz, hogy minden nyelv szókészlete véges, és így végső soron egy idő múlva visszajuthatunk egyfajta világfeltáró utunk során a kezdetekhez, de ez a visszatérés a folyamatos elágazások miatt nem jelenti egyben az összes felmerülő gondolat-ág lezárását, legfeljebb egyetlen egyét. Megfogtunk valamit, és az a valami egyre gyorsabban reppen el kezünkből, s minél inkább rohanunk utána, annál gyorsabban röpül el előlünk. Miféle távirányítós madár ez, amelynek szíve elménkben dobog, amelyet elménk megmaradási gesztusa röptet, ráadásul rohamosan táguló távlatokba? Miféle csodaszarvas vágtat itt el az orrunk elől a végtelenbe? Ez a végtelenbe szédülés az elme határait emelgeti, ez az egyetlen feladata, és a cél: a természetes, végső értelem kigyújtása. Ahogy a négyzetgyökvonás kivezet a racionális számok birodalmából, úgy vezet ki a végső értelem az egysíkú gondolatvilágból. És ami előttünk van, az egy mágikus fényben, az Élvezet Elvén elágazó gondolat-birodalmának összessége: a fizika, a biológia, a tudatmegismerés – és a művészet, a szépség, a tökéletesség, a kiteljesedő gazdagság mágikus birodalmai. Nem szédületes elgondolni, hogy sokszor száraznak, elvontnak, komolynak érzett matematika és fizika birodalmai az Élvezet gyönyörű Világelvének, a kozmikus Világfának elágazása? Michael Lipkind a gondolat eredetének kérdését a Göddel-féle, nem-teljességi tétellel világítja meg. Az anyag útja az öntudat felé egy, az előző logikai sorral összevethető lépés-sort jelent. Ebben lépés-sorban az egyik egyetemesség átcsap egy másféle egyetemességbe, tehát a Göddel-tétel nemteljességre vonatkozó állítása fokozottan érvényes. Egyféle kiút létezik: a Göddel-kapu. A Göddel kapu egyszerűen azt jelenti, hogy ha a három követelmény: a véges leírhatóság, az ellentmondásmentesség és a teljesség (minden állítás igazsága vagy hamissága bizonyítható) teljesíthetetlen, akkor válasszunk ki kettőt közülük. A matematikai modell három alapkövetelményéből a másodikat, az ellentmondás-mentességet semmiképpen nem lehet eldobni – ezzel a tudósok igényei összeférhetetlenek lennének. Ha a harmadik követelményt adjuk fel, akkor a végességet és az ellentmondás-mentességet tartjuk meg – ez az építő, ún. konstruktív bizonyítékok útja. A végesség feltételének feladása a teljesség és az ellentmondás-menteség megtartását jelenti. Elveszítve a véges leírást, nem kapunk építő, konstruktív bizonyíthatóságot. Eldönthetetlen kérdések, megoldhatatlan problémák jelentkeznek ebben a megközelítésben. Az arany középút a véges, de nem teljes („könnyű” problémák) és a teljes, de végtelen („nehéz” problémák között lehetséges, ha találunk egy, az előző formális rendszernél átfogóbb, bár véges rendszert. És épp ez az, amit Lipkind a tudat és az anyag közti átmenet vizsgálatára javasol. Vizsgáljuk az anyag általános fogalma helyett csal az élő rendszereket! A „nehéz” kérdés nem attól lesz könnyebb, ha egy olyan természetes jelenségre vonatkoztatjuk, mint az élet, és azt
235



kérdezzük meg, hogyan lesz egy élő rendszer öntudatos. Ha ugyanis a redukcionista módszerrel az élő rendszert élettelen alkotóelemeire vezetjük vissza, akkor az élet és tudat közti híd egyben az élettelen anyag és a tudat között is átível. Nem-redukcionista szempontból viszontremélhető, hogy egy átfogóbb formális rendszerben, amelyben az élettelen építőkövek egyéb – később meghatározandó tulajdonsággal is rendelkeznek, a „nehéz” probléma megoldható. A klasszikus dualista filozófia elvi űrt támaszt a tudatos (ezalatt Lipkind az emberi öntudatot érti) és a nem-tudatos birodalmai között. A nem-tudatos birodalom a klasszikus dualizmus elképzelésében magába foglalja a fizikai és a biológiai szférát is, feltételezi, hogy a biológia törvényei levezethetők a fizikából. A vitalizmus ezzel szemben az élő és a nem-élő között lát elvi különbséget, feltételezi, hogy a tudat levezethető a biológia törvényeiből. A vitalista megközelítésben az alapkérdés tehát: „mi az élet?”, míg a „mi a tudat?” kérdés másodlagossá válik. Az élet szférája az öntudaténál tágabb, és ezt tekintve a formális alaprendszernek, a Göddel-gyűrű áttérhetővé tehető. Élet létezik tudat nélkül, míg tudat nem létezik élet nélkül. Elérhető, hogy a vitalista fogalmi rendserben mindhárom Göddel-követelmény teljesüljön! A tudat csak testi folyamatokkal összefüggésben tekinthető biológiai jelenségnek. Még a gondolattartalmak is testi folyamatokkal függnek össze. A mostani vizsgálat célja a testi folyamatok és a tudati jelenségek közti egyértelmű kapcsolat felderítése. Alekszander Gurvics, orosz biológus, Bauer Ervin laboratóriumának munkatársa dolgozta ki az anyag-tudat kapcsolat vitális megközelítésének talán legkövetkezetesebb formáját. Két jelenséget vett figyelembe: az egyik a külső inger útja a tudati jelenséggé válásig. A másik az egyénben folyamatosan kavargó gondolatáram, ami az összes egyéb pszichikai folyamat hátterét alkotja. Egy képet alkotva, ez a gondolat-áram olyan, mint egy folyó, melynek hullámain utaznak a kisebb-nagyobb jégtáblák, faágak, kis állatkák, levelek, stb. – a tudatos gondolatok. Az első jelenségeket (inger-érzéklet) vizsgálva egymásra következő lépések láncolata indul a testi szférából a tudati felé. Eközben el kell jutnia egy ponthoz, ahol a folyamatosság megtörik, egy űrig a testi és a tudati között. Eddig a pontig az inger terjedése teljes mértékben leírható elvben fizikokémiai, biokémiai és fiziológiai eszköztárral. Az űr után a leírás csak a pszichológia nyelvén történhet. Nincs rosetta-kő a fizika és a pszichológia nyelve közt, amely több nyelven írná le ugyanazt, és így a két leírás megfeleltethető lenne egymásnak. A pszichikai szféra biológiai alapú leírásának tehát magyaráznia kell a folytonosság megszakadását, az űr létét A klasszikus neuron-elmélet ezt a problémát két módon közelíti meg: a.) radikális leírás: az ingertől az érzet felé terjedő lánc testi folyamatának minden egyes lépése elvileg egylényegű, elvben nem különböznek egymástól. A testi folyamat tehát az inger vezetésére redukálható, a receptortól a folytonosság megtöréséig. b.) mérsékelt (intuitív) leírás: az inger a receptortól az űrig terjedve egyre összetettebbé válik, úgy, hogy az utolsó láncszem a testi folyamatban már alapvetően különbözik a korábbiaktól. Itt nem egyszerűen ingervezetésről van szó, hanem a mozgó ingerület minőségi átalakulásáról. Ez a minőségi átalakulás szükséges ahhoz a különleges minőséghez, amellyel átugorható az agy-tudat határ. Sem a fiziko-kémia, sem a neurofiziológiai adatok nem alkalmasak ezen alapvetően új minőség leírására. Az alapvetően új minőség létrejötte a tudatosodáshoz vezető testi folyamatokat az egyéb testi folyamatoktól alapvetően eltérőnek mutatja. Ez az új minőség világosan leírható és meghatározható. Vannak-e az életjelenségeknek a pusztán fizikai jelenségektől alapvetően különböző jellegzetességei? Ezt senki sem tagadhatja. De azt jelenti-e ez, hogy léteznek a biológiának a fizikától lényegében különböző, tehát a fizikából levezethetetlen, saját törvényei? Az uralkodó „tudományos” világnézet, a redukcionista materializmus a biológia törvényeit a fizikából levezethetőnek tartja. Rámutattam arra, hogy Atkinson redukcionista nézete úgy igyekszik levezetni a lepke táncát a fizika törvényeiből, hogy közben huszonhét kulcsfontosságú lépésben játszik kulcsszerepet a véletlen (G.A. Janus, 1989). Mivel Atkinson világnézetében ez a véletlen teljesen vak, vagyis az általa elindított folyamat iránya is így természetesen csak véletlen lehet, ezért e 27 véletlen azonos irányba mutatása ismét egy véletlent igényel. Mivel nézetem szerint a véletlen magyarázó ereje nulla, és a véletlennek 27-szeres egybeesése szintén a véletlenen túlmutató magyarázatot igényel, ezért Atkinson kísérlete valójában csak azt bizonyította, hogy a fizikai és a biológiai kapcsolata huszonhétszeres véletlenkapun tartható csak fenn, olyan vaktában forgó kapukon, amelyek csak ritka véletlen egybeesés esetén állnak mind azonos irányba, s teszik lehetővé az átjárást. Egy ilyen forgó véletlenkapu alaposan megnehezíti az erőátvitelt forgócsapággyal csuklósan csatlakozó erőkarok között. Képzeljük el, hogy egy erőkar egyik végére erőt gyakorlunk, s ezt az erőt a véletlenszerűen forgó csuklóra csatlakozó kar átviszi a második kar végére, ahol ismét egy véletlenszerűen forgó csuklós karhoz csatlakozik, és így tovább...
236



huszonhét lépésben. Ki lehet-e jelenteni, hogy az első kar mozgásából levezethető a huszonhetediké, ha nem ismerjük a csuklók forgásának törvényeit? Egyik tanulmányomban megmutattam, hogy a fizika attól fizika, hogy olyan alapelveket vesz fel, amelyek az adott rendszert élettelen rendszerként jellemzik. Ez az alapelv a „legkisebb hatás elve”. A legkisebb hatás elvéből (ennek a Lagrange függvény által megadható alakjából) levezethető a relativitáselmélet, a kvantummechanika és természetesen a klasszikus fizika összes alapegyenlete, megmaradási tétel alakjában. Abból, hogy az élő rendszerek minőségileg különböznek az élettelenektől, következi, hogy a fizika alapelvéből nem vezethető le egy lényegileg különböző alapelv, amely az élő rendszerek viselkedését jellemzi. Hamis az a látszat, hogy a fizika egyetemessége kizárólagos, hogy nem engedi meg másfajta egyetemesség párhuzamos fennállását. A fizika és a biológia között tehát elvi különbség áll fenn. A biológia törvényei tehát elvileg nem vezethetők le a fizika törvényeiből. Ugyanerre az eredményre jutott Bauer Ervin, az elméleti biológia megalapítója is. Ez az elvi különbség a fizika és a biológia között a tudatkutatás szempontjából is döntő. Az élettelen világ, az élet- és tudatjelenségek három szintje ugyanis egy minőségi ugrást, elvi különbséget (röviden: űrt) követel meg. A ma népszerű dualista nézet szerint ez az űr az élet- és a tudatjelenségek között áll fenn. Csakhogy az élő szervezetek egységes szerveződése és a tudat szerveződése ugyanazon folyamat kifejeződései. A vitalista nézet szerint elvi különbség van az élettelen- és az életjelenségek között, nagyobb, mint az élet- és a tudatjelenségek között. Az eddigiekben azt az álláspontot kezdtem ismertetni, amely a tudat megjelenését biológiai szempontból vizsgálja: milyen új, biológiai jelenséghez kötődik a tudat megjelenése? Michael Lipkind – Alekszander Gurvics, a századelő jelentős biológusa nyomán – azt vizsgálta meg, hogyan terjed az érzékszervi ingerület az agyközpontba, hogyan válik minőségileg mássá, szubjektív minőséggé, érzetté. Ehhez először meg kellett határoznia, melyek az agykéreg mint egész jellemzői, azok a jellemzők, amelyek nem vezethető vissza az agykérget alkotó elemek, az idegsejtek tulajdonságaira. Gurvics az agykéreg szerveződésében a következő sajátos tulajdonságokat vette észre: A, Egy adott receptorhoz, érzékszerhez tartozó agykérgi terület sejtjeinek száma jelentősen nagyobb (talán nagyságrendekkel is), mint a receptorból a feldolgozó agyterülethez befutó idegszálak száma. B, Az agykéreg idegsejtjei szabályos térbeli elrendeződést, mintát és irányítottságot mutatnak. Ez arra a következtetésre vezet, hogy a sejtek közti kapcsolat térbeli, geometriai természetű. C, A kéregsejtek gazdagok citokromatinban, ami az idegszálak legtávolabbi részeiben is megtalálható. D, A kéreg rendkívül érzékeny méregre és oxigénhiányra. Ezek olyan koncentrációja, amely a szervezet egyéb, agykérgen kívüli területeit nem zavarja, az agykéregben éles rendellenességet okoz. Gurvics az agykéreg mint egész egységes szerveződésének biológiai alapját kereste. Az egész koncepciója kikerülhetetlenül vezet olyan mértani fogalmakhoz, mint a térbeli helyzetet megadó koordináták, amelyek az egészet alkotó elemek térbeli elrendeződését írják le. Ekkor pedig, ha az egészben zajló bármely folyamat bármely tulajdonsága a térbeli koordinátáktól függ, a folyamat egy erőtérben zajlik le, hiszen ez az erőterek lényegi ismertetőjegye. Létezik tehát egy térbeli, vektoriális biológiai erőtér, amely az agykéreg mint egész tulajdonságait meghatározza! Hogyan alkalmazható ez a biológiai erőtér az agykéreg pszichikus működésének leírására? A, Minden idegsejt az erőtér forrásaként működik. Az egységes erőtér az idegsejtek vektoriális kölcsönhatásának eredője. B, Az egyes sejtek erőterének mértani tulajdonságai függenek a sejt és nyúlványainak helyzetétől, minden olyan részétől, amelyben citokromatin található, ami az elemi tér-felvillanások potenciális forrása. Az agykéreg erőterének elrendeződése (építészeti szerkezete) három jellemzőtől függ: a sejtek számától, térbeli elrendeződésétől és saját (sejtszintű) belső erőtereitől. C, Az agykéreg erőtere magas intenzitású. Ezt jelzi a citokromatin rendkívüli gyakorisága az agykéregben. A citokromatinról pedig ismert, hogy energiacseréje heves. D, A citokromatinban gazdag dentritek (idegsejt-nyúlványok) egész agykéregre kiterjedő nagy sűrűsége következtében a pillanatnyi erőtér bármely pontján önfenntartó, stabilizáló hatást fejt ki, mivel a globális erőtér erős. Ez pedig a molekuláris folyamatok irányítottságának magas fokát jelenti, vagyis a molekulák összerendezettségének egyensúlytól távoli állapotát. Mindezen feltételek következtében kialakul egy „térbeli feszültség”. Ez az állapot akkor állna fenn, ha az agykéreg saját forrásaira támaszkodna. Az agykéreg azonban folytonos kapcsolatban áll a különböző külső, belső és a test belsejéből induló érzékelőkkel, amelyek változásokat idéznek elő az egyes idegsejtekben és így az „alapjáratú” agykéreg-erőtérben. Mindezek a változások az agykéreg
237



pillanatnyi állapotára ültetődnek rá, arra az egységes, dinamikus és önmagát fenntartó térre, amely ezen külső ingerektől függetlenül létezik, tehát az agykéreg alapjárati terének tekinthető. Az érzékelőktől befutó ingerek két következményre vezethetnek:
a) A befutó inger csak az egységes alapjárati terének állapotával hat kölcsön, vagyis az egyes idegsejtek tereinek állapotát nem módosítja. Ez egyfajta „diszharmóniát” vezet be a források és az egységes erőtér között. b) A befutó inger a források terét is módosítja. A befutó inger nemcsak az alapjáratú térrel hat kölcsön, hanem ezenkívül közvetlenül módosítja az egyes idegsejtek tereit, és ezek közös eredőjét is. Az alapjárati tér (alaptér) módosulása „diszharmóniája” (kiegészülése) az érzékleteket is feldolgozó állapot egységes terévé, a feldolgozó térré) így erre a két tényezőre vezethető vissza. c) Most már eljutottunk a végső következtetésekhez. Az agyba az érzékszerveken keresztül bejutó ingerület által kiváltott testi-fizikai folyamatok láncában az utolsó esemény a szubjektív élmény megjelenése, a minőségi ugrás nyilvánvalóvá válása előtt kétféle módon határozható meg: vagy mint a tér-alaptér rendszer diszharmóniájának eredete, vagy egyszerűen, mint az agykéreg egységes terének pillanatnyi állapota. A tudati élmény (érzés, érzékelés) nem más, mint az agykéreg egységes terének pillanatnyi állapota. Hasonlóan, az összerendezetlen gondolatok kaotikus áramát úgy képzelhetjük el, mint a „tér-feszültség” folytonos fluktuációinak, ingadozásainak állapotát, a feldolgozó tér egyes akarati tényezővé elkülönült gerjesztéseinek leszámításával fennmaradó háttér-terét.
Gurvics tovább pontosította alaptézisét. Az agykéreg szövettani szerkezetéhez ugyanis – az agy egyéb, központi területeihez képest – hangsúlyozott szabályosságok jellemzik. Ez három jellemzőt is magában foglal: az adott terület sejtjeinek egységes szerkezetét és elhelyezkedését (pl. mint piramidális sejtek); térbeli elhelyezkedésük lemezes jellegét, és különösen a sejt-tengelyek szigorúan párhuzamos elhelyezkedését. E három tényező kombinációja jellemző az adott érzékelőhöz kapcsolódó (citoarchitektonikus) agykérgi területre. Az egyes ilyen területek teljes erőterét Gurvics „makrotérnek” nevezte el. Az ilyen területek összességének makroterei együtt alkotják az egész agykéreg általános pillanatnyi terét. És bár a makroterek bármely éles változása a szomszéd területek makrotereit is befolyásolja, és így az agykéreg egészének terét is, ez az egységes agykérgi erőtér önfenntartó jellegénél fogva visszahat a makroterekre és „kisimítja’” változásaikat. Az egyéni viselkedés és az agykérgi folyamatok közös eredőjének gondolata a klasszikus felfogástól sem idegen. Gurvics azonban elvi különbséget mutat ki a két felfogás között. A klasszikus felfogásban a „kölcsönhatások”, „összefüggések”, „kapcsolatok”, stb. (az egyes sejtek, sejttani egységek közötti anatómiai kapcsolatot leszámítva) az ingerelt sejt tüzelésének szétterjedését jelentik. Az ingerület irányított terjedése, ami a vezetés (kondukció), valóban kimutatott tény – de csak az elemeire szétszedett ingerület vezethető. Ezért az elvezetett ingerület és a testifizikai lánc másik (pszichikus) végének összekapcsolásához az ingerület elemek vezetését egy másik fázisnak, a vezetett elemek összekapcsolásának kell követnie. A klasszikus felfogásban azonban nincs megfelelő tényező az elemek összekapcsolására, és így a kezdeti egységes információ helyreállítására. Ehhez az egyes vezetett ingerületek minőségi különbsége lenne szükséges. Kísérleti tény viszont, hogy az ingerelt sejtek ingerületi szintje azonos az egyes érzékszervek agyközpontjaiban. A vektoriális tér felfogásban viszont egy megmaradó, oszthatatlan egészt vezet be, az általános kérgi erőteret, amely a makroterekből áll. A mikroterek – az egyes sejtek erőterei érzékszervi ingerületek által okozott helyi változásaira az egész tér-építmény válaszol, bizonyos változásokkal (változási hajlamokkal, szaknyelven: gradiensekkel). A két koncepció végső szembesítése a lényegre szorítkozva:
a) A hagyományos felfogás szerint az egységes érzés, érzület a különböző elemi ingerületek egy bizonyos egésszé kötéséből ered. b) A Gurvics-féle erőtér-felfogás szerint az egységes érzés előtt is létező egész módosulása a különböző ingerület hatása alatt.
A Klasszikus felfogás szerint tehát az agykéreg csupán „reagáló készülék”. Ez a felfogás csak azokat az érzéseket tudja magyarázni, amelyek ingerek hatására lépnek fel. Így nem marad mód azon érzések magyarázatára, amelyek az elme működése következtében lépnek föl, mint például egy felismerés következtében fellépő izgatottság. Ezzel ellenétben, a Gurvics-féle felfogásban a teljes erőtérnek megvan a saját független élete.
238



Hogyan keletkeznek az érzések az agykéregben? Gurvics tér-elméletében a tudat az agykéreg egészének egységes elektromágneses tere (makrotér), amelyben az érzések az egységesen, önállóan viselkedő makrotér helyi változásainak (a mikrotérnek), a mikrotér térbelileg szervezett szerkezetével kapcsolatosak. Az emlékek ennek a helyi, egy adott időpontban fennálló mikrotér-szerkezetnek a nyomai. Vizsgáljuk meg, hogyan alakulhat át egy külső érzékszervvel szerzett információ úgynevezett „afferens” impulzus) belső emléknyommá! A klasszikus biológia kétféle módot ajánl a külső érzéklet – belső eseménylánc megvalósításához: a tisztán kémiai reakciókat és az elektromos potenciál átterjedését, elvezetését. Gurvics észrevette, hogy ezek egyike sem képes számot adni az ugyanabban az idegszálban terjedő, tartalmilag a legkülönfélébb ingerek rendkívüli, minőségi változatosságáról. Az elektromos potenciál értéke és lefutása ugyanis szigorúan hasonló módon megy végbe minden ingerületnél, és a kémiai reakció-fajták is tipikusan megegyeznek. Gurvics ezért arra következtetett, hogy a kémiai reakciók információ-hordozása nem korlátozódik a kémiai reakciótermékek létrehozására, hanem emellett a reakciókban részt vevő molekulák mozgása és alakváltozásai, tehát térbeli jellemzői játszanak ebben szerepet. Gurvics nem vizsgálta meg, hogyan tevődhet át a molekulák térbeli viszonyainak változása az agy tartalmilag megfelelő feldolgozóközpontjaiba: a beszédinger a beszédközpontba, a zene élménye a jobb félteke megfelelő központjába, stb. Valójában ezeket a molekuláris változásokat közvetíteni kell az agykéreg egészére, hogy ott tudjanak rögzülni, ahol feldolgozóközpontjuk van. Szükség van tehát az egyes ingerek olyan átdolgozására, amikor ezek lényege mozgékonnyá és a térben mindenhová szállíthatóvá válik. Az egyes ingerek ilyen madár-állapotba kerülése már azt jelenti, hogy a fizikai, mennyiségi inger átváltozott könnyű, légies, mindenhová egy pillanat alatt eljutható és ott fennmaradó létformájúvá: azaz élettel, lélekkel töltődött fel. Ilyen létformát pedig éppen az elektromágneses erőtér tesz lehetővé. Az elektromágneses erőtér ugyanis őrzi a ráható erőhatásokat. Így ha elektromosan polarizált, megnyúlt molekula elmozdul, a molekulát körülvevő elektromágneses erőtérben egy hullámot kelt. A hullámok sajátsága, hogy az őket előidéző változások teljes képét őrzik: olyan jegyzőkönyvek, amelyek az eset teljes dokumentációját tartalmazzák. A molekula változásainak gyorsírásos, elektromágneses jegyzőkönyve tehát mint egyfajta titkosírás, minta („engram”) belekerül az eddigi eseményeket feljegyző elektromágneses térbe, és annak mikroszerkezetében utazik szerteszét, ameddig a tér terjed, vagyis az agykéreg egészét betöltve és tovább, a szervezeten túl, az Univerzum határai felé. Figyelemreméltó sajátsága ezeknek a mintáknak, hogy képesek egymás tartalom szerinti, tehát értelem szerinti felismerésére, és az azonos eseményhez tartozó összes mintázat a különböző agyközpontokban feldolgozva végül egyetlen egységes élménnyé áll össze és mint ilyen, egységes élmény raktározódik el. Az egységes élménynek ezek szerint kell legyen egy olyan mintázata, amely az egységes élmény egységes jellegét biztosítja – és ennek a „szervező mintának” (ami nem lehet más, mint a minták kapcsolódási rendszere) képesnek kell lennie a feldolgozott, kielemzett érzékleteket újra egységessé szervezni. Vagyis miközben képpé, hullámmá, tudativá „bukázik” az inger, az átbukázás folyamatának minden részlete is feljegyződik, mintegy pótmintázatot, kísérő-indexet kap, amelynek révén részekre elemzése után az egységes értelmezés megtörténhet. Szemben a kémiai változattal, a molekulák kölcsönös helyváltoztatási és alakmódosulási változatossága gyakorlatilag nem korlátozott. Így az érzékszervtől az agykéregbe utazó impulzus egy „deformációs hullámmal” kapcsolatos, amely az idegszálban terjedő impulzust kíséri. Amikor az impulzus erős elektromágneses térbe kerül, ez módosíthatja a deformációkat. Másrészt a deformációknak lehet sejtbeli, citokromatinbéli összetevője is, és az maga is a tér forrása lévén, módosítja az elektromágneses tér egyes jellemzőit. Ezek az elektromágneses változások vezethetnek arra, hogy bizonyos deformációk időben állandósuló, irreverzibilis nyomokká („vestigia”) alakulnak. Ha ez a deformáció önmagát fenntartása gyenge, az emléknyom elenyészik, ha mérsékelt, szinten tartó mértékű, lappangó, látens állapotba kerül (emléknyom). Az eredeti impulzushoz, a deformációt fenntartó impulzushoz hasonló impulzus hozzáadásával a lappangó emlék aktiválható, és akkor tudatosan is képesek vagyunk az emléknyomból az emléket visszaidézni. Ezek a lappangó, tudatküszöb alatti emlékek lassan felhalmozódnak az agykéregben és módosítják a helyi mikrotereket. Ezek az enyhe, szinte elhanyagolható változások elkerülhetetlenül megváltoztatják a makrotereket is. Még lassabban ezek a parányi változások az agykéreg egészének általános terét is módosítják. Gurvics az emlékek felhalmozódásával értelmezi a psziché életkor növekedésével járó módosulását, a psziché érését. Gondolataink, érzéseink saját lényünk megnyilvánulásai, amelyekért mi magunk vagyunk a felelősek. Lényünk önállósága abban áll, hogy saját hatókörében saját törvényei, szempontjai szerint dönt. Saját szempontjaink sem állandóak, hanem mindig az adott helyzetben önállóan kialakíthatók. Így tehát nincs egyértelmű kapcsolat a külvilág eseményei és a mi viselkedésünk, válaszaink között. A
239



külvilági okok tehát nem váltanak ki automatikusan, egyértelműen, minden további nélkül belső világi okozatokat. A külvilági színtérre korlátozódó tudomány így saját korlátaiba ütközik az emberi psziché értelmezésének problémájában. Így a klasszikus idegsejt-elmélet sem képes a tapasztalható interdeterminisztikus jelenségek létére magyarázatot adni. Alekszander Gurvics ezt a látszólag tisztán spekulatív problémát szövettani-fiziológiai alapokra helyezte, melyekre a vektoriális biológiai tér elméletét alkalmazta. Felvetette a kérdést: lehetséges-e az impulzus terjedése az agykéregből a végrehajtó szervekhez (a test működtetéséhez), amikor a szervezet minden érzékszerve kikapcsolt állapotú? Bár ilyen kísérlet szigorú értelemben kivihetetlen – az összes érzékszerv teljes elszigetelése a külvilágtól (pl. szamadhi-tankban) nehéz feladat – de feltehető válasz az IGEN. Másként megközelítve a kérdést: ha szigorúan állandó, egyöntetű ingerek áradata éri a szervezetet, és mérjük a szervezet válaszait, kétféle eredményt kaphatunk. Az első esetben a szervezet különböző válaszai, feljegyzett ténykedései mind egyforma gyakorisággal lépnek fel. Ez a teljes indeterminiizmus esete. A másik esetben egy bizonyos fajta reakció az uralkodó, és a többi ekörül oszlik el véletlenszerűen, Gauss-eloszlással jellemezhetően ez a nem-teljes indeterminizmus esete. Teljes determinizmus akkor állna fenn, ha a szervezet ugyanazokra az ingerekre mindig szigorúan ugyanazzal a „kötelező” viselkedéssel válaszolna. A biológiában a tapasztalat szerint a részleges indeterminizmus esete észlelhető – ezt nevezte Gurvics „észlelhető indeterminizmusnak”. A konvencionális nézőpont erről az észlelhető indeterminizmusról úgy próbál számot adni, hogy ennek az oka az agykéreg rendkívüli bonyolultsága. De ez csak ál-magyarázat, hiszen ezzel csak azt mondja, hogy az agykéreg működése számára áttekinthetetlen, és a magyarázat éppen az agykéreg áttekinthetetlen környezeteiben található. Ugyanakkor épp ez a klasszikus szemlélet az, amely csak kémiai reakciókra és elektromos potenciálok terjedésére egyszerűsíti le az agyműködést. A vektoriális biológiai tér elméletében az agykéreg önállósulása, öntörvényűvé válása a nagyszámú, egyidejű és közvetlenül rákövetkező impulzusok eredménye, amelybe beletartoznak a nem tudatosuló belső érzékletek is. Ezek a módosító impulzusok akadályozzák meg a determinisztikus jel egyeduralmát. A külső érzékszervről bejövő jelet módosítják a megfelelő helyi mikroterek és területi makroterek, mind ezek konfigurációja, térbeli elrendeződése, mint pedig erőssége. Az eredő tér-indukálta molekula-deformációk, amelyek az agykéregtől a mozgatóideg felé terjedő jelhez tartoznak, ennek megfelelően nagyszámú és erősen különböző konfigurációt vehetnek fel. Így ugyanahhoz a bemenő jelhez (érzékszervi ingerhez) sokféle kimeneti jel (a szervezet válasza) tartozhat, és így összeférhetővé válik az észlelhető indeterminizmussal. Ki kell mindezt egészítsem saját elméletemből következően egy lényeges szint figyelembevételével. Valójában ugyanis többről van itt szó, mint puszta tetszőleges vagy alkalomadta módosulásról. Az emberi agy működése ugyanis nemcsak fizikai-kémiai-elektromágneses törvényeknek kell megfeleljen, hanem mindezek mellett és fölött képesnek kell lennie arra, hogy a logika és az értelemszerű szerveződés törvényét kövesse. Így tehát a logika törvényei számára áttekinthető formába kell öntődnie a bejövő ingernek. És ha ez a forma egy elektromágneses hullám, amely mintázatában őrzi az információt, akkor ezeknek a mintázatoknak képesnek kell lenniük az átfogó tudati erőtér szempontjai szerinti logikai rendbe szerveződni. Azt is mondhatjuk, hogy eközben a logikai szerveződés testet ölt az agy fizikai-kémiai- elektromágneses folyamataiban. A biológiai szerveződés szintjei: a molekuláris (anyagcsere), a sejtszintű (sejtosztódás, differenciálódás és szövetképződés), és a szervezet egészének szintje (morfogenezis, ideg-izom rendszer, agyszerkezet és agyműködés). A tudat szerveződési szintjei: érzések, a kaotikus gondolatáram, az emléknyomok és a visszaidézés. A logikus gondolkodás lehetősége az érzések és a tudatos gondolkodás szintjén is adott. Az a tapasztalati tény, hogy az agyműködés és a tudati működés összefüggnek, kölcsönhatnak, azt bizonyítja, hogy az agyműködés több, egymástól lényegesen különböző szinten zajlik. Ezen szintek mindegyikének megvan a maga szerveződési törvénye, és mindegyik szint képes biztosítani a fölötte lévő szint szerveződését is. Miféle kapcsolat állhat fönn az egyes szintek között? Ha szoros lenne ez a kapcsolat, akkor az egyes szinteken adott szerveződések egyszerűen átfolynának egymásba, és az egyes szintek nem különülnének el. Tehát a szintek közti kapcsolat laza és nem kötelező jellegű kell legyen. A szintek közötti térben a kapcsolat olyan légies, könnyed, változásra hajlamos kell legyen, amely egyfajta érzékenységgel ruházza fel ezt a szintek közötti köztes állapotot. A szintek közötti kapcsolatban tevődik át az információ a másik szintre, tehát ennek a köztes állapotnak szabályoznia, vezérelnie kell tudni a fölöttes szintet, amelyben az információ már finomabb, feldolgozottabb. Ugyanakkor a feldolgozottabb információnak letisztult tartalmai össze kell tudjanak hangolódni ahhoz, hogy értelemszerű rendbe szerveződhessenek, tehát a köztes állapot visszafelé, az alacsonyabb szint felé is vezérlő hatással kell rendelkeznie. Így az összes szint vezérlésében, szervezésében éppen a leglégiesebb, köztes szint a központi tényező.
240



Ugyanakkor éppen ez a rendkívüli érzékenység az, amely a szinteken lezajló fizikai folyamatok vezérlésének légies, könnyed és asszociatív, vagyis szellemi, tudati jelleget ad. A tudat működése tehát magában foglalja a Természet legmélyebb titkát: a Természet kapcsolótáblájának Bornemissza István által felfedezett elvét. A Természet kapcsolótáblájának elve azt jelenti, hogy a Természet törvényei – a fizika, a kémia, a meteorológia, a biológia, a geofizika, az égi mechanika, az asztrofizika, stb. - különböző gondolkodási síkokat, rendszereket jelentenek. A valóság természete nem ezek összegében, hanem ezek mélyebb kapcsolatában rejlik. Ez a mélyebb kapcsolóelv bukkan elénk a véletlen alakjában. Valójában azonban ez csak „vél”-etlent, azaz váratlanságot jelent, amit nem véltünk volna az eddigiek alapján. Az eddigiek alapján egy adott gondolkodási rendszer kereteiből kitörő jelenségekről van itt tehát szó. Ezek a gondolkodási rendszert meghaladó, átfogóbb törvények a Természet logikájának kifejeződései, a természetes gondolkodás magasabb logikájának kifejeződései, amelyek magukban hordozzák a gondolkodást megújító, újjáteremtő tényezőket. Ezek a szintek közti kapcsolódások attól a tényezőtől függnek, amely az összes egyoldalú szinten kívül áll: és ez maga az élet megtáltosodásának, csodálatos, hihetetlen, bűvös lenyűgöző erejének őrjítő varázsa, a tudatosság csodája, a lélek igazsága.
A tudat székhelye
Amellett, hogy a filozófusok megkísérlik megérteni, meghatározni a tudat fogalmát, szerepét életünkben és – ha úgy adódik – a kozmoszban, nem árt a természettől a megfigyelések tudományos módszerével is megpróbálni ellesni a tudat titkát. A biológia egyik legnagyobb rejtélye, hogyan képes az emberi szervezet alkotó, önálló, spontán viselkedésre, hogyan lehetséges a gondolkodás önállósága és egyben érvényessége. Hogyan képesek az embert érő külső és belső ingerek a puszta fizikai közvetítésen túl egyszerre szubjektív jelentést kapni, és az őket közvetítő anyagi folyamatokra érvényes fizikai törvények betartása mellett egyben a szervezet számára szükséges biológiai törvények érvényesüléséhez kellő feltételeket előidézni úgy, hogy eközben a lény, akikben az ingerfeldolgozás folyamata zajlik, úgy érezhesse, hogy itt elsősorban saját személyes akarata vezérli a folyamatokat? Az agykutatás ma már olyan módszerekkel rendelkezik, amelyekkel az egyes idegsejtek elektromos állapotát, az egyes agyi területek aktivizálódását figyelemmel tudja kísérni. Megállapították például, hogy léteznek az emberi agyban látási, hallási, szaglási, mozgási, stb. területek. Megfigyelték, hogy azok a személyek, akiknek a látókérge károsodott, elroncsolódott, mégis érzékelik a látványt, de ez az érzékelés a látókéreg hiánya miatt nem tudatosul. Ez pedig azt jelenti, hogy a cselekvést, mozgást vezérlő mozgatóidegekhez akkor is eljuthat a látási információ, ha a feldolgozás legutolsó állomása hiányzik! Hogyan képes átugorni az információ ezt az állomást? A mozgás szervezését a molekuláris biológiára támaszkodó agyfiziológusok kizárólag közvetlen molekuláris érintkezéssel, anyagátvitellel tudják magyarázni. De ha az anyagáramlást biztosító vezetékek a legfontosabb utolsó állomáson, ahol az összes vágány összefut, hirtelen megszakadnak, akkor miféle folyamat biztosíthatja a gyakran szinte 100%-os információátvitelt? Ha viszont a látóközpont nem összegzi a látási információt, vagy a látási információk a látóközpont megkerülésével közvetlenül is eljuthatnak a mozgatóidegekhez, akkor a látóközpont vajon csakis a tudatosítás célját szolgálja? És vaklátás esetén a főállomásról, a tudatosító látóközpontból ugyan nem fut be jel, de a végső mozgató idegsejt a fő szinapszison kívül még ezernyi mellékszinapszisból értesül a dolgok állásáról? Honnan tudhatja egy mozgatóideg, központi feldolgozó egység hiányában, hogy az egyik mellékszinapszisról befutó ingerület éppen milyen látási információt hordoz? Mi hangolja össze az agyi folyamatokat? Bár sok kutatási eredmény utal arra, hogy az egységes szervezettségű, ugyanakkor határozott jelei vannak, hogy a törzsfejlődés kezdetétől megjelennek az egyes ingerekre szakosodott sejtek, sejtközpontok. Az embernél a tudatközpont és az érzelmek központja az agytörzs felső részeiben van (Lurija felosztásában), ide tartozik a thalamus, a hipothalamus, a hippocampus, a retikuláris rendszer és részben a paleokortex. Lurija ezt a blokkot energiablokknak nevezi. Ezt tartja fönn az ébrenlét és az aktív figyelem tevékenységéhez szükséges szintjét. Az energiát a blokk az érzelmeket feldolgozó hipothalamustól kapja. Az információ-megőrzés és –feldolgozás blokkja a kéreg hátsó részein a tarkó-, a fali és a halántéklebeny. A harmadik szabályozza a tudatos viselkedést és a személyiség alakulását, ez a homloklebeny. Bebizonyosodott, hogy egy egyszerű jelenet feldolgozásához sok külön agyterületnek kell egyidejűleg működnie. Nincs olyan agyközpont, amely egy bizonyos helyen az összes befutó jelet feldolgozná és döntene a cselekvés végrehajtásáról! És ha lenne is, az agynak mindenképpen
241



hierarchikus szervezettségűnek kell lennie, vagyis egymásra épülő szintek kell szabályozzák. Az információfeldolgozás értelemszerűségéhez a szintek között oda-vissza kell folyjon információáramlás, minden szint rá van utalva arra, hogy a többi szintről visszajelzést kapjon az ő állapotáról, döntéséről. Így kell létezzen egy olyan mechanizmus például, amely a látókéreg elszórt neuronjainak ingerületi állapotait egységes érzékletté szervezi, transzformálja. Ráadásul a különböző (a látó-, halló-, mozgási-, stb.) központok működését is folyamatosan össze kell hangolni, ezek pedig egymástól elkülönülten találhatók az agyban. Az egyes központok között tehát kell létezzen egy „távolba ható”, ezeket áttekintő folyamat, amely biztosítja ezek összehangolását! Ez a probléma a mai agykutatás egyik fő problémája, és a „csatolási probléma” névre tett szert. Egy lehetséges válasz a csatolási problémára az állatkísérletekből adódott. Kimutatták, hogy az állat tevékenysége közben egymástól távoli idegsejtjei egyszerre ugyanazon a rezgésszámon kezdtek elektromágneses hullámokat kibocsátani, éspedig éppen 40 rezgést másodpercenként. A Nobel-díjas Francis Crick, a DNS szerkezetének egyik megfejtője Cristof Kochhal kidolgozta az agy elektrofiziológiai elméletét, amelyet az ez év végén megjelenő Astonishing Hypothesis (megdöbbentő hipotézis) című könyvükben ismertetnek. Nemrég Koch előadást tartott „A tudat tudományos megértése felé” címmel rendezett konferencián, az arizóniai egyetemen. Ebben a fenti állatkísérletet egy hasonlattal szemléltette. Képzeljük el az agyat mint egy hatalmas karácsonyfát, amelyen fények milliárdjai villognak véletlenszerűen, kaotikusan. Ezek a villanások jelzik a látókéreg ingerületi állapotát, mondjuk egy teremben lévő emberek látványának hatására. Hirtelen, ahogy az agyhoz tartozó elme egy közeli lángnyelvre összpontosít, a karácsonyfa fényeinek egy hányada egyszerre kezd el azonos frekvencián, azonos módon villogni, negyven rezgést produkálva másodpercenként. Ha ezek a neuronok közvetlenül össze lennének kötve axonokkal, fő-idegvezetékekkel, akkor ehhez a szinkronizációhoz – egy tízezred másodpercnyire pontos, tíz centiméteres körzetben levő neuronok esetén 100 m/s – 1000 m/s sebességű ingerületvezetés kellene, ami meghaladja az axonok ingerületvezetési sebességét. Külön probléma, ha figyelembe vesszük, hogy egy idegsejtnek csak egy axonja van, és ugyanaz az idegsejt más és más látványra más és más idegsejtekkel rezeg egyszerre, hiszen ha a közvetlen idegi összekötetést nem axon, hanem mellékvezeték, dendrit biztosítja, ezek az axonoknál is jóval lassabban vezetik az ingerületet, sebességük csak 1-2 cm/s. De akkor milyen „távolhatás” biztosítja a neuronok rezgésének egyidejűségét? A neuronok együttrezgése azt jelenti, hogy egyszerre kerülnek ingerületi állapotba. A mai, molekuláris biológiára támaszkodó agyelméletek ezt a jelenséget közvetlen idegi összeköttetéssel igyekeznek magyarázni. Ebben a képben egy idegsejt negatív töltésű, -70 millivolt feszültségű, és csakis az idegsejtet a szomszédos sejtekből érő hirtelen pozitív töltések billenthetik ki nyugalmi állapotából. Ha az ingerület elér egy bizonyos küszöbértéket, -50 mV körül, a neuron hirtelen ingereltté válik, feszültsége rohamosan, egy ezred másodperc alatt hirtelen pozitív feszültségbe csap át, kb. +20 mV-ot ér el, majd éppoly hirtelen le is csökken, s visszaáll a nyugalom. Egy ilyen „tüzelés” felel meg egy-egy karácsonyfa felvillanásnak. Ha ezt a közvetlen összeköttetés nem tudja kellően gyorsan összehangolni, akkor az idegsejtek között kell fellépjen egy másik fizikai folyamat, ami képes erre! Ilyen lehet például egy elektromágneses hullám, amelyről ráadásul ismert, hogy nagyon hatékony információszállító. Az agyban egyébként is fellépnek spontán ingerületbe kerülések, bár ezt a molekuláris biológiából világszemléleti következtetéseket levonó agyfiziológusok nem tudják magyarázni. A molekuláris biológián alapuló agyfolyamatok kémiai vegyületek áramlását jelentik az idegsejtek között. Ezek a vegyületek elektromosan töltöttek, tehát mozgásuk elektromos és mágneses hullámokat kelt. De nem ezek az egyedüli elektromágneses hullámkeltő folyamatok az agyban. Mindenesetre a kémiai információátadás valami olyasmi, mint az emberi szaglás, hiszen az orr érzékelői itt is magukat a molekulákat kapják el és fejtik meg, mi szél hozta őket. Ha az agyban létezik egye ettől független forrású elektromágneses hírközlési mód is, az az emberi látásnak felel meg, hiszen a látási információt a fény hordozza, a fény pedig az elektromágneses tér rezgése, hulláma. Maga a tény, hogy az agyban szinkronizált, egymással összehangolt, nagy térrészre kiterjedő hullámok jönnek létre, önmagában egy elektromágneses hullámjelenségre utal, hiszen ez ad olyan mechanizmust, amely az együttrezgés beindulása után a hírközlés természetéből adódóan biztosítja a periodikus változást. Úgy tűnik tehát, hogy az agyi idegsejtek lassú kémiai változása mellett az agyban léteznie kell gyors, elektromágneses információs rendszernek is. A tudati működések helyhez kötésének kutatása csak magukat a neuronokat mérte, ezek nyugalmi és aktivált állapotait, egymása következését. Ezek a kutatások vezettek arra az eredményre, hogy az egyes agyközpontok neuronjainak tüzelése és az egyes agytevékenységek között létezik helyhez köthető kapcsolat. Ezek a neutron-állapotok kétségtelenül hordoznak információt. Ez az információ az idegélettani tankönyvek szerint „minden vagy semmi” – jellegű, azaz az információt csak az jelenti, hogy ingerületben vagy nyugalmi
242



állapotban van az adott neuron. Ezzel azonban nagyon leszűkítik az agyi folyamatok információhordozó képességét, hiszen a kémiai anyagok átadása nyilván a tüzeléshez képest mellékjelenség, mégis, ezek információja jóval gazdagabb, mint maga a tény, hogy kigyulladt, vagy alszik a neuron. A molekuláris biológia képe az agyműködésről valami olyasmi, mint amikor egy tájon csak a legszembetűnőbb alakzatokat, a legkiugróbb várakat követjük figyelemmel. Ezek a várak hol a tudathoz tartoznak, hol – például a hipothalamusban, ahol az érzelmek, érzések többnyire tudattalan kifejeződései – de mindig egy bizonyos állapot megörökítésének, tartósításának kifejeződései. Ezek a végvárak nem csak egy várrendszer elemeiként hordoznak információt, hanem falaik szerkezetével, a ki- és beszállított anyagok mennyiségével és minőségével, és ezenkívül maguk a lakók is szóba jöhetnek. A molekuláris biológia a sejtek közti információcserében csak a nagymolekulájú vegyületeket és bizonyos ionokat ismer, így például maga az elektroáram, de az elektromágneses hullámok még inkább – sokszor kívül esnek a molekuláris szemléleten. Kétségtelenül így történik ez az agyi információfeldolgozás becslésénél, amikor például a látás útján szerzett információt a tévé képelemeivel hozza Scheffer-analógiába, és ebben a tévé képelemeinek az agyi neuronok ingerületi állapotai felelnek meg. De hol van itt a többi információ? A vegyületek kifinomult, szagolni való információja, az elektromágneses hullámok még kifinomultabb, látni való információja? Nyilván a várépítés megkönnyíti a szembeötlővé, könnyebben figyelemmel kísérhetővé válást. Ezért a tudatossá válásban is feltétlenül jelentős szerepe kell legyen a neuron-végváraknak. Azonban ahogy egyre finomabb szabályozómechanizmusok felé fordulunk, ahogy egyre gyorsabb, hatékonyabb közvetítőket veszünk igénybe, úgy éppen a megnövekedett gyorsaság illékonyságnövekedést is okoz, és a masszív végvár-építés kisebb részletei biztos nehezebben is tudatosíthatók. Tehát a mélytudat, és még inkább a genetikus és kozmikus tudat, egyre hatékonyabb lévén, egyre mikroszkopikusabb , kisebb energiaváltozással járó folyamatokra kell épüljön. Sőt, mivel a tudat közvetlenül mélyebb tudati folyamatokra épül, a tudat működése sem érthető meg ezen finomabb folyamatok figyelembevétele nélkül. A tudat működésének legfinomabb vezérlői éppen a mélytudati folyamatok, hiszen a vezérlés fogalmában rejlik, hogy a vezérlő folyamat jóval kisebb, mint a vezérelt végeredmény.
Biológiai erőterek
Ahhoz, hogy felismerjük, hogyan is kell élnünk, mi valójában az élet értelme, lényeges tudnunk, mi az élet igazi természete. Régebben, még a nyugati civilizáció egyeduralomra jutása előtt, az élet mágikus természetét érzékeltük, a felelevenedés, a megtáltosodás, átlelkesülés állt elénk az élet igazi arcaként. A mai korban, amikor a civilizáció állítólag az élet minden eddiginél magasabb csúcsait döngeti, ezzel szemben a kérdés többnyire úgy vetődik fel: élettelen gépeknek tekinthető-e az élő szervezet, vagy létezik valamiféle rejtélyes tényező, ami vitalizálja, élettel járja át a szervezetet. Természetesen ezt az utóbbi elképzelést, amely a vitalizmus néven ismeretes, mára már annyira hiteltelennek, tarthatatlannak tartja a tudományos közvélemény tekintélyesebb része, hogy az általános műveltségből, az iskolai tankönyvekből még a vitalizmus puszta említése is hiányzik nyilván a teljes, sokrétűen árnyalt igazság kedvéért. Éppen ezért érdemes részletesebben ismertetni a vitalista nézetet. A mechanisztikus, materialista nézet szerint az élő rendszerek nem egyebek, mint az ember által készített gépekhez, órákhoz, esztergagépekhez, robotokhoz hasonló, azokkal egy-lényegű gépek, legfeljebb kissé bonyolultabbak, amely bonyadalmaknak éppen a mikéntjét nem ismerjük. És hogyan jöttek létre ilyen élő rendszerek? Erre is kész a mechanisztikus biológia hívének válasza: véletlenül, épp úgy adódott, és a többit, az evolúciót az életben maradásért folytatott kíméletlen harcnak köszönhetjük. A vitalizmus szerint az élet nem vezethető vissza puszta fizikai-kémiai jelenségekre, hanem önálló törvényei vannak. Az élő szervek határozott célt szolgálnak, olyan célszerűen vannak kialakítva, ami a szervezet egészének életét fenntartja. Ez a célszerűség a vitalizmus szerint nem létezhetne, ha nem létezne egy speciális elv, az életelv (a vitális princípium) amely a szervezet minden tevékenységét összehangolja és a szervezet életben maradásának biztosítására fordítja. A vitalizmus Arisztotelésznél és Szent Ágostonnál is feltűnik. A XIX. Században a neotomizmus megjelenésével újra megerősödik, elsősorban Hans Driesch munkássága eredményeképpen. A vitalizmus mellett szóló érvek között szerepelt az élő szervezetek célszerű cselekvésre való szembetűnő képessége és célszerű rendjük, kialakításuk, amit egy külön életelv nélkül magyarázhatatlannak találunk. Figyelemre méltó, hogy a növényi szervezetek milyen jelentéktelen mennyiségű anyagból képesek éveken, évtizedeken át kifejlődni, hogy létezik egyáltalán olyan parányi, látszatra a többihez hasonló anyagmorzsa, amelyből szemünk láttára bújik elő egy hatalmas élőlény, mintha egy
243



varázsszelencéből pattanna elő. Újabb lényeges és vitalizmus nélkül mindmáig magyarázatlan tény, hogy az élő rendszerek a legkülönfélébb, előre nem látott körülmények között is megőrzik egymáshoz való feltűnő hasonlatosságukat. Ilyen egyezés az érzések kifejezése a viselkedéssel, a mintegy magától értetődő antropomorfizmus, amelynek éppen a magától értetődése az, ami az anyagi rendszerek viselkedésétől tökéletesen elüt. Az anyagi rendszerek ugyanis sokféleség elvét követik, a heurisztikus, más területre kisugárzó elvek száma kevés, alkalmazhatóságuk erősen korlátozott. Minden anyagi rendszer más, másképp viselkedik eltérő belső és külső feltételek között, amíg az élő rendszerek mintha sorsközösségben, testvériségben lennének egymással, összes fő jegyeikben, viselkedésünkben sokszor a részletekbe menő azonosságot tanúsítanak. Driesch a vitalizmus mellett érvelve felhozta az embriológiából, hogy a megtermékenyített ivarsejt osztódása során létrejövő barázdálódott sejtek bármelyikéből az egész szervezet képes kifejlődni, és meg is teszi, ha a csírasejtet elválasztjuk társaitól. Ha eleve meghatározott lenne a csírasejt programja, akkor nyilván attól függetlenül, hogy kapcsolatban áll-e társaival, körülveszik-e hozzá hasonló csírasejtek, mindig ugyanaz lenne feladata, például mindig ugyanaz a testrész fejlődne ki belőle. Az a tény, hogy a csírasejt figyelembe veszi környezetét, észreveszi, szomszédai hozzá hasonló csírasejtek-e vagy sem, s ha észrevette, annak megfelelően fejlődik tovább, hogy mit észlelt, mindenesetre döntő érvnek látszik az élettelen rendszerektől való eltérés lényegi mivoltának mérlegelésében. Az állat- és növényvilágban sokszor észlelhető, hogy testi sejtek a szövetek vagy a szervezet egységének megbontása esetén önállóan teljes szervezetekké fejlődnek. Ilyen jelenség a növények vegetatív szaporodása, sok állatfaj, különösen a kevésbé integrált állatok (szivacsok, űrbelűek, bizonyos férgek, stb.) ivartalan szaporodása, valamint az állatok és növények természetes és kísérleti körülmények hatására fellépő több-embriójúsága. Ide sorolható például teljes szervezetek kifejlődése a begónia vagy más növények levelének testi sejtjeiből vagy bizonyos szivacsok különös hajlama arra, hogy akár egy szitán sejtenként átdörzsölve is újra összeálljanak az eredeti szivacsállatkává. De megdöbbentő életrevalóságról tanúskodnak a békák vagy a tengeri sünök megtermékenyített petéi is. Ha fejlődésük legelején elszántan centrifugába helyezzük őket, és addig centrifugáljuk, amíg a fénymikroszkópban látható összes sejtalkotórészek – a sejtmag, a mitokondriumok, a szikszemcsék, stb. – rendszertelenül elkeverednek egymástól, az eredeti szerkezet teljes egészében felbomlik, a pete mindezek dacára újra, magától képes összerendeződni és egy egészséges béka- vagy tengeri sün-embriónak életet adni. Éppily rejtélyes jelenségekre bukkanhatunk a regeneráció, a felgyógyulás területén is. Sok állatnál például az elvesztett részek pótlása nem fokozatos „felépítéssel” történik. A gőte levágott végtagja oly módon regenerálódik, hogy legelőször a metszés szintjétől legtávolabb eső szervrészletek, nevezetesen az ujjak kezdenek differenciálódni! Miért következik az így be? Ha egy planáriát kettévágunk, a farki rész képes helyreállí5tani az eltávolított feji részt. Eszerint tehát a sebfelszín közelében, tegyük fel 2-3 mm távolságban lévő szövetek építik fel a féreg „feji” felét. És ha a férget 2-3 mm-rel hátrább vágjuk át, akkor ugyanaz a 2-3 mm-es zóna, amely előbb a feji testfelet hozta létre, most az elülső testfélbe kerül és bizonyos integrációs mechanizmusok következtében most nem elülső, hanem hátulsó testfelet hoz létre. A sejtek önszabályozó képességét az is bizonyítja, hogy két megtermékenyített tojást egymáshoz közel tartva megfigyelhető egy harmonikus egész, a szokásosnál nagyobb tojás képződése. Hogyan képes egy tojás ilyen felismerésekre és ilyen cselekvésekre? Ehhez képesnek kell lennie megállapítani, hogy egy egész, ép és frissen megtermékenyített tojással szomszédos. Márpedig ehhez valóságos távolbalátás szükséges, ami éppen az ilyen lényegi információkat adja át. A szükséges technikai háttér híján így szükségesnek látszik feltenni, hogy létezik egy biológiai erőtér, amely a biológiailag lényeges információkat képes az anyagon áthatolva átadni, ráadásul akkor és csak akkor, amikor ez épp szükséges – ami legalábbis egy rezonancia-effektust tételez fel, egy olyan vételt, amit az adás kapcsol be. Érdekes módon, a biológia sokkal többet tud mondani a szervezet részeiről, mint egészéről. Ennek az az elsődleges oka, hogy rendkívül kevesen foglalkoznak ezzel a központi jelentőségű kérdéssel – elsősorban a vitalisták, Driesch, A.G. Gurvics, a mitogenetikus sugárzás fölfedezője, a magyar származású Bertalanffy, vagy Bauer Ervin másik munkatársa, B.P. Tokin. Több olyan elmélet is létezik, amelye állítja, hogy a sejtek, az embriók és a kifejlett szervezetek működésében biológiai erőterek játszanak meghatározó szerepet. Ilyen elmélet például Speman embriológus „szervező tér” elmélete, E.G. Gurvics húszas években kidolgozott biológiai erőtérelmélete, P. Weiss embriológus és Bertalanffy erőtérelmélete, Huxley és DeBeer „gradiensmező” – elmélet – vagy legújabban Rupert Sheldrake morfogenetikus mező-elmélete. Gurvics például azt állítja, hogy az alak maga erőtérként viselkedik. Az alak által képviselt erőtér részt vesz a szervezet életmechanizmusának meghatározásában. Nyitva marad a kérdés, mi hozza létre akkor magát az alakot, ráadásul rejtély
244



marad, hogy például az embrió, miközben fejlődése során áthalad az élővilág egész fejlődéstörténetén, s ezalatt az ősi egysejtűtől a bonyolultabb halakon át az emlősökig bezárólag a legváltozatosabb alakokat veszi fel, egy erőtér hatása alatt áll, vagy sorban a megfelelő állati erőterek hatása alatt fejlődik végül emberré. A sejttér forrásai a sejtmagbéli kromatin (színtestecske) szintézisekor keletkeznek, a DNS és a megfelelő fehérjék szintézisekor. Érdekes itt a kromatin szerep. Maga a tény, amiről az elnevezés tanúskodik, a színezhetőség, azt sugallja, hogy ez a testecske különösen érzékeny a látható fényre, hajlamos elnyelni azt. A látható fénynek a kvantumbiológia is kitüntetett szerepet juttat a sejtek életében. N.K. Kolcov orosz biológus is figyelemreméltó erőtérelméletet dolgozott ki. Eszerint az aktivált, például megtermékenyített pete egy erőteret képvisel, amelynek különböző pontjain a fejlődés során csökkenő, különböző potenciálok uralkodnak. Az erőtér minden egyes pontjában feszültségváltozások észlelhetők. A potenciálok elsősorban elektromos jellegűek, de lehetnek mások is: mechanikaiak, kapilláris erők, diffúziós potenciálok, gravitációs, hőmérsékleti vagy kémiai potenciálok. Például a permeabilitás csökkenése a felszín valamely pontján a víz különböző irányú mechanikai áramlásait váltja ki, melyeket bizonyos ideig az anyagcsere reakciói tartanak fenn. A sejtosztódással keletkező új sejtben nagy potenciálkülönbséget mutató fő központok, emellett másodrendű, harmadrendű központok jelennek meg. A csírasejt erőtere nem tisztán elektromágneses erőtér, erőssége, hatása alapján azonban a Speman-féle organizátorokat a legerősebb mágnesek hatásával állíthatjuk párhuzamba! Ez pedig azt jelenti, hogy maga a tér, a folytonos tér az, ami rendkívüli energiasűrűséggel telített a szervező sejtközpontokban. A rendkívüli energiasűrűség pedig lehetővé teszi, de legalábbis megkönnyíti a skalárhullámok elektromágneses és anyaghullámokká alakulását. Ráadásul ezek az erőterek nemcsak hogy képesek egymással kölcsönhatni, és egymást különösen a fejlődés korai szakaszában értelmesen és a másik számára előnyösen befolyásolni, hanem egyéb rendkívüli képességekről is képesek számot adni. Itt van például az egysejtű paramécia. Mivel szegénynek nincs idegrendszere, azt gondolhatnánk, pusztán a legelemibb életjelenségekre képes, energiát fölvenni, osztódni, stb. Ha valóban ezt gondoljuk, meglepetésünk jókora lehet, ha megtudjuk, hogy ez az általunk oly nyomorúságosnak és szerencsétlennek képzelt paramécia nem is olyan szegényesen tengeti életét, hiszen a megfigyelések egyértelmű tanúbizonysága szerint önállóan és sokoldalúan érzékel, sőt tanulásra is képes! Ha emberi beképzeltségünk alapján eddig azt hittük, hogy tanulni csak magasan fejlett idegrendszerrel lehetséges, most elgondolkozhatunk saját mibenlétünk alapjain. És mi az oka, hogy különösen a fejlődés korai fázisában tündököl önálló szervezőképességével a sejt biológiai erőtere? Talán épp mert a fokozatos bonyolódás során egyre több sejt erőtere hat kölcsön, és egyre nehezebb így olyan állapotot találni, amelyben az együttműködés minden energetikai feltétele mellett az együttműködési hajlam is százszázalékos marad.
A tudat kvantumbiológiája
A molekuláris biológia szemléletében az agy információja az idegsejtek ingerületi állapotában jelenik meg. Az idegsejtek egyenként így csak egy bit információt tartalmazhatnának, annyi információt, amennyi azt mondja meg, egy feldobott érme melyik oldalára esett. Az agyban mintegy tízmilliárd-százmilliárd idegsejt található, így tehát összesen tíz-százmilliárd bit információ lehet jelen az agyban. Az emberi szervezetet másodpercenként mintegy hárommilliárd bit információ éri külvilági érzékszerveinken keresztül – amibe beleértődik a szervezet belső állapotának érzékelése is. Ez azt jelenti, hogy tíz-százmilliárd tüzelő vagy nem tüzelő idegsejtből, tíz-százmilliárd agy tudatlámpásból egyszerre mintegy hárommilliárdnyi világít. Igen ám, de a következő pillanatban már más ingerek érik az embert, tehát más lámpásoknak kell felgyulladniuk. Másrészt azok az idegsejtek, amelyek az ingereket feldolgozzák, maguk is kigyulladnak az ingerületet szállító idegsejttől, így attól függően, mekkora a feldolgozáshoz szükséges idegsejtek száma, még több idegsejtnek kell adott pillanatban tüzelnie. Ilyen óriási mennyiségű információ értelmezése magas fokú szervezettséget és nagy létszámú apparátust igényel. Így könnyen előfordulhat, hogy már csak ezen elgondolást követve is ellentmondásba ütközünk a molekuláris biológia fenti („minden vagy semmi” néven ismert) hipotézisével. Az újabb és újabb ingerek új és új agyi konstellációkat igényelnek. Az emlékezéshez pedig egyszerre kell jelen lennie a múltbeli és a jelenlegi pillanatnyi ingerületnek. Egyre vészesebben merül ki az agy ilyen digitális modelljének kapacitása. De még nem is vettük számításba a belső ingerületeket. A materialista tudomány ilyeneket még nem nagyon vett figyelembe. Pedig nem csak az emlékezés tartozik a tudatfolyamatokhoz, olyan tudati folyamatokhoz, amelyeket a materialista tudomány sem utasíthat el, hanem az információk értelmezéséhez szükséges és jelenlevő személyes tényezők is. Ilyenek például a genetikusan
245



jelenlevő információk, amelyek a ránk jellemző és materialista módon is kétségbevonhatatlanul jelenlevő egyéni személyiségjegyeket utánozhatatlan egyediségünket idézik elő. A genetikus információt az emberben jelenlevő mintegy ötmilliárd bázispárban álló génkészlet raktározza. Itt is a digitális modellel dolgozva, ez legalább ötmilliárd bit információt jelent, amit minden cselekvésünknél kétségbevonhatatlanul felhasznál szervezetünk. Ha ráadásul számításba vesszük, hogy eddigi életünk során milyen élményekben volt részünk, és ezek is szerepet játszanak döntésünkben, viselkedésünkben – amit nehéz lenne tagadni -, olyan információmezőhöz jutunk, amely a külviláginál szinte kozmikus számmal nagyobb. Ha ugyanis a külvilág informálási sebessége C2=3x109 bit/sec, akkor hasonlóan, a genetikus információ g=5x109 bit/sec, és élményeinkben szerepet játszott mindkét tényező, vagyis élményeink információja É=C2xG, pontosabban, ez csak egy pillanatnyi élmény információja. Életünk során ez az információs mező bővül a megélt idővel arányosan, és LI=TxÉ=TxC2xG lesz. Ezt az életinformációt felhasználjuk az adott külvilági információ értelmezésére, tehát a genetikus tudat által feldolgozott információfolyam sebessége C3=C2xTxC2xG=035 bit/sec. Ilyen óriási információmennyiség feldolgozására az agy digitális modellje nem alkalmas. Ha minden egyes idegsejt nem csak egy bit képviseletére alkalmas, a digitális modell bővíthető, például az ingerületszállító molekulák energiaszintjeinek készletével. Ezzel a hiányzó húsz nagyságrendnyi különbség valóban pótolható, hiszen egyetlen fehérjemolekula a számára adott kémiai összetétel, aminosav-sorrend mellett 1060 számú különböző térbeli szerkezetet képes fölvenni, 1060 különféle módon hajtogatható össze, s ezek mindegyike más és más állapotot jelent. Cyrus Levinthal az 1960as évek végén mutatott rá, hogy ha egy kis fehérjemolekulát veszünk, amely csak 100 aminosavból áll, mivel mindegyik aminosav négy különböző helyzetet vehet fel a fehérjemolekulában, ezért összesen 1060 számú konfigurációt vehet fel a fehérjemolekula. Feltéve, hogy a fehérjemolekula egy bizonyos állapotba akar jutni, mondjuk a legalacsonyabb energiájú állapotba akar jutni, mondjuk a legalacsonyabb energiájú állapotba, és ezt olyan rezgésszámok határozzák meg, amelyek frekvenciája 1013 /sec, az univerzum teljes élettartamánál még 1030–szor több idő kéne a fehérjemolekula adott állapotba csavarodásához! Valójában azonban a fehérjemolekula összecsavarodása órákon belül – néha a másodperc ezredrésze alatt – végbemegy. Ez az ellentmondás a Levinthal-paradoxonként ismeretes. A paradoxon megoldását mindmáig nem ismerjük. A Levinthal-paradoxon mindenesetre arra mutat, hogy egyre nagyobb mennyiségű információ feldolgozása egyre gyorsabb, hatványozottan gyorsabb folyamatot igényel. De ettől a paradoxontól függetlenül is világos, hogy az egyre összetettebb információáram egyre finomabb és gyorsabb feldolgozó-folyamatot igényel. A tudomány egy napon képes lehet ilyen folyamatok felfedezésére. A bonyolult szervezőfolyamatot persze a tudomány addig fogja elemezni, részleteire bontani, amíg azonos körülmények között a folyamat azonos módon zajlik le, azaz gépiesen, hiszen ekkor állíthatja valódi céljainak szolgálatába a szerzett ismereteket. A tudomány fejlődése persze szükséges folyamat. Mégis, egy kérdés joggal vethető föl. Ha az egész társadalom és a valóság természete a tudati folyamatoktól, a közös információs mezőtől függ, lehet-e az a kizárólagos cél, hogy dollárszázmilliókat áldozzunk a tudomány egyre hatékonyabbá téltétele, miközben a társadalmi folyamatok, életünk valóságos, emberi minősége egyre inkább alárendelődik közelebbről meg nem határozott, de mindenesetre materialista célok szolgálatának? Nem lenne-e ezerszer, milliószor fontosabb, hogy ahelyett, hogy genetikus manipulációkat hajtassunk végre, amelyek eredménye veszélyeztetheti az egész emberi fajt, azzal foglalkozzunk, ami égetően alakítja életünk emberi dimenzióit? Milyen lenne egy olyan világ, amelyben az élet emberi dimenzióira áldozna elsősorban a társadalom, és emellett, másodsorban foglalkozna a gépesíthető folyamatokkal? De haladjunk tovább. Örüljünk annak, hogy a kvantummechanika megszületése módot ad arra, hogy más kultúrák megismerése lényeges szerepet játszhat a valóság természetének alakításában. Hiszen végső soron az egyre mélyebb valóságszintek egyre szorosabban összefüggenek egymással, és egyre messze hatóbb következményűek életünk valóságos alakításában. Lurija felvetette, hogy „nem lehetetlen, hogy az agykéreg egyes látósejtjei az egész látómezőből származó információt felfogják és feldolgozzák, a látott képet a legfinomabb részleteiben átvizsgálják, s emellett még az agy más érzeteket feldolgozó részeiből is információt kapnak”. Szükséges itt egy olyan folyamat, amely az agy egészének áttekintésére és értelemszerű szervezésére képes, ugyanakkor hihetetlenül gyors. Javaslatom szerint egy ilyen folyamatot a kvantummechanika adhat, éspedig éppen a kvantummechanikai hullámfüggvények összeugrasztásával. David Bohm, századunk egyik legkiválóbb fizikusa az előtér koncepciójának kidolgozásakor rámutatott, hogy a téridő felépülése a fizikai vákuumban lezajló, hihetetlenül gyors folyamatokon alapszik. Ugyanezek a hihetetlenül gyors folyamatok adják az emberi tudatműködés
246



alapját. „Az emberi tudatosságban mindaz, ami a tudat legmélyén lezajlik, hihetetlenül gyors folyamat, amely többértelműen függhet össze a meghatározható tudattartalommal.” Vegyük sorra, miféle anyagi hordozók jöhetnek számításba ezen gyors tudati folyamatok hordozására. Először is ott vannak az idegsejtek, amelyek mérete egyszázad centiméternyi, tömege 10-5 grammnyi. Ha itt egy kvantumfolyamat működik, kiszámítható ennek koherenciahossza, az a hossz, amelyet adott ideig egységesen kezelni képes az idegsejt. A kvantummechanika határozatlansági törvényéből kiszámoltam, hogy 10-2 cm méretű koherenciahossznál egy 10-3 másodpercig működő kvantumfolyamathoz éppen 10-5 gramm tömeg tartozik. Ez azt jelenti, hogy egy ilyen tömegű rendszer a kvantumkohernciát éppen 10-3 másodpercig képes fenntartani, azaz éppen annyi ideig, hogy az aktivációs potenciál kialakuljon, azoknak információknak megfelelően, amelyek a koherenciahosszhoz tartozó térfogatban találhatók. Így ez a kvantumfolyamat képes az idegsejtben rejlő összes információt egységesen megszervezni, de nem képes az egész agy információs mezejére kiterjedni, mert ahhoz nagyobb koherenciahossz kell. Nagyobb koherenciahossz viszont kisebb tömegű részecskével érhető el. Ha például az elektron hullámfüggvényét vizsgáljuk, ez képleteim szerint az egész agyra kiterjedő koherencoiahosszat 10+4 másodpercig képes biztosítani. Érdekes megvizsgálni, milyen egyéb, finomabb anyagi hordozók jöhetnek még szóba. Az elektron tömegénél könnyebb tömegűek a fotonok, az elektromágneses tér rezgéseinek kvantumai. Ezek, energiájuktól függően, 10-28 grammtól a gammasugaraktól lefelé tizenöt nagyságrendet jelentenek a rádióhullámok kvantumaiig. Ezek az agy kohernciahosszán belül jóval tovább képesek egységes szervezőfolyamatokat fenntartani, 5 órától kezdve ennek tizenöt nagyságrenddel nagyobb értékéig! És nincs vége. Az ember nem csupán automata, gép, amely adott környezeti körülmények között az adott belső állapotának megfelelően, anyagi viszonyokból levezethetően „működik”. Az ember nem „működik”, hanem él, értelemszerűen szervezett tevékenységet folytat, spontán, önmagától indított folyamatokat képes beindítani. Ehhez az kell, hogy a puszta információfeldolgozáson túl információteremtő képessége is legyen. Az információteremtő képesség végképp kívül esik a materializmus hatókörén. Mint ilyen, bizonyára a misztikus, megfoghatatlan tényezők közé kellene sorolni. Mégis, a mai fizika, a kvantumtérelmélet, a virtuális részecskék fizikája, a vákuumfizika lehetőséget ad az információteremtő folyamatok matematikai oldalának leírására. László Ervin legújabb könyvében felvetette, hogy a vákuum virtuális részecske-hullámai, más néven a skalárhullámok lehetővé teszik az ember számára, hogy a kozmosz egész információs mezejébe foglalt információhoz hozzáférjen. A virtuális részecskék attól „virtuálisak”, hogy rövid ideig élnek, pontosabban a kvantummechanika határozatlansági törvénye megengedi kis tömegű részecskék spontán keletkezését és fennmaradását úgy, hogy minél kisebb tömegű egy virtuális részecske, annál hosszabb ideig maradhat fenn. A skalárhullámok kvantumainak tömege tetszőlegesen kis értéket vehet fel, így ők a legalkalmasabb anyagi hordozók a legfinomabb gondolkodási folyamatok fenntartására. A skalárhullámok fizikáját még az einsteini relativitáselmélet előtt fedezte fel Whittaker 1903-ban és ismertette a szakfolyóiratokban. Érdekes tulajdonsága a skalárhullámoknak, hogy bár véges, de a fénysebességnél akár lényegesen nagyobb sebességgel is terjedhetnek. Gondolom ez az eredmény volt az egyik tényező, amely felejtésre ítélte Whittaker felfedezését, bár az újabb, egyre határozottabb kutatások teljes mértékben igazolták a tudós ezen tételét is. A skalárhullámok terjedési sebessége annál nagyobb, minél kisebb tömegű a virtuális részecske, így elvileg korlátlan. Elméletem szerint a skalárhullámok képesek rezonanciába lépni az elektromágneses hullámokkal, és energiájukat információikkal együtt a fényhullámoknak átadni. Hogy azonban az energiamegmaradás tétele makroszkopikusan, emberléptékben teljesüljön, a skalárhullámoktól energiát felvevő rendszernek vissza is kell adnia az energiát a vákuumnak. Ehhez szükséges, hogy a felvevő rendszer szabadenergia-tartalommal rendelkezzen. És éppen ez az, amiben az élő rendszerek különböznek az élettelen rendszerektől. Az élő szervezetekben, az élő állapotban jelentős mértékű mozgósítható szabadenergia áll rendelkezése az életfolyamatok biztosítására. Az élő rendszerek az információs mező növényeinek tekinthetők, hiszen ahogy a növények a napfény energiáját használják fel életük fenntartására, úgy az élő, gondolkodó rendszerek az információs mezővel fenntartott kapcsolatuk segítségével képesek tetszőleges információ „teremtésére”. Az emberi agy működéséhez, a gondolkodáshoz feltétlenül szükségesek rendkívül gyors, és az agy egészében jelenlevő jelekkel dolgozó folyamatok. Ezek a folyamatok tehát rendkívül kis tömegű anyagi hordozót igényelnek, ez kell a szükséges gyorsasághoz, másrészt az egységes szervezettség nagy, makroszkopikus térfogatban (agytérfogat) makroszkopikus koherenciahosszat igényel, ami azt jelenti, hogy az anyagi hordozó mint hullám egyszerre ilyen nagy mértékben mutasson egységes viselkedést, például hullámalkotórészei ne mozduljanak el egymástól jelentős távolságban a gondolkodási folyamathoz szükséges idő alatt. Ez az elemi gondolat-idő így a hordozó hullámcsomag összetartási idejét jelenti, ennyi időn át nem folyhat szét a hullám. Így minden egyes
247



anyagi hordozóhoz tartozik egy koherenciahossz, az adott szintű folyamat koherenciaidejéhez tartozva. Minél kisebb tömegű az anyagi gondolathordozó, annál nagyobb méretben tud ugyanannyi ideig összetartozottan fennmaradni: egy nagyobb tömegű vízhullám is hamarabb visszaesik az óceánba. Nézzük most meg, milyen tömegű hordozók jöhetnek szóba, és ezekhez milyen méretű agyak tartozhatnak az egyes koherenciaidők skáláin. A kvantummechanika határozatlansági törvényeiből levezetett képletem szerint a
koherenciahossz  egyenesen arányos a hatáskvantum (h), a koherenciaidő (t) négyzetgyökével, míg
fordítva arányos a hordozó tömegének (m) négyzetgyökével, ~(ht/m)1/2 ami azt fejezi ki, hogy minél kisebb a hordozó tömege, annál nagyobb távolságon tartható koherenciában a kvantumhullám által hordozott információ, a gondolat. Ha egy élőlény olyan környezetben él, amelyben a másodperc egy ezredrésze alatt képes kell legyen döntést hozni, akkor t=0.001 sec, a hatáskvantum, a Planckállandó, (6x1027 erg/sec), az elektron tömege m=9x10-28 gramm, tehát az ilyen koherenciaidőhöz
tartozó elektronagy méretének az adódó koherenciahossz a felső határa, e=10-2 cm. Figyelemreméltó, hogy ez a kritikus méret éppen egybeesik az élőlények elemi élő egységeinek, a sejteknek méreteivel. Az elektromágneses hullámok rezgésszáma a legnagyobb frekvenciájú, nagyenergiájú ún. gamma-sugaraktól a nagyfrekvenciájú röntgen-, ultraibolya-sugárzáson át a látható fénysugarakig, a láthatatlan infravörös és mikrohullámú sugárzásig, majd egészen a méteres, sok kilométeres hullámhosszúságú, alacsony rezgésszámú rádióhullámokig terjed. A frekvenciatartomány két végének aránya több mint tizenöt nagyságrendet fog át, azaz ezermilliószor-milliószoros különbséget jelent! A szóba jöhető időskálák a fotonelnyelés és –kibocsátás, vagy a molekulák közti kötések életidejét tekintve a másodperc százmilliomod-milliomod részétől indulhatnak (10-14 sec), az agy elektronnal elérhető maximális koherenciaideig, 103 – 104 sec-ig terjedhetnek. Ha vesszük a legrövidebb koherenciaidőt (10-14 sec) és a legnagyobb hordozótömeget (a gamma-sugarak energiájához képest a tömeg-energia 10-26 gm), megkapjuk azt a legrövidebb távolságot, amelyen még az elektromágneses agy működhet, erre nagyságrendileg százmilliomod centimétert, 10-8 cm-t kapunk. Érdekes, hogy ez éppen az atomok tipikus méretével egyezik meg. Másrészt képletünkből megkaphatjuk a legnagyobb méretű lehetséges elektromágneses agy méretét, ehhez a fenti 10+3 sec és a 10-43 gm (rádióhullám)-ot kell választani. A legnagyobb lehetséges agy, amely elektromágneses hullámokkal képes gondolkodni, képletünk alapján 30.000 km-nek adódik, ami éppen megfelel a földi bioszféra jellegzetes méretének, a földfelszín felületén egy hosszúsági vagy szélességi kör teljes hosszának (40.000 km). Az ehhez a hullámhosszhoz tartozó rezgésszám nagyságrendjét tekintve pedig éppen 10 rezgés másodpercenként (10 Hz) ez pedig éppen az agyhullámok tipikus rezgésszáma! Az éber állapothoz tartozó ún. béta-agyhullámok frekvenciája 30-40 Hz, az álombéli tudatállapothoz tartozó agyhullámé 8-14 Hz. A földi atmoszférában kialakuló állóhullámok hullámhossza természetszerűleg esik a 20.000 km – 40.000 km nagyságrendbe. Ezek a légköri globális állóhullámok Schumannhullámok néven ismeretesek. Aki külön figyelemre méltó, az az, hogy ezek a földi Schumann-hullámok változásuk jellegében nagyon hasonlítanak az agyi hullámokhoz. A delta- és théta-hullámokhoz egyre nagyobb hullámhossz tartozik, ami a Föld felszínétől való távolodásnak felel meg. Érdekes tény, hogy az elektromosan töltött viharfelhők jellegzetes elektromágneses hullámai hasonló időváltozást mutatnak az agyi EEG delta-hullámokhoz. Ráadásul úgy tűnik, az elektromágneses folyamatok a sejtek életében tényleg az agyi folyamatokhoz hasonló szerepet játszanak. Ahogy a döntéseink az agyban születnek, úgy az elektromágneses sejttevékenység is irányító, vezérlő szerepet tölt be a sejt életében. Magoun és Maruzzi még az ötvenes évek elején megállapították, hogy ha egy macska agyának meghatározott körzetében (az ún. retikuláris rendszerbe) elektródákat ültetnek, és megvárva, amíg az állat elalszik, az elektródokon át agyába olyan elektromágneses hullámokat bocsátanak, amelyek az ébrenlét enkefalogramját jellemzik (béta-hullámokat), a macska ettől fölébred. Az elektromágneses hullámok tehát nem csupán mellékes kísérői az agytevékenységnek, hanem ennek szabályozó, irányító tényezői. Erről tanúskodik az a megfigyelés is, hogy a centrifugálással finoman alkotórészeire bomlott sejt képes újra megszerveződni, a sejt összes, létfontosságúnak tartott alkotórészének hiányában! A kvantumfizika megszületése óta ismeretes, hogy a fény is kvantumtermészetű, frekvenciája, „f”, arányos a foton energiájával. Így a nagy energiájú gamma-sugárzás frekvenciája magas, az alacsony energiájú hullámoké alacsony. Ez az összefüggés a tömeg-energia összefüggéssel (e=mc2) egy matematikai kapcsolatot ad egy agy méretére és a benne zajló információs folyamatok anyagi hordozóinak hullámhossza között, ezt is a koherenciaidő függvényében. Minél nagyobb egy agy mérete és minél kisebb a koherenciaidő, annál nagyobb lesz ez a hullámhossz. A sejtek információfeldolgozó és kommunikáló folyamataira ez a sejtek 10-2 - 10-3 cm méretével, t=10-7 sec - 10-9 sec értékkel 1014 -10-16 Hz frekvencia, 10-4 - 10-6 cm adódik a hullámhosszra, azaz a látható fény és az ultraibolya-sugárzás tartománya. Az agy egészére kapott hullámhossz ugyancsak 10-4 cm,
248



nagyságrendileg a látható fény hullámhossza. Így az eredményünk az, hogy az agytevékenységet olyan fény vezérli, amely a látható tartományba esik, és a sejtek szerveződését emellett az ultraibolyasugarak is irányítják! Ez pedig újabb egybeesés régóta ismert észlelési adatokkal. A húszas években fedezte fel A.G. Gurvics, hogy a sejtek osztódásukkor ultraibolya-fényt bocsátanak ki, és ez a fény olyan mintákat alakít ki, amelyek a kromoszómák mozgását láthatóan vezérlik. Ez a mitogenetikus sugárzás, amelyről Gurvics német és orosz nyelven több könyvet is írt. Lánya, Anna Gurvics 1968-ban kimutatta, hogy a 2x10-5 cm hullámhosszúságú ultraibolya-sugárzás meggyorsította a kísérletben a sugárzásnak kitett sejtek növekedését. Ez a 2x10-5 cm-es érték újra és újra fölbukkan az emberi agy működésében. Egyrészt ez az az érték, amely az agy egésze és a neuronok működését képes összekapcsolni. Másrészt, ez a hullámhossz tartozik a sejtek enzimreakcióinak aktiválási energiájához, azaz a sejtek épp olyan enzimekkel képesek fenntartani enzimreakcióikat, amelyek energiaszintjei éppen ultraibolya-sugárzással bírhatók aktivált állapotba kerülésre. Harmadrészt, ez a hullámhossz az agy és a sejtek gondolkodási hullámhossza, és az a kritikus méret is, amelyen az elektronok képesek információikat rezonánsan (azonos hullámhosszon) átadni a neuronnak, illetve felvenni az információt az elektromágneses hullámoktól. Az agy- és sejtműködés így a biológiai szervezetek alapfelépítésével van összehangolva. Éppen olyan szerves vegyületek szabályozzák a sejtműködést, amelyek a gondolkodást hordozó folyamatok hordozóinak hullámhosszaihoz hangoltak! Az univerzum gondolkodásához olyan anyagi hordozó szükséges, amelynek koherenciahossza kozmikus skálájú. Mivel a koherenciahossz fordítva arányos a hordozó tömegével, ezért ez csak rendkívül kis tömegű részecskével (hullámkvantummal) képzelhető el. A leghosszabb számításba jöhető hullám hullámhossza is csak pár tízezer kilométer, így egy kozmikus gondolkodási folyamathoz még finomabb, még kisebb tömegű hordozó szükséges. László Ervin felvetette nemrégiben, hogy a kozmikus információs mező, a pszi-mező hullámait skalár-hullámok hordozzák. A skalár-hullámok a vákuum virtuális részecskéinek hullámait jelentik. Ezek tömege, energiája nem elég ahhoz, hogy valóságosan, makroszkopikus mérőműszerekkel mérhetők legyenek, de az emberi agy elég érzékeny lehet ahhoz, hogy érzékelje ezeket a skalár-hullámokat. A skalár-hullámok, rendkívül alacsony energiájuk révén, képesek lehetnek az elektromágneses hullámokénál nagyobb, kozmikus léptékű koherenciahossz biztosítására. A következő érdekes eredményre jutottunk. Az emberi tudatvilág egyre mélyebb szintjein egyre gyorsabb és nagyobb számú gondolati folyamat zajlik. Ehhez egyre finomabb, kisebb tömegű anyagi hordozó szükséges. Az egyre finomabb hullámok pedig egyre átfogóbban kapcsolják össze az embert környezetével. Az elektronok képesek az emberi agyat és a sejtműködést összehangolni. Az elektromágneses hullámok képesek az atomok életét megszervezni, és az emberi idegműködéseket úgy vezérelni, ami egyben a Föld egészével, vagy másképpen a bioszférával egy hullámhosszon zajlik. A skalár-hullámok, amelyek a legmélyebb tudatszint hordozói, egyben éppen a külső világegyetem egészével hangolnak össze bennünket. A külső és a belső kozmosz egy és ugyanazon hullámhosszon működik! Az univerzum sugara 1028 cm, életkora az ősrobbanástól kb. 1017 – 1018 sec, azaz 10 milliárd év. Az univerzum sugara megfelel egy olyan gömb sugarának, amely az ősrobbanástól kezdve fénysebességgel tágul. Ugyanazokból a képletekből, amelyekből a mitogenetikus sugárzás hullámhossza adódik, az univerzum életkorát választva koherenciaidőnek, a gondolkodási hordozóhoz tartozó hullámhosszra éppen az univerzum sugara, 1028 cm adódik! Ugyanebbe a képletbe az emberi tudatos gondolkodás elemi idejét, 10-3 sec értéket írva, a koherenciahosszra ismét tízezer kilométer adódik, ami a Föld sugarával vagy a Schumann-sugárzás hullámhosszával esik egy nagyságrendbe. Ez arra utal, hogy az univerzum képes rezonáns kapcsolatba lépni az emberrel, és formálni az emberi gondolatokat, de ehhez egy olyan hullámhossz kell, ami éppen a Föld méretével esik egybe. James Lovelock Gaia, A Földi élet egy új nézőpontból – című könyvében egy tudományos elméletben fejti ki nézeteit arról, hogy a Föld képes egységes rendszerként úgy szervezni működését, ami az élőlények önszervezésére emlékeztet. Ha az univerzum az emberi gondolkodásba éppen Gaia hullámhosszán képes beavatkozni, ez arra utal, hogy épp azért kellett az univerzumnak létrehoznia a Naprendszert és benne éppen a 6374 km sugarú Földet, hogy a rajta létrejövő, kifejlődő bioszféra legtudatosabb fokot elérő élőlényével, az Emberrel együtt tudjon gondolkodni. De vajon a mai ember törekszik-e arra, hogy együtt gondolkodjon az univerzummal?
Az érzékeléstől a gondolatig
Szemünk felszínére becsapódik egy foton. A szemlencse képet alkot a szivárványhártyán. Mai tudásunk szerint ebből a következő úton szerez az agy információt: a szivárványhártya fényérzékeny érzékelői – az úgynevezett csapok és pálcikák – a fotont ingerületté, elektromos idegsejt-jellé alakítják
249



át, fotokémiai reakcióban a fénykvantum elektromos töltésű molekulákat szabadít fel, mozgósít, indít útnak. Ehhez persze a beeső foton energiáját útközben fel kell erősíteni. Az idegsejt nyúlványán, az úgynevezett axonon, tengelyfonálon át az idegsejt ingerülete, elektromos hulláma a látóideg egy idegfonalában elhagyja a szemgolyót, és az agyalapon az agyalapi mirigy felé terjed. Itt találkozhat a szemből jövő másik ingerülettel. Innen az ingerület a thalamus térdestest névre hallgató részébe jut. Miután itt az ingerület újrafogalmazódik, feldolgozódik, elindul a nyakszirti lebenybe, a látóközpontba. A látóközpont adatait az agy összeveti eddigi egyéb információival, a szervezet pillanatnyi állapotával és a szervezet egész múltbéli állapotmezejének információjával, irányultságával, vagyis lényegében az egész agytérfogat eddig szerzett információjával. Ebben az összevetési, kiértékelési, információfeldolgozási folyamatban az agy egésze, sőt talán szervezetünk minden sejtje, és ezek révén az általuk beszerzett összes információ, vagyis a közeli és távolabbi környezet egészének információja is részt vesz. Tüzet gyújtunk. Orrunk előtt cirpelve pattogó, lobogó lángnyelvek. Hosszan nézzük a lángok furcsa, röpke vágyteli életét. A lángok fényének hírvivői, a fotonok beutaznak szemünkbe és elnyelődnek a szemfenéken. A láng-fény kvantumai, fényrészecskéi hamarosan lavinává változnak és náluk százezerszer-százmilliószor nagyobb molekula-kövek lavináját zúdítják rá az idegköteg-hálózat fényében észrevétlenül rejtőző lényre. Miközben eljutnak az egyes főállomásokra, feldolgozóközpontokba, ruhájuk, a lavina-molekulák belső lángjainak hőfoka, erőssége alapján azonosítják őket, és egyre több funkciójukat, feladatkörüket címkézik rájuk a láthatatlanul ügyködő serény csápok, az agy érzékelői, amelyek képesek olyan finoman érzékelni a fényrészecske üzenetét hordozó ingerület-lavinát, hogy eközben annak természete nem változik meg, belső lángjai nem hunynak ki. A fényrészecske minden egyes tulajdonságát legalább egy hírvivő-molekula hordozza, belső gerjesztési szintjeinek finomszerkezetében, ezek energia-adagjaiban, amelyek bizony mindenegyes agyi mérésre átalakulnak, mégis, az állomásról továbbinduló ingerület-lavina továbbra is tartalmazza minden eddigi információját, az egész lavina mintha mindenestül bele lenne csomagolva egy zseléburokba, amelynek bármely molekuláját füleli is le az agy, egyhamar újra felcsapja a fülét. Így érkeznek be az agyalapi mirigybe, majd a thalamusba, ahol milliónyi dongó darázs-enzim, mirigyfehérje ugrik nekik. És a thalamusból már nem robog tovább a molekula-lavina, hanem az egész agytérfogat milliónyi őrállomásán egyszerre kezdenek el azonos ritmusban lüktetni a világító őrtornyok, mintha milliónyi lepkeszárny morzézó sürgönyévé sugárzódna szét az egész zselés molekula-lavina. Az agy elektromos jeleinek mérései szerint a különböző agyterületek a thalamus után egy ezred-egy tízezred másodpercen belül egyidejűleg kerülnek izgalomba! Mivel itt egymástól 10-20 cm-re lévő agyterületekről van szó, ehhez az idegsejtek nyúlványában mérhető, átlagban pár méter másodpercenkénti sebesség százszorosan-ezerszeresen túl lassú. És ahogy magától szétrebben az összes, az agyi utazás alatt elkészült címke, az összes információ, az információhordozó lavina maga, a kémiai ingerületközvetítő molekulák, belső lángjaikat szétragyogtatva, a vérkeringéssel újra talonba, raktárba vonulnak. Ami külön figyelemreméltó az az, hogy ezek az őrállomások már értelemszerűen választódnak ki az agy összes őrterülete közül, mindig épp a megfelelő agyközpontok kerülnek izgalomba. De honnan tudja a lepkeröpítő szél, éppen melyik agyterületnek felel meg a lepke információja? Hogyan tudja láthatatlanul épp a megfelelő területre röpíteni az információt? Ehhez egyszerre kell látnia az összes agyterületet, ismernie ezek funkcióit, tudnia kell kiválasztani a megfelelőt, hogy épp melyik az aktuális, a soron levő, és ehhez ismernie kell minden egyes lepke belső, belsejében raktározott információt. Sőt ennél többet is kell tudnia: képesnek kell lennie a megfelelő agyterületet aktivizálni, vagyis energiát kell tudnia termelni vagy átcsoportosítani, a thalamusból az összes agyterületet áttekintve. Persze a thalamusban az ingerület már teljesen kielemzett alakot ölt, teliaggatva összes címkéjével, belső információtartalma mintegy kicsomagolódott, és közhírré tevésre alkalmassá, harsány alakzattá formálódott. Így ez a csupa hír jel erősen specializálódott hullámcsomagokkal díszítődött fel. Ezek a hullámcsomagok nyilván nem véletlenszerű rezgésszámok körül csoportosulnak. Márpedig, ha mindegyik hírnek megvan a maga rezgésszáma, akkor egyszerű szétsugárzás hatására éppen azok az agyterületek jöhetnek ezektől ingerületbe, amelyek ezekre a frekvenciákra érzékenyek, ezekre hangoltak. Így tehát az egyes információk megtalálhatják értelemszerű agyterületeiket, ha értelemszerű hullámhosszakat kapnak. Ezek a hullámcsomagrezgésszámok persze a fő thalamusi területre jellemző rezgés melletti másodlagos rezgések, kell legyenek, hiszen az agyterületek együttrezgése ugyanazon a frekvencián, leggyakrabban 40 Hz-en történik. A másodlagos rezgések lehetnek elektromágneses természetűek, és ekkor a rádióadás hordozóhullámára ráültetett hasznos információt képviselő, modulációban jelentkező hullámokhoz hasonlíthatók, és ekkor az agyi elektródák elég finom felbontású vizsgálatával meg is meghatározhatók. Ha viszont ilyet nem találnak, felmerül, hogy másfajta, szubkvantum-hullámok a tudat információinak hordozói.
250



Hameroff és Watt 1983-ban kimutatták, hogy az érzéstelenítőszerek csökkentik az elektronok mozgékonyságát. Valószínűleg az érzéstelenítőszerek molekulái jelentősen megnövelik az őket oldó közeg elektromos ellenállását. Az, hogy éppen ezek a szigetelőanyagok érzéstelenítenek, kapcsolják ki az éber tudatot, arra utalna, hogy a tudat felépülését az elektronok teszik lehetővé, és ezért ha az elektronok nem terjedhetnek szabadon, nem képesek az agy jelentős területeit tudatossá hangolni. Igen ám, csakhogy érzéstelenített macskáknál jelentkezett legtisztábban az agyterületek 40 Hz-es együttrezgése! Érdekes lenne tudni, hogy ez az együttrezgés nem éppen a macskák álmodási szakaszaiban jelentkezett-e. Ha igen, akkor van egy esély arra, hogy a szinkronizálást valami, még az elektronoknál is finomabb folyamat szabályozza, de ez az összehangoltság csak akkor tudatosulhat, ha mozgékony, gyors, nagy térfogatban szabadon mozgó elektronok ezt lehetővé teszik. Mitől rezeg egy periódusban, azonos fázisban két rendszer? Egy rendszer rezeghet belső sajátfrekvencián. Ilyen sajátfrekvenciái minden anyagi rendszernek vannak. Sajátfrekvenciái vannak a lefogott gitárhúrnak, az alátámasztott vagy kifeszített hídnak, az emberi testnek, a Napnak. Ezek a sajátfrekvenciák hajlamosak összezengeni, a hangvilla megzendíti az azonos frekvenciára hangolt gitárhúrt. De a rendszer rezgésének lehet külső oka is, például a hinta attól függően, hogyan lökik meg, más és más periódusban rezeg, más és más időtartam múlva ér ugyanarra a helyre. Az ilyen, kívülről a rendszerre kényszerített rezgéseket kényszerrezgéseknek hívjuk. Ha két rezgő rendszer egy erőhatással – például egy rugó közvetítésével – kölcsönhat egymással, akkor azt mondjuk, a rezgések egymásba csatoltak, és ekkor a rezgések periódusa között meghatározott összefüggésnek kell fennállnia. A csatolt rendszerek tagjai egymás között cserélik energiájukat. Erős csatolás együttrezgést idézhet elő. Azonban erős csatolást nem lehet tetszőlegesen könnyen, értelem szerint, szinte azonnal kiépíteni. Tehát arra gondolhatunk, ugyanaz a külső ok idézi elő az együttrezgést (szakszóval: koherenciát). De honnan tudhatná ez a külső tényező, az agy melyik területeit kell azonos fázisú rezgésekre kényszerítenie? Mi hangolná össze a különböző agyterületeknél ügyködő rezgést meghajtó folyamatokat? És ha kényszerrezgésről lenne szó, az összes rezgés energiáját ennek a külső tényezőnek kellene fedeznie. Az összes energiának jelen kellene lennie az agyban az együttrezgés beindulása előtt. Ilyet azonban nem látunk. Marad a harmadik lehetőség, hogy sajátrezgések összehangolásáról van szó, azaz az agyterület egyes távol eső sejtjei finoman, kis energiával áthangolódnak egy-egy más sajátfrekvenciára. Ekkor maguk ezek a finomszabályozó folyamatok kell értelemszerűen, összehangoltan végbemenjenek. Miért kell a thalamus ingerületének egyszerre, jelentős távolságot átfogva, egyazon frekvencián jelentkező rezgésekké átalakulnia? És hol szerepel maga a gondolat információja? Ha a különböző agyterületek idegsejtjei mind csupán egyazon frekvenciát rezegnének, a folyamat összes információtartalma magában a rezgésben minimális. Ha a frekvencia mindig 40 Hz és a területek is azonosak, a rezgés, teljes információja is azonos. Ugyanakkor gondolataink, a különböző ingerületekhez járuló jelentések mindig specifikusak, összetéveszthetetlenek. De ha maga a gondolat információtartalma nem a 40 Hz-es rezgésben kódolt, akkor miért van szükségük az adott specifikus információknak épp egy ilyen átfogó, globális együttrezgésre? Miért nő meg sokszor az együttrezgések jelentkezésekor a tudatosság szintje? Miért képes elősegíteni az együttrezgés az információ határozott formában való jelentkezését? A rezgésfajták vizsgálatakor fentebb láttuk, hogy ha azonos sajátfrekvenciájú rendszerekből áll egy hálózat, egy elemének rezgése képes rezonáns módon megszólaltatni a többi elemet is ugyanazon frekvencián. A rendszer minden eleme egymásra van hangolva, így mint adóvevő rádióállomások, képesek a hordozóhullámra ültetett modulációs hírhullámot is egymás között közvetíteni. Az együttrezgés tehát összehangolja a sejteket, ez a sejtek egységes viselkedésének alapfeltétele. Alapvető fizikai feltételt jelent a sejtrádiók hullámainak természetére nézve a telepátia jelensége. A szervezetek számtalan tapasztalat szerint, amelyeket az utóbbi évtizedekben egyre meggyőzőbben igazoltak ellenőrzött körülmények között, tudományos kísérletekkel, képesek egymás között azonnali vagy közel azonnali információátadásra, olykor óriási távolságokon át. Az emberi kultúra, a művészet elképzelhetetlen a megérzések, a halálon túli élet, a túlvilág, a bármivé levés átélésének képessége nélkül. De ez az alapjelenség egy csapásra kiküszöböli a tudat felépülésének minden, kizárólag közvetlenül érintkező kölcsönhatásra alapuló útját. A kémiai vegyületeken, az elektronokon, az elektromágneses hullámokon túl kell legyen egy fizikai tényező, amely képes tetszőleges földi távolságok közel azonnali áthidalására. Egy ilyen tényező viszont természetszerűen képes az egész agytérfogat átfogó vezérlésére!
Tudati-biológiai kulcsok
251



Mindmáig tisztázatlan, hogy a kvantummechanikai hullámfüggvény valóságos, vagyis mérhető mennyiség-e, illetve önmagában fejt-e ki mérhető fizikai hatást. A hullámfüggvény negatív értéket is felvehet, és egy tetszőleges DV térfogatban egy adott térfogatban egy adott részecske megtalálási valószínűsége arányos a hullámfüggvény adott helyen vett négyzetével. Bármely részecske mérhető fizikai mennyiségei mindig két hullámfüggvény szorzatával, sohasem egy magányos hullámfüggvénnyel kapcsolatosak. Emiatt már sokan felvetették, hogy bír-e önálló fizikai valósággal egy magányos hullámfüggvény? Erre választ az Aharomov-Bohm kísérlet adta meg: bizonyos, rendkívül speciális feltételek között maga a hullámfüggvény is mérhető fizikai hatást képes gyakorolni, azaz közvetve kimutatható fizikai hatása. A kísérlet azt is kimutatta, hogy az elektron képes érzékelni a mágneses tér jelenlétét olyan térrészben is, ahová az EM hullámfront még el sem jutott! E mágneses potenciál tehát önmagában is képes fizikai hatást kifejteni -–de terjedési sebessége a mérések szerint végtelen. Fizikai hatása van, de maga nem lehet fizikai létező, mert a fizikai létezőkre a fénysebesség határsebesség! Hogyan értelmezzük ezt a látszólagos ellentmondást? Tisztázatlan, hogy a hullámfüggvény elemei közötti kapcsolat miféle természetű. A hullámfüggvény ugyanis a Világegyetem egészére kiterjed, és méréskor képes a mérési térfogatra összpontosulni, összeugrani. Ehhez nyilván a fénysebességnél jóval nagyobb sebességre van szükség! És hogyan továbbítja a hullámfüggvény az információt a távolabbi tartományainak? Van valami hírközlés a hullámfüggvényen belül? Miféle anyagi hordozója lehet ennek a belső hírközlésnek – aminek szintén gyorsabbnak kellene lennie a fénysebességnél? A hullámfüggvény fénysebességnél gyorsabb tulajdonságait a kvantummechanika hagyományos értelmezése úgy próbálja kiküszöbölni, hogy a mérés előtti állapotnak nem tulajdonít valóságot, azaz a hullámfüggvénynek sem. Akár valóságosnak tételezzük fel a hullámfüggvényt akár nem, akár nem, mindkét esetben ellentmondáshoz jutunk. Létezik-e kiút? Tisztázatlan, hogy az elektromágneses (EM) potenciálok önmagukban fizikai valóságot jelentenek-e. Az elektrosztatikus potenciál távolbahatásának természetéről ellentmondásos értelmezések merültek fel. Maxwell az elektromágnesesség elméletének matematikai megalapozásakor még egyértelműen és nyíltan vallotta, hogy az elektrosztatikus potenciál közvetlen távolbahatást jelent. (Az elektrosztatikus potenciál egy olyan erőtér, amely az adott töltéshez tartozik, mintegy a töltés „elektromos kisugárzása”, nem mérhető, csak más töltésre kifejtett erőhatása, amely a potenciál változási sebességével arányos. Erről a gimnáziumi fizika tankönyvek adhatnak közelebbi felvilágosítást.) Könyvének utolsó fejezete: „A távolbahatás elméletei” címet viseli. Ebben írta: Egy elektromos töltésű részecske előreküld egy potenciált, amelynek értéke csak a küldő és a fogadó részecske töltésétől, és kettejük a kibocsátás pillanatában mért távolságától függ.” Az azonnali távolbahatás viszont végtelen sebességű jelátvitelt jelent, ami pedig az elektrosztatikus potenciál önálló valóságossága ellen szól. Az EM vektorpotenciál azért sem lehet valóságos, mert értéke nem szilárdan rögzített. Minden mérhető, vagyis fizikai mennyiségben csak a vektorpotenciál változási sebessége szerepel, tehát közömbös, hogy honnan, milyen alapértékről számoljuk a vektropotenciál értékét. Az, hogy az EM vektorpotenciál egy állandóval tetszés szerint eltolható, nem jellemző a fizikai mennyiségekre, és a vektorpotenciál valóságossága ellen szól. Tisztázatlan, hogy az EM tér felépülésében milyen szerepet játszanak az avanzsált, jövőből érkező potenciálok. John Archibald Wheeler és Fred Hoyle már a század negyvenes éveiben rámutattak arra, hogy a mozgó töltések elektromágneses tereinek leírása nemcsak az általánosan elfogadott, ún. retardált (késleltetett, vagy ajánlat-hullám) potenciálok segítségével írható le, hanem egy problémamentesebb leírás úgy adható, hogy a retardált potenciálok avanzsált (siettetett, vagy visszhang-hullám) potenciálokkal kapcsolódnak össze mérhető fizikai mennyiségekké. Amíg a retardált potenciálokat úgy képzelhetjük el, mint amelyek az oksági elvnek megfelelően a töltésből a fénysebességgel terjednek a jövőbe, így mire elérnek egy távoli töltéshez, addigra maguk már megváltoznak, és így potenciáljuk egy múltbeli (késleltetett) állapotot képvisel, addig az avanzsált potenciálok, fordítva, a jövőből érkező jeleket jelentenek, pontosabban a végtelen távoli jövőből indulnak ki és mintegy a jövőből fókuszálódnak rá a töltésre. Így távolbaható elektrodinamika fejleszthető ki, amely mindent tud, amit a klasszikus elmélet, de emellett ellentmondás-mentesebb a klasszikusnál – és az ilyen elméleteket szoktuk „igaznak”, a valóságot leírónak tartani. Így például John Cramer, és nyomában Hugh Price megmutatták, hogy a jövőből induló potenciálok megoldhatják a kétrés-kísérlet rejtélyét (Gribbin, 1994). Ez abban áll, hogy bár egy elektron nem képes egyszerre két lyukon átmenni, de ha előtte egy olyan fal áll, amelyen két lyuk van, az elektron viselkedése megváltozik a másik lyuk nyitott állapotától akkor is, ha ő maga egyértelműen az egyik lyukon halad át. A magyarázat az, hogy az ajánlat-hullám még mindkét lyukon áthalad, de a visszhang-hullám már csak az egyiken tér vissza az ajánlat-hullámot a jövőbe küldő elektronhoz. Így, mivel az elektron viselkedése az ajánlat-hullám és a visszhang-hullám kézfogásából alakul ki, a kézfogás mindkét lyukat érinti, de az elektron csak az egyik lyukon halad át. Henry Stapp kvantumfizikus elmélete is felvetette,
252



hogy agyunk képes hatni a múltbeli eseményekre, ugyanis az oksági elv nemcsak előre, a jövő felé, hanem visszafelé, a múlt felé is irányulhat. Annak, hogy jelenünk mégsem változtatja meg a múltat, az az oka, hogy a múlt már figyelembe vette, hogy mi most mit csinálunk. Ha elhatározzuk, hogy valamit másképp csinálunk, a múlt már eleve tudja. Ez a kölcsönhatás a jövővel és a múlttal egyben fizikai távolbahatást is lehetővé tesz. Akkor viszont a potenciálok nemcsak a tér, hanem az idő fogsága alól is mentesek, és így alakítják ki a téridő „fogságába” vetett, mérhető anyagi valóságot! A Whittaker-féle EM skalár-potenciálok természete is tisztázatlan. Thomas E. Bearden amerikai fizikus „Gravitobilógia” című könyvében kifejti, hogy az EM energiának két, alapvetően különböző fajtája létezik: 1.) a külsővé vált EM energia. Ez a szokásos „hullám-burkoló” EM erőtér vonal-mentén mozgató (transzlációs) energiája, amely a töltött részecskékre kívülről hat és a részecskét, mint egységet mozgatja. 2.) Létezik egy olyan belső EM energia, amelyben az EM erő ellentétes irányú erőpárban lép fel. Ez EM nyírófeszültséget hoz létre, amely a töltött részecskékre, vagy a töltött közegre belülről hat, úgy hogy átrendezi a töltés és a vákuum közti kölcsönhatást biztosító virtuális részecskeáramot. A részecskék töltését valójában a részecske és a vákuum közti virtuális fotonok cseréje biztosítja, a kvantumelektrodinamika szerint. Whittaker még a századelején megmutatta, hogy az elektromágnesesség egyenleteinek megoldása megadható két skalár-potenciál bevezetésével. Ezek a skalárpotenciálok a fénysebességnél sokkal nagyobb sebességgel is terjedhetnek, és a belső EM potenciálokat írják le, így jóformán azonnal képesek kölcsönhatni távoli rendszerekkel is, vagyis természetük valóság-előtti, mivel a fénysebesség nem korlátozza őket. Tisztázatlan az is, hogy miféle viszonyban állnak egymással a különböző klasszikus- és kvantum-potenciálok (szó szerint: lehetőségek) és a valóság, illetve a potenciálok és a vákuum! Ha a vákuum csak bizonyos körülmények között és csak közvetve mutatható ki (pl. Kazimir-effektus, Lambeltolódás) akkora vákuum valóságossága is csak közvetett természetű? Valóságos létező-e a vákuum? Egyáltalán, miféle fizikai tartalom adható a vákuum fogalmának? A vákuum egyrészt az elektromágneses tér nullpont-rezgése, alap-vibrálása. Az elektromágneses tér léte egyben egy alaprezgést is jelent, amit a stochasztikus elektrodinamika ismertetésekor bemutattam. De miből adódik ez az alap-rezgés? Ez a létezés legalapvetőbb szintje, tehát ebben a lüktetésben a semmi és a valami érintkezésének dinamikája, mozgása, változása fejeződik ki. És ez egy teljesen kaotikus, véletlenszerű rezgés? A vákuumot úgy kell elképzelnünk, ahogy a materializmus minden szervező tényezőt elképzel: egy minden irányt, irányítottságot, szervezettséget nélkülöző, vak tényezőt? De ha valamiféle tényező képes szervezettséget, irányítottságot adni a vákuumnak, ez nem egy misztikus, magmagyarázhatatlan tényező, Isten bevezetését jelentené? Világos, hogy megmagyarázhatatlan tényezőket nem vezethetünk be a tudományba, a logikába, mert azok magyarázó ereje nulla. Ismerünk-e olyan tényezőt, amely átfogó, a Világegyetem egészére kiterjed, és képes a vákuumban, ebben a fortyogó ősóceánban, ős-tengerben jelen lenni? Most már igen: az elő-valóságok potenciáljai éppen ilyenek! Az elő-valóságok tehát képesek a vákuumot megszervezni, egységes irányítottságot adni a valóság végső talajának! De honnan erednek az elő-valóságok? Ha a kozmikus-biológiai-tudati szerveződésből, akkor részben az ős-Világegyetemből, az ősélet óceánjából; részben az élővilágból, részben a tudatvilágból. Mindez a közösségi tudatmezők nyelvén megfogalmazva azt jelenti: a Világegyetem alapját a kozmikus, a biológiai és a tudati erőterek adják. Mindezen tények többé-kevésbé ismertek. De mindmáig senki nem elemezte ki ezen potenciálok fizikai jelentőségét olyan konkrét, kritikus esetekben, amelyekben a potenciálok valóságosságának alaptermészete feltárul (Grandpierre, 1997), senki sem ismerte fel, hogyan található kiút az ellentmondások sorozatából. Ez elektromágneses töltéspárok keletkezése alkalmas példa egy ilyen vizsgálatra. Az EM potenciálok természetének feltárása alapján arra következtettem (Grandpierre, 1998), hogy a fizikai valóság a potenciálok formájában összetevőire bontható, és ezek az összetevők, elemi valóságok, a felépült valóságoknál lényegesen szabadabbak. Nem korlátozza őket a fénysebesség, nem korlátozza őket az időbeli okozatiság egyirányúsága, tehát a tér és az idő. Ezek az elő-valóságok a fizikai valóság pillérei, szárnyai. A fizikai valóság, például a fénysugár, úgy tevődik össze ezekből az elő-valóságokból, ahogy egy lepkének mindkét szárnyára szüksége van a repüléshez. Ugyanakkor, ezek az elő-valóságok sokkal képlékenyebb, rugalmasabb alakító erők, mint maguk a fizikai erőterek. Az elő-valóságok áttekintő, összetartó, kapcsolattartó képessége szinte korlátlan, és így információ-átvitel számára elsődlegesen alkalmas. Az elővalóságok tehát a Világegyetem átfogó szervező-erőinek megnyilvánulásai. Az elő-valóságok nemcsak a kozmikus szervező-erő, hanem a biológiai szervező-erő és a tudati szervező-erő eszközei is. Elő-valóságok nélkül a világ csupasz, zárt rendszerek meddő halmaza lenne. Elő-valóságokkal a Világegyetemet átjárja egy olyan szervezőerő, amely egyszerre a tudati, biológiai és kozmikus szerveződések irányítója. Az elő-valóságok tehát kulcsok a valóság felépítéséhez. Az elő-valóságok a tudati-biológiai bejárók a fizikához! Az elő-valóságok léte tehát azt jelenti, hogy a fizika a biológián és a tudat jelenségén alapszik! Sőt, többről van szó: az elő-valóságok léte azt bizonyítja, hogy a
253



kozmikus szervezőerő a tudati-biológiai szerveződés párja, vagyis a Világegyetem egyben élő, sőt, tudati természetű is ugyanakkor! A huszadik századi fizika, a kvantumelmélet felfedezte, hogy az anyag egy olyan forrásból ered, amely minden létező alapja, és ez az éter, a vákuum. Az új kozmológiai modellek, a felfúvódó Világegyetem modelljei szerint az anyag a vákuum átalakulásából keletkezik. De miféle természetű ez a szinte megfoghatatlan „vákuum”? A vákuum a mérhető elemi részecskéktől mentes, de fizikailag valós, és az anyag, az elemi részecskék viselkedését befolyásolni képes őselemi létező. A vákuumot sajátos, képzetesen létező részecskék, szakszóval virtuális részecskék alkotják. Ezek a virtuális, magyarul: képzetes részecskék a kvantummechanika megközelítésében olyan részecskék, amelyek közvetlenül nem figyelhetők meg, elsősorban azért, mert olyan rövid élettartamúak, hogy mire megmérhetnénk őket, már el is bomlanak. A virtuális részecskék olyan könnyű természetűek, hogy rögtön megszületésük után az első kölcsönhatásban, amiben részt vesznek, el is nyelődnek, eltűnnek. A virtuális részecskék lényege tehát a kölcsönhatás maga. A virtuális részecskék léte elméletileg jól megalapozott, és kísérletekben közvetve ki is mutatták létezésüket. Minél nagyobb tömegű egy képzetes részecske, annál rövidebb ideig létezhet a kvantummechanika határozatlansági törvénye szerint. A virtuális fényrészecskék, a képzetes fotonok sok tulajdonsága eltér a „valós”, mérhető fotonokétól. A valós fotonok (nyugalmi) tömege ugyanis nulla, míg a képzetes fotonoké szinte tetszőlegesen nagy is lehet. A fény nemcsak a látható fényből áll, egy elektromágneses hullámból, hanem egyben egy nem-látható fény is alkotja! Amíg a látható fény az elektromágneses tér olyan rezgésállapota, amely a fény terjedési irányára merőleges síkban rezeg, addig a képzetes fény a fény terjedési irányában történő rezgést jelent. A nem-látható, képzetes (virtuális) fény a látható fénytől függetlenül is létezik. Az ilyen képzetes fény kölcsönhatást teremt két részecske között. A képzetes foton kicserélődése két részecske között erőhatással jár. A virtuális fotonok tengere tehát egy erőtér létét jelenti. Ez az erőtér az anyag előtti erőtér, a kölcsönhatások erőtere. A kölcsönhatások önmagukban, anyagi részecskék létrejötte nélkül is tudnak működni – mivel a képzetes részecskéknek valós élettartamuk van, olyan valós élettartamuk, amely alatt valósan léteznek, de ezalatt nem hatnak kölcsön anyagi részecskékkel. A mai fizika minden kölcsönhatást virtuális részecskék kicserélődésével ír le, az elektromágneses erőhatást a virtuális fotonok cseréjével. A gravitációs erőhatást közvetítő virtuális részecskét gravitonnak, a gyenge kölcsönhatást közvetítő részecskét vektorbozonnak, a magerőt, vagyis az erős kölcsönhatást közvetítő virtuális részecskét gluonnak nevezik. A gluonok olyan virtuális részecskék, amelyek a fotonoktól eltérően képesek önmagukkal is kölcsönhatni. A gluonok tömeggel rendelkeznek. Minél nagyobb egy virtuális részecske tömege, annál rövidebb az általa közvetített erőhatás hatósugara. Igen ám, de akkor a nulla tömegű virtuális fotonok képesek végtelen távolságra is közvetíteni erőhatást! Pontosan ez az, amit az elektromágnesességet leíró törvények meg is követelnek. Az elektromos töltések erőtere ugyanis a részecskétől mért távolság négyzetével fordított arányban csökken – és ez azt jelenti, hogy minél távolabb kerülünk a töltéstől, annál gyengébb lesz erőtere, de soha sem lesz pontosan nulla, csak folyamatosan egyre gyengül. Ráadásul, mivel a nulla tömeghez végtelen élettartam tartozik, olyan láthatatlan fénynek kell elképzelnünk, amely örökké létezik, de valós részecskével örök élete alatt nem lép kölcsönhatásba. Másrészt viszont kölcsönhatásba léphet az egyéb virtuális részecskékkel, érzékelheti ezek erőtereit, hatásait. Így a valóság két fázisának képe áll elénk: egy olyan valóságé, amely önmagában létezik, önmagában teljes, létező egységei képesek egymással (virtuálisan) kölcsönhatni, amely, az az őstenger – és egy másik világé, a felvilágé, amelyiknek elemei képesek egymással – ezen a másik világon keresztül – kölcsönhatni. Az őstenger, az alap-vákuum az alap-erőhatások hordozóinak, szaknyelven a skalárbozonoknak tengere. Az ős-vákuum tehát egy elő-valóságot jelent, egy önmagában létező, önmaga számára valóságos valóságot, amely képes magából létrehozni egy olyan felépítményt, amelyben az egyes kölcsönhatásé-folyamatok egyes változatai képesek állandósulni. A felvilág tehát egyfajta fénykép-kimerevítésnek felel meg, de egy olyan kimerevítésnek, amelynek csak építőelemei rögzülnek, de az elemek között továbbra is ott kavarok az ősvihar. Az ős-vákuum abban különbözik az anyagi vákuumtól, hogy benne még nem található anyag, vagyis kvarkok, protonok, neutronok, elektronok. Az ős-vákuum még csak az elemi rezgések összessége, tengere. Mivel nincsenek benne helyi erőtér-források (vagyis anyagi részecskék), ezért benne a terjedési sebesség nem korlátozott. Grandpierre K. Endre tisztán logikai alapon vetette fel, hogy a fénysebesség nem lehet egyetemes határsebesség. Határsebesség ugyanis csak akkor létezhet, ha létezik egy hatás, ami korlátozza a sebességet. Képzeljünk el egy repülőt, amely gravitációmentes térben röpül, és csak a légellenállás fékezi! Nyilván, minél ritkább a levegő, annál nagyobb sebességet érhet el a repülő. Ahogy a levegő egyre ritkul, úgy lesz a repülő sebessége egyre nagyobb. És ha a levegő közegellenállása nullára csökken, a repülő sebességét semmilyen fizikai
254



hatás nem korlátozza, tehát sebessége végtelen lesz! Az alap-vákuum éppen olyan tulajdonságú, hogy benne még nem jöttek létre anyagi részecskék, tehát benne a hatások terjedési sebessége még nem korlátozott. Amíg a vákuum ős-vákuum, tehát csak skalár-rezgések találhatók benne, csak nulla „nyugalmi tömegű” virtuális fotonok – ezek a skalár-fotonok, addig nincs olyan tényező, amely lefékezhetné a hatások terjedési sebességét. A fénynek azért van határsebessége, mert van vektorösszetevője, a terjedési síkra merőleges síkban elektromágneses rezgéseket hordoz magával, és ezek az elektromágneses „rezgő szárnyak” haladásuk folyamán kölcsönhatnak az alap-vákuummal, és létrehoznak benne az elektromágneses erőhatásukkal egy elektromágneses polarizációt, azaz elektromágneses közegellenállást. Ez az elektromágneses közegellenállás az, ami határsebességet ad a vektoriális fénynek. Ebből a meggondolásból ki is számíthatjuk a vektoriális fény terjedési határsebességének értékét! Ez a vákuum elektromágneses polarizálhatósági tulajdonságaival fordítottan arányos. Minél nagyobb a vákuum elektromágneses polarizálhatósága, annál kisebb ez a határsebesség, tehát c=1/(a vákuum elektromágneses közegellenállása). A vákuum elektromágneses közegellenállása az elektromos (e0) és a mágneses (m0) közegellenállásból tevődik össze. És mivel ezek hatása összeszorzódik, ezért szorzatukból négyzetgyököt kell vonni. A gimnáziumi Négyjegyű függvénytáblázatok, matematikai, fizikai, kémiai összefüggések c. segédkönyvben (140. oldal) szerepel e0 és m0 értéke. e0=8.85x10-12 AsV-1m-1, m0=1.25x10-6 AsV-1m-1, így kapjuk meg a fénysebesség értékét: c= 1/( e0m0)1/2=300 000 km/s. A vákuum képzetes részecskéinek kölcsönhatási törvényei eltérnek a „valós” részecskék kölcsönhatási törvényeitől. Legfőbb jellemzőjük, hogy minden hatás megőrződik, és egy hatás sem akadályozza egy más hatás kifejlődését. Az alapvákuum viselkedése ezért legjobban a szuperfolyékony anyagok viselkedésére hasonlít. Az anyagi vákuum annyiban különbözik az alap-vákuumtól, hogy benne léteznek külön erőtérforrások, anyagi részecskék. Az anyagi vákuum leírásában ezeket figyelembe kell venni. Az anyagi részecskék hatása módosítja a vákuum tulajdonságait, és létrehoz egy módosított vákuum-mezőt. Az érdekes az, hogy az alap-vákuum továbbra is megmarad. Csak azok az anyagi hatások módosítják, amelyek gyorsulással járnak, ahogy a szuperfolyékony hélium szuperfolyékonysága is csak az örvényektől, gyorsuló áramlások megjelenésétől változik meg. A virtuális skalár-fotonok rezgési síkja nem a térbeli terjedési irányra merőleges, mint a fény vektor-hullámai, hanem az idő terjedési irányára, azaz terjedésük, rezgésük idő-mentesen képzelhető el (Lásd. Feynman: Quantum electrodynamics, p. 120). A vákuum fizikája úgy írható le, mint egy tenger hullámzása, szakszerűbben: mint egy kontinuum, egy folytonos közeg rezgésállapota. A vákuum minden pontja valamiféle – gyakran véletlenszerűnek tartott – rezgést végez. A vákuum pontjai szaknyelven leírva stochasztikus harmonikus oszcillátoroknak felelnek meg. A rezgések erősségét, amplitúdóját, egy számmal jellemezhetjük. Ez a szám – idegen szóval: skalár – jellemzi egy pont rezgésállapotát. A vákuum tengerének rezgését a számok eloszlása jellemzi, minden ponthoz tartozik egy szám, amely persze minden pillanatban változik. A vákuum-tengert leíró számtengert szám-térnek, idegen szóval skalártérnek hívják. Ez a skalár-tér szerepel az ősrobbanást létrehozó legfőbb tényezőként is a mai kozmológiai elméletekben. A skalár-térben a virtuális fotonok terjedését skalár-hullámok írják le. Ezek a skalár-hullámok összeköttetést jelentenek az elő-valóság, az ősvalóság és a felvilág, az anyagi valóság között. Gondolkodásunk képes átlátni a felszínen, és megragadni a lényeget. Gondolkodásunk képes a Világegyetem titkait feszegetni, a világ egészének lényegével kapcsolatot teremteni. Természetes gondolat, hogy ebben a gondolkodásnak a skalár-hullámok segítséget nyújthatnak, módot adva arra, hogy agyunk anyagisága kapcsolatot teremtsen az elő-valóság információkban végtelenül gazdag tengerével. A skalár-hullámok mellett létezik egy rendkívül figyelemreméltó, majdnem skalár-rezgés, melynek részecske-tulajdonságai is vannak. Ez a majdnem skalár-rezgés azért nem teljesen skalárrezgés, mert rendkívül gyengén, de kölcsönhat a fotonokkal, kvarkokkal, gluonokkal. De ez a kölcsönhatás olyan gyenge, hogy ritkán nyelődik el. Élettartama az Univerzum élettartamánál sok nagyságrenddel hosszabb! Ezeket a majdnem skalár-fotonokat nevezik axionoknak, részecske-tulajdonságaik miatt axion-sugárzásnak, hullám-tulajdonságaik miatt koherens skalár-hullámoknak. Ezek az axionok a skalár-hullámok összpontosított, lézernyalábszerűen összehangolt (összetartó, koherens) csomagjaiként képzelhetők el. Amíg a skalárhullámok kölcsönhatásai tisztán virtuálisak, addig az axionok már képesek a skalár-fotonok kölcsönhatásain túlmenő kölcsönhatásokba lépni a valós részecskékkel, még ha rendkívül ritkán is. Mai tudásunk szerint a Világegyetem teljes tömegének 9099 százalékát ilyen axion-sugárzás alkotja! Az axionok tehát furcsa, átmeneti „lények” az ősvákuum skalár-hullámai és az anyagi részecskék között. Legfigyelemreméltóbb tulajdonságuk, hogy ilyen „határ-jelenség” létükre rendkívül érzékenyen hatnak kölcsön az élő anyaggal. Figyelemre méltó, hogy
255



különösen a DNS az, amely képes az axionok hatását 1010-1020-szorosára fölerősíteni! Ez bizonyéra nem véletlen, és ennek bizonyára alapvető oka van, ha az axionok az ős-vákuum és az agy között teremtenek kapcsolatot. De miben különbözik az axionok hatása a skalár-hullámokétól? A skalárhullámok képesek információt áthozni az ős-vákuumból, az ős-Világegyetemből. Mire van még ezen kívül szükség? Arra, hogy a puszta információn túl képes legyen ez az információ valóságos hatást is kifejteni! Az axionok pedig éppen ebben különböznek a skalár-hullámoktól, hogy képesek az anyaggal olyan közelebbi, aktív kölcsönhatásba is lépni, amire a skalárhullámok nem képesek. Az axionok tehát az információn túl cselekvő szerepet is játszanak az ős-Világegyetem és az anyagi világ közvetítésében. Ha meggondoljuk, hogy a puszta információ nem képes létrehozni az anyagból olyan kozmikus szerveződést, amely képes a kozmikus szervezőerőből kifejleszteni az életet, majd a tudatot, akkor beláthatjuk, hogy az axionok az ős-Világegyetem küldöttei a kozmikus ős-erő valóra váltásában. Az axionok tehát az ős-Élet szervezőerejének hordozói, az élet kifejlesztői, a tudat létrehozói. Az axionok a biológiai szervezőerő hordozói, gondolkodásunknak nemcsak informátorai, hanem egyben agyunk működésének aktív résztvevői, cselekvő részesei is egyben! És abból a tényből, hogy az axionok lényeges biológiai hatást fejtenek ki (Zioutas, 1997), fordítva, az következik, hogy az ős-vákuum az ős-Élet hordozója!
Világközpontok világutazása
Gondolhatunk-e a mindenre? Létezik-e el nem gondolható gondolat? Megakadályozza-e az agy fizikai korlátoltsága a tudat korlátlan szárnyalását? Tudjuk, a különböző fizikai jellemzőjű agyak információfeldolgozási képessége szoros kapcsolatban áll az agyak fizikai jellemzőivel. A számítógépek felépítésének fizikai módja (számítógépes kifejezéssel: a hardware) behatárolja, hogy milyen programok futtathatók a számítógépen (software). Így van ez az embernél is? Ha így lenne, akkor bizony erősen kétséges minden olyan filozófia igazsága, amely a tudat korlátlanságát és elsődlegességét hirdeti – hiszen ha a fizika behatárolja a szellemiség szintjét, akkor az anyagiság a szellemiség alapja és alapvető korlátja. De akkor hogyan értsük az korábban felvetett tudati indíttatású világfejlődést? Ha a világfejlődés tudati indíttatású, ez azt jelenti, hogy a tudat (kozmikus tudat, genetikus tudat, mélytudat, éber tudat) szándékai mindig korlátlanul érvényesülnek – vagy a tudat maga is olyan valóság, amely saját maga számára adottságot is jelent, teljes valóságjelleget, s amely éppen ezért saját adottságának, valóságának legteljesebb kitöltésére, szabaddá tételére irányul? És ha ez a teljes szabaddá tevés megvalósul, nem jelent-e ez egyfajta testetlen megvalósulást, egyfajta szellemi kiteljesedést, szellemi megtestesülést? Ha az agy működésének fizikai korlátait keressük, akkor meg kell határoznunk, milyen folyamatok lehetnek a gondolkodás anyagi hordozói. Számításaim szerint a tudatműködés négy szintre tagolódik a négyféle anyagi hordozó szerint. Az éber tudathoz tartozik az idegsejtekkel, neuronokkal történő gondolkozás; a mélytudathoz tartozik az elektronokkal való gondolkozás; a genetikus tudathoz tartozik az elektromágneses hullámokkal, és a kozmikus tudathoz a vákuumhullámokkal történő gondolkozás. A számítások azonban érdekes módon azt is jelzik, hogy a különböző anyagi hordozókhoz különböző méretű agyak is tartoznak: az idegsejtekhez 10-28-33 cm (ez már a téridő kvantumfluktuációinak nagyságrendjébe esik); az elektronokhoz 10-2 cm (a sejtek mérete); az elektromágneses hullámokhoz 109 cm (a Föld mérete); és a vákuumhullámokhoz 109-17 cm (a Föld méretétől a Világegyetem kiterjedéséig). Így az idegsejtekben zajló információ-feldolgozás, koncentrálás révén képes módosítani a téridő mikroszkópikus szerkezetét! De mivel idegsejtekkel történő gondolkodás csak az élőlényeknél fordul elő, ezért csak ők képesek módosítani, változtatni a kozmikus erőterek hullámain. A tudatos gondolkodás a kozmikus tudatóceán morze-adójának tekinthető. A tudatszintek működése egymásra épül, a négyféle anyagi hordozó egymással közvetlen csatolásban áll, mindegyik szint áthatja a többi szintet. Figyelemreméltó az agy gondolkodásra való alkalmasságának, fizikai korlátainak vizsgálatában – amit mindmáig a gondolkodók nem vetettek fel -, hogy a bennünk és általunk működő agy tulajdonképpen négy agy, amelyek egymással közvetlen kapcsolatban állnak, és amelyek egyike messze túlnyúlik testünk határain, és betölti a földi bioszférát, Schumann-hullámmá, elektromos állóhullámmá alakul a földfelszín és az ionoszféra között hullámozva. Másrészt, a bennünk és általunk élő vákuum-agy kiterjedése a Földön is túlnyúlik, s eléri a Naprendszert, s a Világegyetem legtávolabbi kvazárjait, fénysebességgel röpülő peremét. Miféle anyagi korlátot lát itt egy számítógépes szakember? Ha saját agyunk együttműködik a kvantumvákuum világával, a Föld és a Világegyetem kozmikus életszerveződésével, akkor ez éppen azt sugallja, hogy agyunk nem fizikailag korlátozott számítógépként, hanem fizikailag felszabadított, gyakorlatilag korlátlanított szervezőerőként működik! Ne fájjon a fejünk attól, hogy úgysem
256



gondolhatunk az elgondolhatatlanra, az biztos sokkal nagyobb méretű, mint az elgondolható, és ezért az elgondolható világ nem érdemes az elgondolásra. Ellenkezőleg: gondoljuk meg, hogy kozmikus szervezőerő él tevékenyen agyunkban, amely a Világegyetemben, a csillagokban, a Földben gyökerezik, és amely bennünk van, és általunk gondolkodik, még ha sokszor nem is tudunk róla, s nem is tudjuk, mit is gondolunk legmélyebb tudatszintünkön! kapcsolatba kell lépni önmagunkkal, a bennünk élő elemi hajtóerőkkel, és meg kell tudjuk, miféle gondolatok világa burjánzik bennünk! Agyunk működése közvetlen kapcsolatban áll a Kozmosz működésével. A kozmikus tudat a Világegyetem egy tisztása, ahol a Világegyetem összegyűlik, és részei, rendszerei, egységei társas életet élnek. A társas élet nem babra megy: a születő döntések értelmében létrejön egy magasabb szerveződési forma, egy égi tisztás a kozmikus tisztás fölött: a genetikus tudat. Hasonlóképpen, a genetikus tudat legfontosabb döntései létrehoznak egy magasabb tisztást az égi tisztás fölött, ami fölött ott ragyog minden döntés végső letéteményesének színtere: az éber tudat. A kozmikus tisztások ezen sorának mindegyike a kozmikus szervezőerő kifejeződése, akaratának természeti megtestesülése. A tisztások kiépülése egyben egy kozmikus erőkar munkájáról tanúskodik, amely a tisztások között átugorva növelni tudja áttételeit, teljesítményét, élesíteni tudja fényét, összpontosító erejét. Ez az áttétel több mint negyven nagyságrendet fog át, összehasonlítható az Univerzum leggigantikusabb és legparányibb folyamatainak arányával. Ez a kozmikus erőket ugrasztja elő az életet is a kozmikus szerződésből, szinte úgy, ahogy egy kisgyerek szappanbuborékokat fúj: természetesen, játékosan, örömmel, kifényesedve. Testetlennek kell-e gondolnunk a különböző tudatszinteket? Nyilván ez bizonyos alkalmazás esetén fogalmi ellentmondást jelentene, hiszen a teljesen testetlen tudat nem alkalmazhatna idegsejteket, elektronokat, hullámokat, mert ezek mind egyfajta testiséggel rendelkeznek. Mindenesetre a hullámok testisége más természetű, mint az idegsejteké. Az elektronok már maguk is hullámtermészetűek. Az elektromágneses és vákuum-hullámok testisége viszont agyunknak kozmikus testiséget ad – ami földi törzshelyünkhöz tartozó testiségünkhöz képest egyfajta testetlenségként is felfogható. Hogyan gondolható el egy olyan valóság, amelyben a tudatszintek közötti viszony megtestesüléseként áll elénk az anyagi Világegyetem, a Természet, a Valóság?
Genetikus Tudat Látja a Belső Világfolyamatot Ez az: Ősvilág Mélytudat Látja a Belső Világfolyamatot Ez a: Természet Éber Tudat Látja a Belső Világfolyamatot Ez az: Anyagi Világegyetem Mélytudat Látja a Genetikus Tudatot Ez a: Társadalmi-Természeti Elme Éber Tudat Látja a Genetikus Tudatot Ez a: Természeti Én Éber Tudat Látja a Mélytudatot Ez a: Valóság
Valóság-e azonban a négy tudatszint? Nem eleinte ez a fenti kép, hogy itt négy olyan testetlen ejtőernyőn függ a világ, amelynek ejtőernyői megfoghatatlan, kezünkben semmivé illanó, szétfoszló illúziók csupán? Egyrészt világos, hogy az anyagiság és a tudati valóság lényegi kapcsolatban állnak: a tudat természetét anyagi formáinak végessége (részecske-hordozó) és végtelensége (az egész Világegyetemre kiterjedő elektromágneses és vákuum-tér, a tudathordozó) adja. Ha a tudat elvesztené tér-hordozóit, merőben más természetűvé, anyagivá, testivé, zárttá válna. Másrést a tudati valóság valóság-természetét akkor tudjuk megítélni, ha a valóság kritériumait alkalmazzuk a tudati világra. A legfontosabb valóságkritérium szerint valóság az, amelyet valóságosnak élünk át; másik járulékos valóságkritérium, amelynek valósága társas természetű, tehát amelynek valóságosságát társaink is érzékelik. E két ismertetőjegy – úgy gondolom – megtalálható a tudati valóságnál: tudatunk tartalmát valóságosnak éljük át, és ebben mások valóság-ítéletére is támaszkodunk. Az éber tudat valóságossága ezzel bizonyítást nyert. A kivételek (illúzió, érzékcsalódás, hallucinálás) ugyanezen kritériumok alapján határozhatók meg. Márpedig ha az éber tudat valóságos, akkor a mélyebb tudatszintek valóságossága sokkal erősebb, valóságosabb, hiszen ezek elemi erőkkel telítettek, s így valóságélményünk sokkal erősebb! Ugyanakkor a mélytudat felszínre villanásakor átélt intenzív élmények is társas jellegűek, lásd az indulatátvitelt vagy a képzelt játszótárs valóságosságának felnőtt általi megtapasztalását. Miért nem ezeket tartjuk akkor a legvalóságosabb valóságoknak? A válasz kézenfekvő: azoknak tartjuk őket, de az ilyen élményeink ritkasága, és a mai társadalom elidegenedése e belső valóságoktól az élményeket ritka és feldolgozatlan, háttérbe szoruló élményekké teszi, amelyeket főleg válsághelyzetekben lépnek csak fel. Próbáljuk most megérteni az egy és a sokaság problémáját a négy tudati alapvalóság elméletében. Eben az elméletben a kozmikus tudat egy és ugyanaz mindenkiben, sőt, minden létezőben: ez mindannyiunk közös világóceánja, az alapszint, amelyen a többi tudatszint, mint halvány
257



pára lebeg. A kozmikus tudat úgy is felfogható, mint amelynek az atomok, az elemi részecskék a génjei. A kozmikus tudatból csak egy van, ez az egy van mindannyiunkban, mindannyian erre vagyunk rákapcsolva. A kozmikus tudat részecskéi a vákuumhullámok csatornáikon kommunikálnak egymással. A genetikus tudat a második szint, amely az élővilág genetikus világóceánja. Ebben az egy az Élet, a sok az egyedek sokasága. Érdekes, hogy az emberi egyedek génkészletük csak pár százalékát aktivizálják, teljes génállományuk legfeljebb 5%-át! Ez azt jelenti, hogy a genetikus agy kapacitásának kevesebb, mint huszadrészét használja ki! Fel kellene ébreszteni a genetikus agyat, lappangó képességeink tárházát! Az emberiség és a csimpánzok génkészlete két százaléknál kevesebbet tér el egymástól – az élővilágban az aminosavak készlete meglepően állandó, s ez azt jelenti, hogy a genetikus agyak, bár eltérnek egymástól, de átfedésük még lényegi egységet fejez ki, s ez az egység az élővilág egészének és a Világegyetem egészének lényegi egységét is kifejezi. A mélytudat az elektronok, ezek már az egyes szervezetek sajátjai, s csak közlekedésük, rádióösszeköttetésük történik az elektromágneses és vákuumhullámokkal. Az egyes élőlények mélytudatainak átfedése már az adott élőlényfajta életmódjától, társasági szokásaitól függ, tehát kulturálisan meghatározott: ha természeti összhangban működnek együtt az egyedek, az átfedés lényegi lehet, és az egyedek változékonysága kibontakozhat; ha természetellenesen, akkor az átfedés lényegtelenné csökkenhet, és a társadalom mesterséges csatornákon művi létfeltételeket és mélytudat-szerkezeteket tarthat fenn. A tendencia legélesebben az éber tudatnál mutatkozik meg: az éber tudat a tudatok világfájának levele, virága. Ha életfaként képzeljük el a tudati világegyetemet, akkor feloldjuk az egység és sokaság látszólagos ellentétét. A Közös Tudatmező pedig a tudati világegyetem életfájának növekedését, virágzását, kiteljesedését vezérlő szervezőerő. Az anyagi valóságok folyosók, lépcsők, átjárók a tudati világegyetem életfájának ágai, szintjei között.
Az eleven elektromágnesesség
A Kozmosz hatásainak tanulmánya vezetett el az elektromágnesesség, a földi magnetoszféra, a Hold és az agytevékenység eddig fel nem ismert kapcsolataihoz. Most induljunk ki a biológiai lét születéséhez szükséges fizikai feltételek vizsgálatából! Ha meg tudjuk ragadni, milyen fizikai feltételek szükségesek az élő rendszerek kialakulásához, akkor az élő rendszerek egységes szerveződésének fizikáját, az életfizikát tudjuk megalapozni. És mivel az élő rendszerek rendelkeznek tudati jelenségekkel, ez egyben része lehet a remélhetőleg hamarosan megszülető tudatfizikának, annak a tudománynak, amely a tudatműködés általános, egységes szerveződéséhez tartozó fizikai feltételeket, körülményeket vizsgálja. Filozófiai vizsgálataink szerint a tudat szabad, önálló, öntörvényű létező, legalábbis természetétől fogva, amíg a társadalom el nem idegeníti saját természeti lényegétől, és éppen ez a tudatszabadság az erkölcsi lét elemi feltétele. Ha pedig ez így van, és a tudati szabadság egyben tett-szabadságot is jelent, tehát gondolataink irányíthatják tetteinket, akkor a tudati szabadság azt is jelenti, hogy egy belső, tudati változás anyagi változásokat képes elindítani. A tudat tehát önállóan képes tevékenykedni az anyagi világban szervezetünkön belül, képes szervezetünket működésbe hozni (ez a pszichoszomatikus hatás, magyarul lelki hatás a testre, illetve általában, pszichokinézis, azaz a tudat anyagot mozgató hatása). Testünkben még ott él a képlékeny, emberi érzésre, érzésekkel, vágyakkal megtisztulásig kifeszülő akaratra érzékeny, arra még emberi módon válaszoló ősvalóság maradványa, a tetszésünk szerint alakítható valóság egyik birodalma. A lélekvalóság elvesztett, elhagyott, cserbenhagyott birodalmai, melyek legjobb akaratunkkal szemben távolíttattak el tőlünk a történelmi erők roppant szorítása alatt, egy szinte teljesen érzéketlen valóságot, egy álvalóságot, álságos, művi valóságba kényszerültek, ideiglenes vagy végső száműzetésre. De a lélek hatalma, ha kozmikus birodalmát nagyrészt elzsibbasztották is, még ma is él, ha tetszhalottan is. A lélek, az érzés, a megfogalmazódó, testet öltő érzés még képes visszanyerni életerejét. A tudat anyagra hatásának képessége, amelyet már Wigner Jenő, századunk egyik legjelentősebb fizikusa is szükségesnek ítélt, pusztán hatásellenhatás egyetemes törvénye alapján (ha az anyag képes hatni a tudatra, akkor a hatás-ellenhatás elve alapján a tudat is képes kell legyen hatni az anyagra, lásd Wigner Jenő: Szimmetriák és reflexiók, Válogatott tanulmányok, Gondolat, 1973, 219. old.) jelzi a pszichofizika, a lélekfizika megalapozhatóságát. A lélekfizika nem a lélek elidegenítésére szolgál, éppen ellenkezőleg: megmutatja azokat a módokat, amelyekkel a lélek ki tud törni a materialista egysíkú fizika szűk börtönéből. De ahogy a rabnak is szüksége van fizikai eszközökre a rácsok elfűrészeléséhez, ugyanúgy a lélek is anyagi eszközökkel képes kiteljesíteni öntörvényűségét. A Természet az élet és a mágikus tudat kigyújtásával éppen ezt a természetes csodát hajtotta végre, ahogy a szemléletünkben egymással párhuzamos létsíkok, az élettelennek álcázott fizikai, a tudattalannak álcázott biológiai létszintből kigyújtotta a mágikus tudat életteli, varázslatos létszintjét – és mindezt a materialista
258



világkép, élettelenségek, tudattalanságok és valótlanságok létsíkjaivá degradálva a materialista világhalál vallását, a programját szolgáló, rabszíjra vetett tudatot tartja a Homo sapiens sapiens (kétszeresen értelmes ember (dicső jegyének. A Természet ezen elidegenített és párhuzamosnak beállított létsíkok között – hiszen a párhuzamosokban az a jó, hogy sohasem találkoznak – éppen hogy mintegy merőlegesen közlekedik. A megtáltosodás természeti törvénye tehát a mai világkép legalapvetőbb fogalmi köreinek hamisságát mutatja. Ahogy a materializmus anyaglealacsonyító világhadműveletei is csak a rab elme önkéntes lemondását igyekszenek természetesnek feltüntetni, ugyanis csak a rabbá tett elme elidegenítése az anyagtól és a természeti adottságoktól teheti véglegessé az elme tehetetlen rabságát, önalávetését, vak és örök szolgaságát, lemondását az élet tágabb, természeti és kozmikus dimenzióinak hordozásáról, ahonnan életünk ered, és ahová igazi feladatai hívnak. Kiindulópontunk legyen ismét Bauer Ervin elméleti biológiájának egyik alaptétele. Ebben Bauer rámutat, hogy csak az élő rendszerek mutatnak rendszeresen spontán, csakis belső önállóságukra visszavezethető jelenségeket. Ahhoz viszont, hogy egy élő rendszer képes legyen spontán változások előidézésére, képesnek kell lennie belső szerkezetének egyes meghatározó tényezőit az adott (a szerkezet fenntartását biztosító) folyamat jellemző időtartamához hasonló sebességgel változtatni. De mit értünk a rendszer fogalmán? Természetesen rendszerek az atomok, molekulák, kristályok, sejtek, vírusok, soksejtű élőlények, társadalmi szervezetek. James G, Miller megfogalmazásában a rendszer „nem-véletlen anyag-energia felhalmozódása a fizikai téridő egy körzetében, amely nem-véletlenszerűen szervezett, kölcsönösen összefüggő és együttcselekvő alrendszerekből és összetevőkből áll”. A rendszerek rendezett egészek, olyan egészek, amelyek meghatározó tulajdonságai nem elemeik mechanikus összegéből, hanem a fellépő kölcsönhatások természetéből adódnak. A rendszerek tehát egységesen szervezett halmazok, vagyis éppúgy nevezhetnénk őket szervezetnek is. László Ervin kimutatta, hogy a rendszerré szerveződés rokon a Természet egyre magasabb szintű szerveződésének tendenciájával. Grandpierre K. Endre egy logikai elemzésen alapuló tanulmányában (Kozmikus tudatrendszerek kiépülése, két fő ágra válása és fejlődése az aranykortól napjainkig) megmutatta, hogy még az élettelen rendszerekben is, az elemi részecskékben és az atomokban is működik egy szervező erő, és ez az erő az egymással kapcsolatba lépő elemek között az elemek puszta halmazánál magasabb szinten képes az elemek létét összehangolni, és ezáltal lesz a rendszer több, mint elemeinek puszta összessége. Ez a láthatatlan szervező erő az, amely a kövekben, a látszólag teljesen élettelen tárgyakban is jelen van, de amely csak akkor képes megnyilvánulni, ha kifejlesztette az ehhez szükséges anyagi szerveket. A természetben azt tapasztaljuk, hogy minden olyan halmaz, elemek, tárgyak együttese, amely rendelkezik mozgósítható energiával, amely rendelkezésre állnak ezzel az energiával mozgatható felületei, hajlamos magát rendszerré, és ha lehet, élő rendszerré szervezni. A rendszer attól rendszer, hogy megfelelést épített ki a szerveződés szintje és szándékai megvalósításához szükséges eszközök között. A szerveződés jelensége a természetben általános, egyetemes, és ez a spontán jelenségek motorja. Ez a spontán szerveződés „automatikus”, abban az értelemben, hogy éppen egyetemes előfordulása miatt, mint végeredménnyel lehet vele számolni. Ezért, és a materializmus életidegen szemlélete miatt, szokásos ezt a spontán szerveződést figyelmen kívül hagyni. Vegyük a legegyszerűbb példát. Az oxigén- és a hidrogénatomok a materializmus szerint teljesen életetlenek, az önszerveződésre való legkisebb belső hajlam nélkül, mintegy prototípusai a legelemibb élettelen elemeknek. Mindazonáltal – bizonyos, viszonylag tág határok, fizikai feltételek között- az oxigén- és a hidrogénatomok hajlamosak egymással vízmolekulává egyesülni. Ez a kémia legalaposabban ismert reakciója. A H2+O= H2O reakció azt fejezi ki, hogy ha összekeverjük a hidrogén- és oxigéngázt a megfelelő nyomás- és hőmérséklethatárok között (... ami szükséges az elemek hajlamainak valóra váltásához kellő energia biztosításához), automatikusan, vagy a még hiányzó hőenergia bevitelével, lezajlik a vízképződés. Tapasztalatból tudjuk, hogy ez a reakció igen heves, robbanásszerű gyorsasággal zajlik. Mindez világos, a végtermék, egy új minőség, az orrunk előtt áll. Mit akarok még tudni? A miértet és a hogyant. Hogyan találják meg egymást a hidrogén- és oxigénatomok? Ha egyszerűen csak a véletlenszerű hőmozgást (a Brown-mozgást) követnék, ahogy azt a tankönyvek állítják, akkor bizony nem lehetne robbanásszerű a reakció. Ahhoz, ugyanis, hogy a kémiai kötés létrejöhessen, a kvantummechanikai számítások szerint az ütközésnek egy meglehetősen szűk paramétertartományba kell esnie. Ha ugyanis az atomok túl nagy vagy túl alacsony sebességgel rontanak egymásnak, a reakció nem jöhet létre, és ez megszabja az atomok relatív sebességét, ahogy azt a távolságot is, amennyire egymást megközelíthetik. Fölöttébb valószínűtlen, hogy pusztán véletlenszerű ütközésekkel beindulhasson egy ilyen finomhangolást igénylő reakció. Ez a megfigyelés világossá teszi, hogy erre a finomhangolásra szükség van, és ez
259



ténylegesen meg is történik, azaz egy spontán szervező erő működése elengedhetetlen feltétele a reakciónak. Ezt elneveztem „spontán célbajutás” effektusnak. Miután ezeket az eredményeket bejelentettem Monselicében (Olaszország), a Budapest Klub tudományos kutatóprogramjának első nemzetközi találkozóján, 1995. október 2-án, a Nature-ben érdekes adatokra bukkantam. 1995. november 2-i cikkében Loubeyre és Letoullec elemzi a vízképződés nagy nyomás melletti módosulását. E szakértők azt írják: bár a hidrogén és az oxigén közti reakció biztosan egyike a legalaposabban tanulmányozott kémiai reakcióknak, de a reakció kinetikájának (mozgásának) részletei rejtélyesek maradtak. Ők persze nem jutottak el a spontán célbajutás felismeréséig, csak annak kapcsán említik ezt meg, hogy magasabb nyomáson újfajta módon kapcsolódnak össze a hidrogén- és oxigénmolekulák. A kémiai reakciókhoz hasonló problémát jelent régóta, hogy hogyan találják meg receptoraikat a sejtekben a neuropeptidek. A klasszikus idegsejt-végződésben, a szinapszisban az idegingerületet átvivő neorotranszmitterek szabadulnak fel az egyik idegsejt végződésén, és a sejt megnyílása során áttevődnek a szinapszis-csatlakozást alkotó másik idegsejtben elhelyezkedő érzékelő-állomásokhoz, az ún. receptorokhoz. A peptidek a neurotranszmitterek közé tartoznak, és általában úgy gondolják, hogy egyszerű diffúzióval (a cukor oldódásához hasonló folyamattal) jutnak át a távoli felfogóközpontokba, receptorokba. Így viszont az ingerület terjedése túl alacsony hatásfokúvá válna, hiszen az átvivő anyag csak véletlenszerűen találhatná meg az ő érzékelésére szakosodott feldolgozóállomást. Hess és Mikhailov rámutattak, hogy az élő sejt biológiai alrendszerei mindössze pár ezer enzim-molekulával dolgoznak (az enzimek gyorsítják föl az élő sejt belsejében a kémiai reakciókat ezermilliárdszoros mértékben). De semmi sincs az enzim kémiai szerkezetében, ami megmagyarázhatná rendkívüli katalitikus, reakciógyorsító hatásukat. Az enzim hatásának egyedi reakciókra specializálódását a mechanikus „kulcs és zár” elvvel szokták modellezni. Ez a modell azonban nem képes megmagyarázni, hogyan jut el a „kulcs” a zár közelébe, és hogyan illeszkedik fennakadás nélkül a zárba. Mikhailov és Hess arra a következtetésre jutottak, hogy amikor a sejtmembrán befejezi egy új fehérjemolekula építését, megjelenik a helyszínen egy szállítóeszköz, a vezikula, és ez aztán, hátára véve a fehérjét, átszállítja a másik membrán előírt, meghatározott helyére. Ezek a teherhordó sejtszervek célratartó irányítottságot mutatnak. Az egyes vezikulák rendeltetési helye más és más, tehát nagyon szelektív fizikai erő kell hasson rájuk, amely arra az egyre hat, amelyikre kell. Ebben szerepet játszhatnak a sejtbéli elektromos terek. A spontán célba juttatásban tehát az elektromágneses terek juthatnak döntő szerephez. Minden molekula rádióadóvevőként működik. Nem tudjuk, mi is a lélek, a szellem, a tudat. Nem tudjuk, végső soron egy anyagi természetű tényező munkál-e bennünk, ami az anyagi folyamatokat számunkra hozzáférhetően irányítja, befolyásolja bennünk, vagy valami teljesen anyag nélküli, anyagidegen tényező. Mindenesetre az, hogy képes hatni testünk anyagára, bizonyos értelemben anyaggá teszi. De miféle természetű lehet ez az anyag? Mert hogy nem lehet a materializmus élettelen, életidegen anyaga, az – a eddigi eredményeink alapján – biztosra vehető. Amit tudunk róla az az, hogy a miénk, a legsajátabb, legszemélyesebb tényezője életünknek, és hogy – legalábbis elvileg – szabadon rendelkezhetünk felette. És ha belegondolunk istenigazából, érezzük, hogy ez a lélek életünk legfőbb hajtóereje, amely minden életre vágyik, mindent ki akar próbálni, mindent át akar élni, az élet dicsőségét akarja a képtelenségekig, a lehetetlen megkísértéséig. Ez a lélek igazi arca! De öntevékeny, önteremtő gazdagságvágya csak akkor érvényesülhet, ha szabad, ha könnyed, ha bárhová, mindenhová elröpülhet. (Mindezt a tudósnak is fontos lenne tudnia, hogy tudja, miféle jelenséget is akar leírni és megmagyarázni. A tudat természete persze – épp szabadsága, könnyedsége miatt tudománytalannak tűnhet, annyira eltér a merev, becsontosodott, brutálisan adott valóságétól. De itt és a következőkben meg fogom mutatni, hogy mindezek a „valóság nélküli, költői, tulajdonságai leírhatók az új tudomány segítségével.) Ez az önállóság, a szabad alakfelvétel a nemlét határán a legkönnyebb – nem gondoljuk, hogy lelkünk bármikor képes heggyé válni az orrunk előtt, de madárként vagy légies tüneményként gyakran képzeljük magunk elé. A szabadság a képtelenség határainak módszeres súrolásában, határainak kitágításában, az elképesztő összjátékban a legszabadabb, a kozmikus létmámor legmagasabb értelmében a legfényesebb. A lélek igazi természete a váratlan kiteljesedés, az ünnep, a kozmikus sorsközösség, a tűzben felragyog, felvillanyozó, felemelő vágy röpítése. A lélek, a szellem, a tudat vagy, anyagi kesztyűje, vizsgálataink alapján elektromágneses természetűnek tűnik. A egészét elektromágneses tényező vezérli. A sejtek életét, a molekulákat, az atomokat elektromágneses rádióvevő irányítja. A Föld, a Hold, a Nap tevékenységét, változásait az elektromágneses tér váltja ki. lehet, hogy a lélek elektromos természetű? Ez megmagyarázná a lélek légies természetét. De ad-e magyarázatot a lélek, az érzés, a megfogalmazódó érzés szabadságára? Rövidesen megláthatjuk, hogy igen.
260



A bioelektromosság tudományának eredményei
Mindannyian tapasztaljuk, hogy szervezetünk működése, közérzetünk és hangulatunk függ az idõjárástól, a frontátvonulástól, a mágneses viharoktól. Kevesen tudják azonban, hogy ezekért a változásokért elsõsorban a légköri elektromosság a felelős. Viharmentes időben is 100 Volt feszültség esik a magasságkülönbség minden egyes méterén, de viharok idején az elektromos tér gyorsan és jelentősen változik, és ennek a tapasztalat szerint jelentős biológiai és mentális hatásai vannak, mint például a fejfájás, nyugtalanság, izgatottság. Kimutatták, hogy az elektromágneses tér változásai különösen erősen hatnak az agyra és az idegrendszerre. A növények és állatok viselkedése gyakran figyelemreméltóan megváltozik a vihar előtt. De viharmentes időben is jelentős szerepet játszanak a Föld ionoszférája és felszíne között fellépő elektromágneses hullámok. Ezek fénysebességgel futják körbe a Föld 40 000 kilométeres felszínét, azaz egy másodperc alatt 7-10-szer futnak el egy adott hely fölött. Ezeknek az un. Schumann-hullámoknak a rezgésszáma tehát megegyezik az emberi agy alfa-hullámainak 7-10 Hz-es rezgésszámával. Mivel az alfa-hullámok az álom és ébrenlét határán, különösen fogékony és képzeletgazdag tudatállapotot jelentenek, érdekes, hogy nemcsak az agy és a Schumann-hullámok rezgésszámai, de időbeli változásuk jellege is hasonló, akárcsak a mély alvásnak megfelelő agyi delta-hullámok és a viharok termelte elektromágneses hullámok rezgésszáma és lefutása. A fák törzsére helyezett elektródok a fák életciklusainak kozmikus ciklusoktól függését mutatják, a holdhónaptól, a napévtől és a 11 éves napciklustól. Burr és Ravitz vizsgálatai megmutatták, hogy ezek a kozmikus ciklusok jelentős szerepet játszanak a kórházi betegfelvételek számának és a pszichiátriai betegek állapotának alakulásában. Ezek az eredmények jelzik – többek között - a geofizikai, légköri, kozmikus jelenségek kapcsolatát a biológiai és pszichikus folyamatokkal Ismeretes tény, hogy az élőlények testi sérülésekor szervezetük elektromos áramot termel. A szalamandra vagy a gyík farkának letörése után meginduló regenerációban az elektromos áramok játszanak irányító szerepet. Kimutatták, hogy a giliszta fejének vagy farkának levágása után, ha külső elektromos teret hozunk létre a giliszta hossztengelye mentén, ennek polaritásától függ, hogy fej vagy farok fejlődik ki a vágás helyén. Kísérletekkel megmutatták, hogy ugyanazon a helyen ismételten farok vagy fej nő ki egyszerűen az alkalmazott külső elektromágneses tér irányításától függően. A tengeri szivacsok soksejtű élőlények, amelyeket ha szitán átpasszírozunk, sejtjeik különválva szétszélednek. Egy idő után azonban a sejtek ismét egymás felé indulnak, és újból összeáll a tengeri szivacs szervezete. Kísérletek szerint ezt az újraegyesülést a szivacs sejtjeinek elektromágneses jelei vezérlik. Egyes növények növekedését jelentős mértékben meggyorsítja egy külső elektromos tér. Külső mágneses tértől elszigetelve sok élőlény fejlődése teljesen megáll. Tudományos publikációban vizsgálták az összefüggést az akceleráció, az ember huszadik századi testmagasság-növekedése és a környezet elektromos zajszintjének emelkedése között. Kimutatták, hogy a bioáramok szervezik meg az idegrendszer kialakulását, így például a békapetesejtjének elektromos tere alkotja a béka fejlődő idegrendszerének tengelyét. Az emberi szervezet olyan belső folyamatai, mint például a tüszőrepedés, a szervezet elektromágneses alapszintjének napról-napra történő mérésével előre jelezhető. Az embriók fejlődéséért és az egyes gének aktiválásáért is a bioelektromágneses terek a felelősek. A sejtműködésben az elektromágneses (EM) terek az irányító, vezérlő tényezők, megelőzik a fellépő fizikai és pszichikai változásokat. Az EM terek vezetik az enzimeket a sejtfal receptoraihoz. A legtöbb betegség az életfunkciók elektromágneses szabályozásának zavaraira vezethető vissza: így az allergia, a rák és a pikkelysömör is a szervezet sejtjeinek rádióadásainak vagy vételének gyengülésére, romlására vezethető vissza. Az élő szervezetek fejlődését, a hatalmas fák parányi magból elővarázslását az elektromágneses terek irányítják. Ezek a tények a biológiai szabályozás elektromágneses természete mellett érvelnek. Az elektromágneses tér a pszichikai változásokban is jelentős szerepet játszik. Ezt a tényt használja föl többek között a hazugságvizsgáló gép. Az emberi szervezetben a fej és a kéz között mérhető feszültségkülönbség jellemző a szervezet érzelmi és egészségi fokára. Ravitz amerikai pszichiáter Burr kutatásai nyomán megmutatta, hogy a szervezet hosszútávú (másodpercnél hosszabb időtartamokon változó) elektromos alapszintje hipnózis idején jelentősen lecsökken, és egyértelmű kapcsolatban áll érzelmi életünk intenzitásával és pszichikai működésének szintjével. A légkör elektromos terét 1861 óta mérik folyamatosan. 1934-ben jöttek rá, hogy egy első világháborús sebesült fülzúgásai akkor lépnek fel, amikor párezer kilométeres körzetben villámlik, és a villámokat kísérő atmoszférikus elektromágneses hullámok beérkeznek. 1960-ban Reiter vizsgálatai hívták fel a figyelmet arra, hogy a légköri EM hullámok gyakoriságával nő a sebesültek fájdalomérzete, az asztmarohamok, szívgörcsök, migrénes fejfájások kitörésének száma. Sőt, ilyenkor megnő a
261



bűntények, öngyilkosságok, közlekedési balesetek száma, nő a reakcióidő. Összefüggést mutattak ki a légköri EM hullámok, az epilepsziás rohamok egy része (30%-a) és a szívizom infarktusok fellépése között. Kapcsolatot találtak a szívrohamok és a szférikusok között is. Kimutatták, hogy a 10 kHz rezgésszámú szférikusok gyakoriságának megnövekedésekor migrén, alvászavar, szorongás lépett fel. 178 amputált lábú alanyt négy éven át vizsgáltak. Úgy találták, hogy a fájdalmak fellépése 68%ban együtt változik az 5 kHz-es szférikusok jelentkezésével. Emellett még a mennydörgések száma és a fantomfájdalmak is egyidejűséget mutattak. Laaber 23 tanuló koncentrálóképességét vizsgálta, és azt találta, hogy a szférikusok felléptekor a hibák száma 35%-kal nőtt. Ugyanakkor több vizsgálat semmiféle kapcsolatot nem talált a szférikusok és a biológiai változók között. Két változó részleges együttfutása amúgy sem jelent feltétlenül oksági kapcsolatot. Ezért a kérdés tisztázására kísérleteket hajtottak végre. Mesterségesen különböző tulajdonságú szférikusokat állítottak elő. A mesterséges szférikusok a labilis alkatúaknál kábasági tüneteket váltottak ki. Más vizsgálatoknál 10 kHz-es, 50 nT erősségű mágneses szférikus 10 percen át alkalmazva az agy fali lebenyében az EEG alfa-hullámok rezgésszámát felgyorsította. A zárt térben tartózkodás a szférikusok elektromos hatásai ellen jó védelmet nyújt. A mágneses tér változása viszont képes a házak falán keresztül is kifejteni hatását. Schienle és munkatársai 1996-1998 között olyan generátort fejlesztettek ki, amely képes egy előzőleg felvett szférikus reprodukálására. 32 nőt választottak ki a kísérlet résztvevőinek. A viharfront 100 km-es körzetében a mágneses jel nagysága 50 nT-t (ez a földmágneses tér átlagértékének alig 1 százada) ér el. Erős vihartevékenység idején az elektromágneses jel ismétlődése 7 és 20 Hz között változik, épp mint az emberi agy alfa-és bétahullámai. Ilyen "természet-azonos" EM jeleket bocsátottak ki, és mérték az agy EEG hullámainak változásait, mert mind a fájdalomérzés, az ébrenléti készség, a viselkedés jelzett szférikus-függése arra utal, hogy a szférikusok a központi idegrendszerre, a kérgi és a kéreg-alatti agyterületekre hatnak. A kísérlet eredménye azt mutatta, hogy a szférikusok új alfa hullámokat (8-13 Hz) váltottak ki. Továbbá, a jobb féltekében a béta-hullámok (14-30 Hz) is gyakoribbakká váltak. Az agyhullámok feldúsulása a szférikusok alkalmazása után 20 perccel is fennmaradt. Érdekes, hogy a kísérletben a szférikusok ugyanakkor nem okoztak észrevehető tudatváltozást, sőt testi és érzelmi változásokat sem váltottak ki. Alpert és Fligel kutatásai azt is megmutatták, hogy a nagyfrekvenciás, több-száz kHz-es atmoszférikus jelek keletkezésük után a másodperc ezredrésze alatt hirtelen átalakulnak jóval lassúbb rezgésszámú, 1 kHz körüli hullámokká, majd tovább lassulnak, és így alakulnak át kb. 1 másodperc alatt a 100 kHz-es hullámok 10 Hz-es Schumann-hullámokká, amelyek az agyhullámok összes tulajdonságaival rendelkeznek. Agyunk tevékenysége tehát többszörösen, közvetlenül és 1 másodperces késéssel közvetve is kapcsolatban áll a zivatarok elektromos jeleivel. A 10 Hz-es Schumann-hullámok már mintegy leválnak a villámok körzeteiről, mivel a Schumann-hullámok EM rezgések, a 300 000 km/mp-es fénysebességgel terjednek, és így másodpercenként 10-szer futják körbe a Földet. A 40 000 km hosszú egyenlítő szabja meg az állandósuló hullámok rezgésszámát. A villámok elektromágneses jelei ennél a frekvenciánál már nem lassulnak tovább, mert a Föld ionoszférája és felszíne közti üregben oda-vissza verődve állandósulni tudnak, alkalmazkodva az üreg méreteihez. Bizonyos vizsgálatok mégis azt sejtetik, hogy szervezetünk szférikusokra mutatkozó érzékenysége az alapja időjárás-érzékenységünknek is. Reiter 1960-ban vette észre, hogy különböző páciensek csoportjai egy-két nappal a beálló időjárás-változás előtt panaszkodtak fájdalomérzéseik növekedéséről, amikor még ennek semmiféle látható jele nem mutatkozott, de a szférikusok tevékenysége már megnőtt. Azt is kimutatták, hogy akkor nő meg az érzékenység a szférikusok felé, amikor érzelmileg és vegetatívan egyensúlyunktól távolabb állunk. Faust összeállította az időjárási panaszok listáját. Schienle kutatásai során nemrég felismerte, hogy a több panasszal élők alfahullámai a laboratóriumban előállított szférikusok után erősebben és tartósabban dúsultak fel, mint a kevésbé időjárás-érzékenyeké. Lehet, hogy a távoli villámlás agyhullámaink közvetítésével befolyásolja időjárás-érzékenységünket? Lehet, hogy a természetes EM hullámok nem egymagukban, hanem csakis egymásra-következésük rendjében adják biológiai szerveződésünk, egészségünk alapját. Az élőlények és az ember szervezete alapvetően elektromágneses szerveződésű. Az elektromágneses (EM) tér szabályozza, váltja ki és hangolja össze szervezetünk sokbiliárdnyi (ezermilliárdnyi) sejtjének másodpercenként több százezernyi kémiai folyamatát. Ez az elektromágneses szerveződés a szervezetünk elektronjaihoz és ionjaihoz kötődő, de önmagában is aktív, önindukcióra képes mező kémiai atomjaink, molekuláink mögött egyfajta finom-testként, finom-szerveződést alkot. Ez a mező gondoskodik egészségünk fenntartásáról. Testünk szerveződési folyamatainak, akárcsak gondolkodásunk fizikai hordozói az élő szervezetek elektromágneses hullámai. Ezek a mérések szerint elsősorban a 0,1 - 100 Hz-es
262



frekvenciasávba esnek, azaz másodpercenként 0,1 - 100 rezgést végeznek (nevezzük ezt a sávot ÉLŐ EM sávnak). Ugyanebben a frekvenciatartományban kelt EM jeleket a Föld mágneses tere, valamint a földrengések, az időjárási zavarok, sőt a háztartási gépek is. Agyunk elektromágneses tevékenysége négy fő sávra oszlik: az ébrenléti, ún. béta-hullámok frekvenciája 13-30 Hz, az alkotóképességre és az álomtevékenységre a 8-13 Hz a jellemző, a mély alvásra a 4-8 Hz rezgésszámú teta-hullámok, míg a legmélyebb alvásfázisra a 4 Hz alatti hullámok a jellemzőek. A természetben előforduló ÉLŐ EM sáv hullámai kétféle módon fordulnak elő: önmagukban, és nagyfrekvenciás rezgések által szállítva. A nagyfrekvenciás rezgések szállítása azért fontos, mert ezek a 10-100 kHz-es rezgésszám-tartományban rendkívül gyengén csillapodnak terjedésük során, azaz nagyon messze eljuthatnak. Ezen a felismerésen alapszik a rádiózás is. Campbell 1967-ben kimutatta, hogy a nagyfrekvenciás és a 4-7 Hz-es rezgések forrása elsősorban az ionoszféra, amíg 4 Hz alatt elsősorban a Föld magnetoszférájának rezgései jelentősek. Az ionoszféra EM jelei elsősorban a zivatartevékenységben jönnek létre. A villámlások során keletkező EM rezgések rezgésszáma a 30 Hz-100 Hz-es és a 10 kHz-es tartományban tetőzik. A Föld légkörében keletkező elektromágneses rádióhullámok legnagyobb hullámhosszú válfaja, a Schumann-hullámok a 7,8, 14,1, 20,3, 26,4, és 32,5 Hz-nél mutatnak maximumot, egyre csökkenő erősséggel. Ezek a hullámok alig nyelődnek el a légkörben, ezer kilométeres távon csak 10%-os veszteséget szenvednek. A Schumann-hullámok és a nagyfrekvenciás hordozók elsősorban a viharokban keletkeznek, az egyenlítői Afrika, Dél-kelet Ázsia és Közép-Amerika aktív körzeteiben. Ha megvizsgáljuk a természetes EM rezgések és az agyhullámok kapcsolatát, a következő eredményre jutunk. Az ébrenléti 13-30 Hz-es béta-hullámok a viharfázissal kapcsolatosak, az álombeli és az alkotási lázra jellemző 8-13 Hz-es alfa-hullámok a nyugodt időjárásnak megfelelő Schumannhullámokkal, a mély alvás 4-8 Hz-es teta-hullámai a Föld ionoszférájával kapcsolatosak. A legmélyebb alvásra a Föld magnetoszférájának rezgései gyakorolnak hatást. A 25-100 Hz-es rezgések, akárcsak a 10-25 kHz-esek, együtt változnak a vihartevékenységgel. A 8 Hz körüli Schumann-hullámok a szép időre jellemzőek, a vihartevékenység lecsillapodásával válnak uralkodóvá. A geomágneses tér zavarai gyakran szinusz-alakúak, rezgésszámuk 0,15-3,5Hz, átlagos időtartamuk 35 perc. Honnan erednek ezek a geomágneses mikro-pulzációk? Egyes kutatók javaslatai szerint a Napból kidobott plazma a magnetoszférába ütközve kelti őket. Több szerző észrevette, hogy kapcsolat áll fenn az időjárás és az ÉLŐ EM rezgések között. König kutatásai kimutatták, hogy az ÉLŐ EM hullámok három típusra oszthatók. Az 1. típus 9 Hz-es hullámai az erős villámlással kapcsolatosak. A 2. típus 2-6 Hz-es hullámai esőzés idején, mélyen fekvő, nehéz felhőkből keletkeznek. A 3. típus 0,5-2 Hz-es hullámainak eredete ismeretlen. Napfelkelte idején a 9 Hz-es hullámok uralkodnak, később a 3-4 Hz-esek kerülnek előtérbe. Kell azonban legyen egy 4. típus is, amely a 0,1-0,5 Hz-es tartományba esik. Ha napfelkeltekor a 9 Hz-es rezgések, később a 3-4 Hz-es hullámok a gyakoriak, akkor éjjel a 3 Hz alatti hullámok kell gyakoriak legyenek. Ezek azok a hullámok, amelyek a mély alvásban is dominálnak. Minden sávban agytevékenységünk közvetlen kapcsolatban áll a Föld mágneses terének viselkedésével! De éjjel a Nap a Föld túlsó oldalán található. Ha a 0,5-2 Hz-es hullámok eredete ismeretlen, és nappal ezt csak külső hatás, esetleg a Nap kidobott plazma-tömegei képes csak kiváltani, akkor miféle hatás rezgeti éjjel a magnetoszférát? Hogyan rezgeti éppen azzal az elektromágneses hullámmal, amelyet alvás közben az élő szervezetek agya termel? A válasz egyrészt a Napból kidobott, a fénynél jóval lassabban mozgó töltés-csomagokhoz, másrészt egy mágnesesen tevékeny Holdhoz vezet. Örményi Imre, hazánk jeles biometeorológus kutatója megfigyelte, hogy a Nap nagy protonkitöréseit rendszerint a Föld mágneses terének 3Hz körüli rezgése követte. A 3 Hz-es mágneses hullám pedig különösen érzékenyen befolyásolja idegrendszerünk tevékenységét. Ilyen hullámok jelentkeznek a hidegfrontok beérkezésekor is, ezekről pedig tudjuk, hogy megterhelik a szervezetet. Hidegfront átvonulásakor az eddigi meleg levegőt hideg váltja fel. A meleg és a hideg levegőtömegek gyors cserélődése a levegő elektromos töltéseit, és így a légköri elektromos teret is gyorsan változtatja. Mivel pedig szervezetünk tevékenysége rendkívül érzékeny az elektromágneses terek változásaira, ilyenkor azok, akiknek szervezete lassan alkalmazkodik, különböző panaszokat észlelnek magukon. A hidegfront betörése erre érzékenyeknél idegbántalmakat okoz, a kedélyállapotok jellegzetes hullámzását. Ilyenkor a belső érzékelés érzékenysége is felfokozódik. A szívverés lelassul, a pupillák összeszűkülnek. A 3 Hz-es hullámok így hidegfront-hatást képesek kiváltani akkor is, amikor éppen nincs front, vagy akár melegfront idején is. A 3 Hz-es mágneses hullámok így a naphatások sajátos osztályába tartoznak. Ezek a naphatások, akár ébren vagyunk, akár alszunk, a mély alvásra jellemző agyhullámok tartományában érkeznek be szervezetünkbe, és így fejtik ki egészségi állapotunkat is módosító jellegzetes hatásaikat. Csakhogy a mély alvásra jellemző 3 Hz-es hullám egyben azt is jelzi: nemcsak egészségi állapotunk,
263



hanem elsősorban mélytudati állapotunk az, amire a Nap kitörései hatásukat kifejtik. A mélytudati agyhullámok információtartalmai mindmáig ismeretlenek, az agykutatók vizsgálataira, megfejtésre várnak. Így aztán az időjárás-érzékenységben tulajdonképpen mélytudatunk, gondolataink módosítják szervezetünk működését, egészségi állapotunkat. A bioelektromosság gyorsan kifejlődő tudománya megmutatta, hogy az életjelenségek lényegi összefüggésben állnak a kozmikus, földi, bioszferikus, kollektív és individuális elektromágneses terekkel. A bioelektromosság tudományának elméleti megalapozása még távolról sem teljes, de a gyakorlatban már egy sor orvosi eljárás (biorezonancia-terápia, elektroterápia, magnetoterápia stb.) alkalmazza a szerzett felismeréseket. Mivel az elektromágneses terek nemcsak szervezetünk belsejére korlátozódnak, hanem biotereink ki is sugárzódnak és kölcsönhatnak a külső EM terekkel, ezért életünket képesek összekötni más élőlények hasonló tereivel és kozmikus erőterekkel. A bioelektromosság tudománya alapvető jelentőségű tudománnyá képes kifejlődni, hogy választ adjon az élet és a pszichikum természetének és működésének kérdéseire.
A lélek és az elektromágnesesség
Úgy tűnik, a lélek attól lélek, hogy szabad, hogy nem követ előírt törvényeket, mint az élettelen tárgyak, rendszerek, és a fizika attól fizika, hogy élettelen tárgyakat, rendszereket ír le – tehát a lélek és a fizika nem összeegyeztethető. De vajon nem hamis-e ez a látszat? Vajon az élettelen tárgyak ugyanolyan élettelenek, mint a mi fogalmaink róluk, vagy fordítva, az általunk tökéletesen, absztraktul élettelen tárgyak valóban képlékeny húst növesztenek az élet égi régiói felé? Ha így van, ezt a fizikának is tudnia kell, s ha egyesek a fizikát a lélek, az érzés szabadságával összeegyeztethetetlennek találják, akkor a fizikáról alkotott képüket, s nem magát a fizikát kell megváltoztatniuk. Valóban, a fizika természetének elemzése arra a felismerésre vezetett, hogy maguk a fizika törvényei semmiféle rendszert nem írnak le, csak ha megadjuk az egyenletek kezdeti és határfeltételeit. S a kezdeti és határfelületek megadása maga is abszolút elvont, matematikai művelet, amely egyszer s mindenkorra megadja az ezekkel a feltételekkel valóban jellemezhető rendszerek viselkedését. De a valódi rendszerek nem matematikai párlatok, matematikai alakzatokkal csak közelítőleg írhatók le. A Természet átfogóbb, mindent magába ölelő törvényeket követ, amelyeket a matematikai alakban megadható fizikai törvények csak közelítően írhatnak le. A valódi rendszerek így nem zárhatók le olyan katonás rendbe, ahogy a matematikai kezelhetőség megkövetelné. Matematikailag az adott szempontból jól közelíthető rendszer hosszabb időskálán, vagy más szempontból másfajta természetűnek mutatkozik. Ha a matematikailag abszolút leírható, tiszta, egzakt rendszereket kopasz rendszereknek nevezzük, akkor azt kell mondjuk, a valódi rendszerek nem kopaszok, hanem mindegyik többé-kevésbé szőrös, borzas, húsos, mócsingos vagy szárnyas, előbbutóbb kibújik a matematikai közelítés kalickájából és – huss! – elröpül, a maga útját járva. A lélek az összes nem-zárt, nem lecsupaszított rendszer közül a legbársonyosabb, legdúsabb szövétnekű. Szabadsága egyfajta belső fényt jelent, képességet, hogy belső fényének szépségétől hajtva messze áramoljon, és belső szépségének belső, zenei törvényét kövesse. Mintha a világfolyamat húsán, bőrén cserepekként, halpikkelyekként hordozott záróidomok mellett feltűnnének szépségétől lángra kapó, gyönyörűségtől táncra perdülő öntevékeny rendszerek is. Egy élő, eleven világhús-tömeg képlékeny, égi folyamatoktól lucskos, világító, búgó áradata a lélek, s minél inkább érez, annál inkább föltöltődik a világ messzeható életvágyával, a Természet tavaszra hajló, tündéri bűverejével, csodálatos, pehelykönnyű, éteri könnyedségével. A lélek, ha fölpezsdül, megelevenedik, szállni kezd, szédítő táncra kel, röpte váratlanul gazdagon kibomló, ajándékozó természetű. De közelebb visz-e mindez a lélek „valódi, fizikai” természetének megismeréséhez? Fogadni mernék, hogy a legtöbb fizikus, tudásának erős várán állva, azt mondaná: tapodtat sem. Éppen ezért érdekes, ha azt mondom: nagyon is közel visz. De hogyan? Ha a lélek jellemzőiből akarunk fizikai megismerésre jutni, akkor olyan fizikai tulajdonságokkal rendelkező tényezőt kell keresnünk, amely a lélekhez hasonlóan könnyed, szabad, öntörvényű, messzeható, röpülésre hajlamos. De létezik-e ilyen fizikai tényező? Tanulmányom címében megelőlegezett válaszom szerint igen, és ez az elektromágneses tér. Az elektromágneses hatás nagyon finom, láthatatlan, testetlen, ugyanakkor nagyon is valóságos. Feynman hasonlata nyomán, ha két ember karnyújtásnyi távolságra állna egymástól, és mindegyiküknek egy százalékkal több elektronja lenne, mint protonja, a taszítóerő olyan nagy lenne, hogy elég lenne egymilliárd felhőkarcoló 100 km magasba emeléséhez! A hétköznapi életben persze ritkán lép fel észrevehető fizikai taszítás vagy vonzás az emberek között. Ennek az az oka, hogy elektronjaink és protonjaink száma szinte pontosan egyenlő. De még elektromosan semleges testek között is felléphet
264



elektromágneses kölcsönhatás. Ha a testekben elektromos áram folyik, ezek az áramok mágneses teret hoznak létre maguk körül, amelyek a test határain kívül is mérhetők. Bár az áramok mágneses terei a távolsággal gyöngülnek, de legyengülésük aszimptotikus, azaz csak végtelen távolságban válik nullává. Az élő szervezetekben, az égitestekben, sőt az élettelen rendszerekben is, ahogy az eddigiekben megmutattuk, elektromos áramok folynak, s ezek szabályozzák az adott szervezet belső indíttatású változásait. Ha tehát a lélek, a szellem elektromágneses hordozót is képes igénybe venni vagy maga elektromágneses természetű, akkor lelkünk, szellemünk tevékenysége, rezdülései testünk határán túl is léteznek, kiterjednek az Univerzum egészére. Így tehát lelkünk rezdülései szervezetünk elektromágnese tevékenysége következtében – szétterjednek, mint a hullámok a tóban úszó hal körül. Mindannyian a világszellem tavában fürdünk. Gondolataink, és különösen képekben is megfogalmazódó érzéseink tehát képesek áthatni egymást. Lelkünk valóságosan össze tud kapcsolódni, áthatni egymást, mint minden részletében eleven, figyelemre, érzékelésre képes kép, eleven táj, amelynek minden részlete maga is fényforrás, belső tüzű Nap. De hogyan képes erről az öntevékenységről, önmaga általi indíttatásról számot adni az elektromos tér? Az iskolában azt tanultuk, hogy az elektromágneses tér a fizika által vizsgált más létezési formák között, a töltések által meghatározott, és a hatás-ellenhatás törvényének teljes mértékben alárendelt. Így tehát az elektromágneses tér forrásai, a töltések, nem képesek maguk elindítani egy új folyamatot, hanem csak elszenvedik a rájuk gyakorolt hatásokat. Az iskola tanításai szerint, ha így nézzük, az egész Világegyetemben minden csak szenved, csak elszenvedi az eddigi folyamatok következményeit. Az iskola tanításai szerint – és erre a szemléletre igyekeznek mindannyiunkat kiképezni – nincs mód semmiféle újra, semmiféle szabadságra, az egész Világegyetem „kocka alakú” (matematikai kezdeti és határfeltételekkel egyszer s mindenkorra megadható) létezőkből áll, és ezen létezők mindegyikének az a kikerülhetetlen végzete, hogy tűrjön és belenyugodjon a megváltoztathatatlanba. Ez az emelkedettnek éppen nem nevezhető, mindazonáltal kötelezően és egyedül üdvözítően előírt szemlélet azonban egyszerűen tárgyi tévedésen alapszik, a fizika törvényeinek nem kellő mélységű megértésén. Az akaratszabadság fizikájának elmélete ma már tekintélyes, önálló tudománynak mondható. Az idén, Toward a Science of Consciousness (A tudat tudománya felé) címmel az arizóniai egyetemen megrendezett nemzetközi konferencián egész estét szenteltek a témának. A téma egyik jelentős kutatója, Patrick Cornille tavaly megjelent tanulmányában (The Lorentz Force and Newton’s Third Principle, Canadian Journal of Physics, Vol. 73, 619-625, 1995) megemlíti, hogy az elektromágnesességben nem egy, hanem két eltérő erőtörvény létezik. A jól ismert erőtörvény, a Lorentz-erőt adja meg, amely a vákuumbeli szabad töltések közti kölcsönhatásokat írja le. Emellett létezik az eredetileg Ampere-féle erőtörvény, mely az elektromosan semleges, (zérus össztöltésű) áramjárta fémvezetők hosszegységre jutó elemei között fellépő erőt adja meg. Amíg az Amperetörvény követi a hatás-ellenhatás newtoni törvényét, addig a Lorentz-erőre ez nem teljesül. Azt gondolhatnánk, hogy vagy az egyik, vagy a másik törvény a helyes. De jelentős elméleti, mi több, kísérleti bizonyítékok mutatják, hogy az Ampere-törvény írja le helyesen a vezetőkben mozgó töltések között fellépő elektromos erőt. Másrészt, a Lorentz-erő nagyon jól alkalmazható vákuumban mozgó töltések közötti elektromos kölcsönhatások leírására. A két erőtörvény nem vezet azonos erőre, ha zárt rendszerekre alkalmazzuk őket. Az eltérés oka tehát a vákuum által közvetített elektromágneses hatás. Newton harmadik törvénye, a hatás-ellenhatás törvénye csak zárt rendszerekre alkalmazható. Megmutatták, hogy a rendszerek nyílt vagy zárt voltának eldöntésére éppen a hatás-ellenhatás törvénye alkalmas. A hatás-ellenhatás törvényének nyílt rendszerekben fellépő sérülése kísérletileg is ellenőrizhető következményekkel jár. Így például egy elektromos töltéssel rendelkező rendszer képes tömegközéppontjait külső segítség nélkül felgyorsítani, ha a vákuumhoz képest abszolút mozgásban áll. Ez az öngyorsítási képesség spontán jelenségek fellépéséhez vezet. Cornille cikkében megadja a spontán erőhatás törvényét, amely az elektronok számának négyzetével arányos. Ez a spontán erő képes lehet a nehézségi erő részleges kompenzálására, ez teszi lehetővé, hogy hengerszimmetrikus mágneses oszlopok képesek spontán forgásba jönni. A fizika által vizsgált objektumok belső szerkezete elektromos töltések állandó mozgásban tartásával, rezgésével kapcsolatos. Az élettelen, de különösen az élő rendszerek belső szerkezetét köráramok rendszerével jellemezhetjük. Minden egyes rendszernek léteznek fő-köráramai, miközben ez a fő-köráram egész köráram-rendszerrel áll csatolásban, kölcsönhatásban. A köráramok azonban rezgőkörként is leírhatók. A rezgőkörök pedig sajátos viselkedést tanúsítanak: létezik egy, egyedi mivoltukra jellemző frekvencia, rezgésszám, amelyre különösen érzékenyek. Ez a sajátfrekvencia. Egy magára hagyott rezgőkör előtt-utóbb ezen a sajátfrekvencián kezd sugározni. Ami számunkra különösen érdekes, ezen az adott frekvencián az adott egyedi rezgőkör igen érzékeny minden olyan
265



más rezgőkörre, amely erre a rezgésszámra hangolt. Ráadásul ezen a frekvencián az energiaátadás a rezgőkörök között szinte energiaveszteség nélkül mehet végbe. Ez a rezonancia jelensége. Rezonanciához legalább két, megegyező rezgésszámú rendszer szükséges. Vagyis minden tárgy és minden élő rendszer belső változásaival párhuzamosan a világ összes többi, azonos frekvencián rezgő rezgőkörével kapcsolatba lép, és ahogy a belső köráramok rezgésszámai változnak, úgy változik ráhangoltsága is a Világegyetem többi rezgőkörére. A spontán erő lehetővé teszi a rezgőkörök spontán önhangolását. Robert G. Becker és Gary Selden híres könyvükben (The Body Electric. Electromagnetism and the Foundation of Life. Quill, William Morrow, New York, 1985) megmutatták, hogy minden élő szervezet biológiai tevékenységét analóg elektromágneses hatások irányítják. Analóg egy hatás, ha folyamatos skálán változik, szemben a digitális technikával, amely ugrásszerűen elkülönült állapotok megkülönböztetésén alapszik. Neumann János, a digitális számítógépek feltalálója a Számítógép és az egy című könyvében megmutatta, hogy az emberi agy működése részben digitális elveket követ, de nem teljesen. A mai tudomány fő áramlata azonban a digitális agymodell kizárólagosságát vallja. Az analóg elektromágneses szabályozás elve rendkívüli horderejű, mert az analóg gondolkodás létére hívja föl a figyelmet. És amíg az agy a digitális információfeldolgozás központja addig az analóg gondolkodás minden élő rendszerben egyaránt jelen van, sőt az elektromos rezgőkörök csatolásával, a rezgőkörök egymásra-hangoltságán, a rezonanciajelenségen át, minden létező rendszer egyetemes tudati kölcsönhatásának elvét foglalja magába. Az eddigiekben azt a felvetést vizsgáltuk, hogy a belső világ szerves tényezője, az elektromágneses tér maga is egy rendszert alkot, amely köráramokból áll. Ez az elektromágneses szervezet tehát egymáshoz csatolt köráramok rendszere. Ezek az elemi bio-köráramok egyrészt egymásra érzékenyek: egyikük megváltozása a többit is befolyásolja. Minden egyes köráram egyben elektromágneses rezgőkörként is viselkedik. A rezgőkörök sajátos tulajdonsága, hogy egy-egy frekvenciára hangoltak, azaz egy bizonyos sajátfrekvenciára, amelynek értéke a rezgőkört alkotó köráram méretétől, alakjától, irányítottságától függ. Belső energiájukat elsősorban ezen a frekvencián adják le, és ezen a frekvencián vesznek fel energiát és információt környezetükből. A rádió működése a rezgőkörök csatoltságán alapul. A nyitott rezgőkör, az antenna az elektromágneses rádióhullámokat minden irányba szétküldi. A rádióhullámok információtartalmát a hullám alakja, energiatartalmát a hullám magassága hordozza. A rádióhullám általkeltett térerősség a vétel helyén az antennától távolodva a távolsággal egyenes arányban gyengül. Ezért jelentős teljesítményű antenna kell egy nagy terület besugárzásához. Az antenna által kibocsátott hullámok bizonyos antennatípusok esetén jól irányíthatók. Tehát arra az eredményre jutottunk, hogy szervezetünk rádió adó-vevő állomásként működik. Vizsgáljuk meg először, jelent-e ez a hipotézis alkalmas vezérfonalat a szervezet és környezete kölcsönhatásaira! Luigi Galvani, a Bolognai Egyetem anatómiaprofesszora húsz éven át tanulmányozta az elektromosság és az élő szervezet kapcsolatát. (Galvaniról ismeretes, hogy családját törzsi sámánokig vezette vissza.) első kísérlete során – laboratóriumi jegyzőkönyvének tanúsága szerint 1786. szeptember 20-án – észrevette, hogy néhány béka lába, amelyeket sorba felfüggesztett egy korlátra, összehúzódott, amikor a szél fuvallata a vasállványhoz érintette őket. Körülbelül ugyanebben az időben felesége, Lucia észrevette a laboratóriumban, hogy a béka izmai összehúzódtak, amikor az egyik asszisztens hozzáért a főideghez, de csak akkor, ha egy fémszike által ugyanabban a pillanatban szikra pattant ki a szoba túlsó sarkában működő elektromos gépből (ez Galvani második kísérlete). Ide tartozik az a jelenség, hogy a békaláb viharban, villámláskor is összehúzódott. Ma már tudjuk, hogy egy táguló-összehúzódó elektromos teret hozott létre a szikra (és a villám), az elektromos tér a szikében pillanatnyi áramot hozott létre, ami izgalomba hozta az izmot, de Galvani azt hitte, hogy a fémrács és a szike vonzotta oda az idegekben rejlő elektromosságot. 1791ben Galvani bejelentette eredményeit a bolognai tudományos akadémián, híres De viribus electricitatis (Az élő elektromosságról) című munkájában. Munkája nagy vihart kavart, sokan megoldottnak látták az élő szervezetek idegfolyadékának problémáját, bizonyítottnak tekintve, hogy elektromos áram folyik idegekben, s ez vezérli a szervezet működését. Két éven belük azonban Alessandro Volta, a Padovai Egyetem fizikusa bebizonyította, hogy Galvani újfajta elektromosságot fedezett fel, egy állandó áramot. Addig csak a statikus, álló elektromosságot ismerték, amely a súrlódás hatására feltöltődő, szikrák kibocsátására képes testek elektromosságot jelentette. Volta vizsgálatai szerint ez az elektromossá áram a rézkampó és a vasrács között lép fel, az elektromosan jól vezető, sós oldatba merülő békaláb közvetítésével. Volta rámutatott, hogy két érintkező fém közt elektromos áram lép fel, ez a kétfém (bimetál) egyenáram, s ha ezt a két fémet vezető köti össze, a kétfém-áram ugyanúgy fellép. Galvani elméletét az élő szervezetek eredendő elektromosságról (az állati elektromosságról) ez az eredmény cáfolni látszott.
266



Galvani nem volt küzdő hajlamú kutató, s csak egy névtelen publikációval válaszolt, amelyben több kísérletet leírt (Galvani harmadik kísérlete). Ezekben a kísérletekben Galvani nem alkalmazott fémeket, mégis összerándulásra bírta a békalábakat. Az egyik változatban a békaláb közepéből kimetszette a gerincideget, s ezt a kimetszett gerincidegű comb végéhez érintette, s ezzel zára a gerincideg-békacomb áramkört. A békaláb összerándult, azt jelezte, hogy valóban biológiai eredetű elektromos áram folyik a béka szervezetében, ez az áram a láb metszésének sérülésétől (a felvágás okozta sebtől) jött létre. Galvani három kísérletét kielemezve, ma úgy értelmezzük, hogy a vihar és a szikra elektromos tere képes elektromos áramot elindítani a békaláb idegében. Elektromos áram a békalábban teljesen más módon is előidézhető, két különböző, érintkező fém, például réz és vas felületén fellépő, kétfém-áram bevezetésével a békalábba. Harmadrészt, külső elektromos tértől mentesen is kimutatható elektromos áram a békaláb idegében, és ez a természetes biológiai áram képes mozgásra bírni a békalábat. Volta megpróbálta ezt a természetes áramot is visszavezetni a különböző anyagok érintkezésekor fellépő érintkezési áramra. Alexander von Humboldt azonban 1979-ben egy sor briliáns kísérletet publikált, cáfolva Volta ezen újabb javaslatát, s bebizonyítva, hogy mind a kétfémáram, mind a biológiai áram, amely a szövetek sérülésekor lép fel, valóban létezik. Galvani névtelen publikációja azonban Humboldt eredményeivel együtt feledésbe merült, elsősorban a Galvani által felfedezett kétfém-hatáson alapuló volta-elem (Volta-oszlop) széleskörű elterjedésével, amely a bioelektromosság kémiai vonatkozásait állította a figyelem középpontjába. A Volta-oszlopban egymásra rétegezett réz-, vas- és cinkkorongok állnak sóoldatba mártott szövetrétegek között, s a kétfém-áram hosszú ideig képes áramot adni. A Volta-elem sikerét jelzi, hogy az elektromos feszültség alapegysége, a „volt” Volta nevét és emlékét őrzi. Eddig a történelem, s most nézzük meg, hogyan magyarázható Galvani második kísérlete. Kérdés ugyanis, hogy a szoba másik sarkában kipattanó szikra hogyan képes mozgásra bírni a békalábat! Bár tudtommal erre mindmáig nem próbáltak számszerű magyarázatot adni, ez a rendkívül hatékony biológiai elektromos távolbahatás – adjuk neki a bioelektromos távolbahatás nevet egészen új, kozmikus birodalmakba fog elvezetni bennünket. A békaláb összerándulása és a Nap, a Hold magjának elektromos villámai ugyanazon összefüggés részeit alkotják! Valóban, ha egy piciny szikra kipattanása képes mozgatni a békalábat, akkor a Nap vagy a Hold magjának elektromos villanása is képes lehet az emberi szervezetben jelentős élettani vagy idegrendszeri változást okozni! Hogy így van-e, arról bárki meggyőződhet, s ehhez nem szükséges felső matematika, elég a hétköznapi életben szükséges matematikai alapismeretek minimális szintje! Az elektromágneses távolbahatást köráramok rezonáns kölcsönhatásával magyarázzuk. A kölcsönható elemi köráramok elektromágnes tere a dipóluséhoz hasonló. A kölcsönhatás erősségét az a szám jellemzi, amely megadja a két köráram közös erővonalainak hányadát. Nyilvánvaló ugyanis, hogy csak azok az erővonalak közvetíthetik az egyik köráram változását a másikhoz, amelyek összekötik a két köráramot. A köráramok közös erővonalainak számát a köráramok mérete, a köráram körének sugara (r) és a két ®áram távolsága (d) szabja meg. Ez az erővonalszám nyilván az össz-erővonalszám kis része lehet egy olyan kísérletben, ahol a két, körárammal közelíthető, bioelektromos kölcsönhatásban álló rendszer egyike egy kipattanó szikra, másika egy békaláb. Erre a rendszerre r=2,5 cm a békaláb vagy a szikra elektromos köráramának mérete, d=5 m a szoba sarkai közti távolság. Az összes erővonalak arányát a közös erővonalak számához jól jellemzi a két mennyiség aránya, d/r=200. Világos, hogy ha a köráramok méretét (r1, r2) kétszeresére növeljük, s ha ugyanakkor a szoba sarkainak távolsága (d) is kétszeresére nő, a közös erővonalak hányada változatlan marad. Ez tehát azt jelenti, hogy hasonló geometriai viszonyokkal rendelkező köráramok hasonló biológiai hatást képesek kifejteni. A Nap mágneses tere szintén körárammal jellemezhető. A Nap sugara r=700 000 km. Mivel a Nap Földtől mérhető távolsága, d=1510 millió km, ezért d/r=200, ugyanaz az érték, amely a második Galvani-kísérletben előidézte a békaláb összerándulását! Persze a kölcsönhatás erőssége függ a kölcsönható köráramok áramerősségétől is. És világos, hogy nem minden köráram hat minden más köráramra. Valóságos hatás csak rezonancia megvalósulása esetén várható. De ha fennáll a köráramok rezonáns csatolása, akkor a rezonáns csatolás energiaátadási értékét ez a k=d/r tényező jellemzi. Ugyanez a k=200 csatolási tényező adódik persze a Holdra is, hiszen amennyivel közelebbi a Hold, épp annyival kisebb. Ha folyik köráram a Hold magjában (márpedig az egyik előző fejezetben láttuk, hogy például a napkitörések képesek beindítani a hold belsejében), akkor ezek csatolása a Föld távolságában épp olyan erős, mint a Napé. Vizsgálataink eredményekéként tehát arra a következtetésre jutottunk, hogy az élő szervezetek képesek bioelektromos távkapcsolatot létesíteni egymással. Ez a bioelektromos távkapcsolat képes izmokat mozgatni, tehát feltételezhetjük, hogy gondolatok kiváltására még inkább
267



alkalmas. Bármilyen messzehatónak is tűnjék – bár épp a gondolkodás hatókörének kitágítása a gondolkodás elemi alakkövetelménye -, a bioelektromos távolbahatás képes gondolatok, érzések, sőt mozgási impulzusok átvitelére is! Valóban, a már korábban ismertetett Reuter-hatás (A telepatikus színház) éppen ilyen jelenség létét jelenti. Vekerdy Tamás nagy hatású művében (A színészi hatás eszközei – Zeami mester tanításai szerint, Magvető Kiadó, Budapest, 1974, 102. oldal) ismerteti ezt a figyelemreméltó jelenséget, Vasziljev (Az emberi pszichikum titokzatos jelenségei, Kossuth Kiadó, Budapest, 1964) nyomán. A Reutler-hatás abban áll, hogy az egyik élőlény izmainak összehúzódásai a távolból is fokozzák a másik lény izmainak összehúzódását! Reuter például kipreparálta ázsiai sáskák bélrendszerét, s ez a bélrendszer önmagában még legalább tíz órán át végzett jellegzetes, féregszerűen hullámzó – úgynevezett perisztaltikus – bélmézgásokat (mint ahogyan a kitépett pókláb kaszál). Ha mármost a közelében egy élőlény izmai összehúzódtak, a bélrendszer is hevesebben mozgott. Következtetésünk: egymásra érzékeny, egymással rezonáns csatolásban álló rendszerek képesek egymással a távolból is kapcsolatba lépni a bioelektromos távolbahatás révén. Ráadásul, ez a csatolás képes felerősödni, ha a kölcsönhatásban álló rendszerek száma nő. Ezzel magyarázható a társas hatás néven ismert – bár a tudományos pszichológia által elhanyagolt – pszichológiai alapjelenség. Közösségben, egymással közösséget átérző csoportban az egymásrahangoltság megnő, az érzések, gondolatok könnyebben átadódnak, egymás jelenlétének, érzésvilágának felvillanyozó tapasztalata növeli a rezonanciát. A Nap és a Hold bioelektromos távhatása nem alaptalan feltételezés. Leonard J. Ravitz amerikai pszichiáter biológiában egyedülálló felfedezést tett. 50 000 mérést végzett 500 kísérleti alanyon a Yale, a Duke, a Pennsylvania Egyetemen, és néhány környező kórházban. Vizsgálatai megmutatták, hogy az emberi szervezet működését meghatározó elektromos alappotenciálok változása és velük összefüggő fiziológiai mennyiségek, valamint a betegségek tüneteinek súlyosbodása-enyhülése nem elsősorban a környezettől, a hőmérséklettől, időjárás-változástól, napsütéstől vagy a levegő nedvességtartalmától, esetleg bármilyen más egyéni, egyedi változótól 9mint például a testhőmérséklet, vérnyomás, pulzus) függ, hanem főként kozmikus periódusokat, napi, kéthetes-hónapos, évszaki és félévi változásokat mutat, úgy, hogy mindegyiknek megvan a maga jellegzetes intenzitása, polaritása, változékonysága. A bioelektromos távolbahatás révén tehát élettevékenységeink elsősorban a Nap-rendszer égitestjeinek ritmusához kötöttek!
Hipnózis és elektromágnesesség
Az élőlények élő mivolta, egységes lény-mivolta egységes szervezettségüket fejezi ki. Az az egységes szervező tényező, amely az élőlény életét, cselekedeteit irányítja, éppúgy szabályozza a vegetatív biológiai folyamatokat, mint az egyéni viselkedést. Ez a szervező erő tehát életfenntartó, életirányító, ha úgy vesszük, nemcsak biológiai, hanem egyben tudati tényező is. Az élet és a tudatvilág egyszerűen nem választható szét természeti alapon – csak akkor, ha természetellenes módon a tudat szembekerül saját életfenntartó tényezőjével. De ha a tudat biológiai alapú, és a biológiai folyamatokat az elektromágneses terek irányítják, akkor a tudatnak is elektromágneses természetűnek kell lennie, tehát tudatállapotaink változásait ki kell mutatnunk elektromágneses mérésekkel. Tudjuk, hogy agyunk elektromágneses hullámokat bocsát ki, s ezek jellemzőek éppen fennálló tudatállapotunkra. Kérdés, hogy ugyanezeket a hullámokat felvéve és egy alkalmas pillanatban lejátszva, ugyanezek az EEG alfa-, béta-, delta-, théta-hullámok képesek-e kiváltani az elalvást? S ha igen, akkor előttünk áll egyfajta agy-magnó: ha nem is egyes gondolataikat, de agyállapotainkat képesek vagyunk felvenni és lejátszani – de ez az agy-magnó varázserejével képes álomba is juttatni bennünket. Tudtommal mindmáig nem merült fel efféle kísérlet terve, pedig technikai akadálya ma már nincs. Leonard J. Ravitz amerikai pszichiáter volt az első, aki – Harold Saxton Burr-ral közösen megmérte az agyi elektromosság alapszintjének változásait hipnózis előtt, közben és után. Ahogy arra a „Bioelektromosság” című tanulmányban rámutattam, ez az elektromos alapszint teljesen más jellemzője a szervezetnek, mint amit az EEG, az EKG, vagy az EMG mutat. Az EEG, EKG és EMG a gyors, másodperceken belüli változásokat méri, az EEG pl. az agykéreg váltóáramának feszültségkimenetét, míg az elektromos alapszint hosszabb távon változik, és az egyenáramú komponenssel kapcsolatos. Az egyenáramú komponens az, amely az analóg „gondolkodást”, egységes rendszerré szervező tevékenységet az élő és élettelen rendszerekben biztosítja. Ravitz 57 páciens alapszintjét mérte, mégpedig hónapokon át. Méréseinek eredménye, hogy az elektromos alapszint nagymértékben stabil, mind intenzitásban (ez Ravitz E paramétere), mind polaritását tekintve (ez Ravitz H paramétere) pár hetes időszak alatt. A polaritás állandóbb az elektromos
268



alapintenzitásnál, hosszabb időskálán változik. A polaritás a testi, szomatikus jellemzőkkel áll szorosabb kapcsolatban. Érdekes módon a kórházban fekvő krónikus betegeknél a stabilitás jóval nagyobb fokú, mint a kontrollcsoportban. Ennek oka az lehet, hogy a szabadon mozgó páciensek sok különféle csoportban fordulnak meg, és a csoporthatásra eltolódnak alapszintjeik, így régebbi állapotukhoz képest gyakoribb változásokat mutatnak. Érdekes, hogy a kórházban fekvő betegek az egy hónappal azelőtti értékeikkel 80-90%-os egyezést mutatnak, aminek valószínűsége, ha a változási intervallum egészében véletlenül lépnének föl a változások, egy ezrelék és négy százalék közötti, tehát emögött valódi fizikai folyamat kell álljon. Ez a fizikai folyamat pedig a mért E és H elektromágneses jellemzőkkel függ össze. Ravitz megállapította, hogy a testi panaszok különösen a H (polaritás, vagyis irányítottság) értékével mutatnak szoros együttváltozást, korrelációt, és rendszerint magas negatív E értékkel járnak együtt. Erősen negatív E értékek különösen pubertáskor előtt és idősebb korban fordulnak elő. Így azok a páciensek, akiknél periodikusan gennyes fekély lép fel, egész évben a polaritás-skála negatív végén állnak, és tüneteik fokozódnak azokban az évszaki, kéthetenkénti és napi periódusokban, amikor a feszültségek lecsökkennek a legmagasabb negatív értékekre. A testi rendellenességek és az érzelmi zavarok, függetlenül attól, hogy külső vagy belső eredetűek, ugyanarra a mérhető értékre vezetnek: a törzsfejlődés ősi agyközpontjainak természetes energiájához, amelyet objektíven, reprodukálhatóan, számszerűen mérni lehet. Így például a pszichotikus állapot abban különbözik a pszichoneurotikus állapottól, hogy a fejlődéstanilag érettebb homloklebenyhez kapcsolódik. Minden viselkedési rendellenesség, amely valóban az, és nemcsak a társadalom hamis normái minősítik annak, az agy ősi és új részeinek egyensúlyvesztésével kapcsolatos, az agytörzs és az agykéreg kapcsolatában fellépő torzulással. Ravitz kimutatta, hogy az elektrosokk az agy természetes elektromos változékonyságának lecsökkenését idézi elő, legalábbis átmenetileg, így káros a személyiségre. Az életkor előrehaladtával a felnőttek elektromos feszültségértékei csökkennek, átmennek a pozitív tartományból a negatív értékekig. A tipikus kaukázusi férfiak a kamaszkorban és a korai felnőttkorban hajlamosak mérsékelten magas értéket mutatni, majdnem kizárólag pozitív polaritással. A kaukázusi nők változékonyabb polaritásúnak tűnnek ugyanabban az életkorban, és a férfiakénál jóval hamarabb futnak át a negatív tartományba. A kutatások azt jelzik, hogy az egyéni alkati jellemzőkön túl, az örökölt faji tulajdonságok jelentősek lehetnek az életkor szerinti intenzitás, polaritás és változékonyság tekintetében. Így egyes keleti népek több mínusz értéket látszanak mutatni, mint az azonos korú kaukázusiak, ugyanakkor többnyire a néger népcsoport mutatott nagyobb pozitív felerősödést. Harmincas éveikre a kaukázusi nők nagyobb része hamarosan belép a negatív tartományba, míg a harmincas éveikben járó férfiak felerészt pozitív, felerészt negatív értékeket mutatnak. Ötven éven felül a pozitív polaritást csak mindkét nem 10%-ában találtak. A feszültség változékonysága is csökken az öregedéssel, habár vannak kivételek – s így a nők erősebb elektromos változékonysága finomabb érzékenységüket, kifinomultabb vitalitásukat jelzi. Érdekes, hogy a kortól függetlenül, azok a személyek, akik rendszerint a negatív tartományban vannak, ha viszonylag gyorsan jelentős kitörés lép fel a pozitív irányba, zavart és nyugtalanságot mutatnak. Fordítva, eltekintve az egyes testi panaszok hatásaitól, a hirtelen negatív kitérés azoknál, akik rendszerint a pozitív tartományban vibrálnak, rendszerint jóleső nyugalommal, lelassulással vagy fáradtsággal párosul. Ha huzamos ideig lép fel viszonylag kis változékonyságú mínusz érték ezeknél a pozitív tartományban vibráló alanyoknál, az rendszerint fáradtságot jelent. Úgy tűnik tehát, hogy a fiatalság életereje, változékonysága, labilitása úgy tekinthető, mint elsődleges okok következménye. Ez a labilitás, rugalmasság, hevesség vezethet skizofréniához, migrénhez, agyvérzéshez. Az a tény, hogy bizonyos betegségek eltűnnek egy kor fölött, a bioelektromos terek tulajdonságaira vezethető vissza. Nyilvánvaló, hogy az élő anyag életciklusai a bioelektromos tér jellemzőiben is kifejeződne, amely először emelkedik, majd kisimul pubertáskor után, s lecsökken a középkorban és öregkorban. A términtázatok hangsúlyozottan egyéni jellegűek, s a szervezet energetikájának kifejeződései. Az eredmények alapot adnak a kórházba jelentkezők számának megjóslásához, a testi és érzelmi változások előrejelzéséhez. Ravitz és munkatársai az amerikai Yale Egyetem orvosi iskolájában (1949) a kísérleti alanyokról éber állapotban 5-10 perces méréssel meghatározták az elektromos intenzitás polaritás értékeit. Az éber állapot kacskaringós fotoelektromos nyomvonala a hipnotikus állapot felléptével kisimult, és egyes, energiaváltozásokkal összefüggő ugrásoktól eltekintve, egy általában egyenes vonalat mutatott, általában lefelé haladó irányban. Az éber állapot nyomvonala folytonos lassú változásokat mutat, többnyire sokkal magasabb feszültségszinten. E módon a különböző pszichoszomatikus szerek és eljárások vagy az alvás is mérhetőek. Ha a kezdeti feszültségszint alacsony, a hipnózis által előidézett változások nem elegendőek ahhoz, hogy mérhetőek legyenek a test felszínén. Nagy intenzitású, erős változékonyságú állapotban lévő személyeket nehezebb
269



hipnotizálni, s ezekben az izgatott állapotokban az önhipnózis is megnehezül. Bizonyos szerek, mint például a barbiturát (az úgynevezett „igazságszérum”) a feszültségben csak minimális változást okoznak, de maximálisan megváltoztatják a változékonyságot. Hasonló a helyzet az izgató- és nyugtatószerekkel, mint pl. a Koffein vagy az alkohol. Bizonyos nyugtatók lecsökkentik a feszültséget, és csak minimálisan változtatják meg az EEG-t. Az ilyen szerek huzamos használata a feszültség lecsökkenéséhez és a polaritás megfordulásához vezet. Régóta ismert, hogy bármely szer hatása jobban függ az egyéb, egyidejűleg ható erőktől, mint a szer állítólagos fiziológiai hatásától (Wolf). Végeredményben, az elektromos és klinikai bizonyítékok azt mutatják, hogy a hipnózis az agytörzs és az agykéreg egyensúlyi állapotának eltolódását jelenti, amelyben az egész szervezet térszerű jellemzői érintettek. A hipnózis alatt minden változás közvetlenül detektálható a feszültségváltozás mérésével. A hipnózis mélységének klasszikus meghatározása még bonyolultabb jelenség felléptén alapszik, mint pl. a negatív hallucináció, adott zavaró tényező figyelmen kívül hagyása. A klinikai vizsgálatok szerint azonban sok személy mély hipnózisban is megzavarható, aki pedig nem, az csak könnyű transzot él át. A feszültségmérésen alapuló hipnózis-mélység meghatározása ezzel szemben teljesen megbízható, objektív eszközt ad a kutató kezébe. A hipnózisban felvett feszültség-görbe egyenletes süllyedése a hipnózis kiváltása után nem változik sem álmok jelentkezése alatt, se hallucinációktól, viszont erős érzelmektől vagy energetikai változásoktól, amelyek pl., viszketéssel, vagy köhögéssel, tüsszentéssel kapcsolatosak, igen. Jól ismert, hogy bizonyos biológiai folyamatok különböző, kevésbé bonyolult élő rendszerekben ellenőrzés alá vonhatók egyszerűen megfelelő külső terek egymásra ültetésével (Lásd. Marsh, Beams, Anderson, irodalom megadva: Ravitz, 1963). Figyelemreméltó, hogy hipnózisban sok alany képes különböző testi és érzelmi jelenséget létrehozni ideiglenesen azáltal, hogy E és H értékei megváltoznak. Ravitz és munkatársai évtizedek munkájával mérték élő rendszerek elektromágneses tereit, az egysejtűektől az emberig, sőt a Föld légkörének elektromos potenciálváltozásáig. Olyan, látszólag különböző jelenségek elektromágneses jellemzőit mérte, mint a tüszőrepedés vagy a gyűlölködés, az élő rendszerek különböző pontjain és tőle jelentősebb távolságban. Az ilyen meghatározások a rendszer egészére vonatkozó jellemzőket adnak, és mivel ezek az elektromos jellemzők jelen vannak a megtermékenyített petében, változásuk megelőzi az osztódást, előrejelzi a fejlődést, és eltűnik a szervezet halálakor, ezért ezek nem eredhetnek másodlagos kémiai folyamatokból. A polarizált tér fellépte nem köthető helyi körzethez, sem az idegrendszer speciális elrendeződéséhez. Ezért a hagyományos mechanika nem képes erről a térről számot adni, habár az E és H változók periférikusan mérhetők és energiahullámokban kifejezhetők. Ezen elmélet alapján az idegrendszer kifejlődésének megbízható elmélete alakítható ki. Eszerint nem funkcionális követelmények alakították ki az idegrendszert, hanem a teljes tér mintája dinamikai erejének hatása a sejtcsoportokon. Az idegrendszer szervezettebbé fejlődése az állapotváltozások térerősség-változásával ját együtt, ami bizonyítékot ad az agyalapi mirigy és a megfelelő agyközpont dinamó-hatására: egy ősi, közbenső raktár kell ahhoz, hogy rendelkezésre bocsássa azt az energiát, amely az agykéreg tevékenységének aktivizálásához szükséges energiaszintet elérhetővé teszi.
A bioelektromosság alaprejtélye
A bioelektromosság fogalma, úgy tűnik, lassan bevonul a köztudatba. Nemrég a magyar televízióban sugárzott BBC sorozat (testrészek) 23. része „Áram a testben” címmel fél órán át keresztül taglalta bioelektromosság jelenségeit. Ezek e jelenségek alapvetők, kétségbevonhatatlanok, mérhetők, ellenőrizhetők – úgy tűnhet, nincs semmi baj, ez kétségtelenül a hagyományos tudomány egy újabb, biztos területe. De ha végigvesszük röviden, miféle hatásokat idéz elő az elektromágneses tér, elámulhatunk. Ha van a biológiának központi rejtélye, erre bizonyára jó eséllyel pályázhat az élőlények fejlődését vezérlő tényező mibenlétének kérdése. Márpedig, amint azt Burr és Ravitz évtizedes kutatómunkája megmutatta, a bioelektromosság az a tényező, amely pl. a makkból kinövő tölgyfa fejlődését vezérli. Az elektromágneses tér határozza meg, hogy az elektromágneses (röviden EM) tér változásai megelőzik a fizikai és mentális tényezők változásait. Mindez pedig azt bizonyítja, hogy az EM tér az a tényező, amelye megszervezi és irányítja az élőlényt, mint egységes rendszert. Az elektromágneses tér biztosítja és fenntartja egyediségünket, és biztosítja, hogy annak dacára, hogy testünkön milliónyi különböző és változó fajtájú, mennyiségű anyag szalad át, mégsem változunk meg ennek függvényében egyszer ilyenné, máskor olyanná, hanem ugyanaz a személy maradunk. A kémiai anyagcsere szerepe csak annyi, hogy energiával látja
270



el a szervezetet, amelynek döntő, hosszú távú viselkedését, fejlődéstörvényeit, sorsát az elektromos tér mintázatai tartalmazzák, ahogy az EM tér határozza meg, hogy ugyanabból a magból ugyanaz a növény fejlődik ki, egész más talajon és klíma mellett is. Ha mindezeket bizonyított, tudományos tényként elfogadjuk, kérdésem csak a következő: honnan tudja mindezt az elektromágneses tér? Hogyan képes az adott magban úgy jelen lenni, hogy annak változásai közben egységes maradjon, ráadásul képes legyen a magnak hatalmas átváltozásában értelemszerű, sőt az ember értelmet is messze meghaladó, csodaszerű segítségre? Ha ennek az elektromágneses térnek a forrásai magában a magban lévő töltések, ezek az egyszerű fizikai, élettelen töltések hogyan képesek úgy rezegni, helyüket úgy változtatni, hogy mégoly hatalmas, sok nagyságrendnyi változás, növekedés közben, a szakadatlan töltéscsere, anyagcsere közben az élő rendszer önazonosságát és vezérlő elvét e szüntelen változásban változatlanul, anyagilag képviselhessék? Hogyan képes a mégoly gyenge elektromos tér a töltések egymáshoz való viszonyát úgy befolyásolni, hogy eközben gondoskodhasson a rendszer egészét jelentő, összelektromos términtázat változatlanságáról, sőt a rendszer fejlődésével együtt járó, értelemszerű együtt változásról? Mindez elképzelhetetlen az elektromágneses tér újfajta, eddig tudtommal ilyen mélységben (lásd alább) nem tanulmányozott viselkedése nélkül. Az elektromágneses térnek az élő rendszerekben képesnek kell lennie az egyes töltések helyének folyamatos összegzésére, és az összegzés előző értékéhez viszonyított változás befolyásolására. Az elektromágneses tér tehát képes kell legyen a nála jóval robosztusabb, nagyobb energiát jelentő részecske-halmazt egészében irányítani, tehát csodamód a kisebb energiájú, tehát jóval gyengébb tényező irányítja a jóval súlyosabb, nagyobb tényezőt, amely maga a gyengébb tényező forrása is egyben. Itt a rejtély! Hogyan válhat szét a részecske szülte tér, és válhat ezen eredő-térből saját forrásának rendezőelvévé? A Nobel-díjas Feynman híres könyvsorozatában (Mai Fizika, 6. rész 209. oldal) leírja a megdöbbentő tényt, hogy a klasszikus elektromágnesesség elmélete egyszerűen csődöt mondott. Ez a csőd megmarad a kvantumos jelenségek figyelembe vétele után is. Az elektromágnesesség egész elmélete, ez az óriási építmény, amellyel nagy sikereket értünk el annyi jelenség magyarázatában, összeomlik, ha fölteszünk bizonyos kérdéseket. Ez a csőd összefüggésben áll azzal az egyszerű ténnyel, amit a klasszikus elektromágnesesség elméletének felállítói mintegy száz éven át egyszerűen elfelejtettek figyelembe venni: az anyag olyan töltött részecskékből áll, amelyek sűrűn ütközéseket szenvednek, és az ütközések során lassulva és gyorsulva elektromágneses sugárzást bocsátanak ki. E tény figyelembe vétele vezetett el a véletlenszerű (stochasztikus) elektrodinamika megjelenéséhez, amely úgy tűnik, képes a legtöbb kvantummechanikai jelenségről számot adni. Ez az összeomlás nem olyan jellegű, mint a klasszikus mechanikáé, amely önmagában matematikailag teljesen következetes elmélet, csak éppen kiderült, hogy a fénysebesség közelében atomi méretekben nem egyezik a kísérlettel és nem alkalmazható. Ezzel szemben az elektromágnesesség elmélete, úgy tűnik, önmagában nem következetes, és függetlenül a kísérlettől, olyan kérdések vethetők fel, amelyekre elfogadhatatlan választ ad. Ha elektronról, vagy bármilyen töltött részecskéről van szó, a részecskék és az elektromágneses tér fogalma bizonyos értelemben összeférhetetlen. Ez fejeződik ki például abban a tényben, hogy ha az elektron töltése egy pontban összpontosul, elektromágneses energiája végtelennek adódik. A kiterjedt, véges sugarú elektron viszont önmagára is hat, ami újabb és mélyebb megoldatlan problémákat vet fel. Elméletem szerint az elektromágnesesség elméletének alapproblémája áll ezen alapvető probléma mögött. Az elektron elektromágneses energiája ugyanis az elektromágneses térben található, az elektronon kívül. Az elektron tömege tehát a hozzá csatolt elektromágneses tér tehetetlenségével függ össze. És mivel a hozzá csatol elektromágneses tér a végtelentől az elektron felszínéig tart (az elektront úgy képzeljük el, mint amelynek felszínén egyenletesen oszlik el a töltéssűrűség, és így az elektron belsejében az eredő elektromágneses tér nulla), ezért az elektron gyorsítása ennek a végtelen sugarú holdudvarnak, gömbi csóvának sodrását jelenti. Igen ám, de mi történik, ha az elektron töltésének negatív terét leárnyékolja pozitív töltések tere? Úgy tanítják, hogy ez a leárnyékolás pár atomi ütközési hosszon már jó közelítéssel teljesnek mondható. Ez azonban nem jelenti azt, hogy az elektron elektromos tere megszűnne ezen az ún. Debye-hossznak megfelelő távolságon túl, hiszen akkor az elektron elektromos tömege is lecsökkenne, márpedig az csakis az elektron töltésétől függ, ami viszont változatlan. Valamilyen formában tehát jelen van az elektron elektromágneses tere a Debye-hosszon túl is. Ez a jelenlét elektromágneses szempontból semleges, de csak azért, mert vele ellentétes hatások kiegyenlítik, olyan hatások, amelyek nem az elektronra, hanem a protonra csatoltak. Ott tehát, ahol mi elektromágneses teret közvetlenül nem mértünk, valójában valóságos fizikai erőtérként jelen van az elektromágneses tér, és ha a teljes kiegyenlítettség helyzetéből a legkisebb kitérés történik – ami természetesen állandóan fellép -, ennek hatása érvényesül.
271



Az elektromágneses tér tehát egy kifordított ruhára emlékeztet, amit nem egy egy helyben álló ember vett fel, hanem fordítva, amit a teljes az emberen kívüli környezet visel. Minden elektron olyan részecske, amely az egész térre kiterjed, csak éppen máshol veszi fel a tér az elektromágneses kabátot, és ahol fölveszi, ott észleljük az elektront. Az elektron tehát nem annyira részecske, mint inkább tér, amely önmagát egy elektronnyi gömbben képes csak kiegyensúlyozni. Minél kisebb ez az elektronnyi gömb, annál nagyobb az (ehhez az elektronhoz tartozó) elektromágneses tér összenergiája. Ha viszont az elektron nem más, mint elektromágneses tér, akkor nem azt kell mondani, hogy az elektron egy pontban van, hanem azt, hogy mindenhol ott van, csak abban az egy pontban nincs. És ezzel eljutottunk a bioelektromosság alapproblémájához. Eredményünk szerint tehát csak bizonyos értelemben igaz, hogy a részecske a tér forrása, inkább a tér a részecske forrása. Ezek a terek mind áthatják egymást, tehát az egyik „részecske” szükségképpen azonnal tud róla, hogy mi történik a többi részecskével, hiszen mindegyik „részecske” tere mindenütt ott van, leszámítva talán a részecskék belsejének pontszerű tartományait. Akkor viszont nyilvánvaló, hogy a terek az elsődlegesek, és ezek mindenre kiterjedő, az egész Univerzumot átfogó folytonos, folyamatos kölcsönhatásai szabályozzák a „részecskék” mozgását. Ez az alapvető tértulajdonság az egész gondolkodásunkat meg kell változtassa az elektronokra, az elektromágnesességre vonatkozóan. Más nyelv és más logika érvényes az elektronok világában, pontosabban ugyanaz a logika, de a két legalapvetőbb fogalmainak ellentétessége miatt nem feltétlenül alkalmazható a részecske világában nyilvánvalónak látszó állítás a tér-kabátban kívülről lakó „térrészecskék” világában. Ez az egész olyan hajmeresztő, mintha az Én találkozna a Világegyetem összes fennmaradó részéből összetevődő nem-Énnel, és kiderülne, hogy az Én valójában az Univerzum kifordított kabátja, és valóban nem más, mint a nem-Én. De ha Én élő vagyok, és egyben az Univerzum kifordított kabátja, akkor az Univerzum, mint egész, éppúgy él, éppúgy érez, éppúgy tudatos, mint Én! Bár itt egy ugrást tettem az elektronból az Én-be, a problematikát ez csak megvilágította, és mindez csak egyre kétségtelenebb lesz. Haladjunk hát tovább! Ha az elektromágnesesség egymást sokszorosan, pontosabban mindenszeresen átjáró, átfogó, univerzális terek jelensége, akkor az elektromágnesesség az az eddigi egyetlen tényező, amely képes átfogó szervező tevékenységre, hiszen lényege szerint átfogó, minden hatást és minden mindenre hatását magába foglaló és közvetítő, és mindezeket a hatásokat egyfajta módon összegezni képes. A tény, hogy az életjelenségek elektromágnesesség vezérlésűek, azt mutatja, hogy az elektromágnesesség tér egyfajta globális, univerzális életjelenséget is hordoz magában, képes a szabad akarat biztosítására is. De ha elfogadjuk a bioelektromosság tudományának eredményeit, akkor érthetjük meg e tudomány következtetéseit? A helyzet hasonló az elektromágnesesség Maxwell-féle elméletéhez való hozzáálláshoz. Mivel az elektromágnesesség Maxwell-elmélete páratlanul sikeres, elfogadjuk, következményeit pedig megpróbáljuk megérteni. A bioelektromosság hasonlóan kényszerítő erejű elfogadása viszont, következményeinek mélyreható mivolta miatt, már filozófiai világképünk alapjaihoz vezet el. A bioelektromosság alapvető kérdése ugyanis a következő: honnan tudják az élő szervezeteket felépítő elektromágnesesség terek, hogyan irányítsák az élőlények kialakulását, az embriók fejlődését, a növekedést? Feltételezhető-e olyan bonyolult szervező tevékenység, amely az élőlények kifejlődéséhez szükséges, az összes ehhez szükséges ismeret begyűjtése, és az ezek következményeinek bizonyos határok között tartására irányuló képesség, vagyis az eddig csak az értelmet jellemző képességek megléte nélkül? Vagy fordítva: maga az értelem nem más, mint a térjellemzők összjátékának egyik eredménye, tulajdonsága? A térjellegű tényezők és a részecskevilág tehát egymás kiegészítő oldalai, de ugyanakkor a térjellegű fél az igazán aktív. Nem csupán arról van szó, hogy maga a tér testetlen, és ebben különbözik a részecskevilágtól, hanem arról, ami ennél lényegesebb, hogy a térjellegű tényező aktív, öntevékeny, átfogó természete miatt képes az információk áttekintésére, integrálására, és ez az összegződés nem valami matematikai, számszerű művelet, hanem fizikai hatások összetevődése, és ezért közvetlenül elvezet az eredő hatás kiváltásához.
A pszí-mező
A kvantummechanika századunk húszas éveiben született meg. Schrödiger és Heisenberg úttörő munkái nyomán. Az anyag elemi építőköveinek, az elemi részecskéknek (proton, elektron, neutron, foton stb.) ez az elmélet a részecske-jelleg mellett egyben hullámtermészetet is tulajdonított. Valóban, a Schrödiger-egyenlet az elemi részecskék jellemzőit (mondjuk egy atom-modellben) egy hullám-egyenlettel írja le. Ez azt fejezi ki, hogy például az elektronok az atomban nem egyszerűen
272



részecskeként keringenek ellipszis- vagy körpályákon az atommag körül, úgy, ahogy a bolygók a Nap körül, hanem egyfajta elektronfelhőt alkotnak, hullámokként oszlanak el, és ezen hullámok periódusszámai állnak kapcsolatban az elektronhéjak ugrásszerű, kvantumos változásaival. Amikor Paul Dirac 1930-ban általánosította a Schrödiger-féle hullám-egyenletet, ami a kvantummechanika alapegyenlete, és ezt összeférhetővé tette a relativitáselmélettel, azzal, hogy a fénysebesség határsebesség, meglepve azt találta, hogy a megoldások egyszerre párosával, kétféle előjellel lépnek fel. Ennek megfelelően az elektron pozitív tömegű megoldása mellett szerepel egy negatív tömegű is. Fizikailag ez úgy magyarázható, hogy a negatív töltésű részecske a mi világunk számára nem létezik, de ha egy folyamatban elég nagy többletenergia jelenik meg, ez a negatív energia ebből kipótlódva pozitívvá is válhat, és ekkor az energia-befektetés terhére megjelenik egy pozitron. A pozitron az elektron antirészecskéje, éppúgy pozitív tömegű, mint az elektron, minden jellemzője ugyanolyan, mint az elektronnak, csak – tömege kivételével – épp ellenkező előjelű, így a pozitív töltése ellentétes az elektronéval, pozitív. Ha egy pozitron és egy elektron összeütközik, a részecskék megsemmisülnek, szétsugárzódnak, s helyettük nagy energiájú fénykvantumok jelennek meg. Minden elemi részecskének létezik ilyen anti-részecskéje, és ezek együttesen úgy foghatók fel, mint amik egy végtelenül mély, negatív energiatengerből ugraszthatók elő. A pozitron tulajdonképpen egy „lyuk” ebben a tengerben, ahová, egy elektronnal találkozva, visszazuhanhat. Ez a negatív energiájú tenger a Dirac-tenger, amelynek hullámaiként lehet felfogni az összes ismert elemi részecskét, így tehát az egész univerzumunkat, mint ezekből felépülőt is. A Dirac-tenger felszínének a nulla energiaszint felel meg, ez tehát maga a kozmikus űr, a vákuum. Ez a tengerfelszín azonban, akárcsak a földi tengereké, folyamatos hullámzásban van. Amellett, hogy mint egy folyamatosan mozgó, változó délibábot, föleregette világegyetemünket és egyensúlyozza habjain, továbbra is füstölög a kvantummechanika határozatlansági törvénye által leírt módon. Minél kisebb távolságokat vizsgálunk ennek a tengernek a felszínén, annál határozatlanabb a részecskék helye és impulzusa, azaz mikroszkópikus méretekben a tenger felszíne egyre hevesebben tajtékzik. A vákuum folyamatosan szül és nyel el olyan részecskéket, melyek energiája nem elég ahhoz, hogy kiemelkedjenek a tengerből, ezért virtuális, képzetes részecskéknek nevezik őket. A vákuum maga nem más, mint ezeknek a képzetes részecskéknek folytonos kavargó füstje. Ezek a vákuum-ingadozások okozzák, hogy a fény sebessége is véges: a vákuum füstje lefékezi az elektromágneses tér kvantumjait, a fényrészecskéket. A virtuális részecskék tömege azonban kvantummechanikailag nem meghatározott, energiájuktól és impulzusuktól függően éppúgy lehet pozitív, mint negatív érték. Ez viszont arra utal, hogy sebességük nagyobb lehet a fényénél is. A vákuum úgy tekinthető, mint a virtuális részecskék folytonos árama. Ez a dinamikus folyamat tekinthető a téridő fizikai szerkezetét képező jelenség alapjának. Mivel a virtuális részecskék közvetlenül nem észlelhetők, így a vákuumot egyfajta virtuális részecskeéternek foghatjuk fel, egy folytonos közegnek, melyben feszültségek ébredhetnek, és amely energiával rendelkezik. A kvantumok, az elemi részecskék ezen virtuális éter tartós hullámcsomagjainak tekinthetők. A vákuum fizikáját matematikailag egy külön térrel lehet leírni, a skalártérrel. László Ervin hipotézisének lényege abban áll, hogy ebben a skalártérben hullámok terjednek, amiket az anyagi részecskék elmozdulása hoz létre. Ezek a skalárhullámok a virtuális részecskék hanghullámaihoz hasonlíthatók, s egy erős gravitációs terű objektum közelében nagyobb sebességgel haladnak, mint egy ritka anyagsűrűségű körzetben, a fénysebességnél sokkal nagyobb sebességeket is elérhetnek, ahogy a hanghullámok is gyorsabban erjednek a szilárd anyagokban, mint a levegőben. Az univerzum energiája folytonosan cserélődik a vákuum skalárhullámai és az anyagi részecskék között. Az anyagi részecskék mozgása által létrehozott vákuumhullámok a fényhez hasonlóan megőrzik a létrehozó forrás teljes információ-rendszerét. Amíg az emberléptékű, makroszkopikus rendszerek nem érzékelik a vákuumot normál körülmények között, addig az elemi részecskék, mint a vákuum csomópontjai, hullámcsomagjai közvetlenül csatoltak a vákuum dinamikájához. A vákuumhullámok a vákuum éterjellegénél fogva nem gyengülnek, képesek örökké fönnmaradni. Léteznek azonban olyan makroszkopikus (kézzelfogható) rendszerek is, amelyek még ezekre a szinte észlelhetetlen vákuumváltozásokra is érzékenyek. Ezek a rendszerek hasonlatosak a kaotikus viselkedést tanúsítókhoz, hiszen egy rendszer akkor kaotikus, ha rendkívül kis mikroszkópikus változás hatására makroszkopikus változás áll be. Kaotikus viselkedést mutat az örvényes áramlás. Ebben egy kezdetben szomszédos részecskepár az idő múlásával megjósolhatatlan pályán kerül egyre messzebb egymástól. A kaotikus rendszerek ezen érzékenysége rokon az élő rendszerek rendkívüli érzékenységével. Az élő rendszerek egyik fontos jellemzője – bár nem elégséges kritériuma – a rendkívüli áttétel, hogy egy rendkívül kis ingerre képesek makroszkopikus változással felelni. László Ervin elméletében a vákuumhullámok az anyagi részecskékkel kölcsönhatva sem vesztik el információjukat az őket létrehozó folyamatról, csak éppen átíródnak az új hullámra, ahogy a rádióhullámok információját is, mint modulációt szállítja egy más (nagyobb) hullámhosszúságú
273



elektromágneses hullám. A helyzet némileg hasonlítható a tenger hullámaihoz, amelyekből kikövetkeztethetők a rajta haladó hajók pályái, a szélirányok, de a tenger hullámaitól eltérően, a vákuumhullámok nem csillapodnak, nem enyésznek el az idő múlásával. Így az elemi részecskék haladása, vákuummal való kölcsönhatása vákuumhullámokat hoz létre, amelyek a többi elemi részecskével kölcsönhatva, vissza is szóródnak az őket termelő részecskékhez. Ezzel az anyagi világ és a vákuum skalárhullámai között egy visszacsatolás jön létre, ráadásul egy olyan visszacsatolás, amely a közbenső folyamatokról minden információt megőriz és visszacsatol a kiinduló folyamatra. Az önmagára visszacsatolás minden vezérlés leglényegesebb eleme. Ahhoz, hogy egy bizonyos célt a változó körülmények, környezeti feltételek között el tudjunk érni, folyamatosan informálódnunk kell a menet közben beálló külső és belső változásokról. Az élet létrejötte csakis ilyen önvezérelt és öngyorsító folyamatokkal képzelhető el, hiszen egyetlen fehérje száz aminosavat tartalmazó peptidlánca 10130 különböző lehetséges kombináció közül az egyetlen, amely lehetővé teszi az élet hordozását. Hoyle mindezt a következő példával világítja meg. Tegyük fel, hogy egy vak ember rendezni próbálja a Rubik-kocka összekevert oldalait. Aki próbálta, tudja, hogy a kocka oldalainak újra egyszínűvé rendezése sokáig eltarthat egy vak embernek ez csak véletlenszerűen sikerülhet, s minden 5x1018 változatra jut csak egy olyan, amelyben az oldalak külön-külön egyszínűek. Ha egy csavarást képes a vak ember végezni egy másodperc alatt, ehhez akkor is az univerzum koránál több időre lenne szüksége. Más a helyzet, ha minden csavarásnál megkapja az információt, hogy „helyes” vagy „helytelen” irányba lépett – ekkor már 120 lépéssel eljuthat a kocka rendezéséhez, s ekkor a 126 billió év helyett mindössze két perc elég lehet neki a megoldáshoz. Ez a kozmikus arányú felgyorsulás az információ visszacsatolásának köszönhető. Az önmagára visszacsatolás nem csak gyorsabbá teheti a folyamatokat, hanem egymással összehangzóvá, összeférhetővé is. Ilyen mechanizmust javasolt Wheeler. Egy társaság barchobázik ki kell találni, mire gondoltak, pusztán kérdezgetéseik alapján. Elképzelhető ennek egy olyan változata, amikor a társaság nem gondol ki semmit, de a kérdező válaszaira úgy ad eleinte véletlen jellegű válaszokat, hogy figyelembe veszik az eddigi válaszokat, úgy, hogy azokkal ne kerüljenek ellentmondásba, így persze egyre nehezebb lesz a játék menet közben, de végül is úgy vezet egy biztos cél felé, hogy közben a résztvevők ezt a célt nem láthatják előre. A hipotézisek információs alapon való visszacsatolására egy másik eljárást a „valóság születése” címmel írtam le, amelyben spontán, véletlen jellegű választások vezetnek egy szubjektív alapból kiépülő valóság objektiválódására. László Ervin a vákuumhullámok által képviselt információs mezőt pszí-mezőnek nevezte el, ezzel is utalva a vákuum kvantumtermészetére, hiszen a kvantummechanikai hullámfüggvény jele: Ψ
(pszí). A pszí-mező közvetlenül kölcsönhat az elemi részecskékkel, így figyelembe vételével egyértelműen megadható a részecskék teljes viselkedését leíró hullámfüggvény, kiküszöbölve az elemi részekék mérések közti állapotát csak statisztikusan leíró kvantumfizika hiányosságát. A pszímező folyamatosan informálja az élő szervezeteket saját maguk és környezetük alaki tényezőiről, s így László Ervin szerint egyfajta intelligenciának tekinthető, egy általánosított „psziché”-nek, ami a Természet méhében működik. A pszí-mező lehetővé teszi az emberi agyak egymás közti és környezetükkel történő spontán kommunikációját, információcseréjét. A pszí-mező így a „hallható univerzum” fizikai bázisának tekinthető. Adott viszkozitást, közegellenállást tulajdonítva a vákuum véges elektromos és mágneses áteresztőképessége is kézenfekvővé tesz, a szomszédos részecskék egymásra együtt-sodró hatást gyakorolnak. Így egy szuper-lehűtött elektronjai egy egységes globálisan együttáramló folyamatot alkotnak. A szupravezetés és a szuper-folyékonyság a magasabb hőmérsékleteken eltűnik a hőmozgás növekvő zavaró hatása miatt. Így a pszí-mező, a vákuummal való kölcsönhatás lehet az oka ezeknek a jelenségeknek is. A pszí-mező, mint információs mező feltételezése kiegészíti a mai érzékelési elméleteket, amennyiben az érzékszervek továbbította idegimpulzusok mellett az agy által feldolgozott jelek közé tartozik a pszí-mező közvetítette információ is. Az ideghálózat akciós potenciáljai, ingerületi állapotai jelentősen módosulhatnak a kvantum-vákuum fluktuációi által. Az agy negyvenmilliárdnyi idegsejtje által kilőtt, mozgatott ionok mindegyike egy parányi elektromos mező-vektort jelent, s így a két agyfélteke, mint specializálódott skalár-interferométer működik, ezen elemi elektromos terek különbségeinek eloszlását érzékelve. Így valószínű, hogy az agy ideghálózataira hatnak a vákuumban terjedő virtuális részecske gáz skalár-hullámai. Ezek a hullámok megváltoztatják a hálózatok kiindulási állapotait, s ezeket a változásokat a kaotikus rendszer tulajdonságai felerősítik. Ha ezeket a tényezőket nem gátolják egyéb folyamatok, elérhetik a tudatküszöböt is. Egy bizonyos intenzitás fölött az agykéreg jól ismert módon időtlen, kozmikus egybeolvadási élményeket produkál – a pszí-mező elméletében ez a vákuum-fluktuációkra való fokozott érzékenységgel függhet össze.
274



Karl Pribram kimutatta, hogy a szokásos éber tudatállapotban az agy speciális, egyénileg jellemző módon, holografikus elven működik. Így egy személy agya egy bizonyos hullámsávú információra fogékony, ez az agy „éber ablaka”. Ez az ablak azonban nem lehet az egyén élete alatt végig szorosan ugyanaz, hiszen az agy változik, öregszik, benne az ideghálózat módosul. Ha az agykéreg egy megváltozott tudatállapotban különösen izgatottá válik, ez az ablak szélesebbre nyílik. Ezt kísérletileg is sikerült Pribramnak kimutatnia. Újabb kísérletekben kimérték, hogy az agy elektromos hullámai, a gondolkodás révén termelődő EEG-hullámok (amiket az elektroenkefalográffal mérhetünk) a megváltozott tudatállapotban összehangolódhatnak a különböző személyek között. Az érzékszerveken kívüli információátvitel legkönnyebben genetikailag rokon személyek között lép fel, erős érzelmi kötődés esetén és megváltozott tudatállapotokban. A megfelelő agyállapotok közeli illeszkedése a hatékony átvitel előfeltételének tűnik. Mindenesetre úgy tűnik, hogy László Ervin pszímező elmélete, éppúgy, mint Rupert Sheldrake morfogenetikus (alakképző) mező-elmélete csak a már megtörtént események információját teszi hozzáférhetővé, így ezekkel nem értelmezhető például a jövőbelátás (sem a pszichokinézis). De például a különös egybeesések, nagy felfedezések egyidejű, egymástól független felbukkanása, a Jung által leírt szinkronicitás jelensége a pszí-mező elméletével megvilágítható. A szemeink előtt feltáruló új panorámában már nem az anyag az elsődleges a tér előtt, hanem fordítva, a téridő fizikai valóságán alapszik az anyag másodlagos jelentésköre. A téridő egyben egy mindent megőrző információs mező, amiben minden esemény számunkra hozzáférhető módon íródik fel. Az élő természet már nem a darwinizmus nyers, kíméletlen világa, amiben minden élő harcol minden élő ellen, ebben az új gondolkodási alapmintában, paradigmában a szervezetek már nem testfelületük határolta önző egységek, az élet a szervezet és környezete közti „szent táncban” (Godwin) fejlődik ki. Bolygónk társadalmi-biológiai szférájában a kapcsolatok hálózata mindkét irányban kiterjed, a rendszer legkisebb részeitől az egészhez és a rendszer egészétől a legkisebb részekig. Először Polányi Mihály figyelt föl erre a föntről lefelé ható okozatiságra, mely James Campbell vezette be a „lefelé ható okozatiság” kifejezését. Ez a kétirányú kölcsönhatás biztosítja az evolúció minden szinten működő egységességét. Ahogy egyre bonyolultabb szervezetek kifejlődnek, egyre finomabb megkülönböztetésre képesek, egyre érzékenyebbek lesznek a gyenge ingerekre, s így egyre szélesebb körű információval élnek folyamatos önvisszacsatolásban. Amikor megjelenik a tudatosság az állatvilágban és az embernél, az idegrendszer már a vákuumfluktuációkat, a skalárhullámokat is képes érzékelni és a bennük foglalt információkat értelmezni. Az evolúció előrehaladásával egyre nő a változatosság, a kreativitás. A rendszerek bonyolódásával, a szervezetek komplexitási fokának növekedésével egyre nő a kombinációs lehetőségek száma. Azáltal, hogy az egymásba ágyazott szférák, a vákuum, az elemi részek, az élő szervezetek, a bioszféra és az univerzum kölcsönösen hatnak egymásra, az információátvitel a legszélesebb körűvé válik. Az emberi agy működése során maga is információs mintákat sugároz az univerzumba, amelyek soha nem enyésznek el. Kozmikus rádióadók vagyunk!
Homály
Az éj mély sötétjében A csillagok halmazánál érzem Végre magamra leltem Rám súlyosul a kozmosz S örök körök között Egy tűnő pillanatra Kivillantom énemet a káoszból. Gondolatrádió vagyok És a végtelen közöttünk Átengedte simogató sugaram.
A pszí-hatás
A fizika tudománya eleinte a kézzelfogható, az ember külső érzékszervei által érzékelhető testek tulajdonságaira, viselkedésére, kölcsönhatásainak vizsgálatára irányult. A pszichológia és a fizika különválása tehát a külső és belső érzékszervek által érzékelt jelenségvilágok megkülönböztetésén és különválasztásán alapult. Mivel a fizika és a pszichológia különválása az egységes természettudomány különálló tudományokra hasadásáig, a görög valóságkép kialakulásáig vezethető vissza, a kézzelfoghatóság, a testiség, a materializmus, a fizika megszületéséig, a
275



tudományok vallásról leválásáig, a pszichikai tényezők másodlagosnak tekintéséig, ezért mai fejjel azt kell mondanunk, hogy ez a szétválasztás nem tekinthető tudományosan megalapozottnak. Ez egy érdekes állítás, ha meggondoljuk, hogy ezzel azt mondom, hogy a tudomány kategóriájának kialakítása nem tekinthető tudományosan megalapozottnak! De ha kiegészítem ezt az állítást egy jelzővel, mindjárt világosabb a kép: a materialista tudomány kategóriája nem tekinthető tudományosan bizonyítottnak. A materialista tudomány önmegalapozása nem elméleti kutatásokon, hanem gyakorlati eljárásokon, méréseken alapszik, és ez felveti a mérések különböző értelmezésének lehetőségét. Másrészt, a tudomány fejlődése elvezetett a kvantummechanika méréselméleti problémáinak megjelenéséhez, amely a mai fizika egyik központi kérdésköre. A kvantummechanika megjelenése a mérés fogalmát helyezi a középpontba, s ezzel a mérést végső személy és tudata is bekapcsolódik a fizikai világ felépülésébe. A kvantummechanika kimutatta (Aspect kísérlet) az egy folyamatban keletkező részecske-antirészecske pár (például elektron-pozitron) belső összekötetését. Ez azt jelenti, hogy egy ellentétes irányba szétrepülő elektron-pozitron pár bármelyik tagjának bármely távolságban mérjük meg egy adott tulajdonságát (például perdületét, spinjét), amely a kvantummechanika hagyományos értelmezésében a mérés előtt meghatározatlan, különböző értékek különböző valószínűségeivel jellemezhetők, a mérés pillanatában a részecskepár másik tagjának ugyanazon fizikai tulajdonsága is egy határozott állapotba ugrik. Egy ilyen összekötöttség nem lenne annyira furcsa, ha tudnánk, mi köti össze a részecskéket. A legszokatlanabb azonban, hogy ez az összeköttetés független a részecskék távolságától: elvileg megmarad akkor is, ha például az egyik a Tejútrendszer egyik végéhez ér, a másik pedig az Androméda köd közelében jár; ráadásul kapcsolatuk azonnali, a mérés pillanatában ugrik határozott állapotba a másik részecske. Az összeköttetés a mikrorészecskék kvantumtermészetének globális vonatkozásaira mutat rá. A kvantumfizika Wigner, Neumann vagy mások értelmezésében a részecskéket, a mérést végző személy tudati hatása juttatja határozott állapotba. Ez viszont azt jelentené, hogy a világegyetemben tér(idő)től független tudati összeköttetés áll fenn bizonyos rendszerek között. Érdekes módon hasonló eredményre jutott a fizika szigorú mérési módszereit egyre inkább megközelítő tudományos parapszichológia (lásd Vassy Zoltán: A parapszichológia tudományos irányzata c. könyvét.). Bizonyos kísérletek, így például a prekogníció (események megérzése beköszöntésük előtt) vizsgálata (Honorton, Ferrari, 1991.), a telepátia kísérleti ellenőrzése (Honorton, Berger, Varvoglis et al., 1990.), de éppúgy a mikropszichézis, vagyis mikrorendszerek változásainak előidézése kísérleti személyek tudatállapotainak változtatásával (Radin, Ferrari 1991.), vagy a véletlenszám-generátoros kísérletek, amelyben egy egyébként véletlenszerű változásokat mutató fizikai rendszer, például egy radioaktív anyag bomlásának véletlenszerű jellege változik meg kísérleti személyek tudatállapotainak változásával összefüggésben (Radin, Nelson, 1989.), valamint a biopszichokinézis vizsgálata (Benor, 1990; Braud, Schlitz, 1991.), amelyekben biológiai rendszerek viselkedésében lép fel változás kísérleti személyek tudatállapot-változásaival összefüggésben, arra mutatnak, hogy létezik egy úgynevezett pszí-hatás, amely tudatállapotok hatását fejezi ki fizikai és biológiai rendszerekre. Ez a pszí-hatás a mérések szerint nagy távolságban is fellép, ismert fizikai módszerekkel nem árnyékolható. Így például fellép akkor is, ha egy fémfalú kalickában tartózkodik a tudatállapot-változásokat mutató kísérleti személy – márpedig a fémek jól vezetik az elektromos áramot, s ezért az elektromágneses hatások a bent és kint levő rendszerek között nem tudnak közvetlenül kölcsönhatni, mert ezek elektromágneses erőterei a fémvezető-beli áramok beindítására fordítódnak, s így útközben felhasználódnak. A pszí-hatás meghatározása bizonyos körültekintést igényel. Az alapvető biológiai pszíhatások ugyanis olyannyira elterjedtek, hogy legtöbbször figyelmen kívül hagyhatjuk őket. Így például a biológiai szervezeteken belüli nem ismétlődésen alapul pszí-hatás, az akaratlagos vagy spontán tudatállapot-változások következtében fellépő folyamatok, így a szervezet mozgása egy elhatározás vagy egy spontán inger következtében általában nem tekintődnek pszí-hatásnak. Az olyan eseményeket, mint például, hogy egy ember felemeli a karját, mert meg akar fogni egy poharat, általában nem tekintjük pszí-hatásnak, ha nem kimondottan erre irányul a vizsgálat. Pszí-hatásnak akkor tekinthető a pohár megragadása, ha a kísérleti személy tudatállapotának kapcsolatát vizsgáljuk a fellépő agyi folyamatokkal. A tudatállapotokat és a hozzájuk tartozó agyi folyamatokat egymással azonosnak, vagy szigorú ok-okozati viszonyban állónak tekintve az agy-tudat kapcsolat egymást értelmezőnek szokás tekinteni, és egyszerűen egy egységes agy/tudat tényezőként vizsgálni. Viszont ha egy személy azért emeli fel karját, mert egy másik személy ezt akarja, már pszí-hatásnak minősül, mert itt már két különálló agy/tudat rendszer hat kölcsön. pszí-hatásnak tekinthető tehát minden tudattudat és tudat-test kölcsönhatás, de a gyakorlatban az egy szervezethez tartozó tudat-test rendszereket egy rendszernek tekintjük. A tudatállapotok mérése pszichológai mérésekkel, tesztekkel történik, végső soron a kísérleti személy önmegfigyelésén és beszámolóján alapszik. A pszichológiai mérésekben tehát nem küszöbölhető ki a szubjektív tényező – legalábbis addig, amíg külső fizikai
276



beavatkozással nem tudunk egyértelműen tetszés szerinti állapotot előidézni, mert akkor az egyértelmű ok-okozati kapcsolat erre módot ad. Ha viszont a pszí-hatást tudat-tudat, vagy tudat-test kölcsönhatásnak tekintjük, akkor a pszí-hatás magyarázatára két lehetőségünk van. Egyrészt a pszíhatást tekinthetjük a tudathoz tartozó testek közötti kölcsönhatásnak, a kölcsönhatásban részt vevő testek közötti fizikai folyamat közvetítésével lezajló folyamatnak. Ez a magyarázat szükségessé teszi a kölcsönhatás hordozója fizikai természetének meghatározását. Másik magyarázat szerint a tudatok közvetítésével zajlik le a folyamat, és a tudatok közvetlen kölcsönhatása idézi elő a hozzájuk tartozó fizikai rendszereken, testeken a megfelelő kísérőjelenségek felléptét. A másik esetben, ha a tudatok kölcsönhatását testektől, fizikai rendszerektől függetlennek, közvetlennek tekintjük, akkor a magyarázat nem fizikai testek közötti fizikai folyamat megragadását igényli, hanem egy ennél elérhetetlenebb, megragadhatatlanabb (vagy egyenesen megragadhatatlan, meghatározhatatlan) folyamat meghatározását igényelné. Maradjunk most ezért inkább annál a megközelítésnél, amely a tudat-tudat és a tudat-test kölcsönhatásokat, a pszí-hatást test és test, agytudat és egy/tudat között fellépő fizikai meghatározásával igyekszik megmagyarázni. Testek közti közvet1tőt a tudomány sokáig nem ismert. A mágnesesség elnevezés is a mágikus szóból ered: a mágnes láthatatlanul, mintha puszta akaratából képes lenne magához vonni a vasat. Ma már tudjuk, hogy a testetlen kölcsönhatás fizikai erőterekkel megvalósítható: így a gravitációs tér, az elektromágneses tér testetlen távolbahatások. Hogy pontosan melyik erőtér alkalmas a pszichikai hatások közvetítésére, azt éppen az egyes erőterek kiszűrésével, leárnyékolásával lehetne eldönteni. Az már más kérdés, hogy a gravitációs tér mai ismereteink szerint nem árnyékolható. Az elektromágneses tér teljes árnyékolása sem könnyű feladat, ha az összes rezgést mind ki akarjuk szűrni. Úgy fordulatot jelent ismereteinkben az a tény, hogy nem maguk az elektromágneses erőterek az elsődleges fizikai mennyiségek, hanem még testetlenebb, még megfoghatatlanabb és leárnyékolhatatlanabb mennyiségek az elsődlegesek, az elektromágneses potenciálok. Az elektromágneses potenciálok olyan mennyiségek, amelyek változásai jelentenek csak elektromágneses erőket, egymagukban azonban mint tömeg és energia nélküli mennyiségek, képesek minden közegen áthatolni, mégpedig fénysebességnél jóval nagyobb, vagy akár végtelen sebességgel. Ha viszont képesek mindenen áthatolni, és ott újra összekapcsolódva energiát képviselő erőtérré változni, akkor semmiféle folyamat nem mehet végbe ezektől függetlenül. És ha ezek a mindenen áthatoló és mindent befolyásoló terek pszichikus folyamatok származékai, akkor minden kísérletet közvetlenül befolyásolnak a pszichikus folyamatok! A pszichológia tankönyvek szerint a pszí-hatások ember és ember, illetve az ember és környezet közötti ismeretlen fizikai hordozójú kölcsönhatások. A parapszichológiai kísérletek jelentős adattömeget képviselnek és demonstrálják a pszí-hatás realitását éles kísérleti feltételek között (Varvoglis, 1993.). figyelemreméltó, hogy a kísérletek jelentős része a várakozással ellentétben nem mutatja a pszí-hatás gyengülését a távolság növekedésével, sőt, a különböző árnyékolások beiktatása a forrás és a felfogó közé sem vezet a pszí-hatás kimutatható csökkenésére. Annál inkább függ viszont a pszí-hatás a nem-fizikai tényezőktől, mint a kísérleti személyek tudatállapota, pszichikai nyitottsága, hogy mennyire hisz a kísérleti személy a kísérlet sikerességének lehetőségében, emberi viszonya a kísérlet vezetőjéhez, stb. a pszí-hatás kutatása megmutatta, hogy a mechanikus világfelfogás, melyben a testi létezők az elsődleges valóságok, és amelyben a világ teljesen független a pszichétől, alapjában megkérdőjelezhető. Ha a pszí-hatás árnyékolhatatlan, és távolság független, akkor semmiféle kísérlet nem lehet független a kísérletező elméjétől, előzetes elvárásaitól. A parapszichológia központi problémája abban áll, hogy hogyan képes objektíven kimutatni a parapszichológiai jelenséget, ha egyszer az függ a kísérletben résztvevők pszichéinek teljes mélységétől. A parapszichológiai kísérletek valóban kimutatták, hogy a különböző koncepciójú kutatócsoportok eredményei is gyakran adnak eltérő eredményt, többnyire a kutatócsoport elvárásaival összhangban. Egy olyan kutatócsoport, amely tudata legmélyén nem tartja igaznak a pszí-hatás valószínűségének matematikai jellemzését, mint az ellenkező beállítottságú csoport. Ezt egyesek úgy értelmezik, hogy a pszí-hatás, ha létezik – egyértelmű és objektív jelenség kell legyen, mint minden a mi sziklaszilárd valóságképünkben, tehát a pszí-hatás csak akkor valóságos, ha minden kutatócsoport egymástól függetlenül ugyanarra a pozitív eredményre jut. Kérdés viszont, hogy nem épp a kísérletek pszí-hatás függése bizonyítja-e legerősebben, minden kutatócsoportnál a pszíhatás valóságosságát?
A pszí-hatás: teremtő, kozmikus varázserő
Ha a kísérletet vezető személy tudatállapota, elvárásai, belső meggyőződése hatást gyakorol a parapszichológiai kísérletek kimenetelére, ahogy azt a princetoni egyetem kísérletei is jelzik,
277



(Varvoglis, 1993.), akkor gyakorlatilag biztosra vehető, hogy nemcsak a parapszichológiai, hanem a fizikai kísérletekben is szerepet játszanak. A kvantummechanika Wigner és Neumann féle értelmezésében a tudat idézi elő a hullámfüggvények összeugrasztását. Bár így a parapszichológiai kísérletek a Wigner-Neumann hatás léte mellett tanúskodnak, úgy tűnhet, ez a hatás csak a mikrofizika világában, az elemi részecskék szintén jelentkezik, s így minden „valóságos”, kézzelfogható, makroszkopikus kísérlet mentes a tudat formáló, alakító hatásától. De a humán tudományokban már régóta ismert a Rosenthal-effektus, a Harvard egyetem kutatója felfedezte, hogy a pszichológus elvárásai jelentős mértékben befolyásolják a pszichológiai méréseket. Bár a tudományos kísérletek protokolljai előírják, hogy a kísérletező elvárásait ne fedje fel, hogy ez ne módosítsa a kísérlet eredményét, Rosenthal megmutatta, hogy a kísérleti alanyok mégis megérzik valamilyen módon a kísérletező elvárásait, és azoknak megfelelően viselkednek. Így például az egyik kísérletben a reakciók mérése volt a feladat. Két kísérletvezetőt jelöltek ki, az egyiket (A) meggyőzték arról, hogy a reakcióidő X milliszekundum, míg a B kísérletvezetőnek más (Y) számot adtak meg. Ezután a kísérlet protokolljának azonossága ellenére a véletlenszerűen kiválasztott kísérleti alanyok közül az A csoportba tartozók reakcióidői a mérések szerint jelentősen eltértek a B csoport tagjaiétól! Ráadásul az eltérés teljesen összhangban állt az A és B kísérletvezetők elvárásaival, az A csoportbéliek reakcióidői jelentősen közeledtek X értékhez, a B-belieké Y-hoz. Hasonló különbségeket észleltek a látási vakfolttal, a pszichofizikai jelenségekben, a tanulási képességekben, projektív tesztekben és strukturált interjúkban. De a legmegdöbbentőbb és legerősebb Rosenthal-hatást az állatkísérletekben tapasztalták. Így például olyan patkánykísérletekbe, amelyekben a patkányoknak egy labirintusban futva kellett egy bizonyos úton elérhető célt megtalálniuk, a kísérletek vezetőinek egyik felét meggyőzték arról, hogy briliáns képességű patkányokkal van dolguk, más kísérletek vezetőit pedig, hogy buta patkányokkal dolgoznak. Valójában persze véletlenszerűen választották ki a patkányokat, de a kísérletek mégis rendkívül határozott eredményre vezetek: a briliánsnak feltételezett patkányok sokkal jobb eredményeket mutattak a butáknak feltételezetteknél! Azonos kísérleteket végeztek olyan kezdetleges állatokkal, mint a giliszták, olyanokkal, akikkel semmiféle előzetes tanulási kísérletet sem végeztek. Aszerint, hogy a kísérletezőket meggyőztek-e arról, hogy a gilisztákat bizonyos mozgások elvégzésére betanították, a kísérletek ezektől az előzetes elvárásoktól jelentősen függő eredményeket mutattak. A parapszichológia kísérletvezető-hatása és a Rosenthal-hatás közti különbség abból áll, hogy a Rosenthal-hatásban előfordulhat, hogy a kísérletvezető valamilyen rejtett formában, tesztbeszéddel, arckifejezéssel, hanghordozással, stb. befolyásolja a kísérleti alanyt, ezek a rejtett jelzések közvetíthetik a kísérletvezető elvárásait, reményeit, és tudattalan szuggeszcióként képesek lehetnek az alanyok viselkedését és cselekedeteit befolyásolni. De amíg ez a magyarázat az emberekkel végzett kísérleteknél nem zárható ki, az állatkísérletekben, különösen a kezdetleges állatok esetében ez a magyarázat valószínűtlennek tűnik: hogyan lehetne elképzelni, hogy a giliszták együttérezzenek a kísérletvezető elvárásaival? Ugyanakkor a parapszichológia vizsgálatai arra utalnak, hogy a tudat képes közvetlenül hatni az anyagra, és így egyáltalán nem kizárt, hogy – más magyarázat hiányában – a Rosenthal-hatás bizonyítékai a kísérletvezető pszí-hatásáról tanúskodnak. A pszí-hatás legizgalmasabb kísérleteiben szigorúan megmutatták, hogy az emberek képesek befolyásolni a biológiai rendszereket, a baktériumoktól a növényekig és az emberekig. Például a kísérleti alanyok képesek voltak meggyorsítani a patkányok vágott sebeinek behegesedését, vagy érzéstelenítési állapotból kikerülését, a baktériumok Petri-csészében való növekedését, szaporodását, vagy emberek esetében távolról befolyásolni olyan fiziológiai mutatókat, mint a bőr elektromos ellenállása vagy a vérnyomás. Következésképpen feltehető, hogy azok a kísérletek, amelyek a kísérletvezető hatását igyekeztek feltárni állat-alanyokra, valójában akaratlanul is pszichokinetikus (PK) hatást mutattak ki az alanyokon, és ez a PK hatás hozta létre a kísérletvezető tudatállapotának függvényeként a kísérleti alanyok fiziológiai paramétereinek változását. Figyelemre méltó módon ezek a hatások úgy tűnik nem függetlenek a kísérletvezető akaratlagos hozzáállásától, hanem inkább mélyebb, akaratlan és tudatosan nem uralt irányultságától, szándékától (intencionalitásától), reményeitől, elvárásaitól, s ezért kézenfekvőnek tűnik, hogy ezek a pszichológiai tényezők mintegy „véletlenszerűen” fejtik ki hatásaikat a legkülönfélébb jelenségkörökben, a gyógyszerek hatásmechanizmusától a molekuláris biológiáig, a biokémiai reakciókig és tovább. Azonban nem a PK az egyetlen folyamat, amely megkérdőjelezi a tudományos kutatások „objektív” fogalmát. A kísérlet érvényességi körét gyakran módosítják az alany számára „rejtett” információk. Bár a tudományos kísérlet előírásai arra irányulnak, hogy a szubjektív tényezőket kiküszöböljék, vannak tényezők, amelyeket lehetetlen kiküszöbölni. Ha a tudatküszöb alatti
278



(szubliminális) hatások közvetlenül a tudattalanra hatnak, átjutva a természetes pszichológiai szűrőkön, védőgátakon, akkor elképzelhető, hogy a telepatikus információt is közvetlenül felfogja a kísérleti alany tudattalanja, és így válik hatékony szuggeszcióvá. De itt nem feltétlenül csak a telepátia jöhet szóba, hanem éppúgy a „látás”, „tisztánlátás” (clairvoyance) vagy az előérzet (prekogníció). Ezek az informálási módok pozitív módon befolyásolhatnak bizonyos döntéseket vagy választásokat, és ez is előidézheti, hogy a kísérletvezető hipotéziseivel összhangban álló eredményeket kapjon. A tudományos objektivitás ideálja tehát a parapszichológia figyelembevétele nélkül nem tartható fenn egy egész sor tudományban, köülön9sen olyan vizsgálatokban, melyekben a kísérlet alanyai emberek vagy állatok. De talán elképzelhetőek, tervezhetők olyan kísérletek, amelyekben ezek a pszí-hatások a kísérletvezető és az alanyok között elszigetelhetők, megakadályozhatók, és így fenntartható lenne egy elvbeni objektivitás fogalma – bár a gyakorlatban ezen árnyékolás, elszigetelés hiányában az objektivitás nem áll fenn. De még ez az elvi objektivitás sem áll fenn, mert elvileg lehetetlen szigetelni a kísérletvezetőt a kísérlet lefolyásától, mihelyst elfogadjuk, hogy a pszichokinézis vagy egy pszíhatás indukálja az eredményt elvárásaival vagy hipotéziseivel összhangban. Ha a felfedezett hatás elvben sem árnyékolható, akkor kénytelenek vagyunk elfogadni, hogy a tudomány egy alapvető megismerés-elméleti problémában szenved – javasolja Mario Vervoglis. A kérdés közelebbi vizsgálata azonban más eredményre vezet. Ha a tudomány valóban objektív akar maradni, és a kísérletvezető szándékai, akaratlanul és tudatosan nem egykönnyen módosíthatók, tehát lényegében objektíven létező elvárásai valójában objektíven (tudatos hozzáállásától függetlenül) léteznek, akkor természetes, hogy egy mindenre kierjedő vizsgálatnak az objektíven létező kísérleti alany objektíven létező tudatállapotát is figyelembe kell vegye. Mivel azonban ezek az objektíven létező tudatállapotok más tudatok akaratlagos kölcsönhatásaival létrehozott tudatállapotaival, végső soron akaratlagosan, tehát ennyiben szubjektíven befolyásolhatóknak látszanak, ezért a kérdéskör alaposabb vizsgálatra szorul. Felmerül, hogy ezek az objektív tudatállapotok a hozzájuk tartozó fizikai állapotok révén objektivizálódnak, és állandósulnak, és addig nem változtathatók meg, am1g a hozzájuk tartozó fizikai állapot nem módosul. A tudatállapotokhoz tartozó fizikai állapotok pedig képesek lehetnek rendkívüli érzékenységgel, ultrarezonáns kölcsönhatásokkal kölcsönhatni emberek, állatok, élő rendszerek alapstruktúrájával, amelyek fizikai változásokat jelentenek, s amely fizikai változások a kísérleti alanyként szolgáló rendszerben viselkedési változásokat is létrehozhatnak. Ebben az esetben például olyan merőben kémiai reakciók is módosíthatók a pszí-hatással, amelyek rendkívül kis energiát igényelnek – így például egyes oszcilláló ciklikus biokémiai reakciók, például a Zsabotyinszkij-féle oszcilláló reakció. Ezen mérések végrehajtásával megállapítható, hogy egy emberi szervezet mekkora energiát képes „tudatosan”, pontosabban objektív tudatállapotainak segítségével átszállítani és aktiválni más, távoli rendszerekbe. Kvantummechanikai számítások szerint a vákuum-rezgésekkel átvihető energia rendkívül kicsi, mindössze 10-29 erg (ekkora energiával a gramm egy milliomod részét jelentő porszem csak egyszázad-milliárdod-milliárdod centiméter magasra emelhető fel). Ez az energia mindenesetre képes lehet egy rezonáns, rendkívüli érzékenységgel erre a fizikai hatásra hangolt rendszerben kiváltani a megfelelő reakciót, fizikai változást, amely aztán képes lehet tudatosulni, függően a tudati ráhangoltságtól. És mivel ez a vákuum-hullám nem árnyékolható, ezért a vákuum-hullámok alkalmasak lehetnek a pszí-hatás legérzékenyebb, legkifinomultabb, árnyokolhatatlan közvetítésére. És ha a kölcsönható fizikai-biológiai-pszichikai rendszerek erre a parányi jelre, ingerre képesek rezonánsan válaszolni, viselkedésükben erre mintegy hipnotikusan reagálni, szervezetük működésében ennek az ingernek kitüntetett szerepet adva, akkor ezzel láncreakciószerűen képesek létrehozni jóval nagyobb energiával aktiválható fizikai állapotok egész sorát, végső soron a szervezet egészének működését is irányíthatja egy parányi inger, jel, hatás. A szervezet egészének energetikája viszont nem a 10-29 erg nagyságrendben mozog, hanem képesek lehetünk száz kilogramm súlyt méteres magasságba emelni, azaz 1010 erg nagyságrendű energia kifejtésére (majdnem 40 nagyságrendet jelentő felerősítésére!). Az emberi agy működtetéséhez 20 Watt teljesítmény tartozik, azaz másodpercenként 20x107 erg energia használódik fel. Ezen teljesítmény egy része az agyi bioáramok elektromágneses sugárzásaiban kisugárzódik és átadódik a környezetbe a bioszférába. Összehangolt, koncentrált, rezonáns tudatállapotban, ha az agy teljesítményének jelentős része rezonáns agyhullámok termelésére fordítódik, a környezetbe kisugárzott emberi-elektromágneses tér kisugárzása a 20 Watt teljesítményt – az egész szervezet rezonáns agyként működése esetén a 100 Wattot. Ha pedig az egész emberiség természeti-rezonáns tudatállapotba jut, akkor képes lehet 1012 Watt teljesítménnyel besugározni a bioszférát, és így egy fergeteges természeti erővé válni, amely összemérhető a napszél energiaátadásával, tehát egy jelentős biológiai hatású kozmikus hatással. Ha az egyes ember tudatállapotai nem vesznek el jelentéktelenségben, ha képes az ember saját belső állapotainak kigyújtására, rezonáns természeti állapotba juttatására, a megtáltosodásra, akkor az ember teremtő természeti erőként képes környezetének természeti erőtereire felelni, a kozmikus tudati
279



erőterekkel összekapcsolódni. Ilyen tudatállapotban a szervezet összes olyan energiája, amely nem a puszta vegetatív funkciókhoz szükséges, mozgósítható a teremtő természeti erők számára. Egy ilyen megtáltosodott tudatállapotban az ember érzésvilága kigyullad, s tiszta természeti rezgésállapotba, sajátállapotba jutva a Világegyetem egészével lép alakító és felfogó, érzékelő és teremtő kapcsolatba. A megtáltosodott tudatállapotban az emberi erőterek természeti erőként lépnek működésbe, s az ember biológiai érzés-erőműként képes fizikailag megvalósítani a belül elhatalmasodó érzésvilágot. Ahhoz azonban, hogy az érzések fizikai testetöltése lehetséges legyen, a Közös Tudatmező rezonáns állapota szükséges, tehát az emberiség egészének összehangolt, indulatoktól, emberi érzésektől kigyújtott, legszentebb meggyőződéseinktől átfűtött állapota. Egy atomizálódott, az emberiség eszméjét jelentéktelennek érző emberiség ezáltal saját önkiteljesítését teszi lehetetlenné, és így az önmeghasonlás foglyává válik.
Tudati és fizikai erőterek
Ha létezik pszí-hatás, és ez a fizikai mérésekben is szerepet játszik, akkor miért kell előkészíteni a kísérleteket, beállítania műszereket, előállítani a kísérleti helyzetet? – kérdezte egyszer egy fizikus. Ne gondold, hogy a pszí-hatás független a körülményektől – válaszoltam. Te se tudsz lekötözött lábbal futni – a futás kétségkívül pszí-jelenség, hiszen hirtelen ötlet, futó gondolat hatására egyszer csak futni kezd egy több tíz kilós test – de csak ha fizikai és pszichikai feltételei biztosítottak. S mivel az emberi szervezetben a pszí-hatás feltételei szinte állandósultak, ezért csak a test külső feltételeit kell alkalmasan megválasztani a tervezett cselekvéshez. De miért van sokszor úgy, hogy száz kísérletezőből 99 nem a várt eredményt kapja? Ha a pszí-hatás idézné elő az eredményt, akkor mindig a várt eredménynek kellene bekövetkeznie. Igen, a logika keretei között, ha a pszí-hatás feltételei fennállnak, ha a pszí-hatás kifejlett, és ha a mérendő rendszer beállítása elég érzékenyen függ az adott kísérletező pszí-hatásától. Ma már elég ritka a kifejlett pszí-hatással rendelkező kísérletvezető. Ők gyakrabban kapnak várakozásukkal egyező eredményt. De csak akkor, ha a kísérletet rendkívül alaposan átgondolták és megtalálták azt a pontot, ahol egyéni ötletükkel módosító logikus hatást tudnak kifejteni, mert ez a feltétele annak, hogy ne a többiek közös tudatmezejétől függjön kizárólag a kísérlet kimenetele. Ráadásul a tudatos, felszínes elhatározás még nem elég a pszí-hatás kifejtéséhez. Ehhez a tudatos akaratnak kell elmélyülnie, kiterjednie, megalapozódnia szélesebb tudatmezőnkben, és ha ezekből erőt, energiát kaphat akarata, akkor belső irányultsággá válik, s pszí-hatásra alkalmassá. Ez a folyamat igényli az alaposságot, a részleges logikai kidolgozást. De hát ez őrület! Akkor te a pszí-hatással dolgozol, és folyton kísérletezel? Megfigyeled a csillagokat, és ez a csillagászati mérés mutatja a várt pszí-hatást? Nem, én elméleti csillagász vagyok. Megfigyeléssel soha nem járhatok a dolgok végére, így csak a közös tudatmezőhöz könnyen illeszthető eredmény érhető el. Csak a látszatot ismerhetem meg, nem tudhatom, mi rejlik mögötte. Viszont ha elméletben megértem, mi hogy van, minek hogyan kell lennie, akkor tudom, hogy ennek így kell a valóságban is bekövetkeznie. Ha ez új felfedezés, akkor ennek létrejöttében is részt veszek pszí-hatás révén. Ami itt az elmében történik – ha eléggé logikus elme -, az történik a valóságban is, vagyis az elme egyfajta „bűvös kőként” használható. Olyan bűvös kőként, amely nemcsak megmutatja azt, amit látni szeretnénk, hanem egy mélyebb tudatszinten azt előidézni is képes. A végső pontig eljutó logika kozmikus teremtőerő! A pszí-hatás révén folyamatosan fejlődik a Világegyetem. Ez a beszélgetés-részlet is mutatja, hogy mennyire döntő a pszí-hatás eredményességének megítélésében a kísérletvezető és a közös tudatmező pszí-hatásának világos megkülönböztetése. Egy olyan kísérletben, amelyben a kísérlet résztvevőinek pszí-hatása és a közös tudatmező pszíhatása nem esik feltétlenül egybe, vegytisztább formában vizsgálható a kísérlethez kötődő pszí-hatás jelentkezése. A tudat fizikai hatásainak kimutatására az egyik leghatékonyabb mérőműszer az Egely-kerék. Ez egy rendkívül érzékeny műszer, egy vízszintes síkban forgó, tűcsapágyazott, hét cm átmérőjű fóliatárcsa, amely nagyon kis erő hatására forgásba jön. Annak idején Eötvös Lóránd azért fejlesztette ki a később róla elnevezett torziós ingát a gravitációs állandó kísérleti meghatározására, mert ez az egyik legérzékenyebb kísérleti elrendezés. Ez Eötvös-kísérletben az inga fonalán egy alumínium rúd egyik végén függött az egyik, az alumínium rúd másik végén pedig felfüggesztve, egy drótszálon lelógva függött a másik platina henger. A mérés elve az, hogy a két platina henger helyén a nehézségi erőtér nem pontosan ugyanolyan erősségű, hajszálnyit eltér, és ez elfordítja az ingát egyensúlyi (elméleti úton meghatározható) állásából. A nehézségi erők forgató hatást gyakorolnak az ingára, amely így
280



elcsavarodik. A csavarodás szögéből meghatározható a nehézségi erőtér értéke (részletesebben megtalálható: Budó Ágoston, Kísérleti Fizika I. 194. o.). Eötvös Lóránd 1/200 000 000 pontossággal tudat ezzel a kísérlettel meghatározni a gravitációs állandót! Ez Egely-kerék fólia-tárcsája rendkívül könnyedén képes elfordulni a tűcsapágyon, és a tartószerkezethez elfordulás-mérő, fordulatszám mérő is tartozik. A tárcsák elfordulását forgató erő, forgatónyomaték képes előidézni, olyan erő, amely a tárcsára nem teljesen egyenletesen hat, mert akkor a tárcsa nem tudná eldönteni, melyik irányba forduljon el. Elég egy parányi eltérés, egy parányi asszimetria, és a kerék forgásba jön. A meglepő az, hogy ha a tenyerünket a tárcsa mellé tesszük, a kerék egyirányú forgásba jön, ahelyett, hogy ide-oda rándulna. Valami egységessé teszi a kéz hőhatását, gondolhatnánk, és ha nem nézünk alaposabban utána, elfelejtkezhetünk az egész kísérletről. Valóban, a tárcsa természetesen hőhatással is forgásba hozható. De több tényező jelzi, hogy nem egyszerűen a tenyér hőhatása hozza forgásba a tárcsát. Először, a tenyér által forgásba hozott tárcsa forgási sebessége rendkívül gyors változásokat mutat, amelyek valószínűleg nem egyeztethetők össze a tenyér szöveteinek hőtani tehetetlenségével – a tenyér hőmérséklete viszonylag lassan változik. Persze, hogy ebben világosan lássunk, meg kellene adni a tenyér hőhatásainak változásait a különböző időskálákon, hiszen egészen parányi változásokra a tenyér rövid idő alatt is képes. Számszerűen meg kellene adni, hogy ezek az egészen parányi hatások milyen térbeli eloszlásúak, mekkora szimmetriát mutatnak, és így mekkora forgató hatást fejtenek ki, ahhoz, hogy a mért gyors változások és a hőhatások ok-okozati viszonyát megítélhessük. Mindenesetre, létezik egy másik érvelés a forgás hőhatásától független mivoltának igazolására. Ez pedig az, hogy a forgási sebességek változásai a mérési tapasztalatok szerint figyelemreméltó kapcsolatban állnak az agyműködésről szerzett ismereteinkkel, illetve a kísérletező személy pszichikai állapotával. Ez azt jelenti, hogy a bal- és jobb kéz forgató hatása határozott és egyértelmű kapcsolatot mutat a jobb és bal agyféltekék tulajdonságaival: a bal kéz (amely a jobb félteke) az analitikus-racionális beállítottságú személyeknél mutat magasabb értékeket, amikor a két kézzel egyidejűleg mérünk. Az átlagos fordulatszám 6 fordulat/perc. Jókedvű, harmonikus, vidám állapotban a fordulatszámok rendszerint magasabbak. Ráadásul nem csupán a fordulatszám abszolút értéke, hanem változási jellegzetességei is szoros kapcsolatban állnak a személyiség alkati tulajdonságaival és pillanatnyi állapotával. Zaklatott lelkiállapotban a fordulatszám sokkal hevesebben ingadozik! Egy hiperaktív gyermeknél két másodperc alatt 24 fordulat/percről visszaesik 0 fordulat/percre, majd vissza, oda-vissza cikázik a fordulatszám. Az Egely-kerék egy még érzékenyebb változata nem tűcsapágyon forog, hanem elektromágneses erőtérben lebeg. Itt a súrlódás sokkal kisebb szerepet játszik, gyakorlatilag csak a tárcsa tehetetlensége korlátozza a forgási sebesség változásait. Ennél a mérőműszernél tapasztalta a Paradigma Pont kutató laboratóriumát vezető Paulinyi Tamás azt a megdöbbentőtényt, hogy néha, kizárólag katartikus lelkiállapot esetén, ez az elektromágnesesen felfüggesztett tárcsa 10 méteres távolság esetén is forgásba jön! Ez a táv-hatás azonban nem mindig és nem mindenkinél működik. Viszont előfordult, hogy a szomszéd szobában vígadó társaságban magasra hágott a hangulat – és épp ezekben a pillanatokban hangzott fel a tárcsa forgásba indulását jelző kattogásszerű hang. Ebben pedig – úgy tűnik – több személy együttes hatása összeadódik, a fordulatszám nagyobb! Ezzel a tapasztalattal vág össze a hír, hogy agykontroll-tanfolyam végén, az agykontroll oktató kérésére az egész hallgatóság a kerék forgásba hozására összpontosított, persze mindenki a helyéről, azaz átlagban tíz méteres távolságból. A kerék olyan gyors forgásba jött, amire alig volt példa: folyamatosan a maximumon, 6 fordulat/perc átlagérték felett, ezt 400%-kal meghaladva forgott! A mérőműszer úgy épült, hogy ennél magasabb étékeket nem is tud kimutatni. De hogyan értsük ezt? Ha hőhatásra gyanakszunk, hogyan magyarázzuk ezt a távolbahatást? Hogyan magyarázzuk a személyiség belső állapotától, hangulatunktól, hozzáállásunktól tapasztalt egyértelmű függést? Hogyan, miféle hőörvényekkel magyarázzuk, hogy több száz ember képes összehangolni forgató hatását – talán a hőörvények alakítását hangolják össze? Akkor itt a pszí-hatás egy rendkívül speciális válfajával állunk szemben: a kísérleti személyek hő-örvényeiket képesek belső tudatállapotuk szerint több tízméteres körzetben összehangolni! Az Egely-kerékkel mért pszí-hatás valóban egy speciális pszí-hatás. A pszichológusok, parapszichológusok ugyanis a pszí-hatást általában a távolságtól függetlennek tartják. Valóban, léteznek olyan kutatási eredmények, amelyek arra utalnak, hogy a pszí-hatás képes többezer kilométeres távolságban, bármiféle akadályon, árnyékolásán túljutni. És mivel a fizikai hatások közül egyikről sem ismert, hogy ilyen távolság-független információ-közvetítésre képes, ezért azt gondolják, hogy nem ismert fizikai vagy nem fizikai hatásról van itt szó. Az Egely-keréknél fellépő pszí-hatás viszont a tapasztalat szerint a távolság négyzetével csökkenő hatásokat ismerünk, mégpedig a fizikában, ilyenek az elektromágneses és a gravitációs kölcsönhatások. Ez pedig –a tudomány történetében először megfogalmazva – azt az elméleti úton kapott eredményt bizonyítja, hogy a fizikai
281



erőterek közvetlenül pszichikai erőterek viselkednek! Az erőterek eszerint az anyag pszichofizikai formái, és fordítva, a fizikai anyag a psziché összpontosult formája! Az Egely-kerék – tehát a Paradigma Pont laboratórium kutatásai szerint – alkalmas a pszichikai, tudati erőterek fizikai, pontról-pontra történő vizsgálatára! Segítségével kimérhetjük, hogyan változnak lelki állapotaink függvényében tudati erőterünk egyes fizikai jellemzői! Ez pedig a pszichológia tudományának eddig nem is sejtett egzakt tudományos alapot adhat, amely az emberiség új korszakának megalapozásához járulhat hozzá. Ha eddig beszéltünk bronzkorról, vaskorról, majd az információ koráról, akkor ezt a felfedezés megnyithatja a psziché korát, a tudat korát. A mechanikus, gépies, materialista szemlélethez képest ez folytatást, váratlan kiteljesülést, és egyben gyökeres fordulatot jelenthet. Az emberiség szemlélete, világképe alapvetően átalakulhat, s mindezt a legegzaktabb tudományok bizonyítják! De a tudati erőterek fizikai vizsgálata nem korlátozódik az Egely-kerékkel kapcsolatos mérésekre. Emellett például az olaszországi Cyber Ricerche Olistiche (Holisztikus Gyógyítás) kulturális-tudományos non-profit szervezetben Dr. Nitamo Montecucco kísérleteiben az agyféltekék szinkronizációjával foglalkozott, vagyis azzal, hogyan lehet a két agyfélteke elektromágneses hullámait összehangolni, egymáshoz hasonló időbeli viselkedésre bírni. A vizsgálatok megmutatták, hogy a nagyon magas szinkronicitást mutató állapotok tipikusan az intenzív kreativitás, mélyen átélt pozitív élmény, intuíció és egyes meditációs állapotok jellemzői. Montecucco az agy-szinkronizációt nemcsak egy személy két agyféltekéje, hanem több személy között is képes volt kiváltani. Ez a személyek közötti agyszinkronizáció az egymásra figyeléssel, koncentrálással váltható ki. Egymástól fél-másfél méterre levő személyek között, akiknél normál esetben nincs szinkronizáció, vagyis agyhullámaik teljesen függetlenek egymástól, nagyfokú szinkronizáció érhető el. Egymáshoz közel ülő személyek között a szinkronizáció nulla százalékról kilencven százalékra növelhető. A távolság szerepe ezekben a mérésekben kétségtelen. De Montecucco képes volt emberek különböző csoportjai között is kiváltani szinkronizációt, nagyobb távolságból – bár itt a szinkronizáció foka nem sokkal 50% fölötti értéket ért csak el. A távolható pszí-hatás és a közelható pszí-hatás tehát közvetlen kapcsolatban áll egymással!
Pszí-hatás: a valóság alapja?
Ha a tudatot és az anyagot egymástól teljesen különböző tényezőknek tekintjük, természetszerűen adódik a tudat aktív, megfoghatatlan, pillanatnyi szabad akaratunktól vezérelt, szeszélyes mivoltának ellenpárjaként egy objektív, azaz tudatunktól független, passzív, megfogható, megbízhatóan állandó, kész, merev, lezárt anyagi világ létezése. Ha azonban a tudat és az anyag egymást részben átfedő, vagy egyenesen lényegükben azonos – csak megjelenésükben különböző tényezők, akkor az anyagi világ, az anyagi folyamatok nem lehetnek a tudati világunktól teljesen független létezők, mert ezekkel állandó kölcsönhatásban állva változásokat mutatnak a tudati tényezőktől függően. Ez utóbbi esetben ez a szemléletünkbe az utóbbi évszázadokban olyan mélyen beleívódott kép, amely a valóságot objektívnek láttatja, valótlan. Varvoglis egyik cikkében (1993) azt állítja, hogy a tudati kölcsönhatástól semmiféle anyagi rendszer nem árnyékolható le tökéletesen, és így a valóság objektivitásának eszméje át kell adja helyét az interszubjektivitás eszméjének. A valóság szerinte nem létezik objektív módon, hanem függ az őt megismerő és megismerési folyamatuk által a valóságot befolyásoló, megváltoztató elméktől. Varvoglis javaslata szerint így a megismerési folyamat maga is a valóság szobrásza, alakítója, s az ontológia, a lételmélet csak a már kész valóság inkább passzív szemlélésének tudománya. Eszerint belső irányultságunk (intenciónk) elvárásaink, látomásaink a valóság dinamikus alakítói. Maga a tudományos megismerés nem hasonlítható egy már kész Kozmosz fogalmi megismeréséhez, letapogatásához, hanem inkább olyan cselekedetnek tekinthető, amely új lehetőségeknek ad életet, a lehetőségek új világát teremti meg. Talán az összes adat közül, amely az egyéni tudat anyagi rendszerekre kifejtett anyagi hatására vonatkozik, a legfigyelemreméltóbb eset Wolfgang Pauli, Nobel-díjas fizikus, kvantumfizikus nevéhez fűződik. Hihetetlen, de igaz, hogy amikor Pauli besétált egy laboratóriumba, a műszerek gyakran leestek, összetörtek, tönkrementek, vagy lángra gyulladtak. Egyes kifinomult vákuum-csövek felrobbanását James Frenck laboratóriumában a göttingeni egyetemen nyíltan Pauli-effektusnak tulajdonították. Később határozottan megerősítették, hogy a baleset akkor történt, amikor a Paulit szállító vonat rövid időre megállt a göttingeni állomáson. Pauli a róla elnevezett Pauli-elvet inkább kizárási elvnek szerette nevezni. Ez annak tulajdonítható, hogy nem akarta, hogy összekeverjék a Pauli-effektussal, amelyet a kísérleti fizikához való jelentős hozzájárulásnak tekintett, és amelyikre különösen büszke volt. – írta George Gamow, a másik Nobel-díjas fizikus Pauliról (1959). Ez a tudományos tekintéllyel jórészt nem rendelkező parafenoménektől ismert jelenség vezethette rá Paulit
282



a parajelenségek elmélete iránti érdeklődés kifejlődésére, s ez lehetett az az ösztönzőerő, ami rábírta Paulit, hogy C.G. Junggal közösen könyvet írjon az egyidejűségről, egybevágások jelenségköréről. A tudat-anyag párkapcsolat elismerése – amelyre korábbi tanulmányaimban hoztam fel elméleti és kísérleti bizonyítékokat – viszont egy egészen új, tudati hangolású anyagi univerzumot tár elénk. Ebben az univerzumban alapvető kérdések másképp hangzanak, mint a merev anyagiságból épített objektív világban. Hogyan, mikor és mennyiben módosíthatja az elme az anyagi folyamatokat? Uralhatja-e az elme a Kozmosz egészét? Uralhatja-e az elme a világ egyes alrendszereit? Melyeket? Az elme anyagi hatásában játszhat-e szerepet az éber tudat, vagy csak az éber tudat anyagi hatásának? Hogyan függ az elme anyagi hatása az elmék számától, intenzitásától? Hogyan függ az elmék anyagi hatása az elme és tárgya távolságától? Milyen körülmények között élhet az emberiség a tudat anyagot alakító hatásával? Élhet-e az emberiség a tudat alakító hatásával saját kozmikus rendeltetésének megfelelően? Az elmét lényegesen meghatározza múltja, múltbeli ismeretei, alkata, világhoz kialakított viszonya. A múlt, mint megtörtént események egysége időben lezártnak tekinthető. A múlton felépülő pillanatnyi elme a múlt valóságát feszíti ki a jelen születésébe. A múlt valósága tehát mutat lényegi (időbeli) lezártságot, s ezzel az objektivitás egy lényei jegyét. A múlt lezártsága azonban, időbeli természetű lévén, nem jelent testiséget, testi merevséget, hanem kiemeli a szellemi rendet, a szellemi rendezőelv megtestesülésének tekinthető. A valóság objektivitásába vetett hitünk igazi alapja nem a jelen térbeliségének, térbeni kész mivoltának, szellemileg elérhetetlen mivoltának igénye, hanem fordítva, hanem fordítva, a valóság lényegének, alapjának, a múlt, a történelem szellemi sorsszerűségének, egyféleségben történő megvalósulásának elismerése, egyféleségbe való belefoglalhatóságának, és ezért szellemileg elérhető, igazságtartalmát feltárható mivoltának elismerése és igénylése. A múlt valósága a mindenkori viszonyítási alap, a jelen egyetlen lehetséges talaja. A múlt lezártsága a feltétele a történések igazság-értékének. A múlt lezártsága a szellem univerzális hozzáférhetőségének, egyetértésének, az igazság egyetemességének egyetlen alapja. Az események megtörténtére mindig rákerül az elme végső időkig feszülő védjegye, pecsétje, az igazság lehető leggazdagabb megtestesülése, a maximális információ elraktározásának eléve által szabályozva. Jelenünk és jövőnk alapja, a fizika és a pszichológia alapja tehát a múlt megismerése. Vannak olyan elképzelések, hogy a parapszichológia a fizika és a pszichológia igazi, végső alapja. A múlt jellegének és a valóság születésének elmélete most viszont a történelmet állítja a valóság megértésének, a fizika elméleti megalapozásának színteréül. A kísérletek tanúsága szerint a kísérletvezető belső tudati irányultsága a pszichológiai és kvantummechanikai kísérletek egyik lényeges tényezője. Ebből a két tényezőből következik, hogy az emberiség Közös Tudatmezejének tudati irányultsága éppúgy a kísérletek egy lényeges tényezője, mint maga a kísérletvezetőé. Ennek az újabb pszichikai tényezőnek jelölésére vezessük be a közösségi pszí-hatás elnevezést. Mivel a közösségi pszí-hatás azonos belső irányultság esetén a közösség tagjainak számával arányos, sőt egyes mérések szerint nő, ezért felmerül a lehetőség, hogy az emberiség Közös Tudatmezejének belső irányultságát képes egy összehangolt csoport lényegesen befolyásolni, hatását az emberiség egészére kiterjeszteni, s az emberiséget uralma alá vonni. Ekkor az eddig a csoporton kívüli (tudatosan nem csoport-tagok) személyek belső tudati irányultsága is áthangolódhat, és a mágneses erőtérbe került vasreszelékhez hasonlóan belső ellenállásuktól, erőtereiktől függően belső irányultságuk át is hangolódhat. Ezzel viszont az erőtér univerzálissá válik, s ekkor hatóköre ugrásszerűen megnő, meghatványozódik. Ez pedig az elme anyagi hatásának ismeretében egy minden eddiginél hatékonyabb tudati tényezővé, anyagi formáló erővé teszi az univerzálisan koherens Közös Tudatmezőt. S mivel az elme anyagi alakító ereje még jórészt feltáratlan, nem zárható ki, hogy ez az univerzálisan összehangolt elme-erőtér az anyagi folyamatok felett döntő hatást szerezhet a Világegyetemben. És egy dolog könnyen belátható a Közös Tudatmezőről: egyének számára mutatkozó objektivitása. Világos ugyanis, hogy az egyes személyek számára az egyének tudati mezejéből szerveződő Közös Tudatmező objektivitással rendelkezik, amennyiben a társadalmi Közös Tudatmező legtöbb vonatkozásban domináns, lényegében független lehet összetevői, az egyes egyének tudatai felé, ahogy a társadalom gazdasági vagy szellemi élete túlnyomórészt független egyéni gazdasági és szellemi tevékenységünktől. Ha tehát azt a felvetést teszi valaki, hogy az emberiség Közös Tudatmezeje a valóság objektivitásának és az anyag szerveződésének hordozója, ennek mindenesetre van valami alapja. A kérdés, csak az: játszhat-e az emberiség Közös Tudatmezeje valóban döntő szerepet a Valóság formálásában, a természetben és az Univerzumba? A parapszichológusok között már fölmerült, hogy ha az objektivitás (egyik) alapja a pszí-hatás, akkor a fizikai mérések maguk is a pszí-hatáson alapulnak, és mivel a fizikából úgymond levezethetők a többi egzakt tudományok, ezért a valóságról szerzett összes ismeretünk, magán-tapasztalatunk és tudományos mérésünk a parapszichológiai pszí-hatásnak tulajdonítható. Ha figyelembe vesszük, hogy a fizikai mérések is egyfajta
283



közmegegyezésen, a fizikus közösség közmegegyezésén alapulnak, és ha ezt a közmegegyezést az (emberi) pszí-hatásnak tulajdonítjuk, az emberiség Közös Tudatmezejének, akkor nincs megállás: a Világegyetem keletkezésétől a laboratóriumi kísérletekig mindent az emberiség Közös Tudatmezejének pszí-hatása határozna meg! Ez pedig hatalmas jelentőségű kérdéseket vetne fel: mennyiben tekinthető önkényesnek a valóság? Meghatározhatja-e az emberiség bármely csoportja önkényesen, miféle pszí-hatást léptessen működésbe? Függhet-e az igazág az egyes csoportok gyakorlati pszí-tevékenységétől? Manipulálható-e önkényesen az igazság, a valóság, a kísérletek kimenetele? Ezek olyan messze vezető kérdések, amelyek eddig filozófiai természetűnek látszottak, de ma már kísérletileg ellenőrizhető tudományos kérdésekként tűnnek föl. Egyáltalán, milyen tényezők játszhatnak szerepet egy bizonyos folyamat alakításában? Az eddigiek szerint lényeges a kísérletvezető pszí-hatása, a közösségi pszí-hatás, s feltehetően, bár eddig nem bizonyítottan, a vizsgált rendszer saját belső pszí-hatása, belső tudati önszerveződésének mikéntje. A kölcsönhatások, rezonanciák figyelembevétele a rendszerrel térben és időben (múltban és jövőben) kölcsönhatásban, rezonanciában álló rendszerek figyelembevételét, s így végső soron a részleges hasonlóságok elve alapján az Univerzum összes alrendszerét igényli. Ráadásul, mivel a pszí-hatás tér-kölcsönhatás, ezért az egyes kölcsönható rendszerek mindegyike az Univerzum egészére kiterjedő tér-hatást közvetít, s így az Univerzum egésze is kölcsönhat minden egyes alrendszerével. A tudati-anyagi Univerzum kölcsönhatásai így olyan nem-lineáris kölcsönhatások rendszerét jelentik, amihez képest az anyagi Világegyetem modellje egy végletekig leegyszerűsített, lineáris modell, lényegileg zárt rendszerek halmaza. Hogyan mérhető az egyes kísérletekben ez a közösségi pszí-hatás? A közösségi és egyéni pszí-hatás akkor választható szét tisztán, ha belső tudati irányultságuk különböző. Így tehát kedvező alkalom a közösségi pszí-hatás vizsgálatára, amikor egy új kutatási eredmény az eddig általánosan elfogadott nézetekkel ellenkező tapasztalati eredményre vezet. Ilyen kísérletek szűk értelemben tapasztalati ellentmondást jelentenének, tehát nem lehetségesek. Itt tulajdonképpen nem a tapasztalatok ellentmondásáról van szó, hanem az értelmezések finomításáról, a lényeg megragadásáról, és az eddigi értelmezések újraértelmezéséről. Előfordultak ilyen váratlan új eredményt adó mérések például a kvantummechanika méréselméletének értelmezési modelljei közüli választásra tervezett kísérleteknél éppúgy, mint a parapszichológiában. Általánosan elfogadott nézet például, hogy a meditáció segíti a pszí-hatás kifejlődését. A legújabb kísérletek viszont érdekes módon arra az eredményre vezettek, hogy a meditáció erősen lecsökkenti az agytevékenységet. Ha a meditáció segítené a pszí-hatás kifejlődését, akkor a pszí-hatás és az agyi bioáramok fordított arányosságban kellene álljanak egymással. Valójában viszont a pszí-hatás egy könnyen mérhető válfaja az agytevékenység erősségével arányos. A Paradigma Pont Kft. Kutatólaboratóriumában nemzetközi összehasonlításban is úttörő, figyelemreméltó eredményeket ért el a tudat-anyag kölcsönhatás kutatása terén. Ezekről a kísérletekről a továbbiakban számolok be.
Agyműködés és a pszí-hatás
Montecucco, olasz agykutató megvizsgálta, hogy az agyműködést kísérő elektromos agyhullámok eloszlása hogyan változik az alanyok hangulatától, tudatállapotától függően. Különösen figyelt arra, hogy eközben hogyan változnak az agyféltekék elektromágneses hullámai egymáshoz képest. Megfigyelte, hogy bizonyos állapotokban a két félteke agyhullámai feltűnő párhuzamosságot mutatnak. Közel 100%-os szinkronizációt figyelt meg, ha a kísérleti alanyok erőteljes alkotó periódusban érezték magukat, ha állapotuk vitális, életteli volt, ha éppen intuitív állapotban voltak, és meditációs állapotban. Első pillantásra feltűnt számomra, hogy ezek között van egy oda nem illő kakukktojás, mert amíg az erőteljes alkotó, inspirált állapot, valamint a vitális, életteli és az intuitív mind tevékeny, eredményességre irányuló lelki állapotok, addig a meditatív állapot visszavonuló, passzív, statikus, az elme tevékenységeit felfüggeszteni igyekvő állapot. Mivel itt a pszí-hatást vizsgáljuk, és egy olyan területet keresünk, ahol a kísérletvezető elvárásainak pszí-hatása megkülönböztethető az elmék saját természetétől, hajlamaitól, az agyműködés és a lelkiállapotok kapcsolatának vizsgálatában a pszí-hatásra, a kísérletvezető hatására is figyelnünk kell. A tevékeny, friss, mozgásban levő agy nyilván több és erősebb hullámot bocsát ki magából. Gondolkodásunk eredményességre törekvése pedig az éber és a mélyebb tudatszintek fokozott tevékenységével is jár. Montecucco az EEG hullámok különböző fajtáit, a 0-4 Hz (periódus/perc) rezgésszámú delta hullámok, a 4-7 Hz rezgésszámú théta hullámok, a 7-14 Hz-es alfa- és a 14-30 Hzes béta hullámok tartományait is részleteiben mérte ki. Egy olyan embernél, akinek agytevékenységében a bal-agyfélteke erősen tevékeny, a mérések szerint a bal agyféltekében
284



mindenfajta rezgés előfordul, s ezek sokkal erősebbek a másik agyfélteke rezgéseinél. Míg meditációs állapotban a két agyfélteke rezgésszáma eloszlásukat tekintve megegyeznek, igen gyengék, míg kiugró értéket találunk mindkét féltekén a 7 Hz-es rezgésnél, majd ettől kisebbeket szinte azonos távolságban. Feltűnő tehát, hogy a meditáció képes közel 100%-os szimmetriát elérni a két agyfélteke EEG hullámai között. Ugyanolyan feltűnő azonban, hogy az agyhullámok erőssége nemcsak az előbb még tevékeny bal agyféltekében, hanem még az előbb alig tevékeny jobb féltekében is lecsökkent. A bal féltekében az agytevékenység csökkenése több mint tízszeres. Ez pedig felveti, hogy a meditáció, mint passzív állapot, alkalmas lehet ugyan a pszí-hatás befogadására, de mivel tevékenysége drámaian lecsökkent, ezért a pszí-hatás kiváltására valószínűleg jóval kevésbé alkalmas, mint az aktív, kreatív állapotok. Ebből a szempontból figyelemreméltó, hogy a meditatív állapot agyhullámainak rezgésszám szerinti eloszlásában érdekes módon kiugrásokat találunk egyes frekvenciáknál, és ezek a kiugró frekvenciák nem véletlenszerűen lépnek fel, hanem egymástól mintegy 2,2 Hz távolságra, főleg a 0-20 Hz tartományban. Mi ezen periodicitás oka? Nem tudjuk. Mindenesetre, ha a meditatív állapot különösen fogékony a pszí-hatás befogadására, és a kísérletvezető elvárása az, hogy a meditatív állapotok kedveznek a pszí-hatásnak, akkor még abban az esetben is fel kell lépnie a pszí-hatás egyfajta aktív formájának, ha egyébként, más beállítottságú kísérletvezető esetén, például olyan kísérletvezetővel, akinek nincsenek semmiféle elvárásai ezzel kapcsolatban, ez a pszí-hatás magától nem lépne fel. Ez így egyfajta ellentmondásosságot jelent. Ez az ellentmondás a meditatív állapot EEG térképén is jelen van, az EEG hullámok zömének nagymértékű legyengülésében és az egyes kiugróan erős frekvenciák fellépésében. Érdekes lenne s kísérletvezető EEG hullámait eközben egyidejűleg mérni: jelentkeznek-e nála is a kiugró frekvenciák? Paulinyi Tamás mérései a Paradigma Pont Kft. Kutatólaboratóriumában a pszí-kerékkel Montecucco eredményeivel meglepően egybevágó következtetésekre vezetnek. Kiderült, hogy a pszíkerék, amely kis fizikai hatásra elfordulásra képes, a jobb és a bal kéz közelében általában különböző fordulatszámú forgásra gyorsul fel. Először is egy gyakorlati megjegyzés: ha a kerék fordulatszáma a tenyér-kerék távolságától függ, akkor ezt a távolságot folyamatosan mérni kell, és fel kell tüntetni a mérési eredményeket mutató grafikonokon. Előfordulhat az is, hogy a fordulatszámok változásainak párhuzamossága a tudatállapotok változásaival egyszerűen annak következménye, hogy tenyerünket beindult tudatállapotban önkéntelenül közelebb tesszük a kerékhez, és emiatt érünk el magasabb fordulatszámot. De ezt a feltevést az ellenőrző mérések megtörténéséig félretéve: az észlelt fordulatszám-különbségek, úgy tűnik, a bal és jobb agyféltekék tevékenységének különböző erősségével kapcsolatosan. Ezt a feltevést támasztja alá, hogy az elvont-elemző bal féltekedominanciájú személyeknél a jobb kéz (a bal félteke a test jobb oldalát, a jobb félteke a test bal oldalát vezérli), a művészi-intuitív beállítottságú személyeknél jobb agyfélteke dominanciájú tudatállapotoknál a bal kéz mellett lévő pszí-kerék vett föl rendszerint magasabb fordulatszámot. A fordulatszámot nemcsak a kipihentség, az egészség mértéke befolyásolja, hanem ennél jóval meghatározóbban a tényleges hangulat, lelkiállapot, lelki irányultság. A mért illető személyiségének ismerete alapján lassan megjósolhatóvá váltak a mérés várható eredményei is. Nagy forgatónyomatékot a külvilág iránt fogékony, kreatív, nyílt, tevékeny és nyitott személyiségeknél mérhetünk, a zárkózott alkat éppúgy, mint a meditatív befelé fordulás, sokkal gyengébb eredményeket mutat. Mindmáig a legmagasabb eredményt Rubik Ernőnél mérték (36 fordulat/perc) olyan műszerrel, amely alkalmas a normál műszer 400%-os értékénél magasabb fordulatszámok mérésére is. Az átlagos eredmény 6 fordulat/perc, ez a 100. érdekes kipróbálni, hogy a kerék mellett tartva kezünket, tudatállapotunkat változtatjuk, és figyeljük a fordulatszám alakulását. Számomra a leglényegesebb tanulság, hogy a pszí-kerék méréseinél bebizonyosodott, hogy a meditatív állapotok alacsony fordulatszámra vezetnek, viszont a tevékeny, elmeéllel párosuló állapotok a kereket is tevékeny, gyorsan forgó állapotba hozzák. Ez egyszerű, világos és logikus. Ha összevetjük ezt az egyszerű összefüggést az agy-szinkronizációs kísérletekkel, akkor megállapíthatjuk, hogy ott is a tevékeny, pallérozásra hajlamos elmék mutatnak nagyobb agytevékenységet és magasabb összehangoltságot a féltekék között. Ez pedig lélegzetelállító eredményt jelent: ha elménk működése, tevékenységének intenzitása, kreativitása elér egy kritikus fokot, akkor önmagától hajlamos a kiteljesedésre, és így például a szinkronizáció biztosítására! Vagyis az alkotó tevékenység erős pszí-hatása sok alapvető jellemző tekintetében alacsony. Ha a meditáció az agyféltekék tevékenységének párhuzamosságát illető összehangolódását vizsgáljuk, ennek oka egyszerűen az lehet, hogy az agy nem akar gondolkodni érezni, látni, akkor tevékenysége lecsökken, s ez mindkét féltekét érinti, mivel nemcsak az elvont-elemző, hanem a művészi-intuitív elmetevékenység is csökken. A lecsökkent agytevékenységben közel periodikusan megjelenő kiugró agyfrekvenciák viszont ennek a tendenciának ellentmondanak, tehát valószínűleg egyéb hatásra vezethetők vissza, s az valószínűleg a kísérletvezető pszí-hatása. Ha mindez így van, annak jelentősége felmérhetetlen. Először is, konkrét példát találtunk olyan pszí-hatásra, amely a természetes hajlamokkal ellentétes irányban módosítja az
285



agytevékenységet. Ezt a pszí-hatást, meditációs állapotokban fellépő kiugró agyfrekvenciákat és az ezekkel kapcsolatos információkat azonban nemcsak a kísérletvezető elvárásai idézik elő, hanem a kísérletvezető nézeteit osztó egész pszichológus-társadalom kollektív elvárásainak közös tudatmezeje is. Ha a fogékony elme természetes viselkedése mégis megállapítható, akkor a pszí-hatás saját természete is vizsgálható, tehát Mario Varvoglisnak nincs igaza abban, hogy minden megismerés mindig a pszí-hatástól fog függeni. De mi a pszí-hatás saját természete? Elméletem szerint a pszíhatás saját természete az emberiség belső tudatvilágának még manipulálatlan birodalmaiban él. Így nézve tehát azt is mondhatom, hogy a pszí-hatás saját természete az Emberiség Közös Tudatmezejének pszí-hatása által adott, amivel szemben áll a pszichológusok szakmai közösségeinek elvárásai által létrehozott pszichológus közös tudatmező, és ez a kettő együtt fejti ki hatását a kísérleti alanyra, annak belső hozzáállásától függően. Az elme arra való, hogy használjuk. Nem árt, ha néha pihentetjük, ellazítjuk, szokásos medréből kitérítjük, és pihenésre fogjuk. Ez biztosan jótékony, nyugtató hatású a túlhajszolt emberre. De ahhoz, hogy túlhajszoltságunk okait, a mai világ törvényeit megértsük, az elmét nem kikapcsolnunk, pihentetnünk kell, hanem alkalmassá tenni természetes képességei kibontakoztatására. Az elmének vissza kell térnie természetes állapotához. Ha az izom természetes állapota nem az elernyedés, az elsorvasztás, akkor az elme természetes állapota a tevékeny, fürge, friss, nyitott, kreatív elmeműködés. Az elme képes magától rátalálni erre az állapotra, és minden alkotó elme egy bizonyos tevékenységi szint fölött ebbe az állapotba jut. Ebben az állapotban jelentkezik legerősebben a pszí-hatás, az elme közvetlen fizikai, biológiai hatása. Igaz, hogy mindegyik elmeállapotnak megvan a maga feladata, és nem állítható föl köztük minden helyzetre érvényes rangsor: a fáradt embernek pihenésre van szüksége elméje mélyebb régiókba vonulására. Mindenesetre tény, hogy problémáink megoldásához nem elménk kikapcsolása, hanem elménk bekapcsolása és minél teljesebb használata vezet el bennünket. Ismert állítás, hogy elménknek csak töredék részét használjuk ki. De hogyan lehet elménk nagyobb részét kihasználni? Válaszom az, hogy elménk tevékenységét minden szinten párhuzamosan növelnünk kell, kreativitásunkat, befelé és kifelé irányuló figyelmünket egyre átfogóbbá és áthatóbbá kell tennünk. Ha a pszí-hatás akkor a legerősebb, amikor tevékeny és kreatív elmeállapotban vagyunk, akkor nem meditációban, hanem alkotásvágyban égés közben kell mérni a pszichikus hatásokat! Eredményem szerint valószínűsíthető, hogy a pszíhatás eddig alig kimutatható kis foka a helytelen megközelítésből, a meditatív helyzet központba állásából adódik. Sokkal eredményesebb az elme fokozott bekapcsolása életünk problémáinak megoldására is, mint a leszerelő, passzív elmegyakorlatok. Ha meg akarunk oldani egy problémát, inkább szedjük össze minden gondolatunkat, minthogy kikapcsoljuk elménket. Inkább legyen testünk mozgásban, mint nyugalomban, és a cél mégsem a test, hanem a gondolat dinamizálása. Azért mozogjunk, ugráljunk, hogy gondolataink megtalálják helyüket, kinövekedjen az igazság, a megoldás elménkben. Tevékenység, fizikai és elmebeli tevékenység, fokozott tevékenység éppúgy hatékonyabban vezethet el a megoldáshoz, mint ahogy a futó gyorsabban ér el céljához, mint a startnál magát lecövekelő versenyző. Igen, ez talán furán hangzik, hogy legyünk beindultak, s ez a legjobb hozzáállás problémáink megoldásához. De gondoljunk csak bele: nem találta fel sohasem az aktív-éber elmetréninget az emberiség? Ha jobban belegondolunk, a nagy fesztiválok, népünnepélyek, és egyáltalán, mindenféle ünnep a fizikai és szellemi mozgás, tevékenység szabad kibontakozását jelenti: mindenki táncol, énekel, érez, mozog, elméje, lelke mozgásban van. És ha megtaláltuk ezt a párhuzamot, már fel is ismerhetjük: fesztiválok, népünnepélyek igazi kibontakozása akkor érhető el, ha nemcsak testünket és lelkünket, de szellemünket is mozgásba hozzuk, és mintegy learatjuk a test és a lélek óceánjának mozgása által mozgásba hozott belső óceán hullám-virágait. A népünnepélyek tehát a szellem ünnepei is kell legyenek! És még valami: nem véletlen, hogy a népünnepélyek embersokaságot jelentenek. Nem véletlen, hogy az ünnep nem egyedül zajlik – a magányos ünnep nem igazi ünnep. De miért nem? Mert a tudat kibontakozása a Közös Tudatmező kibontakozását jelenti, belső érzéseink átadását a Közös Tudatmezőbe, és a mozgásba jött Közös Tudatmező inspiráló érzékelését, a tudatmezők beszélgetését, összekapcsolódását. De fordítva is: ha valaki otthon rendszeresen ünnepel, megünnepeli élete minden napján létének átfogó dimenzióit, testét-szellemét-lelkét minden nap egymást inspiráló mozgásba, működésbe hozza, akkor előbb-utóbb megnyitja elméjét a megtáltosodás birodalma felé, s utána a közös ünneplés már egy többletértelmet hordozó ráadás lesz számára.
A parapszichológia és a pszí-hatás
A kvantummechanika egyik legfontosabb eredménye, hogy rámutatott a mérés folyamatának szerepére a mért eredmény meghatározásában. Mivel a mikrorészecskék hullámtermészetűek, a
286



mérőműszerek egyfajta határfeltételt jelentenek a részecskék számára, s ezek a határfeltételek megváltoztatják a hullám rezgéseit. Ahhoz hasonlóan, ahogy egy húr rezgéseit meghatározza a húr végpontjainak távolsága, és hogy az a húr, amelynek nincs mindkét vége rögzítve, nem képes húrként rezegni, a kvantummechanika standard értelmezésében a mérés eredményét a mérőműszer és a mért rendszer kölcsönhatása határozza meg azáltal, hogy a mérőműszer kölcsönhat a mérendő rendszert leíró kvantummechanikai hullámfüggvénnyel. A mert eredményeket tekintik objektív valóságnak. Ebben a felfogásban a mérést végző személy szerepe csak közvetett, nem hangsúlyozott, bár nyilvánvalóan elengedhetetlen feltétele a mérés folyamatának, lévén az a közvetítő aki kiválasztja a mérőműszert és meghatározza a kísérlet feltételeit. Létezik azonban a kvantummechanika méréselméletének egy másik értelmezése is, amely a valóság objektivitásának kérdését még radikálisabban kérdőjelezi meg. visszautasítja azt a lehetőséget, hogy egy mérőműszer maga képes lehessen a mérendő rendszer hullámfüggvényének összeugrasztására. A mérőműszer is kvantumrendszer, hullámfüggvények együttese, tehát nem alkalmas a hullámfüggvények befogadására. A kvantummechanika olyan fő alakjai, mint Wigner Jenő és Neumann János ezért azt javasolták, hogy maga a tudat, a mérőműszer leolvasása ugrasztja össze a hullámfüggvényt, a hullámfüggvény által leírt összes lehetséges állapotból egy bizonyos állapotba juttatva. Mindmáig nem tudtak kísérleti úton dönteni a kvantummechanika méréselméletének különböző értelmezései között. A tudat központi szerepe a fizikai mérések eredményének meghatározásában viszont természetszerűen állítja előtérbe a tudat és a fizikai világ közti anomális kölcsönhatásokat vizsgáló parapszichológiai kutatásokat. Ebben az összefüggésben a véletlenszerűen viselkedő rendszerek, így a véletlenszám-generátorok mikro-pszichokinézissel (mikro-pszichokinézis: pszichikai úton kiváltott mikroszkópikus fizikai változás) befolyásolása alapvető jelentőségű, mivel ez konkrétan a tudat mérőműszerekre kifejtett hatását igyekszik megmérni, kimutatni, és épp ez a hatás áll a kvantummechanikai méréselmélet középpontjában. De a kísérleti parapszichológiában a kvantummechanikai mikroesemény kiváltásához szükséges szokásos feladatokon, a mérőrendszer kiválasztásán és beállításán, s az eredmény feljegyzésén túl a kísérletezőnek ki kell kérdeznie kísérleti alanyait ahhoz, hogy olyan eredményt kaphasson, amely gyakoribbnak bizonyul egy elméleti úton várt értéknél. Így például a véletlenszám-generátoros kísérleteknél meg kell vizsgálni, hogy a számok kísérleten kívüli véletlen eloszlása megváltozik-e a kísérlet alatt, és ha léteznek statisztikailag jelentős eltérések a véletlen eloszlástól, akkor ezek az eltérések mutatnak-e együttváltozási tendenciát a kísérleti alanyok tudatállapotaival, az alkalmazott mentális stratégiákkal és egyéb pszichikus változókkal. A véletlenszám-generátoros kísérletek több száz kísérletben jelentős pozitív eredményre vezettek (lásd. Pl. Varvoglis, La rationalité de Irrationel, 1992.). Ez a pozitív eredmény abban áll, hogy az elemi részecskék eseményei nem jelentenek egy tökéletesen objektív külső valóságot, hanem egy bizonyos mértékben a tudatállapotok hatásáról is tanúskodnak. Robert G. Jahn, az űrtudományok professzora a princetoni egyetem munkatársával, Brenda J. Dunnéval több évtizedes kutatómunkát végeztek a területen. Eredményük provokáló: az emberi tudat fizikai mérőműszerekkel történő kölcsönhatása képes olyan eredményeket előidézni, melyek jelentősen eltérnek az ismert fizikai törvényekből következőktől (lásd. Robert G. Jahn, Brenda J. Dunne: Margins of Reality, The Role of Consciousness in the Physical World, 1988.). Ezek olyan eredmények, amelyek következményei nemcsak a technikai és személyes életszférákra, hanem a társadalmi együttélésre is meghökkentőek. De nézzük csak meg előbb: kinek a tudatállapota is szerepel ezekben a fizikai kísérletekben, mint befolyásoló tényező? A tudat szerepe a valóság közvetlen alakításában ontológiailag (ontológia, magyarul lételmélet: a filozófia azon ága, amely a létezők létének alapproblémáival foglalkozik), létének alapját érintően kérdőjelezi meg a valóság objektív státuszát. Mindez azonban ennél is összetettebb problémákat vet föl, mégpedig episztemológiai (magyarul: ismeretelméleti; a filozófia azon ága, amely a világ megismerhetőségének kérdéseire keres választ) természetűeket is egyben, így a kísérletet végző személy objektivitásának kérdését. Fontolóra kell vennünk azt is, hogy mi magunk hogyan fogjuk fel a kísérletező szerepét a kutatásban. Az egyes kísérletek összehasonlító elemzésére is kiterjedő meta-analízis kimutatta, hogy a különböző laboratóriumok, ahelyett, hogy képesek lettek volna visszavezetni egy vagy két konkrét okra a kísérletek eredményét, ami lehetővé tette volna, hogy megvizsgáljuk csalás vagy tévedés esetleges felléptét, ehelyett világossá vált, hogy bár mindegyik vizsgálati csoport pozitív eredményhez jutott, az egyes eredmények egymástól mégis jelentősen eltértek azonos kísérleti körülmények között is. Ez azonban nem igazán meglepő: ha a pszí-hatás függ a személyiség tulajdonságaitól, állapotától és az emberi kapcsolatoktól, akkor érthető, hogy bizonyos kísérletezők képesek kedvezőbb pszichoszociális feltételeket teremteni ahhoz, hogy a pszí-hatás érvényre jusson. Az elmúlt húsz évben nagyszámú kísérlet tette lehetővé a felismerést, hogy a kísérlet sikere jelentős mértékben a
287



kísérletezőtől függ, egy rendkívül szubtilis, az-az finom részletektől függő módon. Ennek a kísérletezőhatásnak feltárása közben felmerült a kérdés: „vajon a tudós valóban felfedezi a valóság törvényeit, vagy inkább teremti ezeket?” Mielőtt elgondolkoznánk, mit is értsünk a „valóság tudati befolyásolásán”, hadd szerepeljen itt néhány konkrét példa. Egy mindmáig megoldatlan problémája a parapszichológiának, hogy képesek-e az emberen kívül más élőlények is pszí-hatás kiváltására. Helmut Schmidt, a véletlen-generátoros pszichológiai kísérletek elindítója, első állatkísérletében saját macskáját egy hűvös helyre zárta, s fölé egy véletlenszerűen kigyulladó véletlenszám-generátor vezérelte lámpát helyezett. Úgy érvelt, hogy a macska meleg iránti vágya, ha a macska rendelkezik pszí-képességgel, többször kapcsolja be a lámpát. Valóban, a kísérlet eredménye azt mutatta, hogy jóval gyakrabban égett a lámpa, mint kialudt. A nyilvánvaló következtetés, hogy az állat rendelkezett a pszí-képességgel, és hogy ez a pszí minden tudatos szándék nélkül működtethető, hiszen a macska nem ismerheti a véletlenszám-generátor és a meleg lámpa közti kapcsolatot. Ezalatt Schmidt olyan állatokon is végzett kísérleteket, akiket ki nem állhat: svábbogarakon. A svábbogarak olyan véletlenszám-generátorral álltak kapcsolatban, amely véletlenszerűen elektromos áramütést mért rájuk. Az eredmény ismét jelentős eltérés az „igen” és „nem” állapotok véletlenszerű eloszlásától, de hipotézisével ellentétben a svábbogarak a véletlenszerűnél nem kevesebb, hanem több áramütést kaptak. Így egy újabb értelmezési szinten egy újabb dilemmához jutottunk: a mért jelenséget vagy a svábbogarak stressz-hatása, vagy mazochizmusuk egy bizarr formája magyarázza; másik magyarázat lehet, hogy a szegény állatok a kísérletező negatív érzelmei következtében szenvedtek az átlagosnál több áramütést. Ha ezt az utóbbi magyarázatot fogadjuk el, akkor ezt kell alkalmaznunk a macskakísérletre is: Schmidt pozitív érzései a macskával kapcsolatban vezettek a mért pozitív hatás fellépésére. Így a mérni akart állati pszí helyett az emberi pszí-t befolyásoló tényezőt fedeztünk fel: a kísérletező érzelmi viszonyának szerepét a kísérletben szereplő tényezők iránt. Ha ez lehetséges, akkor az is előfordulhat, hogy a parapszichológiai kísérletek emberi alanyainál is a kísérletező személy érzelmi viszonya a kísérleti alanyokhoz a valódi meghatározó tényezője a kísérlet végkimenetelének. Tekintsünk ezért most egy olyan kísérletsorozatot, amelyben az eredmények inkább a kísérletező, mint az alanyok tulajdonságait tükrözik. Charles Honorton, a princetoni pszichofizikai kutatólaboratóriumban arra a feltevésre jutott, hogy az izomfeszültség befolyásolja a pszichokinézist (PK hatást). Így például Nina Kulagina vagy Felicia Parise mindketten briliáns pszí-képességeket mutattak, és mindketten rendkívüli fizikai erőfeszítéseket is tettek a kísérlet alatt. Mérve egy csoport hat tagjának izomfeszültségét egy véletlenszám-generátoros kísérlet alatt, jelentős pozitív eredményt kapott a magas izomfeszültség időszakaiban, míg az alacsony izomfeszültség időszakaiban az eredmény nulla. De később egy másik kísérletező, aki nem volt Honorton feltevésének igazáról meggyőződve, 10 alanyon újra mérte az állítólagos hatást és Honortonnal ellentétben nem kapott jelentős összefüggést a kísérlet pozitív eredménnyel járó szakaszai és az izomfeszültség között. Ezt hallva Honorton maga vállalkozott a kísérlet alanyának szerepére. Az eredmény megdöbbentő: kiemelkedően pozitív eredmény a magas feszültségű szakaszban és kiemelkedően negatív eredmény az alacsony feszültség szakaszaiban. Olyan, mintha Honorton maga minden képességét bedobta volna feltevésének igazolására. Így amíg az első kísérlet pozitív összefüggést javasolt a pszí és az izomfeszültség között, a kísérletek együttesen arra utalnak, hogy maga Honorton hozta létre, idézte elő a kapott összefüggést; először, mint kísérletvezető, másodszor, mint alany. Az izomösszehúzódások képesek az egyik emberről a másikra átterjedni. A képzelet működése pedig hajlamos az elképzelt eseményekkel összefüggő izom-működéseket előidézni. Ez azt jelzi, hogy Honorton eredeti elképzelése igaz volt, de azzal a kiegészítéssel, hogy az izomösszehúzódásokat erősítheti vagy gyengítheti a képzelet, az előzetes elvárás előjele szerint. Honorton elképzelését csak az cáfolná, ha briliáns pszí-képességű személyek között lennének olyanok, akik épen izomfeszültség-maximumban mutatnának maximális pszí-képességet. Szerintem a pszíkísérletekben két külön jelenségről van tehát szó: az egyik a kísérletező által még nem módosított, tehát az alany által létrehozott pszí-hatás, a másik a kísérletező pszí-hatása által módosított hatás. A pszí-hatás jelentkezik abban az ismert jelenségben is, hogy azok az alanyok, akik hisznek a pszí-hatásban, általában pozitívabb eredményre képesek a pszí-kísérletekben. Humphry (1947) kimutatta, hogy ha a kísérlet fele idejében a kísérletvezető mentálisan segíteni igyekszik az alanyoknak a cél kitalálásában, másik felében távolítani igyekszik az alanyokat a cél kitalálásától, akkor ugyanazon kísérleti feltételek között az első esetben erősen pozitív, a második esetben gyakorlatilag nulla eredményt kaptak. Ezen túlmenően, értelmezésem szerint a kísérlet alatt az alanyok pszí-képességei nem változhattak meg, így tehát a kísérletvezető-hatás az egyéni pszichikai hatások összeadódásának végeredményét képes kimutatni! Bár mindmáig ezt a hatást ebből a szempontból nem vizsgálták, de valójában ezek a kísérletek a közös tudatmező egyéni tudatmezőkből
288



összetevődésének első kísérleti vizsgálataként tekinthető. Számomra a Közös Tudatmező megismerése elsőrendű fontosságú, és a pszí-hatás szerepe a Közös Tudatmező felépülésében nem eléggé ismert, ezért a fenti kísérletek elméleti megközelítésének valódi talaját is a Közös Tudatmező figyelembevételével lehet majd kidolgozni és megérteni.
Mitogenetikus sugárzás
A biokémia célja, hogy minden biológiai jelenséget kémiai reakciókkal magyarázzon. Persze a növények és az állatok növekedését, embriogenezisét és morfológiai szerkezetük irányítását is kémiai úton szeretnék magyarázni. Azonban a szervezet létező sejtjeinek kell meghatározniuk az egyedfejlődés, az embriogenezis során, mikor és hol kell új sejtet létrehozni sejtosztódással. Ezt csak információátadással lehet megoldani, olyan információ átadásával, amely a szervezet egészének áttekintésére is képes kell, legyen, és amely el kell, tudja érni, hogy épp a megfelelő sejtet az információ osztódásra is bírja. Speman 1921-es publikációi után rövidesen A.G. Gurvics, W. Stempell és Margou kezdte tanulmányozni részletesen a sejtek növekedési és osztódási képességeit. Gurvics gyorsan osztódó hagymasejtek hatását vizsgálta olyan sejtekre, amelyek nem voltak az osztódási fázisban. Az egyik hagymagyökeret, amelyik a detektor szerepét játszotta, fémborítású üvegcsőbe helyezte. A gyökér egyik részét egy lyuk fedetlenül hagyta, és ezzel a lyukkal szemben, az előbbi csőre merőlegesen helyezte el az indító (induktor), jelküldő hagymát, ugyanilyen csőben úgy, hogy ennek csúcsa nagyon közel volt a detektor hagymához, de nem érintette. Emiatt az elrendezés miatt a detektor gyökér helyzete más volt, mint a szokásos feltételek között. a detektor hagymagyökér fedetlen része szomszédos volt egy gyors osztódás állapotában lévő másik gyökérrel. Ebben az elrendezésben a lassan és a gyorsan osztódó sejtek közeli szomszédságba kerülnek, ami lehetővé teszi a sejtosztódást, a szervezet növekedését irányító folyamat, az információátadás és a növekedés beindító és szabályozó tényezők közvetlen vizsgálatát. Pár óra múlva a detektor gyökér induktornak kitett felülete a fedett körzetekhez képest meggyorsult osztódást mutatott! Ezt nevezik mitogenetikus (sejtosztódást elősegítő) hatásnak. A Kísérlet finomítása optikai tükrökkel és különböző szűrőkkel, kvarc, árnyékolással) demonstrálta, hogy ezt a mitogenetikus hatást ultraibolya-fény váltotta ki. Ezek a kísérletek arra a feltevésre vezettek, hogy a biológiai szövettenyészetek bizonyos körülmények között ultraibolya fényt bocsátanak ki, mely képes más sejtek osztódását kiváltani. Erre a feltevésre vezethető vissza a "mitogenetikus„sugárzás" elnevezés. ” mitogenetikus sugárzásnak figyelemreméltó tulajdonságai vannak. Ismeretes, hogy a biológiai szövetek rendkívül hatékonyan nyelik el az ultraibolya-sugárzást. Nyáron bőrünk felső rétegei égnek le a Nap ultraibolya-sugárzásától, a mélyebben fekvő szövetek közvetlenül nem károsodnak. Mégis, az osztódó detektor hagymánál jóval az ultraibolya-sugárzás behatolási mélységén túl is megfigyeltek fokozódott osztódást. Ezt az úgynevezett másodlagos sugárzás magyarázza. Ezt a mélybeli ultraibolya-sugárzást olyan sejtek bocsátják ki, amelyek vagy a felszínről kapnak mitogenetikus sugarakat, vagy környező sejtekből másodlagos sugárzást. A szervezet belsejébe a mitogenetikus sugárzás sejtek reléállomásain, adóállomások láncolatán keresztül jut el. Érdekes, hogy a mitogenetikus sugárzás nem csak az élet-serkentéskor, hanem a sejtek halálakor is fellép. Ha az induktor sejtjeit méreggel, mechanikusan vagy hűtéssel elölik, akkor a detektor tisztán mutatja a mitogenetikus hatást. Az elhaló, haldokló sejtek ilyen „degradációs” sugárzását az élő sejtek állandósult állapotának szétesése okozza. Ezzel a degradációs sugárzással e haldokló sejtek más sejteket indítanak el az osztódás, a megszületés útján. A hattyúdal megindítja a fogantatást. Ez a visszacsatolás része lehet a szervezetet állandósítva fenntartó szabályozó körnek. Bauer Ervin a harmincas évek elején figyelt fel Vles és Glex kísérleti eredményeire, amelyek azt mutatták, hogy az élő sejtek elhalásuk során ultraibolya fényt bocsátanak ki magukból. Bauer Ervin ebből arra következtetett, hogy az élő szervezetekben a biomolekulák lényeges többletenergiát tartalmaznak az élettelen, halott állapothoz képest, és ez a többletenergia a biomolekulákat kifeszített és elektromosan polarizált állapotban tartja. Bizonyos körülmények miatt a kísérletek nem reprodukálhatók minden esetben. A sejtosztódás, a mitózis szaporasága jelentősen különböző lehet, ahogy a természeti körülmények között is az. A sejtnek magánélete is van. emiatt a sejtosztódás mértékének meghatározása eleve jelentős bizonytalanságot tartalmaz. Másrészt, a mitogenetikus sugárzás hatására beálló sejtosztódási ütem-növekedés nem egyértelműen múlja felül a természetes fluktuációt. Ezenkívül még egyéb hatások is módosíthatják a kísérlet eredményét, mint például radioaktív sugarak akár gyenge elnyelése is, vagy a gyökér és az üvegcső falának puszta érintkezése is növelheti a mitózis ütemét. Sokévi kutatás sok ilyen módosító tényező létét mutatta ki, olyannyira, hogy magát a mitogenetikus effektus létét nem lehetett egyértelműen és minden kétséget kizáróan
289



bizonyítani. Ezenkívül, amikor a mitogenetikus sugárzás intenzitását közvetlenül, fizikai módszerekkel akarták mérni (amikor a detektor nem élő szövet, és ennek megnövekedett osztódási üteme, hanem kálium, kadmium vagy egyéb számlálócső), a mérőeszközök alacsony érzékenysége miatt a jel, zaj viszony legtöbbször nem volt elég magas ahhoz, hogy a jel világosan kiemelkedjen a detektor zajából. Néhány szerző bizonyítékot talált a mitogenetikus sugárzás létére, mások sokszor hasonló detektorokkal, nem találtak világos hatást. A fénysokszorozó csövek kifejlesztésével azonban nagyságrendekkel megnőtt a detektorok érzékenysége. L. Colli és munkatársai felfedezték, hogy a csírázó növények gyenge fényt bocsátanak ki magukból. A búza, a bab, a lencse, a kukorica fénykibocsátása 250-750 beütés/másodperc értéket adott olyan detektorokkal, melyekre a háttér értéke 130 beütés/másodperc. A sugárzás színképe 4000-6000 Angström tartományba esett – ez éppen a látható fényé, a kéktől a sárgáig – és ezen belül a legerősebb 5500 Angströmnél (ez felel meg a zöld színnek). Colliék az ötvenes években a növények fénykibocsátása és a magok életfunkciói között szoros kapcsolatot találtak! Megállapították, hogy a fénykibocsátás magukból a magokból történik, és nem például biolumineszcens baktériumokból, amit a magok sterilizálása után mérésekkel igazoltak. Kiderült, hogy a sugárzás erőssége változik a magok életkorával, a legerősebb a négy-hétnapos csíráknál. A darabokra vágott csírák sugárzása az épen hagyottakénál 2-3-szor erősebb. A hatvanas évek elején különösen a Szovjetunióban nőtt meg az érdeklődés a biológiai szövetek ultragyenge fénykibocsátása iránt. Fény derült arra, hogy az ultragyenge sugárzás valószínűleg nem a biomolekulák fényelnyelésének következménye, mivel a gerjesztett állapotba juttatott biomolekulák nem mutatnak ilyen ultragyenge fényemissziót. Bebizonyosodott, hogy ez a fénykibocsátás se nem kémiai, se nem biológiai lumineszcencia. Az állati szövetek is kibocsátanak gyenge sugárzást. Így például a béka szíve az összehúzódás fázisában 10 beütés/másodperc intenzitásnak megfelelő fényt bocsát ki magából. Az egér mája is a látható tartományban sugároz. A béka faridege fényt bocsát ki, ahogy az idegen elektromos impulzust engednek át (6 ezredmásodpercig 15 V feszültség). A halott ideg nem mutat fényemissziót. Több mint kilencven faj vizsgálata kimutatta, hogy az ultragyenge fénykibocsátás átlagosan jellemzi az élő szervezetet.
Biofotonok
Az egyes élőlények ultragyenge fotonsugárzása eléri a 2000 fotont másodpercenként a kibocsátó testfelület négyzetcentimétereiként. Összehasonlításként: Bernhard Ruth saját mérőeszközeivel képes volt már 2 foton/másodperc/négyzet-centiméter kimutatására. Így a kibocsátott biofotonok színképét is mérni lehetett az egyes színképtartományokban. Az élesztőbaktérium sejtjeinek sugárzása 250-380 nm tartományba esik, a maximum 330 nm közelébe, közel a Gurvics által felfedezett ultraibolya mitogenetikus sugárzáséhoz. Az algák, baktériumok, gombák, rovarok biofoton sugárzásának erőssége a 0-50 foton/másodperc/négyzetcentiméter, az edényes növényeké a 100-2000 foton/másodperc/négyzet-centiméter, a gerinceseké a 30-600 foton/másodperc/négyzetcentiméter tartományba esik. S.V. Konev és munkatársai (1966) a tápanyag megvonásával szinkronizálták a Torula utilis élesztőbaktérium sejtkultúra egyes sejtjeinek osztódási ciklusait. Így sikerült megállapítaniuk, hogy a biofoton-kibocsátás a sejtosztódás beindulása előtt egy órával éri el legnagyobb intenzitását, majd lecsökken, és a sejtosztódás beindulásával, annak maximális mértékénél ér el egy alacsonyabb helyi maximumot. Ha a sejtciklus szabályozásában a biofotonok játsszák az irányító szerepet, akkor az első maximum szerepe csak valami előkészületi munka lehet. Mire a sejtosztódás beindul, az összes nyersanyagnak, a megfelelő energiáknak a megfelelő molekulákon kell lennie. Kimutatták, hogy a biofoton-kibocsátás erősen függ a sejtek oxigénellátásától. Ha hirtelen oxigéndús anyaggal látják el a sejtkultúrákat, megnő a biofotonok száma, és mintegy 20 perc múlva áll vissza a kiinduló szintre. Növényi szövetek sugárzása bármikor leállítható oxigénhiány előidézésével. 0 fok és 40 fok közötti hőmérsékleten a fotonkibocsátás erőssége állandó, magasabb hőmérsékleten nagyobb a fényintenzitás. 40 fok fölött azonban az adott gabona fajtájától függően más és más hőmérsékleti határnál (felső kritikus hőmérséklet) ez a kiegyensúlyozott viselkedés felborul, és a magok elpusztulnak a melegtől. A meglepő az, hogy ez a felső kritikus hőmérséklethatár az, ahol a biofoton-kibocsátás a legerősebb. Márpedig a hőmérséklettűrés mértéke genetikailag meghatározott. Ez azt jelenti, hogy a biofoton-kibocsátás közvetlenül függ a magok genetikai állományától! Ruth és munkatársai nedves gyapjún uborkamagokat neveltek, teljes sötétségben. Három-öt nap elteltével a csírák 3-5 cm-es hosszúságot értek el, átlagos tömegük 0.1 gramm lett. Ezután vizesedénybe helyezték őket, kevés vízzel. Eleinte a csírák 250-500 beütés/másodperc erősségű
290



fotonkibocsátást tanúsítottak. Néha az intenzitás leesett, néha megnőtt, az egyes csírákra jellemzően. Pár óra alatt a sugárzás elért egy állandósult szintet az 50 és a 200 beütés/másodperc tartományban. Pár napig teljes sötétségben fejlődve, még mindig olyan intenzitás-fluktuációk léptek fel, amelyek felülmúlták a mérési hibát, tehát az uborkacsírák sajátjai. Érdekes módon, a fényhez hozzájutó uborkamagok sugárzása ugyanolyannak bizonyult, mint a teljes sötétségben növekvőké. A csíra teljes fotonkibocsátása 6000 foton/másodperc, a látható és az ultraibolya tartományba esve. Különböző kémiai anyagok más és más módon befolyásolják a fotonkibocsátást. Aceton és etanol hozzáadása először megnöveli az intenzitást, majd lassan, 3-5 óra alatt, visszaáll az eredeti szint. A csírák fénykibocsátásának színképi eloszlása nem változik gyorsan. 543 nm környékén a sugárzás intenzitása állandó marad hét órán át, majd fokozatosan lecsökken. A sugárzás színképi eloszlása nem változik jelentősen, végig hasonló marad a kiindulóhoz. Ez azt jelenti, hogy a sugárzás a csíra egészére egységesen jellemző, nem különbözik jelentősen az egyes sejtjei között. Ahogy a csíra fejlődése is egységesen szabályozott, ugyanúgy a foton-kibocsátás is egységesen a csíra egészének állapotát jellemzi. A mutatott intenzitás-változások, sokszor 30-50%-os szintet is elérve, a csíra egészében egyszerre jelentkeznek. Elméleti megfontolások szerint az adott hullámhosszon kibocsátott fotonok száma függ a gerjesztett állapotban lévő molekulák relatív számától, az összes molekulák számához viszonyítva. A fotonok kibocsátása bizonyítja gerjesztett állapotban lévő molekulák jelenlétét a csírában. A gerjesztett molekulák viszont könnyebben vehetnek részt mindenféle kémiai reakcióban! A sejtekben lezajló kémiai reakciók sebessége így közvetlenül összefügg a biofotonok kibocsátásával. A mérések tapasztalatai szerint az egészséges, kémiai anyagokkal nem kezelt csírákban a sugárzási tér olyan erős, hogy a hasonló szobahőmérsékletű tárgyakéhoz képest százmilliárdszor, sőt esetenként százezermilliárdszor-milliárdszoros erősségű, a hullámhossztól függően! Ez a gerjesztett molekulák számát hasonló arányban növeli meg, és ugyanígy nő meg a reakciók sebessége. Így tehát a sugárzás óriási mértékben felgyorsítja a sejtek belsejében a reakciók sebességét az egyszerű vizes oldatokhoz viszonyítva. Minden egyezik az egyéb kísérleti eredményekkel. A sejtekben lezajló reakciók sebessége a vizes oldatokban mutatott reakciósebességekhez képest elérhet milliárdszoros értéket, ahogy ezt Lehninger biokémiai tankönyvében is megállapítja. A nagy kérdés akkor tehát az: mi hozza létre ezt a csillagászati számú fotont a sejtben? Ruth nem keresi a választ fentebb ismertetett cikkében. Az a tény azonban, hogy a biofotonsugárzás erőssége a szervezet egészében egységesen szabályozott, felveti, hogy a sejtek egymás közti kommunikációja vezethet erre az egységes szabályozásra. A sejtek közti kommunikáció fő eszköze pedig éppen a biofoton-sugárzás. Igen ám, de amíg egy kifejlett növényben vagy állatban a sejtről-sejtre terjedő információ eljut az egyik sejtből a másikba, sok idő telhet el. Az emberi szervezet például mintegy 10^16 sejtből áll. Ahhoz, hogy a sejtek működése ezredmásodpercnyire össze lehessen hangolva, két sejt között az információ 10^-19 másodpercnél rövidebb idő alatt kellene, átadódjon! Így tehát fel kell tenni, hogy egy finomabb, gyorsabb tényező játszik itt szerepet, és ez ismét a skalárhullámokra, a vákuum virtuális részecskehullámaira hárul. Ez viszont azt jelzi, hogy a szervezet egésze rendelkezik egyfajta egységes szervezettséggel, és a vákuumhullámokkal vezéreltség a szervezetnek egyfajta tudati jelleget ad! Az egyes sejtek óriási fényintenzitása így a vákuum skalárhullámaival való intenzív rezonanciából kell, eredjen. Tudatmodellem szerint a skalrhullámok információjukat azonos hullámhosszon adják át az elektromágneses hullámoknak, miközben az ehhez szükséges energiát a sejtek molekuláinak többletenergiája, szabadenergiatartalmát biztosítja. Belső világunk négy szintje az éber tudat, a mélytudat (ebben elsősorban a külvilágból érzékszerveink segítségével szerzett információt dolgozzuk fel), a genetikus tudat (amely hordozza személyiségjegyeinket, tulajdonságainkat) és a belső világfolyamat (a teljes világegyetem egészének korlátlan kibomlása). A genetikus tudatot anyagi rendszerek, hordozók, a gének közvetítik. Elképzelésem szerint azonban a mintegy százezernyi gén nem maga tárolja az információt, hogy hogyan cselekedjünk, hanem inkább egyfajta lehallgatókészülékek a vákuumra feszülve, reléállomások, antennák és rádióadók, amelyek a belső világfolyamat rezdüléseit, forgatagát úgy veszi föl, hogy eközben saját szerkezetük lenyomatát rajta hagyják az üzeneten, és ez vezet végül a személyiségjegyek egységes szervezettségéhez. Ez tehát azt jelenti, hogy a gének nagyon finom műszerekként felfogják a skalárhullámokat, a világegyetem információs mezejének híreit. Igen ám, de ezeket át is kell adniuk, továbbítaniuk a szervezetnek, s ott már a skalárhullámokat könnyen elnyomhatják az erős elektromágneses jelek, a kémiai anyagok áramlásai. A géneknek tehát nem egyszerűen továbbítaniuk kell a skalárhullámokat, hanem eközben fel is kell erősíteniük, át kell alakítaniuk őket erős elektromágneses hullámokká. A skalárhullámok érzékeléséhez stabil szerkezet és finom hangolhatóság szükséges. És mit ad Isten? A sejtek
291



legstabilabb, az egész szervezetben jelen lévő alkotórészei a gének. Másrészt ekkor elméletem értelmében a géneknek kell kibocsátaniuk azt az elektromágneses sugárzást, amit éppen frissiben vételeztek a skalárhullámok felerősítésével a vákuumból. A gének együttesét a sejtekben kromoszómáknak hívjuk. A kromoszómák együttese a DNS, a híres kettős spirálszerkezetű óriásmolekula. A sejtek fényfürdője tehát a DNS-ből kell, eredjen! És valóban, a megfigyelések, mérések tanúsága szerint a mitogenetikus sugárzás forrása a DNS. A mitogenetikus sugárzás elnevezés azokra a biofotonokra vonatkozik, amelyek a sejtosztódással kapcsolatosak, amelyek képesek a szomszédos sejtekben beindítani a sejtek osztódását. Ez a fény ráadásul koherens, fázisban összehangolt, mint a lézer fénye, és így biológiai hatékonysága felerősödött. Az oxigénellátás a molekulák szabadenergia-tartalmának fedezésére, utánpótlására szolgál, az oxidáló reakciók révén. Az élő szervezetben a molekulák szabadenergia-többlete tehát feltétele a skalárhullámok tartós elektromágneses sugárzássá alakításának. Ez viszont érv a tudatszintek kölcsönös egymásra épülésére: a felvilági tudatszint molekulái és a mélytudati szint elektronjai biztosítják a genetikus tudatszint működését! Az ókori Mükéné egyik palotája csodás módon épült. Ahová a Nap sütött, arra fordult, mozgatható falai az uralkodó egy intésére elfordultak. A mitogenetikus sugárzás, a biofotonok létének fent ismertetett bizonyítékai azt mutatják, hogy a sejtek élete hasonlóan csodás módon zajlik. A sejt épületének középpontjában álló kristályszerkezetű DNS áttetsző sugarakat bocsát ki magából, amelyeket a teljes sötétségből nyert információ felerősítésével képez. Amikor ezek az áttetsző DNSsugarak a sejtben bármilyen molekulával találkoznak, azokat egyszerre milliárdszorosan felgyorsítva kapcsolódásra, a helyes párválasztásra késztetik, s egyben hírül viszik a kastélyon túlra a sejt életének minden lépését. Elindul a fény nyalábja, s a palota mintegy varázsütésre megkettőződik. Hozzáér a fény a palota falaihoz, azok elmozdulnak, és felragyog a Nap tüzes korongja.
Agytérképek
Lehet, hogy ha ezt az egyet, az agyat megértjük, akkor megértünk mindent, amit megérthetünk. Hiszen mindez benne van agyunkban. Agyunk az Univerzum kitüntetett székfoglaló állomása, és az Univerzum szemlátomást igyekszik mindent megtenni azért, hogy eljusson erre a helyre, mint létének végcéljára, hiszen a megismerés szűnni nem akaró, parttalan törekvése éppen ezt célozza. Agyunk az, amely őrzi magában az evolúció teljes történetét, az érzékszervek kifejlődésének történetét, az emberi történelmet és az őstörténelem egészét, és az élet történetét a kezdetektől, a Világegyetem szültetésétől. Agyunk az a legfinomabb rendszer, amely képes mindezen információk folytonos tárolására, az a ma ismert egyetlen, amely biztosan, állandóan képes szellemünk rezdüléseit meghallani, és rögtön átalakítani anyagi folyamatokká. Agyunk működésének alapja tehát olyan fizikai folyamat kell legyen, amely túlvezet az anyag mint élettelen tényező fogalmán, és elvezet az érző, érzékelő, vágyainkra, gondolatainkra, fogékony, képlékeny ősanyag fogalmáig. Az agyban még szellemtárs az anyag, az ősanyag, és ha beszélni tudna, ha saját természetére még fogékonyak lennénk, biztosan elmondaná, hogy éppen agyunk révén mindannyiunknak természetadta mágikus realistáknak kellene lennünk, hiszen alapvető jellemzőnk, hogy agyunkban az ősanyag még él és gondolkozik, és épp ezért agyunk legfőbb akarata nem lehetne más, mint a külvilágba szakadt, elidegenedett és mindent elfelejteni igyekvő testvér, a fizikai anyag visszafogadása, életbe visszaemelése. Agyunk fizikai-biológiai vizsgálatát így fokozott szellemi jelenlétnek kell kísérnie, az agyunkban megtáltosodó anyag átváltozásának, feléledésének tudományos vizsgálatára kell majd irányulnia. Éppen emiatt a szoros közvetlen egymásmellettiség miatt az agy folyamatainak vizsgálata a szellem, az elme természetéről a legközelebbi felvilágosítást tartalmazza. Az agy hajlamos az elmeműködés közvetlen, testhezálló testet öltését előidézni. Figyelemre méltó, hogy az elmeműködések önmaguk által választott tárgya furcsa előszeretettel egy soha nem látott valami, ami soha nem is látható, de ami mindent betölt, és ami mindent ad, ami látható, ez pedig a Világegyetem, mint egész. A Világegyetem, mint egész, a filozófiák egy központi fogalma. Ha a mikrokozmosz, az ember és agya, a makrokozmosz, a Világegyetem foglalata, párja, könnyen előállhat, hogy agyműködésben a Világegyetem legmélyebb törvényei tárulhatnak föl, érhetők tetten. Nem titok, hogy 1991-ben a legnagyobb európai részecskekutató központ, a genfi CERN közel jutott ahhoz, hogy agytérképező szuperközpontot hozzon létre. Ha tervük valóra válhatott volna, ugyanabban a gigantikus laboratóriumban kutathatnák az agyat és az Univerzumot! Az agytérképező berendezések a pszichológiában olyan szerepet játszhatnak, mint a részecskefizikában a nagy teljesítményű gyorsítók: azaz a kísérleti kutatások legfontosabb eszközeivé léphetnek elő. Valóban, az agytérképező műszerek figyelemreméltó hasonlóságot mutatnak a részecskegyorsítókhoz
292



konstrukciójukban. Ahogy az a New Scientist 1995. január 7-i száma írja, az agytérképezéshez is ugyanúgy szupravezető mágnesek és ultraérzékeny sugárzási detektorok szükségesek, mint a részecskegyorsítókhoz. Mindkét berendezéshez a legnagyobb teljesítményű számítógépek szükségesek a kvantumskálájú események elcsípéséhez és rekonstruálásához Vannak olyan agyletapogató műszerek, amelyek maguk is saját ciklotront, a részecskéket körpályákon gyorsító berendezéseket igényelnek azokhoz a radioaktív izotópokhoz, amelyek segítségével mérik az agybéli vérellátottság helyi tetőzéseit vagy a gondolkodásunk alatti glulózfelhasználás szintjét. A beruházás tervét azonban az utolsó fázisban elvetették. Néhányan személyi és politikai tényezőkre vezetik ezt vissza, mások finanszírozási nehézségekre és annak felismerésére, hogy az agyműködések elmélete ma még olyan terület, amely nem képes egyértelmű jóslatokat adni, kijelölni a valóban lényegi kísérleteket, azokat, amelyek dönthetnének a különböző agymodellek között, így az elméleti háttér az, ami még éretlen egy ilyen ambiciózus lépés megtételére. Az agy működése elsősorban az agysejtek különösen erős mértékű ingerelhetőségében tér el testünk többi sejtjének működésétől. Az agy mintegy százmilliárd idegsejtje és a szomszédos mintegy egybillió gliasejt a mintegy százbillió sejtből álló test tömegének körülbelül 2%-át jelenti csupán, a teljes vérellátás 15%-a és a szervezet által felhasznált oxigén 25%a jut az agy sejtjeire. Mihez szükséges, mire fordítódik az ezek által képviselt energia, amely 20 Watt elektromos teljesítménynek felel meg? Az oxigén az oxidáláshoz, azaz az elektronátadáshoz kell. Az agynak kell tehát a szervezet sejtjei közül a legtöbb (mintegy tízszeres) energia! A vér feladata is legnagyobbrészt az oxigén szállítása. Az agysejtek a testi sejteknél jóval nagyobb mértékben ingerlékenyek, azaz képesek elektromosan feltöltődni. Az energia egy – később pontosan meghatározandó - része tehát agyi elektromos energiává alakul, az idegsejtek aktivációs potenciáljainak felépítéséhez szükséges. Hogy az energia maradék része milyen folyamatokra fordítódik, nem tudjuk. Agymodellem szerint azonban az idegsejtek neuronvégvárai nagy molekulasúlyú neurotranszmitterek mozgására épülnek, és ezek időskálája nem elég gyors a gondolkodáshoz szükséges mélytudati folyamatokhoz, amelyeket elektronok, fény- és vákuumhullámok közvetítenek. Ahhoz, hogy a vákuumhullámok elektromágneses hullámokká alakuljanak, hogy az elektromágneses fényhullámok elektronokat tudjanak elmozdítani, elektromos áramot tudjanak termelni, és hogy az elektronok a molekulákhoz kapcsolódva aktivációs potenciálokat tudjanak felépíteni, mozgósítható szabadenergiára van szükség. Úgy tűnik, az agy képes a szükséges rendkívüli energiakoncentrációt rendelkezésre bocsátani. Az agy tevékenysége elsősorban elektromágneses természetű, és az agyműködésre is elsősorban épp ebből az elektromágneses tevékenységből következtethetünk. 1935-ben született meg az első agyműködésmérő eljárás, az elektorenkefalográfia (EEG), amely az agy felszínére helyezett elektródok segítségével, az ezek által észlelt elektromos térerősségváltozásokból ad lehetőséget az agy belsejében lezajló folyamatok megismerésére. A magnetoenkefalográfia (MEG) folyékony hélium hűtötte szupravezetőket használ, hogy elcsípje a Föld természetes mágnesességénél milliárdszor gyengébb agyi mágneses tereket. A pozitron-emissziós tomográfia (PET) radioaktív molekulákat juttat a vérbe, a vércukorba és olyan fontos hírvivőmolekulákba, mint a dopamin. A kísérleti alanyok vérkeringésébe juttatva különböző elméleti feladatok megoldása közben mérik a fejet körülvevő detektorkristályok segítségével a radioaktív anyagok által kibocsátott gammasugarakat (ezek nagy energiájú elektromágneses hullámok kvantumai). A PET letapogatónak 7-8 millió gammasugárjelet kell összevetnie ahhoz, hogy a nyomjelző radioaktív anyag helyére következtetni tudjon. A PET tíz másodperc időtartamra vonatkozó jelek helyét képes az agyban milliméter pontossággal meghatározni. Az MEG-EEG készülékek a másodperc ezredrésze alatt lezajló folyamatokat képesek megkülönböztetni, de térbeli elhelyezésre, hogy ezek mely agyterületekről származnak, csak hozzávetőlegesen alkalmasak. Stephen Kossyn, a PET-módszer lelkes híve, kísérletileg különbségeket volt képes kimutatni, amikor egy kezdetben nagyon kis méretűnek képzelt objektumot egyre nagyobbnak képzelt a kísérleti alany. Szerinte lehetséges kell legyen, hogy egy bizonyos képzet agybeli megformálásakor, elképzelésekor az ehhez tartozó agyfolyamatokat elkülönítsük az ehhez nem tartozóktól a PET segítségével. De egy kép szemlélése, vagy egy képzet elmebeli létrehozása az agy körzeteinek legalább egy tucat szintjén zajlik. Kérdés, mennyire követhető ennek a sok lépésnek időbeli kifejlődése majd a jövőben – hiszen egy gondolat tudatosításának időskálája egy ezred másodperc, a PET-módszer pedig ma még nem képes ilyen rövid időskálát megkülönböztetni. Különösen érdekes lehet feltárni, mi történik, amikor a tudat mélyrétegeiből az éber tudatba jut valami. A londoni Hammersmith Kórház kutatói emlékeztetnek arra a közkeletű tapasztalatra, hogy a háttérbeli gépzúgást hirtelen, a zúgás abbamaradásakor, utólag tudatosítjuk. Hogy képes legyen agyunk tudatosítani valamit, ami elhallgatott, agyunknak érzékelnie kellett a gép zaját, mielőtt tudatosíthatta volna. Olyan mérés, amely egy ilyen tudatosítása során mérné az agytevékenység mintáit, megmutathatná, milyen agyi folyamatok járnak a teljes tudatosságba jutással. Ugyanakkor az
293



agykutatás ma már biztosan tudja, hogy nincs egy helyre korlátozható tudatközpont az agyban. Michael Posner PET-méréseivel kimutatta, hogy a homloklebeny egyik része, az elülső öv különösen aktív, ha egy feladat megoldására kitartó figyelmet igényel. A poszt-parietális kortex a figyelem átkapcsolásában játszik kulcsszerepet. Tudjuk, hogy a hippokampusz és a homloklebeny más részei is lényegesek a tudatműködésben. Lehet, hogy az éber tudatosság az érzékelés, a válaszmozgások megtervezése és az emlékezet együttműködésével függ össze. Mások (pl. a holografikus agymodell hívei) szerint viszont a tudat egy átfogóbb agytevékenységi szintet jelent. Figyelemreméltó, hogy a mérések szerint álmaink alatt agytevékenységünk jóval intenzívebb, mint ébrenlétünk során. Ez azt jelenti, hogy álmainkban jóval intenzívebben gondolkodunk, mint éber állapotban. Mi akadályozza meg, hogy éber állapotban intenzívebben gondolkodjunk? Miért működik tudatunk lelassulva éppen akkor, amikor a legéberebbnek kellene lennünk? Ráadásul az agyi neurális gátlások ugyanúgy mérhetők, mint a neurális ingerületek, és tőlük általában nem könnyen különböztethetők meg. Akkor talán a gátlások erősebbek álomban? Álmaink ismerete bizony arra utal, hogy legtöbbször éber állapotban vagyunk jóval gátoltabbak. De akkor az álomban felhasznált energiatöbblet mire fordítódik ébrenlétünk alatt? Lehet, hogy álmainkban az energiaellátás jobban tud az agyra koncentrálódni, hiszen ilyenkor többnyire nemcsak hogy nyugalomban fekszünk, de egyfajta zsibbadásban, a testi mozgásvezérlés háttérbe szorul. Tehát tulajdonképpen célszerű álmainkra bízni legnehezebb feladataink megoldásának keresését? Agymodellem szerint az agyműködés négy fő szinten folyik párhuzamosan: ezeken a neuronok, az elektronok, a fényhullámok és a vákuumhullámok a gondolathordozók. A fő tudatállapotok, az éber, az álmodó, az alvó és a mélyen alvó, más és más EEG-hullámokat bocsátanak ki, ezek a béta-, alfa-, delta- és théta-hullámok. Persze ezeket úgy értelmezik a mai agykutatásban, mint az agy kollektív neurontevékenységének eredményeit, hiszen a neurontevékenységen kívül nem ismernek más, agyi gondolkodással kapcsolatos folyamatokat. Elméleti modellem azonban kísérletileg is ellenőrizhető. Az elektronok Szent-Györgyi Albert szerint is lényeges szerepet játszanak a gondolkodásban, ráadásul éppen gyorsaságuk révén, vagyis eszerint jelentős számú szabad elektron kell jelen legyen agyunkban. Ez az elektronfelhő kvantummechanikai kölcsönhatásokra is jóval fogékonyabb. Az elektronfelhő jelenléte olyan fizikai következményekkel jár, amelyek a detektorokkal közvetlenül kimutathatók kell legyenek. Az agyműködés következő, finomabb szintje, a fényhullámok szintje pedig közvetlenül és rendkívül egyszerűen mérhető – és ez az agymodell jóslata, amely megmondja, melyik kísérlet lehet lényeges, és amely igazsága felől a kísérlet képes dönteni. Ha modellem igaz, akkor egy, az agyba a koponyán keresztül bejuttatott periszkóp, fényérzékelő elem, amelyre kívül fényérzékelő detektor csatlakozik, képes mérni az agyi fényhullámokat. Olyan ablak mögött helyezhető el a fényérzékelő felület, amely nem engedi át az atomokat, elemi részecskéket, és csak bizonyos fénytartományra érzékeny. Egy ilyen méréssel az agyi fénytevékenység hullámhosszát is ki lehetne mérni. Fényérzékelő molekulák egyes atomjait radioaktívvá téve, és ezeket a PET-módszerhez hasonlóan a véráramba juttatva a fény hatására fellépő reakciókra is következtetni lehet majd a módszer kellő kidolgozásával. A vákuumhullámokat mérő Möbius-tekercsek pedig az agyműködés legfinomabb szintjének mérését teszik lehetővé.
Az agy ér erőtere, az elme
Az elme rendkívül szoros kapcsolatot mutat az aggyal. És amíg mibenléte megfoghatatlan, addig az agy tevékenysége mérésekkel közelebbről is megvizsgálható, részletesen feltárható. Az elme működésének, mibenlétének megértéséhez éppen a rendkívül szoros kapcsolat miatt közelebb vezethet az agy kutatása. Ezt a szoros kapcsolatot gyakran tekintik teljes azonosságnak, ami a csillagászat színterén a Világegyetem és a világlélek teljes egységét jelenti. Milyen tények szólnak e mellett az anyag-szellem, agy-elme egylényegűség mellett? Az agy bármely részének elektródok segítségével történő ingerlése képzeteket vagy érzéseket idéz elő a tudatban, elgondolsz egy gondolatot, és agyad veled gondolkodik. Ez a tapasztalat az agy-elme viszony egyik kulcstapasztalata – állítják a „neurális monizmus” „magyarul talán az „idegsejtek egyedülvalóságának” lehetne fordítani, vagyis ez az a hittétel, mely szerint az idegsejtek viszonyai magukban foglalják a tudatos és tudattalan elme egészét). Atkins, a hírhedt redukcionista fiziko-kémikus ezt a hittételt így fogalmazza meg: „Az agy elsődleges tevékenysége, ami az élet folyamán egyfajta tudatosság érzésének fenntartása, az agy fizikai szerkezetében gyökerező jelenségekkel magyarázható.” Mit jelent ez az agy-tényezős agy-elmélet? Azt, hogy a tudat az agy mellékjelensége? Vagy megengedi ez az elképzelés azt is, hogy az agy elektromos változásai tudatosan is előidézhetők – azaz a két tényező mindegyike saját feltételrendszerrel rendelkezik, saját törvényekkel, és a két tényező bármelyikének változása a másik tényező valamilyen változását vonja
294



maga után? Pontosabban: megállapítható-e, hogy az agy melyik elektromos változása milyen tudati változást idéz-e elő, illetve: megállapítható-e, hogy bizonyos gondolatainknak milyen fizikai változások a következményei? Mindezeket a kérdéseket a neurális monizmus elmélete, egyelőre úgy tűnik nyitva hagyja. Ha az egy-elme kettősség helyett egytényezős agy-elme elméletet vallunk, akkor az idegsejtek fizikai viszonyainak kell számot adni az elme szubjektív dimenziójáról – állítja R.A. Charman, a wellsi orvosi egyetem tanára a Scientific and Medical Network tájékoztatójának legfrissebb számában (1997. április). Eszerint az aminosavak, cukrok, ásványi anyagok, stb. amikor a véráramból az agyba jutnak, beépülnek az agy szerkezetébe és részt vesznek az agyműködésben akkor agyi tartózkodásuk idejére ideiglenesen felveszik a tudatos gondolatok, vágyak, érzések, szubjektív tulajdonságait, ahogy kölcsönhatnak az idegi elektromos impulzusokkal és neurohormonokkal. Ezek a molekulák agybéli tartózkodásuk idejére hozzáállást, attitűdöt vesznek fel, és amikor elhagyják az agyat, elvesztik ezeket a minőségi jellemzőket. A neurális monizmus elmélete nem adja meg, pontosan miféle változások teszik ki ezeket a minőségi tulajdonságokat, mindössze annyit állít, hogy ezeknek létezniük kell. Miféle bizonyítékok támasztják alá – az agy-elme egységének felvetését? Charman itt arra hivatkozik, hogy bármiféle mérőműszerrel is figyelték meg az agyat, minden gondolathoz tartozott megfigyelhető agytevékenység. Csakhogy ez az érv meglehetősen ködös. Tiszta akkor lenne, ha az agy működésében szünetek állnának be, és ezt a szünetet egy-egy gondolat éppen az agytevékenység beindulásával egyidejűleg szakítaná meg. Azonban az agytevékenység az egész élet folyamán soha nem szünetel – az agytevékenység szünetelése éppen a klinikai halál ismertetőjegye. Így nem lehet egyértelműen megállapítani, hogy az agytevékenység azért lódult-e meg egy adott agyterületen, mert éppen gondolt az illető valamire, vagy sem. Egyértelmű kapcsolatot csak akkor lehetne megállapítani, ha egy gondolathoz tartozó agytevékenység és az elmeműködés kölcsönösen egyértelmű kapcsolatban állna egymással. És bár egyes motorikus tevékenység – beszéd, művészi élmény,... - agyközpontjai többé-kevésbé megkülönböztethetőek egymástól, a gondolatok egyes kategóriái – számolás,... - már jóval kevésbé válnak szét. Még az álombeli agytevékenység javarésze is a homloklebenyben zajlik, ugyanott, ahol az éber tudatos agytevékenység összpontosul. Ráadásul, az egyetlen tiszta esetben, a klinikai halál állapotában is fellépnek pszichikus élmények, ezek az ún. halálközeli élmények. Ezek kutatása külön tudományággá nőtt ki napjainkban. Mindmáig nem egyértelműen tisztázott, hogy ténylegesen a klinikai halál állapotában keletkeznek-e ezek a halálközeli élmények, vagy inkább csak a klinikai halálba jutáskor és onnan kijutáskor keletkeznek. Mindenesetre, a legkevesebb, amit a neuro-monizmus elméletének ezen fő bizonytékáról elmondhatunk, az az, hogy ez bizony erősen vitatható, és bizonyító ereje közel nulla. Másik érv az elme idegsejt-fizikával magyarázatához, hogy amíg az emberi szervezet anyagcseréje 100 W teljesítményt használ fel (ez a teljesítmény egy normál villanykörte teljesítményének felel meg – gondoljuk meg, hogy ha egy 100 W-os izzó állna rendelkezésre, és ezzel az energiaforrással kéne egy nyolcvan kilós testet mozgásra, ugrásra, rohanásra bírni! Az emberi szervezet különösen hatékonyan használja fel az energiát), ebből az agyra 20 W teljesítmény jut – az energia jelentős részét a vezérlőközpont használja fel. Úgy tűnik, hogy egy energiáját kimerített agy pszichológiailag is kimerül és fordítva is igaz. Ha ennek alapján elfogadnánk az elme idegsejt-magyarázatát, akkor a következő kérdés áll elénk: miért különbözik az agy és az elme természete és legtöbb tulajdonsága olyan végletesen? Az agyműködést ugyanis elektromos impulzusok és szinopszisok (az idegsejtek közötti kapcsolóállomások) viszonylagos egyformasága jellemzi, amivel szemben áll az élményszerűen átélt valóság rendkívüli változatossága. Az idegsejt-magyarázat nem ad választ arra, hogyan lehetnek az agy molekulái boldogok, szomorúak, vagy ijedtek. Akik úgy érzik, hogy a különbség az elme és az agy között túl nagy ahhoz, hogy az idegsejt-magyarázattal áthidalható lehessen, az egytényezős agy/elme elmélet helyett két tényezőt vesznek fel (ez a dualista elmélet), amelyben az agy és az elme két külön és független egység, amely azonban kölcsönösen reagál egymásra. A dualista elmélet problémája írja Charman, hogy egy nem számszerűsíthető elme hogyan képes számszerűsíthető folyamatokat kiváltani az agyban, olyan agyi folyamatokat elind1tani, amelyek véges energia-befektetést igényelnek (ennek a kérdésnek a megoldását a vákuumból kölcsönözhető energia adja). Az agy és az elme természetének megértéséhez kulcsfontosságú ismerni kölcsönhatásuk mechanizmusát. Ha két független rendszer kölcsönhat, kell legyen egy mindkettőjük számára hozzáférhető energiaforrás a kettő érintkezési felületén, amellyel az egyik a másikra tud hatni. A kicserélhető energia fogja meghatározni a két rendszer kapcsolatát. Charman hipotézise abban áll, hogy az agy szubjektív oldalát, az elmét a sejtek biológiai tevékenysége hozza létre, de mégis egy viszonylagos önállósággal rendelkező, saját tulajdonságokkal bíró tényező. Hogyan lehet ezt a tényezőt közelebbről meghatározni?
295



Minden sejt három kölcsönható rendszerből áll:
1. Biokémiai reakciók. Ezek genetikai ellenőrzés alatt működnek és látják el a sejt anyagcseréjét energiával, alakítják ki szerkezeté, határozzák meg belső tevékenységét és kapcsolatait a sejten kívüli környezettel. 2. Bioelektromos tevékenység. A sejtben protonok, elektronok, ionok áramlása elektromos áramot jelent. Az áramot a sejt aktív enzimköreinek ezrei hozzák létre, többek között a sejtmembránon tapasztalható magas feszültségkülönbséggel. Minden sejt egy olyan elektromos mikrokozmosz, amelyben az áramok és elektromágneses terek folyton változó összességét a biokémiai tevékenység működteti. 3. Biomágneses tér tevékenysége. A biomágneses teret a sejtáramok hozzák létre, mivel minden mozgó töltés mágneses teret kelt maga körül. Ezen terek létrehozásához munka szükséges, és ahogy ezek a mágneses terek kölcsönhatnak a sejtben mozgó töltésekkel, új áramokat indítanak el. Az elektromos tér így mágneses teret hoz létre, amely módosítja az őt szülő elektromos teret. Ez a hatás az elektromágneses indukció jelensége.
A sejtmágneses teret nehéz detektálni. Általában felteszik, hogy nem befolyásolja lényegesen a sejt működését, ahogy a forrásban lévő palack folyamataira sem hat lényegesen a forrást kísérő zubogás hangjelensége. De ez a feltevés helytelen lehet, mivel a természet ritkán veszteget energiát a túlélés számára lényegtelen jelenségekbe. Így jut el Charman arra a feltevésre, hogy a sejtbeli mágneses terek maguk alkotják a sejtbeli élményszerű valóság szubsztanciáját. Elképzelése szerint a sejtmágneses terek alkotják a tapasztalati ént, ami alatt a sejt élmény-szintű vezérlőközpontját érti. A sejtmágneses terek a sejtműködés vezérlését a sejtek mikroáramköreire hatva érik el. A szubjektivitás akkor jött létre, amikor ezek a sejtmágneses terek először fejlődtek ki. A tudatos élmény a felvillanó elemi események egyesüléséből úgy jön létre, ahogy a mozifilm állóképeinek gyors pergéséből kialakul a folyamatosság élménye. A sejt-szintű szubjektivitás létrejöttéhez hasonlóan, Charman felteszi, hogy az agy egésze, összes idegsejtje által létrehozott neuromágneses tér maga az elme. Ez a háromdimenziós neuromágneses tér az agytól különálló egység, bár az agy hozza létre és tartja fenn, saját szerkezettel bíró, élményekre képes egység. Az élmény módja, formája, például egy rózsa megszagolásakor, függhet az éppen aktivizált idegsejt-csoport (neuron-modul) által termelt felvillanások egyesült mágneses terétől, és az érzelmi intenzitás függhet a létrejött tér erősségétől. Persinger, a bioelektromosság egyik kiemelkedő kutatója, 1990-ben megmutatta, hogy rendkívül gyenge, alacsony rezgésszámú mágneses teret létrehozva a koponyára erősített sisak elektromágneseivel a halántéklebeny fölött, a kísérleti alanyban élményszerű tudatjelenségek válthatók ki, gyakran álomszerű képzetekkel. Blackmore pedig Persinger laboratóriumi kísérleteinek alanyaként erős, véletlenszerű hangulatváltozásokról számolt be. Az elme erőtér-értelmezése érdekes összecsengést mutat az agy kvantumbiológiai vizsgálatával kapott eredményemmel, miszerint a gondolkodás anyagi hordozóinak négy, egymással kölcsönható szintje létezik: az idegsejtek, az elektronok, az elektromágneses terek és a vákuumhullámok. Kérdés azonban, hogy minden (elektro)mágneses erőtér maga tudatnak minősül-e, azaz hogy az atomban mozgó töltések mágneses tere is tudatosnak minősíthető-e? Tudatosnak minősíthető-e a mágnes? Vagy ezek, élettelen rendszerek lévén, csak mikroszkópikus tudatosságot mutatnak, amely egyetemesen jellemző minden létezőre? Hogyan képes ez a mágneses tér önmagában értelmi szempontokat követni? Vagy éppen a mágneses tér egyetemes törvényei, illetve ezen egyetemes törvényeknek az élő sejtekben uralkodó feltételek közötti megvalósulása, az ezekben a speciális törvényekben kifejeződő logika az, ami az elme saját törvényeit adja?
Agy és Univerzum - Az agy mint kozmikus varázsgömb
Az agy és az Univerzum sokféle hasonlóságot mutat. Nincs olyan tulajdonsága az Univerzumnak, amiről nem szerezhetünk tudomást. Amíg a Világegyetem mondjuk 1080 számú atomból áll, az emberi agy 1011 idegsejtből. A fogalmi megközelítésnek azonban sok szintje és módja létezik. Egy jelentéssel teli gondolathoz két szint összekapcsolódása szükséges.Tehát ha az egyes fogalmi szintek számát a példa kedvéért tízre tesszük, akkor a jelentésuniverzum úgy áll elő, hogy bármely szint bármely eleméhez bármely más szint eleme kapcsolódhat, tehát 1010 x 1010 x 1010 x ...1010 = (1010)10 = 10100 elemből áll, így ha a fizikai Univerzum egy eleme a szomszédos elemekkel kapcsolódása során 10000 féle módon hozhat létre új kombinációt, akkor az emberi elme jelentésuniverzuma 1016-szor több elemből áll, mint a fizikai Univerzum lehetséges eseteinek száma. Minden a szerkezet elemeinek kapcsolódási gazdagságán múlik. Egy kozmikus méretkülönbség is
296



behozható, ha a rendszer belső rugalmassága, változatossága, lehetséges állapotainak száma egy pár fokozattal gazdagabb. A belső gazdagság tehát hatványozódni képes. A lehetséges leggazdagabb rendszer az, amelynek bármely eleme bármely más elemével képes összekapcsolódni. Egy olyan rendszer, amelyben minden mindennel összefügg, minden lehetséges módon, a lehető leggazdagabb rendszer, amely a legalacsonyabb kozmikus elemszámnál (1010) képes a legmagasabb kozmikus elemszámot meghaladó gazdagságot produkálni. Az agykutatás egyik legnagyobb rejtélye, hogyan képes az agy egységes szervezettségre szert tenni, más szóval, hogyan válik az agy egésszé. Tudjuk, hogy az agyközpontok térbelileg elkülönültek egymástól, mégis képesek összehangolódni, és egységes, értelmes egészként működni. Az agyműködés így tehát a sokféleségből képes egyféleséget előállítani, vagyis épp ugyanarra képes, mint az Univerzum, amely valamilyen módon szintén egységes egészet szervez a szinte végtelen gazdag változatosság sokféleségéből. Ha létezik az Univerzum mint egész, akkor kell létezzen egy szervező tevékenység, amely képes áthatni az Univerzum egészét, kapcsolatot teremteni legtávolabbi részei között is, mégpedig úgy, hogy az egy egyként működhessen, egyszerre, összehangoltan. Az Univerzum neve maga a sokféleség egységét, egységességét jelenti: Uni-verse, egy-féle.
Kölcsönható érzékelés
Ha ez az egy-féleség létezik, akkor az Univerzum egyféle kell legyen. De mit jelent ez az egyféleség? Melyik egyfajtaság az, amely az Univerzumot jellemzi? Ha az Univerzum tényleg egy-féle, akkor ez az egy-féleség egy-természetű kell legyen azzal a rendszerrel, amelyet - az Univerzumhoz hasonlóan - szintén belülről ismerünk, és amelyet a legközvetlenebbül ismerünk, amely számunkra a legnyilvánvalóbban adott és ismert, azaz az Univerzum és az Ember egy-természetűek. Az Univerzumot tehát valódi lényege szerint hívhatjuk Kozmikus Embernek is. Az Univerzum tehát nem egy élettelen rendszer, hanem élő, és emberi természetű. De akkor ez az egy-féleség nemcsak az Univerzum valódi természetét, emberi lényegét fedi fel, hanem fordítva, az emberi lényeg kozmikus mivoltát is állítja egyben. Akkor az emberi agy egy kozmikus információközpont. Az, hogy ez a kozmikus információközpont kozmikus természetű, magával vonja, hogy az emberi információfeldolgozás nemcsak az emberléptékű problémákkal kapcsolatos információkat dolgozza fel, hanem elsősorban a Kozmosz egészére irányul! De akkor valahogyan be kell szereznie az agynak a Kozmosz összes lényeges információját, hogy föl tudja dolgozni. Honnan és hogyan képes az agy periszkópokat növeszteni a világ minden pontján? És hogyan képes ezeket az információkat a tér és idő korlátain átjuttatni? Ha az Univerzum képes tetszőleges pontjai közt kapcsolatot teremteni, akkor erre az agynak is képesnek kell lennie. Az Ember tehát a Kozmikus Ember, az Univerzum agya, elméje! Akkor viszont a Kozmosz érzékeny kell legyen az emberi elme, az emberiség elméje tartalmára, és az emberiség tudati erőtere kozmikus vezérlésre kell alkalmas legyen, hiszen az agy fő funkciója a szervezet egészének szabályozása, vezérlése, irányítása. De hogyan lehet képes az emberi elme a Kozmosz működésének vezérlésére? Ez azt jelenti, hogy a Kozmosz mint egész működése, élettevékenysége tudati vezérlés alatt áll! Gondolatainknak tehát kozmikus jelentősége lehet! Ez a belső érzékelés tehát nemcsak egyirányúan befogadó, mint a látás, hanem egyszerre a fordított irányban is hat, bentről kifelé, tehát ez az elsődleges érzékelés még kölcsönhatást jelent. Képzeljünk el egy olyan érzékelést, amely átalakítja azt, amit éppen érzékel, amely valóságosan vezérli mindannak a mibenlétét, tevékenységét, akár puszta ottlétét is képes meghatározni, amit éppen érzékel. Egy ilyen érzékelés aktív, teremtő érzékelés, amelyben a Természetet mozgató erők szövetségre lépnek az emberben benn megmozduló természeti erővel, egy látás, amely egyben teremti is a képet. A magyar nyelvben megőrződtek ennek az ősi, elsődleges kölcsönhatásnak emlékei. Hadrovics László: A magyar nyelv mondattana c. könyvében megemlíti, hogy a tárgyas ragozás a szándékos, célra irányuló cselekvést fejezi ki. Így például: megfogtam a poharat, mert meg akartam fogni. Mégis, fennmaradtak egyes nyelvi fordulatok, amelyek még az ősember, a nyelvteremtő ember szemével, érzékeivel, lelkével láttatják előttünk az akkori világot. Így például azt mondjuk: farkast láttam, éneket hallok, így mondjuk, mert ebben a nyelvi szerkezetben megőrződött az ősi tapasztalat, hogy azért látok farkast, mert farkast akartam látni, és azért hangzik fel az ének, mert éneket akartam hallani. Persze, többféle eltérés létezik ettől a nyelvi szabályosságtól, Hadrovics ezeket húsz oldalon keresztül sorolja fel, de a fenti két kifejezésre - ahogy azt kiváló nyelvtudósunk elemzése megmutatja érvényes marad a magyar nyelv logikájából fakadó fenti tétel.
Az észlelés és a Közös Tudatmező
John Archibald Wheeler nyomán Timothy Ferris: The Mind's Sky (Az Elme ege) című könyvében felvet egy lehetőséget, amelyet a kvantummechanika méréselmélete állított előtérbe, s amely szerint a valóság teremtésében, a világ természetének formálásában az emberi tudat központi
297



szerepet játszhat. A kvantummechanikában nincs jelenség észlelés nélkül. De mit is jelent az észlelés maga? Először is a hullámfüggvény összeugrasztását, amivel a mérendő rendszert egy úgynevezett mérési sajátállapotba, a mérés nélküli határozatlan állapotból határozott kvantumállapotba hozza a mérés. Ennek során energia gyűlik össze, mint például amikor egy távoli csillag fényének öszegyűjtésével mérjük meg a csillagot. De ez még nem elég. A méréshez még a hullámfüggvény összeugrasztásán kívül az ez által létrejött mikroszkopikus változást fel kell erősíteni ahhoz, hogy a mérés eredménye valahogy feljegyezhető lehessen, például a csillagfényt fényérzékeny fényképlemezre kell vezetni, ahol az ezüstszemcséknek a mikroszkopikus változást makroszkopikus elszíneződéssé kell alakítaniuk. Ha ezt a feltevést elhagynánk, minden fényt, amely valaha is a Hold élettelen lávalemezeire esett, észleltnek kéne minősítenünk, ami a mérés fogalmát jelentés nélkülivé általánosítaná, hiszen minden folyamat mérésnek minősülne. De a felerősítés folyamata zavarbaejtően nyitvahagyott: ez pedig azt jelenti, hogy egy észlelés észlelésnek nevezéséhez szükséges az észlelt adat, a mérési eredmény továbbadása, közlése, más személyek számára elérhetővé tétele. Tegyük fel ugyanis, hogy egy automatikusan, számítógéppel vezérelt teleszkóp egyszercsak feljegyzi egy távoli galaxis szupernóva-robbanását. A hullámfüggvény összeugrott, de nem erősödott föl eléggé, mert nem került kapcsolatba értelmes lénnyel. Tegyük fel, hogy másnao reggel a csillagász meglátogatja a csillagdát, és észreveszi a fényes foltot a számítógép képernyőjén. Ezzel megtörtént és befejeződöttnek látszik az észlelés folyamata, minden jel szerint. De lehet, hogy mégsem - és itt a dolgok furcsává változnak. Tegyük fel, hogy a csillagász a telefonhoz megy hogy elújságolja egy munkatársának a felfedezést - de még mielőtt megtehetné, egy lavina eltemeti az egész csillagvizsgálót, megölve a csillagászt és megsemmisítve a mérés összes jelét. Történt-e akkor észlelés? Valójában nem áll több ismeret rendelkezésre a szupernóváról, mint mielőtt a csillagász megérkezett a csillagvizsgálóba, tehát az egyetlen korrekt válasz csak az lehet: nem! Nincs tehát észlelés az ismeret átadása nélkül - és ha nincs észlelés, nincs jelenség. De akkor ugyanezt az érvet az emberiség egészére is alkalmazhatjuk. Ha a Nap felrobbanna és a világ minden tudását megsemmisítené, az azt jelentené, hogy ezzel megsemmisülnek az eddigi észlelők, s ezzel a világ összes eddigi észlelése meg nem történtté válna. A kvantummechanika ezen gondolatkísérlete mindenesetre éles ellentétben áll azzal a tapasztalattal, hogy az emberiség szívósan gyötrődve, vissza-visszatérően, rendületlenül gyötrődik vagy épül a Világegyetem mint egész eszméjén, az élet kozmikus természetén. Ha mindez egy későbbi baleset függvénye lehetne, akkor mindez nem lehetne így, hiszen az emberiség sorsa ez esetben minden nyom nélkül veszne ki a Világegyetemből, nem állhatna az Ember belső, lényegi, személyes kapcsolatban a Világegyetemmel. Így a filozófia létéből az élet örök fennmaradására kell következtetnünk. De hogyan képes az élet minden körülmény között, az entrópia folytonos növekedése dacára fenntartani magát? Ehhez az életnek képesnek kell lennie a környezet aktív formálására, és élet lehetőségeinek folyamatos újrateremtésére, és ez ismét felveti a kozmikus folyamatok tudati vezérlésének logikai szükségességét. Érdekes, hogy éppen a kvantummechanikai mérés természete az, amely kölcsönhatást jelent, és a tudat szerepe is éppen emiatt a kölcsönösség miatt kerül be a kvantummechanikába. A Valóság valóságossága így éppen az élet örökérvényűségét, a Kozmosz tudati vezérlését, az értelem kozmikus mivoltát, magasabb értelmet hordozását jelenti. Az Univerzumot tehát az emberiség közös tudatmezeje, mint a lehetséges leguniverzálisabb jelentésmező tartja fenn, építi és irányítja. Az Univerzum tehát épp annyira él valóságosan bennünk, mint kívülünk, és legvalódibb érzéseink erőterei hullámoztatják, lélegeztetik, virágoztatják fel az Öröklétbe kigyújtva.
298