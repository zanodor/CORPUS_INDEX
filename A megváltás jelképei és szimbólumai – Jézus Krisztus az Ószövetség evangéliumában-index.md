---
master_file: "[[@MegvaltasJelkepeiEs]]"
---
# Index for A megváltás jelképei és szimbólumai – Jézus Krisztus az Ószövetség evangéliumában.pdf

1
Jézus Krisztus az ószövetség evangéliumában
A megváltás jelképei és szimbólumai
Tartalomjegyzék:
1. A megváltás titka, mint örökkévaló evangélium
2. Jézus Krisztus tegnap, ma és örökké ugyanaz
3. Jézus Krisztus az Ószövetség jövendöléseinek középpontjában
4. Az Istenhez vezető út az ember számára
5. A bűntől való szabadulás és a megtisztulás lehetősége
6. A templom, mint Isten háza
7. A megszentelődés lehetőségei Jézus által
8. A törvény és a kegyelem csodálatos összhangja
9. Az Isten áldásaira emlékeztető eszközök
10. Az Isten áldásaira emlékeztető eszközök
11. Az eljövendő Szabadító a pászka ünnepén
12. Megváltásunk és üdvösségünk garanciája a Közbenjáró
13. Isten utolsó figyelmeztető üzenete
14. Isten házának megtisztítás az engesztelés napon
15. A megváltás végső diadala a sátoros ünnepben



2
1. A megváltás titka, mint örökkévaló evangélium
I. A megváltást kiváltó ok
1. Amikor Jézus megismeréséről akarunk tanulmányt folytatni, akkor milyen alapfogalmat szükséges megismerni és tisztázni Jézussal kapcsolatos a Biblia alapján?
• Jézust úgy ismerjük, mint az emberiség Messiását, azaz Krisztusát és Megváltóját.
• Ha viszont Megváltóról és megváltásról beszélünk, akkor tudnunk kell, hogy mit foglal magába ez a fogalom, illetve miért volt és van szükség megváltásra?
2. A Föld élővilága és benne az ember megteremtése által milyen világot hozott létre Isten a mi bolygónkon?
• Egy nagyon szép és boldog világot hozott létre, ahol az embert uralkodó társává tette, rábízta az újonnan teremtett világ felügyeletét és gondoskodó törődését.
• Ő indította el az embert a tanulás és a fejlődés útján.
• Ez az Isten által elindított életforma a szeretet adásának a kölcsönös harmóniájára épült.
3. Isten felvilágosította az embert, hogy létezik egy, a szeretet törvényével ellentétes törvény is, vagy teljesen váratlanul érte őket a kísértés és a bűn megjelenése?
• Ez a bűnös életforma Isten egyik magasrendű teremtményétől, Sátántól származik, aki visszaélt a neki adott erkölcsi szabadsággal, és olyan úton indult el, ami mindenkit pusztulásba és halálba vezet, aki vele együtt halad.
• Isten felkészítette az embert, hogy ez a lény megpróbálja majd a bűn útjára csábítani őket is.
• Ezért kellett “őrizniük” az Édent, hogy Sátán ravasz, megkörnyékező szándéka ellenére se tudja elvenni tőlük az Istentől kapott otthonukat I. Móz. 2,15/a.
• A tiltott fa megjelölésével pedig még azt a helyet is meghatározta Isten, ahol a Kísértő megkörnyékezheti őket.
• Az emberpár azonban ajtót nyitott arra, hogy a bűn megfertőzze az Isten által teremtett csodálatos Földet is.
4. Felhozható-e az ember mentségére valami, ami megmagyarázná és indokolttá tenné az ember tettét, Isten elleni lázadását?
• Mivel az ember tudatosan, Isten előzetes óvása ellenére vétkezett, így tettének nem volt oka, ebből adódóan mentsége sem.



3
• Isten azonban figyelembe vette, hogy amikor az ember vétkezett, még nem rendelkezett teljes istenismerettel és igazságismerettel.
• Éppen ezért egy különleges tervet léptetett életbe az ember szabadítása érdekében, - a megváltási tervet.
• Bár elmondta az embernek, hogy e tragikus helyzetük minden természetes és átkos következményét viselniük kell, de azonnal szólt a megváltás tervéről is, hogy a szabadulás útjának megmutatásával reménységet adjon nekik.
• Istennek ez a reményt adó üzenetét evangéliumnak, azaz jó hírnek nevezzük.
II. Isten evangéliuma
1. Ha Isten evangéliuma valóban jó hír az ember számára, akkor az első kérdés az, hogy mit jelent és mint mond ez az evangélium nekünk?
• Isten nem hagy magadra a bűn világában: “Ha Isten velünk, kicsoda ellenünk.” Róm. 8,31.
• Aki elfogadja segítségét, azt győzelemre segíti a bűntől való szabadulásban. Jn. 1,12.
• Mindig Isten kezdeményezi azt, hogy újra szeretet közösségbe kerüljünk egymással.
• Nem várja el, hogy te, a bűnös fél kezdeményezd a
megbékélést. II. Kor. 5,18-19.
• Ha bűnöd szégyenében elbújsz, - mint Ádám és Éva, - Ő akkor is megkeres.
• A megígért Szabadítóban egy helyettest ajánl fel, aki magára veszi bűneid büntetését, a kárhozat ítéletét, hogy így te felszabadulj és tovább élhess, mintha semmi sem történt volna.
• Miközben igazságot gyakorol Isten, eközben kegyelmet is, így adja meg az ember számára a szabadulás lehetőségét.
• Amíg az isteni igazságszolgáltatás, a bűn büntetése késik, addig a kegyelem munkálkodhasson. Róm. 3,23-26.
• Az evangélium tehát eloszlatja bennünk a félelmet, az aggodalmat, a jövő kilátástalanságát, bizonytalanságát.
2. Mi volt az evangélium első jó híre az Édenben, aminek közlésével Isten akkor ott elmondta a megoldás egyetlen lehetőségét?
• A prófécia nyelvezetén lett ugyan közölve az emberrel Isten üzenete, de tartalmában mindenképpen az Isten szeretetéről tett bizonyságot, arról, hogy egy Szabadító fog támadni, aki az ember mellé fog állni ebben a kilátástalan helyzetében.



4
• Jézus később a Nikodémusnak elmondott szavakkal összegezte ezt az evangéliumi üzenetet. Ján. 3,16.
3. Mit nyilatkoztatott ki legelőször ebben az édeni evangéliumban Isten, amit a bűn következményeként Isten szorgalmazni fog az ember életében?
• Isten mindenekelőtt azt mondta el, hogy “ellenségeskedést szerez” az ember és a bűn, az ember és a bűn szerzője között.
• A bűn ugyanis szembefordította az embert Istennel és Sátán szövetséges társává tette, Isten azonban szeretné visszafordítani az embernek ezt a kényszerű helyzetét.
• Mindezt azért, hogy ne érezze jól magát a bűnben és a bűn szerzőjének társaságában.
• Ez az ellenségeskedés azonban nemcsak egy állandó feszült küzdelmet jelent, hanem magában hordozza a vágyakozást is a szabadulás után.
• Amikor Isten ellenségeskedést támaszt valakiben, akkor többé nem érzi jól magát a bűnben, feltámad a lelkiismeretének vádja, szégyelli tettét, szeretné, ha többé nem fordulna elő többé az, amit a bűn hatásaként tett.
• Ez az isteni törekvés azonban kiváltja Sátán ellenségeskedését és haragját is mindazok ellen, akik engednek az isteni befolyásnak.
• A Biblia szerint ez az ellenségeskedés fennáll mindaddig, amíg az ember megváltása be nem fejeződik.
4. Adott-e Isten kinyilatkoztatást arról, hogy mikor fog ez az ellenségeskedés csúcspontra jutni az emberi család történelmében?
• Az Édenben kinyilatkoztatott evangéliumból még csak annyit lehetett megtudni, hogy az asszony magvában fog elérkezni az ellenségeskedés csúcspontja.
• Ez az ígéret azt jelenti, Isten egy személyes szabadítót, Megváltót biztosít az emberi család részére, vagyis ez a Szabadító hozzánk hasonlóan egy asszonytól született ember lesz.
• Ez az ígéret Jézus Krisztus betlehemi születésére utaló kijelentés.
• Az ellenségeskedés abban éri el a csúcspontját, hogy az Istentől megígért “Mag“ a kígyó fejére fog taposni, és ezzel halálos csapást mér rá.
• Ahogy a megígért Mag a Messiás jelképe, akként a kígyó pedig Sátánt jelképezi. Jel. 12,9.



5
• Nagyon érzékletes szemléltetése ez annak a küzdelemnek, amely Krisztus és Sátán között zajlott le.
• Hiszen a küzdelem hevében a kígyó is belemar a Szabadító sarkába, és mivel a kígyó marása is halált okoz, ezért ez a küzdelem a Messiás halálát fogja eredményezni.
• A Szabadító tehát csak úgy győzhette le az ellenséget, hogy Ő maga is életét kellett adja ebben a küzdelemben.
III. A megváltás szimbóluma
1. Milyen szimbolikus jelképrendszert vezetett be Isten, aminek az volt a rendeltetése, hogy általa a Szabadítóra, mint helyettesítő áldozatra tekintsenek előre a történelem korszakain keresztül?
• Isten egy helyettesítő áldozati rendtartást vezetett be Édentől kezdve, amelynek az volt a rendeltetése, hogy szemléltető módon emlékeztesse az embereket az eljövendő Szabadítóra, “Istennek ama bárányára”, aki az ember helyébe lép.
• Ez az áldozat és a vele kapcsolatos jelképes cselekmény fejezte ki a megváltás lényegét, úgy az Isten által biztosított lehetőséget, mint az ember szándékát a felkínált kegyelem elfogadására.
• A bűnös áthárítja bűnét az ártatlan bárányra, a bűn büntetése így a bárányt fogja sújtani, a bűnös pedig élhet tovább, mintha semmilyen bűnt nem követett volna el.
• Kain áldozatát is azért nem fogadhatta el Isten, mert az általa bemutatott áldozat nem volt alkalmas a Megváltó szemléltetésére, sem a belé vetett hit kifejezésére.
2. Milyen szándék nyilatkozott meg már Kain áldozatának bemutatásában is, aminek az erőfeszítéseit történelem során újra és újra felfedezhetjük?
• Az a sátáni törekvés nyilatkozott meg, amely a Megváltóba vetett hitet és ismeretet akarja elfeledtetni, megsemmisíteni, ha lehet, teljesen kitörölni az emberek tudatából. I. Móz. 4,3-5.
o Rendkívül eredményességgel végezte Sátán ezt az Isten ellenes munkáját.
• Már Kain áldozatából is kitűnik, hogy milyen rejtetten, milyen burkoltan próbálja Isten ellen fordítani Sátán az embert.
• Nem azt mondja Kainnak, hogy ne mutasson be áldozatot Istennek, vigye csak a legszebb, a legértékesebb dolgait Isten elé, és ezzel fejezze ki, hogy mennyire szereti Őt.
• Elhiteti vele, hogy méltatlan lenne hozzá, ha ő is csak egy bárányt vinne az Isten oltárára, azt gondolja, hogy ő többet és különbet adott, mint amit Isten elvárt tőle, hiszen a terményeinek a legjavából mutatta be az áldozatát.



6
• A sátáni szándékból kitűnik, neki mindegy, hogy mit csinálsz, csak ne azt tedd, amit Isten mondott, legalább is ne úgy, ahogy Isten mondta.
• Ha pedig Isten nem fogadja el a te elképzelésedet, akkor jogod van megsértődni, megharagudni, sőt még otthagyni is, hátat fordítani Istennek.
3. Sikerült Sátánnak minden embert megtéveszteni a hazugságaival, vagy azért maradtak minden korban olyanok, akik megőrizték a Megváltóba vetett hitüket?
• Istennek mindig voltak hűséges gyermekei, akik Sátán szándéka és kísérletei ellenére megőrizték az eljövendő Megváltóba vetett hitüket, őket nevezi a Biblia az Isten fiainak. I. Móz. 6,2/a.
• Ezeknek az embereknek a hitét fogalmazta meg Keresztelő János, amikor Jézusra rámutatva azt mondta: “Imé az Istennek ama Báránya, aki elveszi a világ bűneit.” Ján. 1,29.
4. Nagyon sok keresztény gondolkodik úgy, hogy az Ószövetség emberének még szüksége volt ilyen jelképes ábrázolásra, mert csak így tudták megérteni a megváltás lényegét, de nekünk már nincs rá szükségünk, - valóban így van ez?
• Az ilyenképpen gondolkodó emberek elfeledkeznek arról, hogy még a mi korunkban, a huszonegyedik században is jelképek által emlékezünk vissza a megváltás eseményére.
• A keresztség és az úrvacsora is ilyen szimbólikus cselekmény, amelyek a megváltás egy-egy jellegzetes üzenetét hivatottak tudatosítani bennünk.
• A különbség csupán csak annyi a két megemlékezés között, hogy az Ószövetség cselekménye előremutató szimbólum volt, az Újszövetség jelképe pedig visszamutató szimbólum.
• Az apostolok által hirdetett evangélium éppen ezért nem tekinthető új dolognak, hiszen ugyanazt a Megváltót ismertetik meg velünk, mint az Ószövetség írásai.
• Ezért mondta Jézus az őt hallgató embereknek: “Tudakozzátok az írásokat, mert...ezek azok, amelyek bizonyságot tesznek
rólam”. Jn. 5,39.
• Ezért nevezi János apostol a Jelenések könyvében ezt a kezdettől fogva hirdetett üzenetet örökkévaló evangéliumnak. Jel. 14,6.
• Ha az evangélium hirdetésének módja más is volt a különböző korszakokban, de a tartalma mindig ugyanaz volt.
5. Milyen alapvető, de ugyanakkor mégis nagyon fontos isteni üzenetet kell megértetnünk az örökkévaló evangéliumból?



7
• A megváltásnak ez a szimbóluma azt is ki akarja fejezni, hogy Isten csak olyan módon gyakorolhat kegyelmet az emberi család felé, hogy közben igazságos marad.
• Isten nem tekinthet el az általa adott törvénytől, amely a világmindenség biztonságát és békéjét hívatott biztosítani.
• E törvény szerint “a bűn zsoldja a halál“ – ezért is mondta azt az első emberpárnak, hogy “amely napon eszel arról, /mármint a tiltott fáról/ bizony meghalsz”. Róm. 6,23/a. I.
Móz. 217.
• Az igazságszolgáltatást követelő törvénnyel szemben Isten csak úgy tud kegyelmet gyakorolni a bűnös felé, ha átvállalja tőle a bűneinek büntetését.
• Mindazok, akik elfogadják Őt helyettesként, személyes Megváltójukként, azok felszabadulnak a törvény ítélete alól, és úgy élhetnek, mintha sohasem követtek volna el bűnt. Ján
3,l6. Gal. 3,13/a.
• Ez az az örömhír, amit az örökkévaló evangélium üzenete akar elmondani.
IV. Az állandóan felmerülő kérdések
1. A megváltási tervről gondolkodó ember előtt azonban felvetődik egy kérdés: miért nem állította meg Isten a bűn útját legalább akkor, mielőtt az újonnan teremtett Földre és az emberre is kiterjedt annak szörnyű fertőzése?
• A bűnnek az a természete, hogy csak teljességre jutva, csak teljesen kifejlődve mutatja meg igazi arculatát, ezért a teremtmények nem értették volna meg, ha Isten hatalmi pozícióból avatkozik közbe és rendezi el a bűn okozta problémát. Jak. 1,15/b.
• A bűn először mindig igaznak, jónak és ésszerűnek látszik, Istenen kívül senki sem ismerte annak igazi természetét.
• Isten az Ő képére és hasonlatosságára teremtett embert is szabad akarattal ruházta fel, ezért ezt a szabadságukat korlátozná az, ha hatalmi szóval tiltja el őket a választás lehetőségétől.
• Isten csak így őrizheti meg teremtményeivel a minden kétely nélküli szeretet-közösséget.
2. Mi az a nagy igazság, amit mi csak ritkán tudunk megérteni, és főként a gyakorlatban alkalmazni, Isten viszont a megváltási tervében hatásosan alkalmazza?
• A gonosz hosszú távon csak jóval győzhető le, erőszakkal, hatalommal sohasem lehet gyökerében kiirtani a bűnt.
• Végzetes következményeket hozott volna magával, ha Isten a bűnt teljességre jutása előtt, hatalmánál fogva állította volna meg.



8
• Akkor a teremtmények félelemből engedelmeskedtek volna Neki, ez az állapot magában hordozta volna egy újabb lázadás csíráját.
• Egy ilyen lépés azt veszélyeztette volna, hogy az Isten uralma az egész világmindenségben a tökéletes szabadság alapelvén épüljön fel.
• Isten nyilvánvalóvá akarja tenni, hogy a szeretetnek az az életelve, amit Ő szabott törvényül a teremtményei elé, nem egy önkényuralkodónak a törvénye, amely korlátozza a teremtmények szabadságát.
• Ez a törvény az életet, a boldogságot, a biztonságot és az igazi szabadságot biztosítja a teremtett világ számára.
V. A megváltás célja
1. Az Édenben kinyilatkoztatott evangéliummal mi volt a célja Istennek, mit akart elérni azzal, hogy ezt elmondta az embernek?
• Azzal, hogy a megváltás életbe lépett, a bűn büntetését, az igazságszolgáltatást el lehetett halasztani egy későbbi időre, hogy az így megnyert időszak alatt a kegyelem munkálkodhasson az emberek szívében.
• Szentlelke által minden ember életében egy belső változást akar munkálni, ami által alkalmassá válhat a bűn felismerésére és az isteni dolgok megértésére.
• Jézus Krisztus szeretne minden ember életébe belépni, hogy belülről a szívének indítékain keresztül késztesse a bűntől való elfordulásra
és a jó választására. Jel. 3,20. Eféz. 3,17.
• Istennek ez a megmentésünk érdekében megnyilatkozó erőfeszítése minden ember életében megtörténik valamikor, mindig az Isten kezdeményezésére, de mindig az emberen múlik, hogy mi lesz az
eredménye. Róm. 8,29. Mt. 23,37.
2. Milyen módon kezdeményezi Isten az emberek megtérésre késztető befolyását, mit tesz annak érdekében, hogy a megtérés reális eséllyel megtörténhessen?
• Mivel a bűn világában élő embernek megromlott és eltompult a gondolat és érzelem világa, önmagától az Isten dolgait felfogni és megérteni nem képes, ezért Isten világosságot gyújt minden emberben az arra alkalmas pillanatban. I. Kor. 2,14. II. Kor. 4,16/a. Eféz.
1,18/a.
• Ebben az isteni világosságban látjuk meg az életünket és a bűnt olyannak, ahogy az Isten látja, és ismerjük fel az Isten által kínált életnek az igazi értékét és szépségét.



9
• Ekkor Isten az ember értelmére és gondolkodására gyakorol befolyást, ezért mondja Pál azt, hogy “a hit hallásból van, a hallás pedig Isten igéje által”. Róm. 10,17.
• Annak érdekében, hogy a felismert bűnökhöz ne akarjunk tovább is ragaszkodni, ezért ellenséges érzést támaszt bennünk a bűnnel és a bűn Szerzőjével szemben, így teljesítve be az ősevangéliumban adott ígéretét. I. Móz. 3,15.
• A Szentléleknek ez a munkája a lelkiismeretünkön keresztül nyilatkozik meg, ami ettől fogva vádol bennünket, amikor a korábbi bűnöket akarjuk tenni.
• Ez az isteni közbeavatkozás a bűn miatti bánkódást és megszomorodást fogja kiváltani, ami végül az Isten előtti bűnbeismeréshez fog vezetni.
• “Mert az Isten szerint való szomorúság üdvösségre való megbánhatatlan megtérést szerez.” II. Kor. 7,10.
• Ekkor még nem történt meg a megtérés, még csak az előkészítése folyik.
• A bűn és Sátán rabszolgaságában élő ember hiába látja önmagában a bűnt, hiába gyönyörködik az Isten törvényében, de mivel nem rendelkezik az Isten országa felé való választás lehetőségével, ezért tehetetlenül vergődik a bűn fogságában. Róm. 7,18-19.
• Mivel Isten is ismeri ezt az erőtelen és tehetetlen állapotunkat, ezért a megszólításunk pillanatában visszaadja a szabad akarati választás és döntés képességét és lehetőségét. II. Pét.
2,19/b. Róm. 8,7/b.
• Az Isten munkálja bennünk azt, hogy újra lehetőségünk legyen a jó választására. Fil. 2,13. II. Pét. 1,3.
• A régi bűnös életétől szabadulni akaró ember nem maradhat mindig csupán a döntés és az elhatározás szintjén, de mivel a saját erejéből nem képes arra sem, hogy tovább lépjen, ezért Isten kegyelme siet ekkor is a segítségére, belső lelkierőt és hatalmat ad a cselekvéshez, az Istenhez közeledő lépések megtételéhez. Ján. 15,5/b. 1,12.
• Mindeddig csupán az ember belsejében játszódott le mindaz, amit Isten tett, és amire az ember reagált, ekkor azonban már mások által is érzékelhető cselekmények sorozata kezdi bizonyítani, ha valaki pozitív választ adott Isten kezdeményezésére.
3. Istennek ezek a szabadító törekvései vajon azt jelentik, hogy Ő határozza meg minden ember sorsát annak alapján, hogy akarata szerint milyen sorsot szánt nekik?



10
• Isten nem rendelte el senkinek sem előre a hitét és az életútját, hanem csak előre ismerte a szabad akaratából meghozott döntését és állásfoglalását, és ennek figyelembe vételével készített tervet az
életére. Róm. 8,28-30.
• Isten nem oszt ki önkényesen, hatalmi szóval általa elgondolt
szerepeket. Mt. 23,37. Jel. 3,20.
• Isten mindenkit meg akar hívni a megváltás tervében való szabad és
önkéntes részvételre. Eféz. 2,10. Róm. 16,25-26.
• Azt várja tőlünk, hogy fogadjuk el és azonosuljunk ezzel a tervvel, amely az életmódunkban és cselekedeteinkben fog kifejeződni, és így segítőtársai és eszközei lehetünk annak érdekében, hogy mások is megismerhessék a megváltás evangéliumát. Mt. 28,19-20.
• Isten azonban beépítette a megváltás tervébe az akaratát és meghívását elutasító emberek életútját és cselekedeteit is. Csel. 4,27
28.
4. A megváltás végső célja pedig az, hogy Isten és a teremtett lények között a szeretet-kapcsolat és a közösség újból helyre álljon. Eféz. 1,9
10.
2. Jézus Krisztus tegnap, ma és örökké ugyanaz
I. A kérdés aktualitása
1. Miért szükséges foglalkozni Jézus Krisztussal olyan vonatkozásban, hogy Ő ugyanolyan Istenként nyilatkozik-e meg most az Újszövetség idejében is mint a múltban?
• Azért kell foglalkozni ezzel, mivel a különböző keresztény irányzatok az Istenről adott tanításaikban eltorzítják az Atyáról és a Jézusról adott bibliai képet.
• A keresztények többsége az Atyának tulajdonítja az Ószövetség kegyetlen ítéleteit, Jézusnak pedig az Újszövetség irgalmas tetteit.
• Az Atyát úgy ismerik és úgy mutatják be, mint egy nagyon szigorú ítélőbírót, aki könyörtelenül megbünteti a vétkező embereket.
• Jézust pedig csak úgy ismerik, mint egy szeretőszívű, kegyelmes lényt, aki a Golgotán az életét is kész volt feláldozni, csakhogy kiengesztelje az Atyát az emberi család iránt.



11
• Miközben mindkettő igaz valamilyen szinten, önmagában viszont egyik sem igaz.
2. Mikor, milyen hatások eredményeként alakul ki az emberek között az előbbi téves istenismeret és torz istenkép?
• Ez a fajta istenkép akkor alakul ki az emberekben, ha elutasítják Pál apostolnak azt a bejelentését, hogy “a teljes Írás Istentől ihletett“. II.
Tim. 3,16.
• Korunk kereszténységéből sokan tudva vagy tudatlanul elutasítják ezt a bibliai igényt.
• Elutasítják azáltal, hogy csak az újszövetségi Szentírást tartják mértékadónak a keresztény egyházban, még az újszövetségi iratokból is sokan csak azokkal a szakaszokkal foglalkoznak, melyek Jézus szeretetéről szólnak.
• Pedig Jézus elég sokat beszélt más dolgokról is, beszélt Jeruzsálem pusztulásáról és az utolsó ítéletről is, és egyáltalán nem kendőzte annak rettenetes következményeit.
• “Korunk lelkészei hajlamosak arra, hogy az isteni jó akaratból leválasszák az isteni igazságosságot és ezt a jó akaratot inkábba egyfajta szentimentalizmussá /érzelgősség/ süllyesszék, mintsem, hogy elvi rangra emeljék. Az új teológiai prizma szétválasztja azt, amit Isten egybeszerkesztett.“ (N.K. 415,1)
3. Honnan ered és miből táplálkozik az a feltételezés, hogy a szeretet Istenétől idegen az ember megfenyítése és megbüntetése?
• A mai keresztények a modern filozófia áramlataként kialakult új pedagógia elképzeléseket vetítették át az Istennel kapcsolatos dolgokra és elképzelésekre is.
• Ettől az elgondolástól ugyanis teljesen idegen az, hogy egy szülő megfenyítse és megverje a gyermekét, mert ezt egy kegyetlen, szeretetlen megnyilatkozásnak minősítik.
• Ebből a gondolkodásból következik, vagy ehhez köthető, hogy mivel Isten a szeretet, ezért Istenről sem tudják feltételezni, hogy elítéli és megbünteti az embert.
• A Biblia tele van olyan kinyilatkoztatásokkal, amelyek éppen az ellenkezőjét fogalmazzák meg és nyilatkoztatják ki Istenről, mint amit feltételeznek Róla, sőt még az embereknek is megparancsolja a gyakorlati alkalmazását, mint isteni rendelkezést a gyermeknevelésben.
• “Akiket én szeretek, megfeddem és megfenyítem, légy buzgóságos azért és térj meg.“ Jel. 3,19.



12
• “Ne vond el a gyermektől a fenyítéket, ha megvered őt vesszővel, meg nem hal. Te vesszővel vered meg őt, és az ő lelkét a pokolból ragadod ki.“ Péld. 23,13-14. 13,24.
4. Hogyan próbálják megoldani és kezelni az emberek ezt az ellenmondásos helyzetet, hiszen mást mond a Biblia, és mást állít a modern filozófia?
• Ezt a felmerülő nehézséget és ellentmondásos helyzetet kétféle módon próbálják megoldani, attól függően, hogy kinek melyik áll közelebb az egyéniségéhez.
• Némelyek szelektálják a különböző bibliai könyveket.
• Vannak, akik odáig is elmennek, hogy csak azt fogadják el a Bibliából, amit közvetlenül Jézusnak lehet tulajdonítani, amit úgymond Jézus szavaiként jegyeztek le.
• Ami ezen kívül van, azokat már csak emberi véleménynek és emberi magyarázatnak tekintik, aminek viszont nem tulajdonítanak olyan ihletettséget, hogy az elfogadása kötelező érvényű lenne.
5. Mások pedig az Istenség személyeit állítják szembe egymással, különböző tulajdonságokkal és jellemvonásokkal ruházva fel őketMindezek után jogosan vetődik fel a kérdés: milyen a mi Istenünk, fontos feladatunknak kell-e tekinteni, hogy tiszta ismerettel rendelkezzünk ezzel kapcsolatban?
• Jézus szerint az örök életünk feltételei közé tartozik az, hogy a valóságnak megfelelően ismerjük meg az Istenség személyeit és a közöttük lévő kapcsolatot. Jn. 17,3.
• Azért van szükség erre a megismerésre, mert még komoly hívő emberek is félnek és rettegnek az Isten szigorától, szorongással gondolnak arra a pillanatra, amikor majd meg kell állniuk az ítélőszéke előtt.
• Mások pedig éppen ellenkezőleg, ahogyan az előzőekben láttuk, Istenből csak a szeretetét ismerik, egyáltalán nem gondolnak arra, hogy Isten gyűlöli a bűnt és egyszer véglegesen meg fogja semmisíteni azt.
6. Hogyan és milyen módon ismerhetjük meg Istent, hogy ez a megismerés valóban az örök életet jelentse számunkra?
• Isten megismerésére vonatkozó felszólítás nem egy profán értelemben vett megismerésre vonatkozik, hanem sokkal mélyebb, bensőségesebb és bizalomra épülő megismerést jelent.
• A bibliai korban az “ismerni” szónak teljesen más volt a tartalma és a jelentősége.



13
• Ez az ismeret az együttélésből következő megismerést jelent, amely a legbensőségesebb kapcsolatot is magában foglaló életközösségből következik.
• Ezért “aki nem szeret, nem ismerte meg az Istent, mert az Isten szeretet”, vagyis az Istent ismerő ember az együttélés következményeként maga is az isteni természet része kezd lenni, áthatja őt is az isteni szeretet, cselekedeteiben megnyilatkozva. I. Jn. 4,8.
• Ilyen értelemben használja a Biblia a házastársi kapcsolatra is azt a kifejezést, hogy “lesznek ketten egy testté”, vagyis egyre jobban hasonulnak egymáshoz.
• A megismerésnek ez a jézusi kérése felveti azt is; hogy milyen ismerettel rendelkezünk a Szentháromság személyeiről és az emberi család érdekében végzett munkájukról?
• Mit tudunk Jézus Krisztusnak a Betlehem előtti létezéséről és tevékenységéről?
• Ez a kijelentés magában hordozza azt is, hogy az Isten teljes megismerésére csak azok juthatnak el, akik örök életet nyernek, hiszen itt még csak “rész szerint van bennünk az ismeret... De mikor eljő a teljesség, a rész szerint való eltöröltetik”, vagyis az egész örökkévalóságra szükség lesz ahhoz, hogy az Istent
megismerjük. I. Kor. 13,9-10.
• Jézus Krisztus megismerésében viszont teljes egységre kell eljutni azoknak, akik a Szentlélek tanítása és vezetése alatt élik a keresztény életüket, ennek elérése érdekében adja Isten a lelki ajándékokat az Egyház részére. Eféz. 4,13-14.
II. Az Ószövetség Istene
1. Mit tudhatunk arról az isteni személyről, akit Atya Istenként ismerhetünk meg a Biblia kinyilatkoztatásaiból?
• Az Atya Istent úgy mutatja be a Biblia, mint aki a megváltás megvalósítása közben mindenben a fő, a vezető, ezért Jézus
mindi. I. Kor. 11,3.
• Ugyanakkor viszont az emberek számára láthatatlan. Jn. 1,18.
• Bűnös állapotunk miatt rejti el magát előlünk. Ésa. 45,15. 59,2.
• Mert a mi Istenünk megemésztő tűz lenne a bűnös
számára. Zsid. 12,29. V. Móz. 4,24.
• Szeretetének és kegyelmének megnyilatkozása ez a bűnös ember
felé. II. Móz. 33,20.
• Ha most láthatatlan is számunkra, de ez nem jelenti azt, hogy nincs alakja, a teremtett lények számára is érzékelhető formája. I. Móz.
1,26. Mt. 18,10. 5,8, Jel. 22,3-4.



14
2. A Szentírás különböző könyveiben azonban újra és újra találkozunk egy olyan isteni személlyel, aki az emberek által is látható alakban megjelent, mit tudhatunk Róla?
• Ez a személy “Mindenható Isten”-ként mutatkozott be a vele beszélő embereknek. I. Móz. 17,1.
• A kérdésben rejlő feszültség alapproblémája abból képződik, hogy az Ószövetség Isteneként szinte az egész keresztény világ csak az Atya Istenre gondol, míg Jézus tevékenységét pedig csak a betlehemi megszületéstől tartják számon.
• Az emberi család megváltása érdekében az istenség egyik személye levetette az isteni létformáját és dicsőségét, és szolgai létformát vett fel, hogy a bűn világában élő ember is el tudja viselni a megjelenését. Fil. 2,5-8.
• Ez az esemény sorozat az Édenben elkövetett bűn miatt lépett életbe, vagyis akkor ott kezdődött meg Isten megváltási tervének a végrehajtása.
• Ebből következően “az Úr Isten... aki hűvös alkonyatkor a kertben jár”, már a szolgai létformát felvett Isten volt, az általunk Jézus Krisztusként ismert isteni személy.
• Az emberiség érdekében történő megalázkodásának négy dimenzióját vagy állapotát ismerhetjük meg a Biblia alapján.
• Az Úr Angyala, akin keresztül érintkezni tudott Isten a bűnös emberrel, a választott népével, és közvetlen szolgáival, a
prófétákkal. II. Móz. 23,20-21.
• Ez az Angyal az Istenség minden nevét igényelte
magának. II. Móz. 6,3.
• Az Isten Fia, aki “testté lett”, és ezáltal ettől kezdve “ember Fia” is lett, vagyis az isteni természetére felvette az emberi család természetét és létformáját, és így lett az egyedüli
“Isten-ember”. Zsid. 10,5. Jn. 1,14.
• Ezt az Isten-ember létformát megdicsőült állapotában az egész örökkévalóságon keresztül meg fogja tartani, örökké az emberi család tagja fog maradni. Dán. 7,13. Jel.
1,12-13.
• Örökkévaló Főpap, aki mennybe-menetele óta a közbenjárás és az engesztelés munkáját végzi értünk. Zsid. 8,1-2. 4,14-16.
• Királyok Királya és uraknak Ura-ként fog dicsőségben és hatalommal visszajönni ide a földre, hogy örökre véget vessen a bűn uralmának. Jel 19,16. Mt. 25,31.



15
3. A Biblia tanítása alapján hogyan lehet összegezni legtömörebben azt a munkát, amit a Fiú Isten végzett az emberi család érdekében az egész történelmünk folyamán?
• Ő a mi Teremtőnk - Törvényadónk - Megváltónk - Főpapunk - és Királyunk.
4. Jézus mint Isten, öröktől fogva létezik vagy az Ő létezésének is van kezdete?
• Vannak olyan igei kijelentések, amik alapján arra lehetne következtetni, hogy Isten Fia úgy született valamikor az
örökkévalóságban. Kol. 1,15. Zsid. 1,5/a. Jn. 5,26.
• Ezért sokan arra a következtetésre jutottak, hogy Jézus csupán a megváltás diadalmas győzteseként emelkedett fel isteni rangra.
• “Az Isten is felmagasztalta Őt, és ajándékozott Neki oly nevet, amely minden név fölött való; hogy a Jézus nevére minden térd meghajoljon, mennyeieké, földieké és föld alatt valóké. És minden nyelv vallja, hogy Jézus Krisztus Úr az Atya Isten dicsőségére”. Fil. 2,9-11.
• Más igeversek látszólag az ellenkezőjét állítják az előbbieknek. Mik.
5,2/b. Ésa. 9,6/b.
• Amikor Isten Fia a Jehova nevet használja, akkor ezzel is azt akarja bizonyítani, hogy Ő örökké létező Isten, mert ez a név a minden időben “Van”, mindig létező Istent fejezi ki. II. Móz.
6,3. Ésa. 48,17. I. Kor. 12,3/b.
• Sokan tévesen az Atyának tulajdonítják ezt a bemutatkozást, pedig itt a látható alakban megjelenő Isten nevezi magát Jehovának, vagyis örökké létezőnek.
• Ésaiásnak már úgy mutatkozik be, hogy Ő a Megváltó, Izráelnek
Szentje. Ésa. 48,17.
5. Márpedig a Biblia szerint Megváltó csak egy van, - Jézus Krisztus. Hogyan lehet összeegyeztetni ezt az egymásnak látszólag ellentmondó kijelentéseket, illetve hogyan lehet feloldani azt a feszültséget, amit ez a különbözőség teremt?
• Az egymásnak látszólag ellentmondó igeversek közötti feszültséget az a rejtett, de mégis alapvető bibliai tanítás oldja fel, hogy Jézus nem volt mindig Isten Fia. (vesd össze: II. Sám. 7,12-14. - Csel.
2,20. - Zsid. 1,5/b.)
• A Sámuel könyvében található “pillanatkép prófécia” első olvasatra Salamonról szól, aki felépítette Jeruzsálemben az Úr házát.



16
• Pál apostol viszont ezt a prófétikus kijelentést Jézusra alkalmazza, mint Messiásra, aki e világba való eljövetelekor teljesítette be ezt a Róla szóló jövendölést. Zsid. 1,5-8.
• Pál leírása szerint mintha a megváltási terv lefektetésekor hangzott volna el ez a kijelentés: “Én leszek néki Atyja és ő lesz nékem Fiam”. Zsid. 1,5/b.
• Vagyis amikor az isteni tanácsban először hangzott el ez a kijelentés, akkor még az Istenség személyei között nem az Atya és Fiú kapcsolat volt, nem így nevezték őket, ezt csak egy jövő időre vonatkozó beteljesedésként mondták ki.
• Csak a Betlehemben való megszületés által teljesedett be ez a Jézusra vonatkozó jövendölés, hogy az Istenség egyik személye Atyává lett, a másik pedig Fiúvá, mivel nem emberi magból született, hanem közvetlenül Istentől. Lk. 1,35. Zsid. 10,5. - Mt. 3,17. Lk.
3,23. 38.
6. Mire utalnak azok a nevek, amiket Jézus az emberi történelem folyamán a velünk való kapcsolata közben használt, miért használt ennyi nevet?
• Jézus a szent történelem folyamán mindig olyan nevet vett fel, amely bizonyos vonatkozásban kifejezte küldetését és munkáját.
• Ésaiás könyve különösen sok ilyen esetet jegyez fel, ebből a könyvből lehetne a legtöbb olyan nevet kigyűjteni, ami a
Messiással kapcsolatos. Ésa. 9,6. 44,6. 47,4. 48,17.
• Mivel az Ószövetség idején az angyalok létformájában jelent meg az emberek számára, ezért volt egy olyan neve is, amit angyal
fejedelemként használt. II. Móz. 23,20-23. Dán. 10,21. 12,l.
• Nevének azonban akkor is különleges jelentése volt.
• A “MICHAÉL”, vagyis “MIHÁLY” név egyidejűleg kérdés és állítás, és ebből adódóan egy kihívást is jelent.
• Ki olyan, mint az Isten? – Aki olyan, mint az Isten!
• Sátán szeretett volna olyan lenni, mint Isten, ezért Jézus az angyalfejedelem nevével hirdeti az ellenség felé, hogy a küzdőtéren csak Ő lehet olyan, mint az Isten.
• A “Michaél” név a legalkalmasabb, a legtalálóbb olyan valaki számára, aki arra vállalkozott, hogy az egész teremtett világ előtt megcáfolja Sátán állításait és rágalmait, és kinyilatkoztassa Isten jellemét.
7. Miből tudhatjuk még azt, hogy az Ószövetség történelme folyamán megnyilatkozó Isten az esetek többségében nem az Atya volt, hanem Jézus?



17
• János apostol a Jelenések könyvében különös módon mondja ki azt, hogy az általunk Jézusként ismert isteni személy volt az Ószövetség idején a szent próféták Istene. Jel. 22,6. v.ö: 22,16.
• Ebből következően azok az események, amiket a keresztény világ az Atyának tulajdonít, a valóságban Jézus cselekedetei voltak.
• Hiszen mindig Ő volt az Istenségnek az a személye, aki a választott nép érdekében síkraszállt és különböző módon megnyilatkozott a történelem folyamán.
• Még akkor is, ha ennek esetenként ítélet formájában kellett megtörténni.
III. Istennél nincs változás
1. Amikor a Biblia azt mondja, hogy Istennél “nincs változás, vagy változásnak árnyéka”, akkor ezt csak az Atya Istenre vonatkoztatja, vagy ez Jézusra is érvényes kijelentés? Jak. 1,17.
• Ez nemcsak az Atyára vonatkozó kijelentés, hanem Jézusra is érvényes, hiszen Róla is azt olvashatjuk, hogy: “Jézus Krisztus tegnap, ma és örökké ugyanaz”. Zsid. 13,8.
• Ez a kijelentés két dolgot akar megerősíteni előttünk, ha valóban úgy szeretnénk megismerni Őt, ahogyan Ő szeretné kinyilatkoztatni előttünk önmagát.
• Jézus nemcsak az Újszövetség ideje alatt volt irgalmas és kegyelmes Istenünk, hanem az Ószövetség idején is.
• Ugyanakkor nemcsak az Ószövetség ideje alatt ítélte meg szigorúan a bűnt, hanem az Újszövetség idején is.
2. Milyen Isten-képet mutat be az Ószövetség, a Biblia Istene hogyan viszonyul a bűnhöz és a bűnöshöz?
• Mindenek előtt azt ismerhetjük meg az Igéből, hogy Istenben csodálatosan egyesül a bűnt szigorúan megítélő igazság, és a szeretetből fakadó kegyelem.
• “Igazság és jogosság a te királyi székednek alapja; kegyelem és hűség jár a te orcád előtt.” Zsolt. 89,19.
• Isten kegyelmes és irgalmas a bűnös felé, de a bűnt nem hagyja
büntetlenül. II. Móz. 34,6-7.
• A vers közepén a “bűnöst” szó az eredeti szövegben nincs benne, ezt csak Károli Gáspár tette bele a fordítás alkalmával.
• A bűnös felé kegyelmes és irgalmas az Isten, a bűnt azonban nem hagyja büntetlenül, “mert a bűn zsoldja a halál”. Róm. 6,23.



18
• Mindezt azért, mert Isten különválasztottan kezeli a bűnt és a bűnöst, a bűnt gyűlöli, a bűnöst viszont szereti, mert tudja, hogy a bűn nem bennünk született meg, mi csak áldozatai
lettünk a bűnnek. Péld. 6,16. Zsid. 1,9. - II. Móz. 34,6-7. Jn. 3,16.
• A bűnbánó bűnös esetében Jézus veszi magára a bűnös bűneinek büntetését, a bűneihez ragaszkodó ember viszont a bűneivel együtt fog megsemmisülni.
• Ezért tud Isten egyszerre szigorú bíró lenni, és kegyelmet gyakorló Isten is.
• Mert az általa kimondott ítélet mértékét kész átvállalni mindazoktól, akik elfogadják Őt személyes Megváltójuknak.
• Az Ószövetség nagyon határozottan summázza az Isten viszonyulását a bűnös felé. Mik. 7,18. Jón 4,2/b.
• Ebben a helyzetben Isten olyan megoldást kínál fel az ember számára, amelyben azt üzeni: “Én az Isten nem tehetem félre ugyan a törvényszabta igazságszolgáltatást, de ha elfogadod tőlem, akkor kész vagyok helyetted elviselni bűneid büntetését”.
3. Tudhatunk valamit arról, hogy az Atya, illetve Jézus milyen minőségben vesznek részt az ítéletben, hogyan viszonyul Jézus a bűnös emberek ügyéhez?
• Mivel a megváltás ideje alatt nem az Atya érintkezett az emberi családdal az Istenség személyei közül, hanem Jézus, ezért teljesen és véglegesen lemondott arról, hogy Ő mondjon ki ítéletet a bűn világában élő ember felett. Jn. 5,22.
• A bűnös ember megítélésének joga teljesen Jézus kezében lett átadva, a megítéltetésünk minden részlete az Ő kezében
összpontosul. Csel. 10,42. Mt. 28,18/b.
• Az Atya is ott van az ítélkezésen, de csak a Jézus által megvizsgált, eldöntött és az Atya elé terjesztett ítéletet hagyja jóvá, ezzel fejezve ki, hogy az Istenség személyei között tökéletes összhang van ebben a kérdésben is. Jn. 17,24.
• Ezért kell nekünk Krisztus ítélőszéke előtt megjelennünk, ezért nevezi Jézus az örökélet ajándékát a saját jutalmának. II. Kor.
5,10. Jel. 22,12.
• Az Atya tehát még a látszatát is el akarja kerülni annak, hogy bárki is elfogultsággal vagy túlzott szigorúsággal minősítse Őt.
• Az Istenségnek az a személye fogja megítélni az embereket, aki szeretetének bizonyságaként az életét is kész volt oda adni értük.



19
• Ennek hátterén érthetjük meg Pál apostolnak azt a kijelentését, amikor azt mondja: “Ennekokáért ő mindenképpen üdvözítheti is azokat, akik ő általa járulnak Istenhez”. Zsid. 7,25.
4. Az a körülmény, hogy Jézus annyira szeretett bennünket, hogy még az életét is oda adta érettünk, azt is jelenti, hogy az általa vezetett ítéletben mindenkinek üdvösséget fog adni?
• A bennünket nagyon szerető Jézus ugyanakkor a leghatározottabban figyelmeztet bennünket, hogy nem mindenki mehet majd be az Istennek országába. Mt. 7,21-23.
• Minden ember a szabad akaratából történő választásával saját maga dönt az örök sorsa felett, Jézus az ítéletben csak jóváhagyja, és véglegesíti ezeket a személyes döntéseket.
• A bűneihez ragaszkodó embert a saját döntése alapján örök kárhozatra, vagyis a végső és teljes megsemmisülésre ítéli Jézus.
• A bűnbánó bűnösnek pedig kegyelmet ad és örök életet.
• Mert Jézusnál nincs változás, mert Ő “tegnap, ma és örökké ugyanaz” marad.
3. Jézus Krisztus az Ószövetség jövendöléseinek középpontjában
I. A prófécia szerepe a megváltás tervében
1. Mi az elsődleges célja minden Istentől származó prófétai üzenetnek, csupán az információs ismeretekben ad tájékoztatást, vagy egyéb rendeltetése van?
• Minden prófétai szóban Jézus Krisztusnak kell felragyogni, mint fényes hajnalcsillagnak, hogy szíveinkbe ébredést és világosságot hozzon.
• Mivel a megváltás és annak kibontakozása az Isten titka, ezért abból csak akkor és csak annyit ismerhetünk meg, amikor és amennyit a Szentlélek ihletése alatt a prófétai kinyilatkoztatás felfed előttünk.
• A megváltási tervet ismertető próféciák középpontjában mindig Jézus Krisztus van, mint Isten megváltói tervének kinyilatkoztatója és megvalósítója. Jel. 1,1. Jn. 5,39.
• Ezért a próféciák megismerése által Jézus Krisztus akar belépni az életünkbe, hogy attól kezdve miénk legyen az élet világossága.



20
2. Az Istentől adott prófétikus kinyilatkoztatásoknak az előzőeken kívül még egyéb különleges céljuk is van, melyek ezek?
• A prófétai kinyilatkoztatás üzeneteinek megismertetése által az Isten beavat bennünket az Ő titkaiba, amit folyamatosan jelentetett meg az emberi történelem folyamán.
• Megismerhetjük a megváltási tervének útját, küzdelmét és végső diadalát.
• De megismerteti a ránk vonatkozó terveit is, hogy annak megvalósításához egy szabad, önkéntes részvételre hívjon
bennünket. Jn. 15,15. Róm. 16,25-26.
• A jelen világunk kilátástalan körülményei között a hívő ember számára biztonságérzetet ad.
• A prófétai kinyilatkoztatásokból bizonyságot nyerhetünk Isten végtelen bölcsességéről, és arról, hogy az emberiség történelmét is Ő tartja a kezében.
• Ezért az Isten megváltási tervét ismerő ember életében nincs kétségbeejtő jelen és kilátástalan jövő.
• Mivel Isten szempontjából minden a javunkat szolgálja, ezért ennek felismerése Isten gyermekeinek életében egyfajta megelégedettséget eredményez. Róm. 8,28. I. Tim. 6,6.
• A kinyilatkoztatás és a beteljesedés összhangja megerősíti hitünket az örökkévaló Isten létezésében.
• Megbizonyosodik hitünk az Írások isteni ihletettségében, biztosak lehetünk abban, hogy amit Isten kijelentett és megígért, az beteljesedik, ezért bármi történik is pillanatnyilag körülöttünk, reménységgel várjuk a végső beteljesedést. Ésa.
46,9-10. Jn. 14,29.
3. A bibliai próféciák milyen történelmi eseményeket állítanak reflektorfénybe, milyen eseményekről adnak megkülönböztetett módon tájékoztatást?
• A bibliai próféciák a Messiás küldetésének két időszakát – a két adventet – és annak eseményeit állítják reflektorfénybe, erről a két időszakról tudhatunk a legtöbbet.
• Az első advent célja az volt, hogy az emberiség számára a bűneinktől való szabadulást hozza el. Mt. 1,21. Jn. 1,29.
• Ezt a szabadulást egyszerű emberként, megalázottan, élete feláldozása által hozta el a Szentháromság egyik személye, a Messiás.
• A második advent célja pedig az, hogy a bűn világából való végső és teljes szabadulást biztosítsa az Őt szeretők részére.



21
• Ezt a szabadulást azonban már hatalmas királyként hozza magával, amikor már kezében van minden hatalom mennyen
és földön. Mt. 25,31-32. Jel. 19,11-16.
4. Hány csoportba oszthatók a megváltás eseményét kinyilatkoztató próféciák, mi a különbség közöttük, és milyen jellegzetességeket figyelhetünk meg?
• Az Isten titkát feltáró próféciákat két csoportba oszthatjuk; az egyik csoportot vázlat-próféciának nevezzük, míg a másikat pillanatképpróféciának.
• A vázlat-próféciák jellegzetességei között a következőket említhetjük:
• A próféciáknak ez a csoportja “az idők teljességének rendjére” vonatkozóan ad kinyilatkoztatást. Eféz. 1,9-10/a.
• Nemcsak egy-egy eseményt mond el előre, hanem esetenként meghatározza annak történési idejét is.
• Különösen Dániel és a Jelenések könyveiben találunk ilyen próféciákat.
• A vázlat-prófécia minden esetben a megváltási tervvel kapcsolatos események egészéről ad egy vázlatos áttekintést, pontos esemény és időrendben.
• A pillanatkép-próféciák jellegzetességei között más szempontokat figyelhetünk meg.
• A próféciáknak ez a csoportja a megváltás eseményének egyegy apró részletét villantja fel, bizonyos részt célirányosan megvilágítva belőle, de azt kinagyítva hangsúlyozza.
• Nagyon sok ilyen prófécia található Jézus földi életével és szolgálatával kapcsolatban.
• Pl: Júda törzséből származik. I. Móz. 49,10. - Betlehemben fog megszületni. Mik. 5,2. - Harminc ezüstpénzért fogják eladni. Zak. 11,12-13. - Köntösére sorsot vetnek. Zsolt. 22,19.
• Sokszor úgy tűnik, mintha a próféta beszámolójában egy pillanatra képváltás történne, mintha egy pillanatra egyáltalán nem oda való dolgot mondana.
• Ilyen eset az is, amikor Ezékiel próféta Tírus fejedelméhez ad isteni kinyilatkoztatást, és eközben hirtelen olyan dolgokat mond, amit egyáltalán nem lehet Tírusra alkalmazni. Ezék. 28,14-15.
• Csak a Szentírás egészének ismeretében tudjuk, hogy itt Sátánról van szó.



22
• Ezek a pillanatképek gyakran kapcsolódnak egy-egy hasonló törvényszerűséget mutató a próféta korából való eseményhez, ebből adódóan kettős teljesedésűek.
• Ilyen kettős teljesedésű Jézusnak az a beszéde is, amit Jeruzsálem pusztulásáról és a világ végéről mondott. Mt. 24.
fejezet
II. Próféciák a Messiás testtélételéről
1. Mit foglal magába, mi a jelentése ennek a névnek, hogy Messiás?
• A “Messiás” egy héber név, ami /görögül/ “Krisztus”-t, /magyarul/ pedig “Felkent”-et jelent.
• Mivel a felkenetés egy különleges feladatra való elkülönítés érdekében történik, ezért a Messiás nem lehet más, mint egy különleges feladattal megbízott isteni személy.
• A papokat és királyokat, illetve egyes prófétákat is felkenetés által kellett elkülöníteni arra a szolgálatra, amit attól kezdve be fognak tölteni Isten népe között. II. Móz. 28,41. - I. Sám. 15,1. - I.
Kir. 19,16/b.
• Jézus a Szentlélektől való felkenetése által lett Messiássá, ezért a messiási küldetését csak azután kezdte meg, amikor a Jordán partján már megtörtént ez az esemény. Mk. 1,9-10.
• A Messiás felkenetésének ezt az ünnepélyes eseményét Ésaiás próféta jövendölte meg több évszázaddal korábban. Ésa. 61,1.
2. Mikor és milyen körülmények között hangzott el az első prófétikus kinyilatkoztatás a Messiás létéről, eljöveteléről és küldetésének céljáról?
• Az eljövendő Messiásra vonatkozó első prófécia az Édenben hangzott el, közvetlenül az első bűn elkövetése után. I. Móz. 3,15.
• Ez a prófécia azt mondja el, hogy a Messiás, mint “az asszony magva”, emberként fog majd megjelenni, és élet-halál küzdelemben szerez teljes győzelmet Sátán és a bűn felett.
3. Tudhatunk-e valamit arról, hogy az eljövendő Messiás milyen módon és milyen körülmények között fog majd megjelenni az emberi család között?
• Ésaiás próféta ad kinyilatkoztatást arról, hogy a Messiás kisgyermekként fog megszületni, de azt is elmondja, hogy ez a kisgyermek több lesz, mint egyszerű ember. Ésa. 9.6-7.
• Az ilyen jellegű próféciák alapján várták a zsidók királyként a születendő Szabadítót.



23
• Több dolgot azonban nem jól figyeltek meg az Igében, mert mindig az egyéni, önző érdekeik és szempontjaik alapján tanulmányozták az Írásokat.
• Nem érthették meg, hogy “Dávid fia” nem az emberek által használt hatalom és fegyver erejével fog uralkodni, hanem Isten szerinti “jogosság és igazság” által.
• Ugyanakkor “uralma növekedésének nem lesz vége”, mert
nem a mulandóság világa fölött állítja fel trónját, hiszen itt a földön, a bűn világában minden mulandó.
4. Milyen információval rendelkezhettek a zsidók a Messiás születésével kapcsolatban a prófétai írásokból?
• Jézus születésével kapcsolatban három ószövetségi pillanatképprófécia kapott hangsúlyt.
• Az egyik szerint csillag fogja jelezni a szabadító Király megszületését. IV. Móz. 24,17.
• A napkeleti bölcseket ez a csillag vezette el betlehemi jászolig a gyermek Jézushoz, - “Láttuk az Ő csillagát”, mondották a
bölcsek. Mt. 2,1-2.
• Ez a csillag viszont nem valamilyen égitest csodálatos jelzése volt, mint ahogy nagyon sokan képzelik ezt még ma is.
• Az égi jelekből való tájékozódást, és a csillagjóslásnak minden formáját ugyanis maga Isten nagyon szigorúan megtiltotta népének. Ésa. 47,12-14.
• Ez egy olyan isteni jel volt, amely egészen alacsonyan ment az emberek előtt, hogy az utat tudta mutatni, és még azt a házat is meg tudta mutatni, ahol a gyermeket megtalálhatják.
• A másik prófécia arról adott tájékoztatást, hogy a Szabadítónak Betlehemben kell megszületni, és bár mint egy kisgyermek lép be az emberi családba, de származása mégis “eleitől fogva, öröktől fogva van”. Mik. 5,2.
• Heródes ennek a próféciának az ismeretében irányította Betlehembe a napkeleti bölcseket. Mt. 2,4-6.
• A harmadik prófécia pedig arról szólt, hogy szűztől fog
megszületni a Messiás. Ésa. 7,14. - Mt. 1,18-25.
5. Mi volt az alapja annak, hogy a Messiásra vonatkozó próféciákat annyira következetesen félre értették a zsidók, miközben állandóan tudakozták az írásokat?
• Az eljövendő Messiásról szóló jövendölések nagy százalékukban kettős próféciák, vagyis egy helyen, egyszerre mondják el a Messiásra vonatkozóan a két advent eseményét. Ésa. 61,1-3.



24
• Jézus azonban megtanít bennünket arra, hogy miként kell a prófétai beszédet figyelembe venni és helyesen értelmezve alkalmazni. Lk.
4,16-21.
• Egyetlen igét sem szabad önmagában tanulmányozni, kiemelve a Szentírás egészéből.
• A Biblia tanításait mindig az egész Biblia összefüggésében szabad kutatni és olvasni.
• Ilyen szempontok alapján állt meg Jézus a Róla szóló jövendölés felolvasásakor a prófétai üzenet közepén, bármennyire szerették volna a hallgatói, hogy tovább olvassa.
III. Próféciák a Messiás életéről
1. Mit tudhatunk a bibliai próféciákból arra vonatkozóan, hogy amikor a Messiás szinrelép, akkor miként fogja végezni a küldetését?
• A Messiásról szóló jövendölések azt is kijelentik, hogy prófétaként fogja végezni szolgálatát, “olyan, mint én” mondta Mózes. V. Móz.
18,15. 18. 34,10.
o “Prófétát támasztok nékik az ő atyjokfiai közül, olyat mint te, és az én ígéimet adom annak szájába, és megmond nékik mindent, a mit parancsolok néki.” V. Móz. 18,18.
• Mózes “színről-színre” ismerte Istent, - A Messiásról is ezt állítja a
Biblia. IV. Móz. 12,6-8. Mt. 11,27.
• A Messiás másik ismertető jele az lesz, hogy világosan, tisztán és félelem nélkül fogja hirdetni az Isten üzenetét “megmond nekik mindent, amit parancsolok néki.” V. Móz. 18,18.
• A samáriai asszony Jákób kútjánál éppen ezen prófécia alapján ismerte fel Jézusban a megígért Messiást:
• “Abból a városból pedig sokan hivének benne a Samaritánusok közül annak az asszonynak beszédéért, a ki bizonyságot tett vala, hogy: Mindent megmondott nékem, a mit cselekedtem.” Jn. 4,39.
• Ezt még az ellenségei is elismerték Jézusról: “Mester, tudjuk, hogy igaz vagy és az Isten útját igazán tanítod, és nem törődöl senkivel, mert embereknek személyére nem
nézel”. Mt. 22,16.
2. Az első advent beteljesedéséről csak eseményszerűen ad Isten kinyilatkoztatást, vagy időpontot is meghatároz egy-egy esemény beteljesedéseként?
• A próféciák tanulmányozása közben azt is megfigyelhetjük, hogy a megváltás tervéről Isten nemcsak eseményszerűen beszél, hanem



25
egy-egy eseményt a történelem idősíkjában is pontosan meghatároz.
• Pál apostol Jézus születésével kapcsolatban tesz ilyen vonatkozású megjegyzést.
• “Mikor pedig eljött az időnek teljessége, kibocsátotta Isten az Ő Fiát, aki asszonytól lett”. Gal. 4,4.
• A Messiás születésével kapcsolatos időpontot azonban csak az Isten tudta, az embereknek erről nem adott kinyilatkoztatást.
• Az első adventtel kapcsolatban olyan kijelentéseket is adott, amelyekben időmeghatározás található, aminek segítségével pontosan meghatározhatjuk egy-egy esemény beteljesedését.
• Egy ilyen prófétikus kijelentésre utalt Jézus akkor, amikor Galileában az első prédikációját mondta el: “Betelt az idő, és elközelített az Istennek országa”. Mk. 1,15.
• Ezt az eseményt és annak időpontját Dániel próféta jövendölte meg, a beteljesedés előtt mintegy 600 évvel korábban. Dán.
9,25/a.
3. Hogyan lehet meghatározni a dánieli prófécia időszámításának a kezdetét?
• Dániel próféciájában a Messiás színrelépésének idejét meghatározó prófécia kiindulási pontja a Jeruzsálem újjáépítésére kiadott parancs keletkezésének az ideje.
• Jeruzsálem újraépíttetésével kapcsolatban azonban több parancs lett kiadva, a bibliai feljegyzésekből négy ilyen parancsot ismerhetünk meg.
Círus parancsa i.e.:
536
ban Ezsd. 1,1-4.
Dárius parancs i.e: 519
ben Ezsd. 6,1-12.
Artaxerxes Longimánus i.e:
457
ben Ezsd. 7,1-26.
Artaxerxes Longimánus i.e:
444
ben Neh. 2,1-9.
4. Honnan tudhatjuk azt, hogy a Jeruzsálem újjáépítésére kiadott négy parancs közül melyiket veszi figyelembe a Biblia?
• A történelmi tények alapján azt mondhatjuk, hogy Artaxerxes első parancsát veszi figyelembe a Dániel által adott meghatározás.
• Ugyanis csak erre a parancsra tudott befejeződni Jeruzsálem újjáépítése.



26
• Artaxerxes parancsa a város, és a zsidó állam helyreállítására is vonatkozott.
• A könnyebbik megoldás viszont az, ha a beteljesedés hátterén visszafelé pörgetjük az eseményeket.
• Mivel a Messiás működésének kezdő időpontját már ismerjük, ezért innen vissza számolva is csak a 457-ben kiadott rendelet jöhet számításba.
5. Milyen általános szabályt kell ismerni ahhoz, hogy a próféciákban adott időmeghatározásokat jól tudjuk érteni és alkalmazni?
• Amikor a bibliai próféciákban időmeghatározás is van, akkor szinte minden esetben jelképes időegységről van szó.
• Ez azt jelenti, hogy egy 24 órás nap alatt egy évet kell érteni. Ezék. 4,5
6. IV. Móz. 14,34.
6. Hogyan lehet a Dániel által adott jövendölést a történelem idősíkjába beilleszteni?
• Amikor az angyal részekre bontja a zsidók számára adott kegyelmi időt, akkor három időegységre bontja fel azt, amelyből kettőnek kell beteljesedni a Messiás fejedelemig.
• A feladat csak az, hogy az angyal által meghatározott időmennyiségből ki kell vonni azt, ami az időszámítás előtti korban már eltelt, és akkor megkapjuk eredményként, hogy az időszámítás utáni korban mikor kell a Messiás fejedelemnek színre lépnie.
A meghatározott időegység
483 év
Ebből az időszámítás
előtti korban eltelt 457 év -----------
Az időszámítás utáni korra megmarad
26 év • A pontos időmeghatározás miatt szükséges figyelembe venni még két adatot.
• Régen a tavasz első újholdjával kezdődött az év, és nem a tél közepén, mint most.
• Ez azt jelenti a prófécia szempontjából, hogy a meghatározott 26. év a mi időszámításunk szerint a 27. év tavaszán jár le, vagyis a 27. év márciusának végén.
• A Jeruzsálem újjáépítésére vonatkozó parancs az év közepén, vagyis ősszel lett kiadva.
• Ezért az időszámítás előtti korban csak 456,5 év vehető számításba.



27
• Ezért az időszámítás utáni időre nem csak 26 év marad, hanem 26,5 év.
• Mindezeket figyelembe véve tehát, Jézus keresztségének ideje a pontos számítás szerint, ahogy azt Dániel próféta megjövendölte, az időszámítás utáni kor 27. év őszére esik.
7. Ugyanez a prófécia milyen módon határozza meg a Messiás halálának időpontját?
• “A hatvankét hét elmúltával pedig kiírtatik a Messiás”. Dán. 9,26/a.
• “A hét felén véget vet a véres áldozatnak és az ételáldozatnak”. Dán.
9,27/a.
• A prófécia szerint tehát három és fél évig fogja végezni tanítói szolgálatát, vagyis i.u: 27. év őszétől 31. év tavaszáig, és akkor következik be a halála.
8. Milyen kinyilatkoztatást kapunk még ebben a próféciában a Messiás halálával kapcsolatban ugyan, de a templomi szolgálatra vonatkozóan?
• A prófécia arra is utal, hogy halálával véget vet a templomi áldozati rendszernek.
• Mivel az igazi áldozat bemutatása megtörtént, ezért nincs szükség tovább az előképes áldozati rendszerre.
• Ezt a változást nagyon különleges módon juttatta kifejezésre Isten.
• Jézus halálának pillanatában a jeruzsálemi templomban a szentek szentjének ajtófüggönye kettéhasadt. Mt. 27,50-51.
• Ezzel azt is kifejezte Isten, hogy jelenléte megszűnt a templomban.
• Isten jelenléte nélkül viszont a templom elveszítette jelentőségét.
• Ez volt az első jele annak, hogy a földi templom helyett a mennyei templom lesz az istenimádat központja. Zsid. 8,1-2. 9,11-12.
• A lévitai papság helyébe pedig a Melkisédek rendje szerinti papság lép, amelynek főpapja Jézus Krisztus. Zsid. 7,11-17.
IV. A Messiás várás jellegzetességei
1. Milyen különös párhuzamot találunk a zsidóság és a mai kereszténység Messiás várásának gyakorlati megnyilatkozása között?
• Az izraeliták nem fogadták el Jézust, mint Messiást, mert nem ismerték fel benne az Ószövetség Istenét.
• A modern kereszténység viszont elfogadja ugyan Jézust, mint Messiást, de elvetik az Ószövetséget, mert nem ismerik fel benne az Ószövetség Isteneként Jézust.



28
• Pedig mindkét tábor azt állítja, hogy ismeri az Írásokat, és mindkét tábor hite a Messiásra koncentrál.
2. A zsidó nép szomorú történelme az önvizsgálatnak milyen kérdéseit állítja elénk, amire Isten személyes és őszinte választ vár tőlünk?
• A zsidókhoz hasonlóan a keresztény világnak is azzal a nagy kérdéssel kell szembenézni és önvizsgálatot tartani, hogy valóban várjuk a megjövendölt Szabadító megjelenését, valóban várjuk, hogy visszajöjjön Jézus?
• Igazolja ezt a várakozásunkat az életünk és a cselekedeteink, vagy csupán a hitvallásunkban mondjuk el?
• Úgy várjuk Jézust, hogy megjelenése nem fog meglepetést okozni, mint a zsidóknak, akik másként képzelték el Őt?
• Jézus ugyanis nemcsak Szabadítóként jön, hanem az Isten bosszúállását is hozza magával azoknak, akik elvesznek. Ésa..
61,2.
• Segítsen Isten abban, hogy közülünk senkinek se jelentsen csalódást Jézus visszajövetele.
• Ne érjen váratlanul, meglepetésszerűen, készületlenül.
4. Istenhez vezető út az ember számára
I. A Mózesnek adott parancs
1. Hogyan reagált Isten abban a helyzetben, amikor az emberi család a bűn választásával elszakadt tőle?
• Isten nem tudott belenyugodni abba, hogy a bűn elválasztotta az embert tőle, ezért megoldást keresett arra, hogy áthidalja a közte és az ember között keletkezett szakadékot.
• Mivel Isten nem függ a körülményektől, ezért újabb és újabb módon kereste az emberrel való kapcsolatának helyreállítását.
• Pál apostol is azt mondja, hogy “Isten sok rendben és sokféleképen szólott hajdan az atyáknak”. Zsid. 1,1.
• A Mózesnek adott parancsban is az az isteni vágyakozás fogalmazódott meg, hogy közösségbe kerüljön újra az emberrel.
• Még ha a bűn világának korlátai között is, de mégis közösségben, ahol kölcsönösen nyilatkozhat meg egymás felé a szeretet.



29
2. Mi volt Isten szándéka azzal, hogy Mózesnek parancsot adott egy templom felépítésére?
• A szent hajlék építésére szóló parancsot Mózes kapta, de annak megépítését maga Isten kívánta, aki arra vágyott, hogy népe között lakhasson.
• Ez a hajlék egy kis darab Menny volt itt a Földön, az emberek között.
• Ez a hely különböző céllal lett Isten által kiválasztva;
• Az Istentől elszakadt ember újra kapcsolatba kerülhessen és visszajuthasson az Istennel való közösségbe.
• A bűnösök itt az Isten színe elé járulva megtisztulhassanak bűneiktől, és megigazult emberekként térhessenek vissza az otthonaikba.
• Isten ezt a helyet választotta ki arra, hogy az akaratát és áldását kinyilatkoztathassa a választott népe számára.
3. Miből és milyen módon kellett Izráel népének felépíteni azt a házat, amit Isten a saját hajlékaként akart fenntartani népe között?
• Isten házát Izrael fiainak önkéntes ajándékaiból kellett felépíteni, építéséhez mindenki hozzájárulhatott, akit a szíve indított erre.
• Az egész nép kivette részét a ház felépítéséből, a gazdagok aranyukat és egyéb értékeiket hozták el, míg a szegények a fizikai erejüket hozták az Úrnak.
• Isten nem azt várja, hogy mindenki ugyanazt hozza elé ajándékul, hozzon mindenki abból, amije van, amit neki adott az Úr.
• Isten háza építésénél nem volt koldulás, nem kellett újra és újra kérni a népet az adakozásra.
• Sőt, az Ige azt mondja, hogy “többet hord a nép ajándékba, mint amennyi kell a munka elkészítésére.” II. Móz. 36,4.
• Az tette őket ilyen készségesekké az adakozásra, hogy a szabadítás Istene, aki kihozta őket Egyiptom rabszolgaságából, közöttük akar lakozni, micsoda kiváltság és lehetőség!
• Az adakozásban megnyilatkozó lelkesedés és buzgóság mintegy siettetni akarta ennek a mielőbbi beteljesedését.
4. Honnan és miből tudott Izráel népe annyi értéket összeadakozni a templom építésére, hiszen ők rabszolgaságból szabadultak ki?
• Egyiptom elhagyása előtt a nép Mózes utasítására megkövetelte, hogy az ingyen végzett munkájukért kárpótolják őket.
• Az egyiptomiak annyira vágytak megszabadulni jelenlétüktől, hogy nem utasítottak vissza semmilyen követelésüket sem.



30
• “Az Izráel fiai pedig Mózes beszéde szerint cselekedének és kérének az Égyiptombeli-ektől ezüst edényeket és arany edényeket, meg ruhákat. Az Úr pedig kedvessé tette vala a népet az Égyiptombeliek előtt, hogy kérésökre hajlának és kifoszták az Égyiptombeli-eket.” II. Móz. 12,35-36.
5. Milyen elkötelezettséget és odaszánást igényelt Izráel népétől az, hogy ők most egy házat építenek az Istennek?
• A szent sátort, mint Isten házát nemcsak felépíteni kellett, amit egyszer elvégeznek és ezzel kész, hanem egy folyamatos és állandó áldozathozatalt is megkövetelt tőlük a fenntartás.
• A templomban folyó papi szolgálat működéséhez szükség volt az égőáldozathoz áldozati állatokra, tüzelőfára, a lámpásokhoz olajra, az asztalokhoz kenyérre, az aranyoltárhoz pedig az illatosító füvekre.
• Az Isten házának felépítésével ezt a folyamatos odaszánást is vállalniuk kellett, amit különböző adományok rendszeres folyósítása által vállaltak magukra. V. Móz. 12,5-6.
6. Hogyan kelt segítségére Isten a népnek abban a buzgó odaszánásukban, hogy Neki házat építsenek, milyen módon pótolta ki a szükségletüket, ami nélkül nem tudtak volna megfelelően méltó otthont építeni az Istennek?
• Izráel készségét Isten úgy pótolta ki, hogy a Szentlélek által képesített embereket, hogy az iparművészeti tudást igénylő munkákat elvégezzék és irányítsák. II. Móz. 35,30-36.
• Noha ezek az emberek korábban egész életükben csak téglát vetettek Egyiptomban, most azonban iparművészeti munkákat végeztek.
• Most az Úr tette képessé őket arra, hogy a legcsodálatosabb tárgyakat is el tudják készíteni, amire a templomban az Istenimádattal kapcsolatosan szükség lesz.
• Munkájuk elismeréseként az Úr személyes jelenlétének dicsősége töltötte be az elkészült templomot.
II. Isten vágyakozása
1. Tudhatunk-e valamit arról, hogy miért akart Isten a népe között lakni, miért nem a Mennyből kezelte az emberi család problémáját?
• A Szent sátor építésével Isten célja az volt, hogy népe között lakozzon, mert Isten vágyódik az emberrel való közösség után, a kezének alkotása után. Jób 14,15/b.
• Figyelemre méltó viszont az is, hogy a találkozás érdekében milyen messzemenően igazodott Isten az ő népéhez, a bűn világának körülményeihez.



31
• Ahogy népe sátrakban lakott, úgy a maga számára is csak egy sátort készíttetett.
• Jézus is azért tette le az isteni létformát és lett emberré, hogy ez által még közelebb kerüljön hozzánk. Jn. 1,14.
• A legteljesebb közelségben azonban majd csak az újjáteremtett Földön lesz velük az Isten. Jel. 21,3.
• Ahol már nem választja el Őt tőlünk semmi sem.
2. Ha Isten ennyire vágyott kezének alkotása után, hogy közöttük és velük legyen, akkor miért nem építtette fel velük a templomot már az egyiptomi tartózkodásuk alatt, hiszen elég sok időt töltöttek el ott?
• Isten nem lakhatott népe között addig, amíg az csak rabszolgákból állt, akiknek a Fáraót kellett szolgálni, olyan Fáraót, aki magát istennek képzelte, és nem akart tudni a Mindenható Isten létezéséről.
• Ezért nem állíttatta fel Isten a Szent sátort Egyiptomban, mert tölthette volna be a célját és rendeltetését.
• Istennek ez az önmagát istenítő emberektől való elkülönülés egyetemes elve mindmáig érvényes. II. Kor. 6,14-18.
• Különüljetek el, menjetek ki közülük, tisztátalant ne illessetek.
• “Akkor én magamhoz fogadlak titeket”.
• “Akkor lakozom bennük és közöttük járok.”
• “Akkor leszek néktek Atyátok, és ti lesztek fiaimmá”.
• Akik megmaradnak Egyiptomban, azoknak nem lehet ilyen közösségük Istennel.
• Ez érvényes ma is azokra, akik inkább maradnak a bűn Egyiptomában, mert számukra nagyobb vonzást jelent a világ, mint az Istennel való közösség.
III. Az Isten sátora
1. Miért hangsúlyozta Isten olyan erősen Mózesnek azt, nagyon vigyázzon arra, hogy mindent a megadott minta és terv szerint építtessen a templomon?
• Mert minden kis részletnek nagyon komoly jelentősége volt, mivel ennek a háznak Istenről és a Menny dicsőségéről kellett beszélni.
• Ugyanakkor az eljövendő Messiást és a megváltás részleteit kellett a templom jelképeinek bemutatni.
• A kép ugyan sohasem teljesen olyan, mint a valóság, de segítsége által mégis egészen jó információt szerezhetünk a valóságról.
• Ilyen képet ad a Szentsátor és a benne folyó szolgálat Jézusról, a Megváltóról.



32
• Minden egyes dolog valami sajátos ismertetést mond el a Megváltóról.
2. Egy külső szemlélő számára milyennek látszott a Szentsátor, az az építmény, amit Isten a saját házaként építtetett a népe között?
• Első látásra, különösen messziről, semmi szépség nem látszott a Szentsátoron, semmi vonzót nem nyújtott a szemnek, de az Isten dolgaival mindig így vannak az emberek.
• Aki még nem jött egészen közel Istenhez, az nagyon sivárnak látja az Isten közelében tartózkodó hívő ember életét, vagy a Biblia tanításait.
• Pál szerint bolondságnak tűnik ez számukra. I. Kor. 1:118/a.
• Az Isten Fiában sem találtak semmi különöset a kortársai akkor, amikor emberként itt járt a földön.
• De azoknak, akik megismerték Őt és betekinthettek szeretetének mélységébe, azoknak Ő a “legszebb az emberek fiai között”, ahogyan a zsoltáríró fogalmaz. Zsolt. 45,3.
• A Szentsátor szépsége is csak azok számára tárul fel, akik ott minél közelebb szeretnének eljutni az Isten közelébe.
3. Milyen különbséget lehetett felfedezni az Isten sátora és az Izráel fiainak sátrai között?
• Az Isten sátora két dologban különbözött az Izrael fiainak sátraitól.
• Az Isten sátorát minden letáborozás alkalmával a tábor középpontjában állították fel.
• Izrael törzsei csak ezután állíthatták fel a saját sátraikat az Isten sátora körül egy nagyon szigorúan szabályozott rend szerint.
• Az Isten által adott rend egy csodálatos látképet adott Izrael táboráról.
• “Mily szépek a te sátraid óh Jákob! A te hajlékaid óh
Izrael!” IV. Móz. 24,2. 5-6.
• Az Isten sátorát egy fehér lenvászonból készített kerítés vette körül.
• Az udvar kerítésének mérete: 100 x 50 x 4 sing, vagyis 50 x 25 x 2 méter
• A ház oldalának magassága pedig 10 sing, azaz 5 méter és még ezen felül emelkedett a tetőszerkezet.
IV. Ami elválaszt Istentől
1. Mi volt a rendeltetése a templomot körülvevő kerítésnek, milyen szimbolikus üzenetet hirdetett az Isten és az ember kapcsolatáról?



33
• A templom udvart körülvevő kerítés elsősorban azt a választóvonalat jelképezi, amely elzárja az embereket Istentől.
• A Biblia szerint a bűn miatt van erre szükség, mert a mi Istenünk megemésztő tűz a bűn számára. Ésa. 59,2.
• A kerítés az Ő kegyelmének határvonalát jelképezi, mert ha valaki közelebb akar jönni hozzá felhatalmazás nélkül, akkor Isten dicsősége megemésztő tűzzé válik számára.
• “De Nádáb és Abihu meghala az Úr előtt...”, “felgerjede az Úr haragja Uzza ellen, és megölé ott őt az Isten vakmerőségéért: és meghala ott az”. IV. Móz. 3,4. II. Sám.
6,7.
• Izrael fiait egyetlen dolog mentette meg ettől az ítélettől, amikor Isten színe elé járultak, ha egy báránnyal együtt léptek be a kerítésen belülre.
• Ez a közeledés azonban a bárány életébe került, ellenkező esetben az izraelitának kellett volna meghalni.
• “Mert a bűn zsoldja a halál.” Róm. 6,23/a.
• Nekünk is van egy ilyen Bárányunk, aki által közeledhetünk Istenhez, Keresztelő János Jézusra mutatva jelentette ezt ki. Jn. 1,29.
2. Mi volt az üzenete annak, hogy ezt az egyébként poros környezetben felépített templomot teljesen fehér lenvászonból készült kerítéssel kellett körbevenni?
• Ez a fehér kerítés a bent lévő dolgok tisztaságát, az Isten szentségét fejezte ki.
• Ugyanakkor Jézus Krisztus bűn nélküli, tiszta életét is jelképezte, azt a tiszta életet, amivel mint Megváltó a megváltottakat akarja körülvenni Isten közelében.
• A Jelenések könyve szerint a “fehér gyolcs, a szentek igazságos cselekedetei”, noha ez úgy “adatott” nekik, vagyis nem a saját jó cselekedeteiből készült. Jel. 19,8/b.
• Az ószövetségi jelkép tehát azt hirdeti, hogy mindazok, akik a “Báránnyal” együtt lépnek be a kerítésen belülre, azok az Istentől adott fehér ruhákba öltözöttnek vannak tekintve.
• Ez a fehér ruha olyanná teszi őket, mintha sohasem követtek volna el bűnt, mintha mindig csak a jó cselekedetek jellemezték volna az életüket.
• A fehér kerítés tehát a bűntől való szabadulás lehetőségének evangéliumát hirdette abban az időben minden izráelita ember felé.
• Ilymódon a fehér kerítéssel körülvett udvar a hitáltali megigazulás lehetőségét hirdette, ennek megtapasztalására hívott meg mindenkit, aki kész volt belépni



34
3. Ez a belépés csupán egy fizikai cselekményt igényelt attól, aki részese szeretett volna lenni a szabadulás élményének, vagy szükség volt még másfajta lépésre is?
• Erre az udvarra ugyan minden izraelita beléphetett, de ezt a belépést előbb a szív belsejében meghozott döntésnek kellett megelőzni.
• Ez a döntés arról tett bizonyságot, hogy ezután Isten akarata szerint akar élni.
• Annak ellenére, hogy kívül még a saját cselekedeteinek szennyes ruháiban volt. Ésa. 64,5.
• Itt azonban hit által levetette az önigazultságának szennyes ruháit, hogy felöltözzön tiszta fehér gyolcsba, azzal az elhatározással, hogy megőrzi tisztán ezt a ruháját.
• A templomudvar egy olyan hely volt, ahová mindenki úgy jött, mint a tékozló fiú az Atyjához bűnbeismeréssel és bűnbánattal. Lk. 15,21.
• Itt nem csupán új ruhát kapott, hanem egy ünneplő ruhát, hogy méltó legyen az Atyával és a vendégekkel részt venni az ünnepi vacsorán. Lk. 15,22.
V. Az Istenhez vezető ajtó
1. Mi a jelentősége annak, hogy a templomot a tábor közepén helyezték el, viszont a kerítés miatt csak egyetlen helyen mehettek be az Isten színe elé?
• A jelkép egyik része azt hangsúlyozza, hogy az Istenhez közeledő ember minden irányból egyforma eséllyel juthasson el Istenhez a templomban.
• A jelkép másik része viszont már arra mutat, hogy bemenni csak egyetlen helyen és módon lehetett, az ajtón.
• A keleti oldalon volt egy nyitott ajtó a bűnbánó bűnösök számára, és ez az ajtó szintén Jézus Krisztust, a Messiást jelképezte.
• “Én vagyok az ajtó, ha valaki én rajtam megy be, megtartatik.” Jn. 10,9.
• Ez a jelkép két dolgot fejez ki és mutat be:
• A bűn világában élő ember számára csak Jézus Krisztus lehet az út az Atyához. Jn. 14,6.
• Az Istenhez vezető utak közül csak egyetlen út végén áll ott Jézus, hogy segítsen az Isten színe elé jutni.
2. Milyen evangéliumi üzenete van még az ajtónak, ami a zárt kerítésen keresztül az Isten színe elé való eljutás lehetőségét biztosította?



35
• Az ajtó egy döntő pont, mert csak ezen keresztül lehetett bejutni az Isten színe elé, a Szentsátorban, senki sem mászhatott át a vászonkerítésen.
• Itt, ennél a pontnál mindenki életében a vagy-vagy szabálya érvényesült.
• Vagy belépett a megfelelő helyen és módon, és akkor bocsánatot nyert bűneire.
• Vagy kívül maradt, de akkor az Isten áldásaitól is távol tartotta magát.
• Nagyon fontos azonban az is, hogy nemcsak az istentelenek tekinthetők kívül valóknak.
• Kívül valóknak tekinthetők a félig kegyesek is, akik csupán a kegyesség látszatával rendelkeznek, de megtagadják annak erejét, akik csak fél szívvel léptek be az ajtón. II. Tim. 3,5.
• Ezek bementek ugyan az ajtón, de nem fogadták el a menyegzői ruhát, amely a ház Urának ajándéka volt.
• Ezért újra kidobták őket az ajtón kívülre, oda, ahonnan
jöttek. Mt. 22,11-13.
3. Melyik jézusi példázatban találkozunk ugyanezzel a hasonlattal, milyen látszólag ellentmondásos dolog fedezhető fel a két példázatban?
• Jézus úgy beszél az Istenhez vezető út kapujáról, mint egy keskeny és szoros kapuról, amit keresni kell, és kevesen találják azt meg. Mt.
7,13-14.
• Ez a kapu azonban csak azon bűnök számára keskeny és szoros, amiket nem akarnak megbánni és elhagyni.
• Az Istenhez vezető ajtó viszont elég széles ahhoz, hogy minden ember hozzá mehessen, Jézus áldozata ugyanis elégséges minden ember megváltására. (10 méter)
• Aki akar, jöjjön, és “vegye az élet vizét ingyen”. Jel. 22,17.
• Mert Ő “azt akarja, hogy minden ember üdvözüljön”. I. Tim. 2,4.
• Az Istenhez vezető ajtó nem nehéz anyagból készült, hanem csak függönyből, hogy a fiatal, az öreg, a beteg is könnyen bejuthasson, senki számára se jelentsen elháríthatatlan akadályt.
4. Milyen jelképes üzenete van annak, hogy az Istenhez vezető ajtókat nem egyszínű anyagból készítették, hanem többféle színből?
• A Szentsátor függönyei, így az ajtó is, négyféle színű anyagból volt szőve és hímezve: kék – fehér – skarlátpiros – bíborpiros.
• Ezek a színek is az eljövendő Messiásról prófétáltak a jelkép nyelvezetén.



36
• Amint az Újszövetség négy evangélistája más-más oldalról megvilágítva mutatja be Jézust, akként a templom kárpitjának színe is Jézus jellemének és szolgálatának különböző oldalát mutatják be.
• A “kék”, a felettünk lévő ég színe, amely Jézus Krisztus mennyei, azaz égi küldetéséről beszél. Jn. 8,23.
• A “fehér” szín Jézus Krisztus bűnnélküli, tiszta, tökéletes életét jelképezi, amelyet mindig kész a bűnbánó bűnösnek tulajdonítani.
• A “skarlátpiros” (vérpiros) a legnagyobb áldozatra emlékeztet bennünket, amelyet valaha is hoztak az emberért.
• A Golgotán kiontott vér szimbólumaként volt jelen ez a szín a templomban.
• A “bíborpiros” a királyok és uralkodók színeként ismert.
• Az uralkodás és a hatalom szimbólumaként tekintették mindig.
• A templomi szolgálatban Jézust úgy mutatja be, mint aki egykor “királyok Királya és uraknak Ura”-ként fog megjelenni. Jel. 17,14.
• Jézus Krisztus azonban szeretne a Te személyes életed királya is lenni.
VI. A kegyelem ajtaja
1. Mivel az Istenhez vezető ajtó tulajdonképpen a kegyelem ajtaja a bűn világában élő emberek számára, ezért fontos arra is választ keresnünk, hogy mit tudhatunk a kegyelem ajtajáról?
• A Biblia azt is elmondja, hogy a kegyelemnek ez az ajtaja egyszer be fog záródni, amit Isten a történelem folyamán többször is szemléltetett eléggé komoly körülmények között.
• Ki tudja elképzelni Ádám és Éva fájdalmát, amint egyszer csak az Éden kapuján kívül találták magukat, távol az Istennel való közösségtől? I. Móz. 3,24.
• Vagy ki tudja felmérni azok késői bűnbánatát, akik megvetették a bárka nyitott ajtaját, és amikor kijózanodtak, akkor már túl
késő volt. I. Móz. 7,16/b.
• A balga szüzek pedig csak azért maradtak kívül, mert azt hitték, hogy készületlenül is várhatják a vőlegényt. Mt. 25,10.
2. Milyen üzenete van ennek a mi korunkra, mit tudhatunk a mi kegyelmi ajtónkról, meddig van nyitva, illetve mikor zárja be Isten végleg minden ember számára?
• A mi kegyelmi ajtónk is bármikor bezárulhat, esetleg váratlanul.
• Esetleg úgy, hogy elszólít az Úr az élők közül.



37
• Vagy a Szentlélek megtérésre hívó szavának következetesen ellenállok, visszautasítom.
• Eljövök ugyan az ajtóig, de be már nem lépek.
• Amikor pedig szeretnék, akkor már túl késő.
• Csak két lehetőség van: - bekerülni, vagy kívül maradni.
• Ez azonban az életet vagy a halált jelenti minden ember számára.
• Vajon mi melyik helyzetben vagyunk?
• Merünk-e őszintén szembenézni ezzel a kérdéssel és válaszolni önmagunknak?
• Jézus Krisztus mindannyiunkat hív és vár, de nekünk kell dönteni.
• Segítsen a Jó Isten, hogy minden isteni megszólítás alkalmával jó döntést tudjunk hozni.
5. A bűntől való szabadulás és megtisztulás lehetőségei
I. Az Istennel való találkozás pontja
1. Amikor az Istenhez vezető ajtón belépünk a templom udvarára, akkor milyen dolgokat láthatunk ott, és mi a rendeltetésük ezeknek a tárgyaknak?
• A templom udvarára belépő emberek figyelmét azonnal két különös berendezési tárgy vonja magára:
o Az ajtóhoz közel az „égőáldozati oltár”, amely az Isten kegyelmének színtere volt, hiszen itt részesülhetett bűnbocsánatban a bűnbánó bűnös, a helyettes áldozat feláldozása által.
o Tovább haladva pedig a „mosdó medence” volt látható, amely a megtisztulás eszköze volt azok számára, akik Isten színe elé akartak kerülni.
2. Ki, mikor, hogyan és milyen céllal léphetett be az ajtón a templom udvarára?
• A templom udvarára minden Istennel szövetségben álló ember beléphetett, de nem kíváncsiságból, hanem csak egyetlen céllal és módon:
o Ha bűnösnek érezte magát, és bűnbocsánatban akart részesülni.
o Vele kellett legyen a bűnért való áldozat, e nélkül nem léphetett be a templomudvarra, Isten elé, mivel az Isten dicsősége megemésztő tűz a bűnös számára, amitől csak a bemutatott áldozat adhatott védelmet részére.



38
• A magával vitt egyéves báránynak viszont épnek és egészségesnek kellett lennie, mert csak ilyen áldozati állat mutathatott előre jelképesen az eljövendő Megváltóra, az emberi családot megmentő áldozatra.
o A bárányok egy éves koruktól számítanak érettnek, ezzel mutatva Jézusra, aki „mintegy harminc esztendős volt, amikor tanítani kezdett”, mert a rabbinikus törvények szerint ettől fogva léphetett elő Mester tanítóként. Lk. 3,23.
o A báránynak épnek és egészségesnek kellett lennie, mert csak így jelképezhette a lelkében „hibátlan és szeplőtelen Bárányt”, a „szent, ártatlan, szeplőtelen, a bűnösöktől elválasztott” Megváltót. I. Pét. 1,19. Zsid. 7,27/b.
3. Mit jelentett a bűnös ember számára az égőáldozati oltár, minek a szimbolikus előképe volt ez a hely?
• Az égőáldozati oltár azt a pontot jelentette a bűnös ember számára, ahol az igazság és a kegyelem Istenével találkozhatott.
o Ez az oltár a golgotai kereszt előképe volt, ahol az Istennek Báránya áldoztatott meg helyettünk, a mi bűneinkért.
o Az a hely volt ez, ahol a Menny és a Föld, a szentség és a bűn találkozott.
• Az oltár előtt való megjelenés mindenki számára azt jelentette, hogy az elkövetett bűnei szerint Isten a megérdemelt büntetést fogja kiszabni rá.
o A bűn büntetésének ítélete azonban nem a bűnösön teljesedett, hanem a bemutatott áldozatot érte, annak kellett meghalnia.
o Így gyakorolt Isten kegyelmet a bűnös felé, miközben a bűnnel szemben mégis igazságot szolgáltatott, igazságos maradt.
o „...hogy igaz legyen Ő, és megigazítsa azt, aki a Jézus hitéből való”. Róm. 3,26/b.
4. Milyen üzenetet hirdetett Isten az égőáldozati oltár által Izráel fiai felé, és milyen evangéliumi üzenetet ismerhetünk meg belőle mi?
• A bűnei alatt sóhajtozó izraelita számára az oltárhoz vezető út volt az első lépések lehetősége ahhoz, hogy Istennel megbéküljön.
o Amit az izraeliták számára jelentett az égőáldozati-oltár abban az időben, ugyanazt jelenti ma a golgotai kereszt nekünk a kereszténység korszakában.
• A huszonegyedik század embere számára sincs más út Istenhez, mint csak az, amely a Golgota keresztje előtt megy el.
o A Golgota keresztje az Isten békeszándékát hirdeti ma is minden ember felé. II. Kor. 5,19/a.
o Csak a kereszt előtt, a kereszt által, a kereszten feláldozott Megváltó halála által békélhetünk meg Istennel.
II. Az égőáldozati oltár
1. Mit tudhatunk az égőáldozati oltárról, miből készült, milyen volt, és hogyan nézett ki?



39
• A Mózes által adott információkból elég részletes ismeretet nyerhetünk arról, hogy milyen volt az égőáldozati oltár, és hogyan nézett ki. II. Móz. 27,18.
o Méretei szerint: 5 x 5 x 3 sing, = mai mérték: 2,5 x 2,5 x l,5 méter.
• Az egész oltár egy akácfából készült ládaszerű építmény volt, amit mindenhol rézlemezzel borítottak be.
o Készítettek hozzá egy hálós szerkezetű rostélyt is, amit a láda belső részében négy karikával függesztettek fel.
o Ez a rostély tartotta fenn a tüzet és az áldozatot az oltár közepén.
• Az oltárnak mind a négy sarkán egy-egy szarvat képeztek ki, aminek többféle szimbolikus jelentése is volt.
2. Mit jelképeztek azok a szarvak, amiket az oltár négy sarkán kellett kialakítani?
• A Biblia jelképnyelvezetében a szarv a hatalom szimbóluma, ezért itt is azt a hatalmat és erőt jelképezte, amely az oltárnál nyilatkozott meg. Zak. 1,21. Zsolt. 75,11.
o Az Isten bűnbocsátó kegyelmének hatalmát hirdeti ez a jelkép a nép felé.
o A veszély idején, a bosszúálló elől ezért menekültek ide a szarvakhoz, itt találtak menedéket üldözőiktől azok, akik nem szándékosan követtek el bűnt. II. Móz. 21,12-14. I.Kir. 1,50. 2:28.
• Amikor pedig az oltáron a lángok magasba csaptak, a füst az ég felé szállt, az oltár szarvai pedig vérrel hintve az ég felé mutattak a sarkokon, akkor ez is az örökkévaló evangéliumnak egy kis részletét volt hivatott szemléltetni.
o Olyan volt ez, mintha az oltár az ég felé mutató szarvaival, az Isten felé tárná ki karjait, mintha az oltár Istennek ajánlaná fel a bemutatott áldozatot.
o Ilyen módon az áldozatot bemutató oltár is Krisztust jelképezi, hiszen Jézus is így mutatta be személyesen a saját áldozatát az Atya előtt, a feltámadása után reggelen. Jn. 20,17.
3. Amikor a bűnös az égőáldozati oltárhoz járult a bűnért való áldozatával, akkor hogyan, milyen módon mutathatta azt be, mit kellett tennie?
• A bűnbánó bűnösöket a szolgálatot végző pap fogadta az oltárnál, mert a bűnös nem végezhette el egyedül az áldozat bemutatását.
o Ez volt hivatott bemutatni azt, hogy a bűnös csak egy közbenjáró pap segítségével járulhatott az Isten színe elé, ‒ ez a közbenjáró számunkra Krisztus.
• A bűnös számára viszont Isten előírta azt, amit mindenképpen neki kellett elvégezni, azt más nem tehette meg helyette.
o Isten azt várta el tőle, hogy őszintén ismerje el bűnösségét, és tegyen vallást arról az oltár előtt úgy, hogy kezeit az áldozat fejére teszi.



40
o Azzal, hogy az áldozat fejére tett kézzel vallotta meg bűnét, így áthárította azokat az áldozatra, és ezáltal hitben elfogadta azt maga helyett való áldozatként.
o Ez azt jelentette, hogy a megvallott bűneiért már az áldozat halt meg, a bűnös pedig szabad lett és bűntelen, amilyen az áldozat volt.
• A pap része ebben a szertartásban az volt, hogy segítségére legyen a bűnösnek akkor, amikor Isten színe előtt szeretne bűneitől megszabadulni.
o Mivel az izraelita csak az égőáldozati oltárig mehetett el a templom udvarán, ezért a papnak kellett elvégeznie a közvetítő (közbenjáró) szolgálatot a bűnös és Isten között.
o A közbenjáró pap volt az összekötő híd a bűn okozta szakadék fölött, a bűnös és Isten között ebben a jelképes cselekményben.
o Ez a pap is Jézus Krisztus előképe volt, Jézus azonban a saját áldozatának bemutatása által jár közben a bűnös és Isten között. Zsid. 10,11-12. 9,14-15.
4. Mit fejezett ki az, hogy az oltáron bemutatott áldozatokat el kellett égetni?
• Az oltáron lobogó tűz mindenekelőtt az Isten szentségének a szimbóluma volt ott az oltárnál, amely a bűn számára megemésztő tűz. Zsid 12:29.
o Ez a tűz, az áthárított bűn miatt teljesen megemésztette az áldozatot.
o Ha nem az áldozat semmisül meg, akkor a bűnösnek kellett volna elégni.
• Az égőáldozati oltár tüzét maga Isten gyújtotta meg, a Mennyből szállt alá ez a tűz, és ennek az Isten által gyújtott tűznek nem volt szabad kialudnia. III. Móz. 9,24.
o Mivel ennek a tűznek nem volt szabad kialudnia, ezért azt a szolgálatot végző papoknak állandóan táplálni kellet, többek között az estéli és a reggeli áldozat bemutatása is ezt a célt szolgálta. III. Móz. 6,9. 12-13.
• Az állandóan égő tűz képe az utolsó ítélet megsemmisítő tüzét is hirdette és mutatta be a bűnös számára.
o Ez az örökké égő tűz jelképezi azt a Mennyből alászálló tüzet, amely szintén „örök tűz”, hiszen addig nem fog kialudni, amíg a bűn minden nyomát meg nem semmisíti. Mt. 25,41. – Jel. 20,9. – Mt. 13,41-42. – Mk. 10,43-48. – Mal. 4,1.
o Mindazok, akik a helyettes áldozat megáldozása által nem szabadultak meg a bűneiktől, azok továbbra is hordozzák a saját bűneiket, ezért azokat Isten így fogja megsemmisíteni végleg és teljesen a tűznek tavában. Jel. 20,9. 15.
5. Milyen komoly figyelmeztetést hirdet felénk még az a körülmény, hogy csak az Isten által meggyújtott tűz éghetett az égőáldozati oltáron?
• Csak az Isten szentségéből származó tűz képes teljesen megsemmisítve elégetni a bűnt, az emberi próbálkozások és képességek nem képesek erre.



41
o A tűz állandó őrzésével és táplálásával abbéli hitüket fejezték ki, hogy Isten nélkül nem képes az ember a bűntől teljesen megszabadulni és megtisztulni.
• Áron két fia ennek az Isten által gyújtott tűznek a szentségét és jelentőségét nem ismerte fel, amikor ittas állapotukban nem az Isten által gyújtott tűzből raktak a füstölő oltárra. III. Móz. 10,1-3.
o „Nádáb és Abihú meghalt az Úr előtt, mikor idegen tűzzel áldozának az Úr előtt a Sinai pusztájában”. IV. Móz. 3,4.
6. Mi történt azzal a sok hamuval, ami az állandóan égő oltár alján összegyűlt, és miért kellett oda önteni a bűnért való áldozatok vérét is?
• Ez a hamu azoknak az állatoknak az elégetéséből képződött, amikre a bűnösök áthárították a bűneiket, ezért ez a hamu is tisztátalan volt, hiszen közvetve a bűn hordozója volt.
• Ugyanezen okból kellett az áldozati szertartásból megmaradt vért erre a hamura önteni az oltár alján, mert a vér is a bűn hordozója volt.
• Bizonyos időszakonként azonban kitisztították ezt a bűnnel fertőzött véres hamut, és megfelelő szertartás keretében kivitték a táboron kívülre. III. Móz. 6,10-11.
7. Található-e az égőáldozati oltárral kapcsolatban valami olyan jelképes üzenet, amely a bizonyságtevő küldetésünkre vonatkozik, a missziós felelősségünket hangsúlyozza?
• Az oltár a missziós feladatainkra is rámutat az oldalára felszerelt kétkét karikával.
• Ezeket a karikákat azért szerelték fel rá, hogy amikor a felhőoszlop felemelkedett, akkor a papok rudat dugtak ezekbe a karikákba, és így vitték a felhő után. II. Móz. 38,5-7.
• Az égőáldozati oltár a golgotai kereszt előképe volt, ezért az oltár hordozásának cselekménye azt hirdeti, hogy így kell hordoznunk a golgotai keresztről szóló örömhírt az egész világon.
o Jézus erre parancsot is adott tanítványainak: Mt. 28,19/a.
o Hordozzuk tehát az oltárt mi is, vigyük el az emberekhez, hogy igénybe vehessék, és éljenek azzal a lehetőséggel, amit Isten kínál fel részükre.
o Ez a parancs viszont magában hordozza Jézus jelenlétének ígéretét is. Máté 28,20/b.
• Akik készek a kereszt evangéliumát hordozni, azok ma éppúgy megtapasztalják Jézus vezetését és kegyelmét életükben, mint ahogy Izrael népe a felhő jelenléte által érzékelhette ezt. IV. Móz. 14,14.
III. A mosdómedence
1. Mi volt a templom udvarának másik tárgya, és milyen tájékoztatást találhatunk erről a Bibliában?
• A templom udvarának másik tárgya a mosdómedence volt, amit az égőáldozati oltár és a templom épületének bejárata között helyeztek el.



42
• A mosdómedencét Izrael asszonyainak réz-tükreiből készítették el, de a vele kapcsolatban végzett templomi szolgálat közben is be kellett töltenie a tükör szerepét. II. Móz. 38,8. 30,18-21.
• Nagyon érdekes, hogy a mosdómedence méreteiről nem ad tájékoztatást a Biblia.
o Ezzel valószínűleg azt akarja kifejezi, hogy az Isten megtisztító és bűntörlő kegyelmének nincsenek méretbeli határai.
o Mert „ahol megnövekedik a bűn, ott a kegyelem sokkal inkább bővölködik”, mondja Pál apostol. Róm. 5,20.
• A mosdómedence azt a tükröt is jelképezte, ami által Isten meg tudja mutatni nekünk lelkünk igazi állapotát, ami által úgy tudjuk látni magunkat, ahogyan Isten lát bennünket.
o Egyrészt az Isten törvénye rendeltetett ilyen tükörként, hogy megmutassa a lelkünk igazi állapotát. Jak. 1,25.
o Pál apostol is azt mondja: „a kívánságról sem tudtam volna, ha a törvény nem mondaná”, de mivel mondja és megmutatja, így már tudjuk. Róm. 7,7/b.
o Másrészt viszont az Istennek hozzánk intézett szava, az egész Biblia is tekinthető ilyen tükörnek, hiszen abból tudhatjuk meg, hogy Isten milyennek lát bennünket.
• De ugyanakkor Jézus Krisztus földi élete is ilyen tükör számunkra, mert azzal összehasonlítva magunkat, láthatjuk meg az igazi állapotunkat.
2. Mi volt a rendeltetése és hogyan kellett használni a templomudvarnak ezt a berendezését az istentiszteleti szolgálatban?
• Ezt a medencét vízzel kellett feltölteni, amiben a szolgálatot végző papoknak meg kellett mosniuk kezüket és lábukat. II. Móz. 30,18-21.
o A láb azt jelképezi, amihez a legtöbb szenny tapad.
o A kéz pedig a cselekedetek szimbóluma.
• Ez a szertartásos mosakodás azt fejezte ki, hogy Isten színe elé nem juthat be semmi olyan, amihez vagy akihez tisztátalanság tapad, sem az, aki gonoszságot cselekszik. Jel. 21,27.
IV. A megtisztító kegyelem
1. A keresztény életünk melyik két nagyon fontos szakaszát szemlélteti a templomudvar két eszköze?
• A templom udvarának ez a két eszköze a megváltás evangéliumának azt a részét szemlélteti, hogy miként szükséges megtisztulnunk ahhoz, hogy egykor majd közvetlenül az Isten színe előtt élhessünk.
• Az égőáldozati oltárnál történő esemény azt fejezi ki, hogy a helyettesítő áldozat által jogot nyerünk arra, hogy Isten előtt megállhassunk.
o Ezt megigazulásnak mondjuk, ami egy rövid idő alatt bekövetkezhet, akár egyetlen pillanat alatt is megtörténhet.
• A mosdó-medencénél történő esemény viszont már arra utal, hogy Istennek arra is van eszköze, hogy alkalmassá tegyen bennünket az Isten előtti életre, mert a hozzánk tapadó szenny eltávolításában is segít nekünk.



43
o Ezt megszentelődésnek nevezzük, ami egy egész életen keresztül tartó folyamatot jelent az életünkben.
2. Mit jelent az a megigazulás, amit az égőáldozatnál elvégzett cselekmény biztosított jelképesen, hit által a bűnös számára?
• Az égőáldozati oltárnál megigazult, vagyis igazzá vált a bűnbánó bűnös, ‒ mert bűne az áldozati bárányra került át, amely helyette szenvedte el a bűn büntetését, a megsemmisítő halált.
o A bűnöst pedig ezután már semmi sem kárhoztatta többé, hiszen Isten nem látta azt rajta, mert az a bárányra került át, és ez a bűn a báránnyal együtt elpusztult és megsemmisült. Zsolt. 32,1-2.
o Így szabadít meg bennünket is Istennek ama Báránya, azaz Jézus Krisztus, minden bűnünktől. Jn. 1,29/b.
• A Bárány általi szabadulás az Istennel való békességünknek az előfeltétele.
o „Megigazulván azért hit által, békességünk van Istennel, a mi Urunk Jézus Krisztus által.” Róm. 5,1.
• A megtisztulásnak ez a módja mindenki számára biztosítva van Jézusban, ezért „aki hisz Őbenne, el ne vesszen, hanem örök élete legyen”. Jn. 3,16.
3. Az Istenhez vezető úton miért csak az égőáldozati oltár után volt elhelyezve a mosdómedence, mi volt ennek a szimbolikus üzenete?
• Az Isten felé vezető úton azért volt ilyen sorrendben elhelyezve a mosdómedence, mert itt csak azok nyerhettek tisztulást a bűneiktől, akik korábban már békességre jutottak Istennel az égőáldozati oltárnál, az áldozati bárány halála által.
o Az oltár és a mosdómedence között van az a hely, ahol már tiszták vagyunk ugyan, és mégis szükségünk van egyfajta újbóli, és további megtisztulásra.
• A tanítványok is ebben a helyzetben voltak, amikor Jézus készült a lábaikat megmosni az utolsó vacsorán.
o Egyrészt azt mondta nekik, hogy „ti már tiszták vagytok”. Jn. 13,10/b.
o Másrészt viszont azt mondta Péternek: „Ha meg nem moslak téged, akkor semmi közöd sincs énhozzám”. Jn. 13,8/b.
• Az oltárnál tehát a múlt minden bűnét elrendezhetjük a Bárány halála által.
• A mosdómedencénél viszont már nem a múlt, hanem a jelen életünk megtisztítása történik, az újabban elkövetett bűnöktől való megtisztulás.
4. Hogyan alkalmazta Pál apostol a keresztény ember életére azt, ami a templomudvar két eszközénél történt az Istenhez közeledő emberrel?
• Pál apostol, aki az evangéliumi tudományok szakembere volt, ezért képesítéséből adódóan elég sokat foglalkozott az evangélium jelképeivel.
o Az efézusiakhoz írott levelében a templomudvar által biztosított tisztulás szimbólumait használja fel tanításában. Eféz. 5,25-27.



44
• Amikor azt mondja, hogy Jézus önmagát adta érettünk, akkor az égőáldozati oltárra utal, hiszen jelképes értelemben az égőáldozati oltárnál történt meg a Megváltó halála.
o Ez a halálra odaadás biztosítja részünkre a megigazulást, az oltárnál kiontott vér általi megtisztulást.
• Amikor a megszentelésről beszél, ami a víznek fürdője által történő tisztulást eredményezi, ez már a mosdómedencénél bekövetkező tisztulásra utaló kijelentés.
o Pál szerint itt olyan tisztulásban részesülünk, amely megszenteli az életünket.
o Ugyanakkor azt is elmondja, hogy ez a megtisztító víz az írott Igének a lelkünkre gyakorolt hatását jelenti, amit Istennek hozzánk küldött üzenete végez el bennünk.
5. Milyen üzenete van felénk annak a cselekménynek, amit a szolgálatot végző papoknak mindennap el kellett végezniük a mosdómedencénél?
• A szolgálatot teljesítő pap minden reggel, mielőtt belépett volna a Szentélybe, az Isten színe elé, előbb odament a mosdómedencéhez, hogy kezét és lábát megmossa. II. Móz. 30,18-21.
• Ezzel a szándékkal kell nekünk is mindennap megnyitni Isten Igéjét, hogy Isten megítélhesse lelkiismeretünket, és megtisztíthassa szívünket.
o „Mert Istennek beszéde élő és ható, és élesebb minden kétélű fegyvernél, és elhat a szívnek és léleknek, az ízeknek és a velőknek megoszlásáig, és megítéli a gondolatokat és a szívnek indulatait.” Zsid. 4,12.
• Ha a pap elmulasztotta volna a mosdómedencénél való megtisztulást, és mégis bemegy a szenthelyre, Isten közelébe, akkor meg kellett volna halnia. II. Móz. 30,19-21.
o Így válnak lelkileg halottá azok, akik elfogadják ugyan Jézust megváltóként, ‒ mintegy az áldozatukat bemutatják Isten előtt ‒, de nem tisztítják meg magukat naponta Isten Igéjének megszentelő vize által.
o Jézus azt mondja ezekről a keresztényekről: „Az a neved, hogy élsz, pedig halott vagy”. Jel. 3,1/b.
6. A mosdómedencénél történő megtisztulási cselekményeknek milyen üzenete van az egyetemes papság életére és szolgálatára vonatkozóan?
• Mivel az Újszövetség idejében a jézusi megbízatás alapján az egyetemes papság érvényesül a világ felé való szolgálatunkban, ezért Krisztus minden tanítványa a közbenjárás szolgálatát is kell végezze, Isten és a bűnösök között. I. Pét. 2,9.
• Ha azonban az Isten színe elé akarunk járulni, akkor az izraelita papokhoz hasonlóan nekünk is nagyon komolyan kell vennünk a megtisztulás lehetőségeit.
• Isten az Újszövetség idejében is többféle jelkép által figyelmezteti népét a megtisztulás fontosságára.



45
o Mindenek előtt Jézus Krisztus vére akar megtisztítani bennünket minden bűntől, és az Úrvacsorában erre a megtisztító kegyelemre emlékezünk, amikor jelképesen Jézus vérét isszuk. I. Jn. 1,7.
o Az újjászületés fürdője, vagy a keresztség által a múlt minden bűnétől való megtisztulás lehetőségét biztosítja. Tit. 3,5/b. Jn. 13,10.
o „A víznek fürdőjével, az Ige által”, pedig az Isten Igéjével való foglalkozás megtisztító erejét adja, amely hatással van a teljes lényünkre. Eféz. 5,26.
o A lábmosást is olyan cselekményként rendelte el Jézus, ami által kifejezhetjük a jelképes értelemben vett megtisztulásunkat. Jn. 13,8. 10.
• A mosdómedence tehát azt mondja el nekünk, hogy bár már Isten gyermeke vagy, de a bűn jelenléte még ekkor is hatást gyakorolhat rád, ezért még ekkor is beszennyeződhetsz, ezért szükséged van a megtisztulásra.
o Jézus azonban minden körülmények között kész biztosítani részedre a megtisztulás lehetőségét. I. Jn. 2,1.
o Csak rajtad múlik, hogy élsz-e ezzel a lehetőséggel és kegyelemmel.
6. A templom, mint Isten háza
I. Ahol az Isten lakik
1. A történelem folyamán milyen lépéseket tett Isten annak érdekében, hogy ne szakadjon meg a kapcsolata az emberi családdal, akiket a bűn elválasztott Tőle?
• Izrael vándorlása idején egy különleges sátort kellett elkészíteni és minden alkalommal felállítani a tábor közepén, mert ez képezte azt a helyet, ahol Isten megjelent és találkozott, illetve együtt lakott a népével.
• Később, a Kánaánba való letelepedés után Salamon már kőből építette fel azt a házat, amit az Istennel való közösség színhelyéül különítettek el.
• Amikor Jézus megszületett, akkor már Benne lakozott az Istenség egész teljessége, ettől kezdve már mindenki által láthatóan jelent meg Isten népe között. Kol. 2,9.
o „Az Ige testté lett és lakozott mi közöttünk, és mi láttuk az Ő dicsőségét.” Ján. 1,14/a.
2. Az Újszövetségben megszűnt ez a kapcsolat, vagy most is van olyan hely, ahol Isten a népe között akar megjelenni, hogy közösségben találkozzon velük?



46
• Istennél nincs változás, ezért az Újszövetség idejében sem szűnt meg Istennek ez az igénye, most azonban nemcsak egyetlen hely képezi az Isten-imádat céljára elkülönített helyszínt, hanem minden imaház, minden gyülekezeti terem. I. Tim. 3,15.
• Jézus szavai szerint ez azt jelenti: „ahol ketten vagy hárman egybegyűlnek az én nevemben, ott vagyok közöttük”. Mát. 18,20.
• Az a tény, hogy Isten az ő gyülekezetében akar megjelenni most is, azt jelenti, hogy az ilyen helyeken nem szabad elfeledkezni arról, hogy ezt a helyet az Isten jelenléte szentté teszi most is, nemcsak a régi időkben.
o „Az alázatos és hívő lélek számára Isten háza a menny kapuja a földön... Abból a szentségből, mely a földi szentéllyel kapcsolatban megnyilvánult, megtanulhatják a keresztények, hogy miképpen tekintsenek arra a helyre, ahol az Úr egyesül az ő népével... A család szentélye az otthon; az a hely pedig, ahol személyes erőgyűjtés céljából magányos áhítatra elvonulunk, az a belső kamra vagy az erdő csendje; az összejöveteli helyiség ellenben a gyülekezet szentélye... Ez az a hely, ahol Isten találkozik az Ő népével és megáldja őket.”
o „Ha a nép nem nyer helyes fogalmat az igazi istentiszteletre és tiszteletadásra vonatkozóan, akkor egyre jobban növekedni fog az a hajlam, hogy a szentet és örökkévalót a közönségessel egy fokra helyezzék, és így megtörténhet, hogy az igazság vallói megsértik Istent és a vallás gyalázatát szolgálják. Hamis és fejletlen fogalmaikkal sohasem lesznek képesek a szent mennyet becsülni, és nem fognak tudni előkészülni a mennyei udvarokban való imádókkal egyesülni, mert ott, ahol csak tisztaság és tökéletesség uralkodik, minden lény csak tökéletes tisztelettel közeledhetik Istenhez és az ő szentségéhez.” (Test. 5. 491-500.)
• Jézus nevében összejönni viszont nemcsak azt jelenti, hogy Jézus nevére hivatkozunk, és azután elfeledkezünk Róla teljesen.
• Az Újszövetség idejében élőknek is ugyanúgy át kell élniük a megigazulás és a megszentelődés élményét az Isten közelében, mint az Ószövetségben élőknek.
o Az égőáldozati oltárnak ma is megvan a megfelelője, ezért gyakoroljuk közösségben az Úrvacsorát, miközben a szent Isten színe elé járulunk, hogy megigazuljunk a helyettesítő áldozatunk halála által.
o A mosdómedence pedig a naponkénti megtisztulásunk
szimbóluma, hiszen a „víznek fürdőjével, az Ige által”. Eféz. 5,26.
3. Az előzőeken kívül milyen módon akar Isten még a népe között lakni és velük közösségben maradni?
• Krisztus mennybemenetele óta minden hívő ember is egy-egy templommá válhat, amelyben Isten a Lelke által akar jelen lenni és benne lakni. I. Kor. 6,19.
• Az Istennel való közösség érdekében azonban alá kell vessük magunkat Isten megtisztító munkájának, mert Ő nem lakik együtt bálványokkal és tisztátalan dolgokkal. II. Kor. 6,15-16.



47
o Ennek érdekében jó volna, a saját érdekünkben, ha megfelelő mélységben érintené szívünket Istennek ez az üzenete.
II. Isten jelenlétének bizonysága
1. Volt-e valamilyen látható megnyilatkozása annak, hogy Isten jelenléte valóban ott van népe között, a templomban?
• A pusztában a vándorlás időszakában, amikor állandóan új helyre kellett költöztetni a Szentsátort, Isten jelenlétének bizonyságaként a templom fölött mindig ott volt nappal a felhő, éjjel pedig a tűzoszlop. II. Móz. 13,21-22. 40,34-38.
o Istennek ilyen módon való jelenléte védelmet, biztonságot és vezetést jelentett népe számára a kietlen pusztaságban.
• Később, amikor állandó helyre került Isten háza Salamon által felépítve, akkor is a dicsőségének megjelenésével fejezte ki, hogy megjelent és birtokba veszi népe között a Neki épült templomot. I. Kir. 8,10-13.
2. Milyen módon jelentett védelmet és biztonságot a felhő és tűzoszlop Isten népe számára, és milyen tanulsága, üzenete van ennek a mai korban élők számára?
• Rabszolgaságuk színhelyének elhagyása után bizonyára sokaknak összeszorult a szíve Izráel népének soraiban, amikor meglátták a Fáraó seregét közeledni a harci szekereiken.
o A felhőoszlop azonban felemelkedett és odament Izrael és az ellenség közé, egy áthatolhatatlan védőfalat képezve. II. Móz. 14,910. 13-14. 19. 15,3-5.
• Hasonló tapasztalatokat élhetnek át azok is, akik a bűn Egyiptomát akarják elhagyni, hogy annak hátat fordítva Krisztus követésének útjára lépjenek.
o Sátán most is megpróbálja az emberek szívét aggodalommal és félelemmel eltölteni, hogy kilátástalannak és lehetetlennek lássa az új utat Isten mellett, amit választott.
o Jézus ma is kész védelmet és biztonságot adni mindazok számára, akik Hozzá menekülnek, csak merjenek elindulni, és Isten oltalma alá helyezni magukat.
o Vannak olyan helyzetek, amikor nem az imának és az Istenhez kiáltozásnak van az ideje, hanem a cselekvésnek, az elindulásnak. II. Móz. 14,15-16.
3. Milyen módon érzékelheti Isten népe az Úr megtartó és gondviselő kegyelmét?
• A felhőoszlop ott a pusztában, csak egy kis jelentéktelen képnek látszott, a valóságban azonban Istennek egy természetfeletti csodája nyilatkozott meg benne.
• Ez a felhő ugyanis nemcsak egy szokásos felhő volt, hiszen akkor a sivatag vihara és melege nagyon hamar felszárította és megsemmisítette volna.
• Ez a felhő attól volt különleges, hogy benne maga az Isten rejtőzött el, mintegy köntösben.



48
o Külső látszatra csak egy gyenge felhő, a valóságban azonban egy erős oszlop.
o Teljesen úgy, miként azt Jézusban is szemlélhetjük, aki Ésaiás szerint gyönge nádszálként született, akit azonban nem tudott megingatni senki és semmi sem.
o Jézusban is egyesült az emberi gyengeség és az isteni erő.
o A felhő és az emberi test a bűn világának és a múlandóságnak a kifejezője, de ami betöltötte, az viszont Isten hatalmáról tett bizonyságot.
4. Honnan hová vezette Isten népét a felhő és tűzoszlop, mindig akkor és arra vezette őket, amikor és amerre a nép szeretett volna menni?
• Szimbolikusan ez a felhőoszlop a régi életéből vezette ki a népet, és vezette egy új életbe, de ebbe az életbe az utat is Ő mutatta meg.
• Bizonyos esetekben emberileg a leglehetetlenebb helyeken, utakon és ideig vezette a népet. (pl: Vörös tengeren való átkelés, 40 évig körbe-körbe a pusztában)
o De éppen ezen az úton kellett meglátniuk Isten dicsőségét és erejét, ezen az úton tudták megtanulni az Istenre hagyatkozás leckéjét.
• Emberi elgondolás szerint Jézus is későn érkezett Lázár otthonába, amit Márta Jézus szemére is vetett, de sokan mások is hasonlóan gondolták. Jn. 11,21. 37.
o Jézus viszont éppen így tudta a legjobban bemutatni előttük és megismertetni velük isteni hatalmát és dicsőségét. Jn. 11,40.
• Az Isten felhője megtanít bennünket arra, hogy minden körülmények között merjük rábízni magunkat, és merjük feladni saját véleményünket és saját utunkat.
o Veszélyes ránk nézve az, ha olyan helyen járunk, ahol nem megy előttünk és velünk az Isten jelenlétét kifejező felhő, azaz Jézus.
o Amikor Izrael fiai Isten jelenléte nélkül mentek a harcba, akkor újra és újra vereséget szenvedtek az ellenségtől. IV. Móz. 14,41-45.
• Isten népének sohasem kell félni semmilyen körülménytől és helyzettől sem, ha Isten is velük van. II. Kir. 6,15-17. Zak. 4,6. Róm. 8,31.
o Ez a védelem azonban nem Istenen múlik, hiszen Ő mindig kész a segítségét adni, minden esetben csak a népen vagy az egyes emberen múlik, akik hajlamosan önmagukban, a saját képességeikben és lehetőségeikben bízni.
5. Milyen módon jelentett biztonságot és isteni gondoskodást a felhő és a tűzoszlop jelenléte Isten népe számára?
• A pusztában, ahol égetően sütött a nap, ez a felhő szétterült az egész nép felett, mint egy hatalmas ernyő és árnyékot adott a Nap égető hevétől.
• Mivel pedig a trópusokon az éjszakák közismerten hidegek, ezért éjjel a felhő tűzoszloppá változott, hogy meleget árasszon a népre.



49
o Ugyanez a tűz egyúttal Izrael védelmezője is volt a puszta vadállataitól és az ellenséges népek esetleges támadásaitól.
o „Imé nem szunnyad és nem alszik az Izrael őrizője.” Zsolt. 121,4-6.
• A felhő közelsége az isteni gondviselés élő garanciáját is jelentette,
o Ha Izrael a saját útjára térne, vagy egy szép pálmaligetben ott maradtak volna, amikor a felhő felemelkedett és elindult, akkor ők ott éhen haltak volna.
o A manna nem hullott az egész pusztában, hanem csak a felhő körzetében.
o Ahová Isten vezet bennünket, Ő mindig ott, azon a helyen akar rólunk gondot viselni testileg és lelkileg egyaránt.
6. Mit jelentett az a körülmény, hogy a felhő leginkább a Szentsátor fölött tartózkodott, milyen üzenete van ennek a megnyilatkozásnak?
• Ez a felhőoszlop az Isten kinyilatkoztatásának a helye is volt népe számára, hiszen a pusztai vándorlás alatt mindig ebből a felhőből beszélt a néphez, vagy Mózeshez.
• Mivel a felhő mindig a Szentsátor fölött volt, ezért mindenki számára látható volt, ezáltal mindenkinek az Istenhez közeledés útját mutatta meg.
• Nekünk is van ilyen felhő oszlopunk, ami által Isten a jelenlétének bizonyosságát adja, amin keresztül szól hozzánk, és fényt áraszt ránk a világ sötétsége közepette.
o Dávid zsoltárából azt olvashatjuk: „Az én lábamnak szövétneke a te Igéd, és ösvényemnek világossága.” Zsolt. 119,105.
o Számunkra a Biblia jelenti az Isten kinyilatkoztatásának eszközét, ezért kell az istentiszteleteink középpontjában az Isten Igéjének állni, mert ezen keresztül szól hozzánk.
III. A ház anyaga
1. Milyen anyagokból készítették el a Szentsátornak a vázát képező oldalfalait, és volt-e ezeknek az anyagoknak is jelképes üzenetük?
• A ház falait 75 cm széles és 5 méter magas deszka elemekből állították össze, amiket speciális kapcsokkal erősítettek egymáshoz.
• Ezek az elemek sittimfából (akáchoz hasonló) készültek, amiket teljesen beburkoltak arany lemezzel.
• Ez az összeállítás Jézus Krisztusnak az Isten-ember voltát mutatja be.
o Az Isten megjelent egy földi, romlandó és mulandó testben.
o Ebben az értelemben ez a fa, amely a földből nő ki és nem örökkévaló anyag, jelképezi Jézusnak a bűn világából való emberi természetét.
o Az arany viszont a Menny jelképeként volt használva, ezzel is jelezve az eljövendő Megváltó mennyei és örökkévaló származását.
2. Mivel nekünk is az Isten templomává kell felépülnünk, ennek hátterén viszont milyen üzenete van ennek a szimbolikus képnek felénk, velünk kapcsolatban?



50
• Pál úgy beszél rólunk, hogy Jézusban nekünk is „szép renddel
rakattatván” össze, fel kell növekednünk „Isten hajlékává”, azaz „szent templommá”. Eféz. 2,20-22.
• A templomépítéskor mielőtt a deszkákat felhasználhatták volna, előbb megfelelő méretre és minőségre kellett kialakítani azokat, mert csak így váltak alkalmassá arra, hogy az értékes arannyal be legyenek takarva.
• Az arannyal való befedés azt is szemlélteti, hogy minden ember, aki Isten közelségében áll, azokat Jézus szeretné felöltöztetni az ő igazságába. És. 61,10. Zak. 3,4.
o Jézus kész elfedezni az emberi természetünkből adódó állapotunkat az Ő dicsőségéből való időtálló takaróval, az Ő igazságával. Zsolt. 32,1.
o A laodiceai üzenet hármas ajánlata is ezt célozza életünkben, amikor a tűzben megpróbált aranyat kínálja fel. Jel. 3,18.
3. Milyen jelképes üzenetet találhatunk abban, hogy a templom oldalfalának elemei teljesen egyforma méretűek voltak?
• Ahogyan a Szentsátorban minden deszka egyforma széles és hosszú volt és ugyanazzal az arannyal volt bevonva, akként Isten gyermekei között sem szabad különbséget tenni, faji, társadalmi, és egyéb vonatkozásban.
o Jézus nagyon határozottan int azzal kapcsolatban, hogy közöttünk senki ne tekintse magát nagyobbnak a másiknál, hiszen mi mindannyian testvérek vagyunk. Mt. 23,8.
• Tanuljuk meg azt, hogy egymásban ne a nyersfát, hanem a Krisztus igazságának aranyát lássuk meg.
o Pál apostol szavai szerint: „mi ezentúl senkit sem ismerünk test szerint”. II. Kor. 5,16/a.
o Csak így tudunk egy épületté egybeszerkesztetni Isten által.
IV. A ház alapja
1. Hogyan kellett elhelyezni a puszta homokján ezeket a nagyon értékes oldalfalakat a Szentsátor összeállítása alkalmával, és mi a jelképes üzenete ennek?
• A Szentsátor falát képező deszkákat nem állították fel egyszerűen csak a puszta futóhomokjára, hanem nagyon komoly alapra építve állították össze.
• Minden oldalfal deszkának alul 2-2 csapja lett kiképezve, amelyek egyegy 50 kg. súlyú ezüstből készült talpba illeszkedtek bele.
• Ezek a talpak Jézus Krisztust jelképezték többszörösen is.
o Isten házának Ő az egyetlen biztos és mozdíthatatlan alapja. I. Kor. 3,11.
o Másrészt a ház alapját képező talpakat Izrael fiainak váltságezüstjéből kellett elkészíteni, ami megint a Megváltónk váltságára mutatott előre.



51
o Ezért ezt az ezüstöt az engesztelés árának vagy ezüstjének nevezték, és így ez a ház a megváltás-pénz ezüstjén nyugodott.
o Péter apostol viszont világossá teszi előttünk, hogy a mi váltságunk milyen módon és milyen fizetőeszközzel lett leróva. I. Pét. 1,18-19.
• Annak a háznak, amely a megváltás alapján épül fel, semmi sem árthat, még a pokol hatalmai sem vehetnek rajta diadalt. Mát. 16,18/b.
2. Hogyan és mit kellett összegyűjteni a ház alapját képező ezüst felépítéséhez?
• Minden férfinak, akiket Izraelben számításba vettek 20 éves kortól, fejenként „egy beka, vagyis fél siklus” ezüstöt kellett befizetni. II. Móz. 38,26.
o Az 1 sekel = 16,37 g, a „fél sekel” tehát mintegy 8 grammnyi ezüstöt jelentett, ennyit kellett lefizetniük életük váltságaként, engesztelésül Izráel fiainak.
o Abban viszont semmi különbség sem lehetett, hogy valaki szegény vagy gazdag, mindenkinek ugyanannyiba került a váltságpénz. II. Móz. 30,11-16.
• Ennek a váltságpénznek a megfizetése azonban nem a kereskedelemben használatos mérték szerint kellett történnie, hanem „szent siklus” mértékével kellett fizetni, mert amit jelképezett, az is szent.
o Ez a szimbolikus eszköz az értünk lefizetett váltság előképe volt, amit Isten fizetett le Krisztusban értünk, mindenkiért ugyanazt az árat.
o A megváltásunkat nem lehet hagyományos emberi eszközökkel megfizetni, nem elég hozzá senkinek sem a saját jócselekedete, mert az emberek között „nincs egy igaz sem”, ezért arra a személyre van szükségünk, aki „szent” cselekedeteket tud bemutatni a megváltásunk érdekében, vagyis Jézus Krisztusra.
3. Hogyan kellett ezt a váltságpénzt befizetni, és amikor ez megtörtént, akkor ez mit biztosított a befizető számára?
• A váltságpénzt nem lehetett közösségi szinten összegyűjteni, mivel egyénenként kellett megjelenni és „átesni a megszámláltatáson”. II. Móz. 38,26.
• Ezzel Isten azt a nagyon fontos alapevet fejezi ki, hogy aki Isten váltságában akar részesülni, annak nem elég a közösségi bűnbánat, mindenkinek személyesen kell igényelni a váltságot, amit Jézus Krisztus fizet meg értünk.
o Ahogy az Izráeliták Isten közreműködésével az egyiptomiaktól kapták azt az ezüstöt, amit váltságul be kellett fizetniük, úgy kapjuk mi is csak azt tudjuk Isten elé hozni váltságul, amit Isten adott nekünk szeretett Fia által.
• A „szent sekel”, mint váltságpénz befizetése azt is kifejezi, hogy Isten népe közé csak azok tartoztak, akik a váltságpénz befizetésével átestek a megszámláltatáson.



52
o Ma is csak azok tartozhatnak Isten népéhez, Krisztus Gyülekezetéhez, akik már átestek a Krisztusban kapott váltságdíj lefizetésével a megszámláltatáson.
4. Milyen üzenete van annak, ahogyan az oldalfal elemei a szilárd alapra támaszkodva egymásba kapcsolódva épültek fel szent házzá?
• A Krisztusban lévő váltság talapzatán lehetetlenség úgy állni, hogy ne legyen meghitt kapcsolat azokkal, akik ugyanezen az alapon állnak és épülnek fel.
• Ha ugyanis valamelyik deszka csapjai nem az alapba illeszkednek, akkor a mellette lévő deszkákkal sem tudott illeszkedni.
o De akkor a rögzítő rudak sem tudták volna a helyükön megtartani őket, és ettől az egész ház összedőlt volna.
• Ezért az egységért imádkozott Jézus, és erre az összhangra és egységre int bennünket Pál apostol is. Eféz. 4,16.
5. Hogyan foglalhatjuk össze röviden és tömören az eddig tárgyalt jelképek üzenetét, milyen tapasztalati élményhez szeretne Isten elvezetni bennünket?
• Amikor Istenhez közeledve a pitvarban a Szentsátor elé érünk, akkor kétféle tapasztalati élményhez szeretne Isten elvezetni.
o Isten közelébe jutva a természetes emberi lényünket – amelyet az akácfa ábrázol – az isteni természet aranya szeretné bevonni.
o Ez csak akkor következik be, ha elhagyjuk az eddigi életünk természetes alapját, hogy ezután a megváltás alapján, azaz Krisztuson nyugodjon az életünk.
V. A Szentsátor takarói
1. Milyen anyagból készítették a Szentsátor külső takaróját, ami az időjárás viszontagságos hatásaitól kellett megvédje a pusztai vándorlás évei alatt?
• A Szentsátor külső takarója borzbőrből készült, ami az időjárás hatásai miatt a külső szemlélő számára nem nyújtott különösebben vonzó látványt.
o Az anyaga azonban rendkívül értékes, erős és vastag volt.
o Rendeltetése szerint az eső, a napfény, a hideg, és a por szennyező és romboló hatásai ellen biztosítson védelmet a templom részére.
• Ez a takaró is Jézus Krisztust jelképezi számunkra.
o Izrael táborában járva egy idegen egyáltalán nem sejthette, hogy a megszürkült borzbőr takaró alatt milyen értékes, tiszta aranyból való kincsek rejtőznek.
o Hasonlóképen, amikor Jézus, mint ember járt a földön, kevesen ismerték fel benne az emberi természete mögött, a szent Isten Fiát.
o Ahogyan egy idegen kívülálló számára nem mutatott semmi értéket a külső takaró, úgy a meg nem tért ember sem tudja értékelni Krisztust.
o Ha viszont már a védelme alá jutottunk, akkor tudjuk, hogy mit jelent nekünk Krisztus.



53
2. Miből készült és hogy nézett ki a külső borzbőr alá tett második takaró?
• A külső borzbőr takaró alatt egy vörösre festett kos bőrből készült újabb takaró borította be a Szentsátort. II. Móz. 26,14.
o A vörös szín Jézus halálára és kiontott vérére mutató szimbólumként jelent meg a templom építésének különböző részleteiben.
o A kosokat pedig különböző áldozatoknál használták a megváltás szimbólumaként, így ez is a Megváltó előképe volt.
• Ez a takaró tehát kétszeresen is az eljövendő Megváltó jelképe volt, anyagában és a színében is.
3. Miből készült és hogyan nézett ki a harmadik takaró, ami a kosbőr takaró alatt borította be a Szentsátort?
• Ha a kosbőr takarót is felhajtották, akkor alatta egy fehér kecskeszőrből készült takarót találnánk. II. Móz. 26,7.
o Ez a takaró Jézus Krisztus igazságát, bűn nélküli tiszta életét jelképezi, amellyel szeretne befedezni bennünket.
• Az a tény, hogy a fehér kecskeszőr takarót éppen a vörösre festett kos bőrtakaró alá kellett tenni, egy nagyon fontos dolgot akar kifejezni.
o Az a tisztaság, amelyet a fehér takaró jelképez, csak a kos vérének hátterén és annak következményeként szerezhető meg.
4. Milyen anyagból készült és hogyan nézett ki a sátor oldal kárpitja, és a függönyök?
• A Szentsátor oldal takarói, illetve az elválasztó és bejárati függönyök fehér lenvászon anyagból készültek, majd ezen az alapon művészi munkával, csodálatosan kidolgozott hímzéssel díszítették, háromféle színnel: kék, bíborpiros és karmazsinszínűből. II. Móz. 26,1.
• A négyféle szín Jézus Krisztus négyféle küldetését jelképezte.
o Fehér bűnnélküli lelki tisztaságát, Karmazsinszín Golgotán kiontott vérét,
o Kék mennyei küldetését, Bíborpiros királyi méltóságát és hatalmát
• Kívülről csak a szürke borzbőr sátorlapot lehetett látni, úgy belülről pedig csak ezt a csodálatos szőnyeget, ami az eljövendő Messiás sokoldalú küldetését mutatta be.
5. Ez a sokrétű szimbolikus takaró réteg milyen evangéliumi üzenetet hirdet nekünk, akik már az újszövetségi korban élünk?
• Ez a jelkép azt állítja elénk, hogy akik szeretnének szent templommá növekedni az Úrban, azoknak Jézus, mint oltalmazó takaró többszörös védelmet is jelent.
o Véd a bűn minden hatalmától és befolyásától. I. Pét. 1,5.
o Ott hagyta a Mennyet, lejött ide közénk, hogy életét és vérét adja értünk váltságul, hogy nekünk életünk legyen. Róm. 5,6-10.



54
o Kész felöltöztetni az Ő igazságának fehér öltönyébe, nekünk tulajdonítani a bűn nélküli, tiszta életét, hogy Isten előtt megigazultan állhassunk. Jel. 19,8.
o Végül pedig kész a saját szentségének ékességébe öltöztetni. Zak. 3,4/b.
• Ezek a takarók elkülönítették és védték a templomot attól a környezettől, ahol újra és újra felállították, védve annak minden hatásaitól.
o Hasonló módon akar Isten bennünket is elkülöníteni és védeni a világtól és annak minden befolyásától.
o Természetesen nem az emberektől, hanem a világban lévő bűnöktől.
o Szeretné, hogy a világ szennye ne fertőzzön meg, ne rakódhasson le belső életünkben.
o Szeretné azt, hogy a mi belső lényünk is olyan ékesen szép legyen, mint a pusztában felállított sátor templom belseje. I. Pét. 3,4.
7. A megszentelődés lehetőségei Jézus által
I. Az arany gyertyatartó
1. Amikor a templomudvaron végre eljutunk a szentély bejáratáig, akkor milyen alapvető szabályt kell figyelembe venni annak, aki szeretne belépni?
• A Szentélybe belépve már az Isten sátorában vagyunk, ezért minden ideérkezőnek azt mondja az Úr, mint egykor Mózesnek az égő csipkebokor előtt:
o „Oldd le sarudat a lábadról, mert a hely, ahol állsz, szent föld.” II. Móz. 3,5.
• A Szentsátorban már a feltámadott Krisztus-képpel találkozunk, azzal a Krisztussal, aki az Isten királyiszékének jobbjára ült, ezt itt a kegyelem trónja szemlélteti.
• Az ószövetségi templomi szolgálattal és a Szentsátorral való ismerkedésünk folyamán most azokat a tárgyakat vesszük vizsgálat alá, amelyek a templom első részében, a Szentélyben találhatók.
2. A Szentélybe belépve mi ragadja meg először a figyelő tekintetét, ami a templom épületének jellegzetességéből következik?
• Mivel a Szentély egy ablak nélküli terem volt, ezért a belépéskor mindenek előtt a gyertyatartó vonja magára a figyelmet, mert mindenhol a belőle áradó és a fénylő aranyfalakon, sokszorosan visszatükröződő fény látható mindenütt.
• Ez a gyertyatartó Jézus Krisztust, mint a világ világosságát mutatja be előttünk. Jn. 8,12.



55
• Az ablaktalan teremben a gyertyatartó fénye nélkül teljes sötétség lett volna.
o Így van sötétségben az egész világunk Jézus Krisztus nélkül, ahogyan ezt Ésaiás próféta le is írja.
o „Mert sötétség borítja a földet, és éjszaka a népeket”. Ésa. 60,2.
o Jézus Krisztus nélkül csak tapogatóznak, és csak emberi elképzelések alapján alakítanak maguknak képet az Istenről.
o Ez a szimbolikus jelkép még azt is hirdeti, hogy a Jézustól nyert világosság nélkül még a szolgálatukat végző papok is sötétségben lennének.
3. Milyen üzenete van annak, hogy a gyertyatartó csak a tartója volt azoknak a kis mécseseknek, amiknek a világosságot kellett sugározni?
• Ez a jelkép arra mutat rá, hogy Jézus a mindenkori tanítványokat akarja felhasználni, vagyis akiket Isten gyermekeivé fogadott, hogy a bűneiben sötét világ közepette a világ világosságai legyenek.
o Már Ésaiáson keresztül is azt mondta Isten: „a népeknek is
világosságul adtalak, hogy üdvöm a föld végéig terjedjen”. Ésa. 49,6/b.
• Minden hivő, aki Krisztussal élő kapcsolatban van, világosságot áraszthat maga körül, mert maga Jézus gyújtja meg bennünk a világosságot, amit mi tovább sugározhatunk. II. Kor. 4,6. Jn. 8,12/b.
o Ezt a világosságot a Krisztuséhoz hasonló jó cselekedetek által lehet sugároznunk az emberek felé. Mát. 5,14-16.
• Az a tény, hogy gyertyatartó mécsese is csak a benne lévő olaj által tudott világítani, szintén egy üzenetet közvetít felénk.
o A mécseshez hasonlóan mi is csak akkor tudunk fényt árasztani, ha a Szentléleknek szívünket átalakító hatalma ott van az életünkben.
o Jézus a tíz szűz példázatával hangsúlyozta az olaj szükségességét. Mt. 25,1-9.
4. Mit kellett tenni annak érdekében, hogy a Szentélyben lévő mécsesek állandóan tiszta fényt sugározzanak a környezetükben?
• A folyamatos világítás érdekében szükséges volt a mécseseket állandóan tisztítani.
o Az elszenesedett kanócot meg kellett tisztítani, a használhatatlanná vált részek szennyeződéseit el kellett távolítani.
• Ehhez hasonlóan az a hívő, akinek életéhez a bűn tisztátalansága tapad, már nem tud fényt árasztani a környezetében.
o A mi nagy Főpapunk azonban kész arra, hogy lelki életünk lámpását megtisztítsa minden szennytől, erre utal János apostol látomása is, amikor Jézust a gyertyatartók között látja járni. Jel. 1,1213.
• Ahogy használat közben az olaj elfogyott a mécsesekből, és azt pótolni kellett, úgy kell Isten minden gyermekének naponta újból és újból betöltekezni Szentlélekkel.



56
o Ahol az olaj hiányzik, ott a lámpa önmagában nem ér semmit sem, Jézus erre is utalt a tíz szűzről szóló példázata által. Mt. 25,8.
5. Hogyan kellett elkészíteni a hétágú gyertyatartót, és milyen jelképes üzenetet lehet összekapcsolni az elkészítésnek ezzel a különleges módjával?
• A gyertyatartó elkészítésének érdekessége, hogy nem formába öntés által készült, hanem egyetlen 50 kg (egy tálentum) nagyságú arany tömegből kalapáccsal kovácsolták ki, azaz formázták meg. IV. Móz. 8,4.
• Még ma, a 21. század technológiája mellett is nehéz elképzelni, hogy miként tudták kalapálással elkészíteni ezt a művészi alkotással díszített, hét ágú gyertyatartót egyetlen darabból.
• A gyertyatartó elkészítése éppen olyan titokzatos számunkra, mint Annak a születése és egész lénye, akit jelképez.
o Nem értjük Jézusnak a szűztől való megszületését.
o Nem értjük azt, hogy a világmindenség teremtő Istene, hogyan születhetett meg egy magatehetetlen csecsemőként.
o Nem értjük, hogy miként lehetett Ő egyszerre Isten, és ugyanakkor ember is.
• A gyertyatartó elkészítésének módja még azt is kifejezi, hogy amiként a gyertyatartót vert aranyból kellett elkészíteni, úgy kellett Jézusnak is megverettetni az emberektől és elhordozni Isten ítéletének kemény csapásait, a magára vett bűnök miatt.
6. Mit akar kifejezni az a kép, hogy a gyertyatartónak volt egy főága, a törzs, és az oldalágak mind abból ágaztak ki?
• A gyertyatartó hat ágát a középső szárból, a középső törzsből munkálták ki sok-sok pontos, megfontolt és jól irányított kalapácsütés által.
• Ez a tény egyrészt azt fejezi ki, hogy bennünket, akiket a világ világosságává akar tenni, nekünk is Belőle, a főágból kell származnunk.
o Az ágak anyaga és természete is ugyanabból az anyagból való volt, mint a törzsé, így kell nekünk is az isteni természet részeseivé lennünk, Krisztusból valókká válni.
o Az oldalágak megtartó ereje és biztonsága a törzsben van, benne nyugszik, ezért mi is csak Vele összeköttetésben, az Ő megtartó ereje által létezhetünk.
• Isten a mi életünket is sok próba és nehézség által alakítja, ezek az Ő formáló ütései rajtunk, hogy mindjobban hasonlóvá váljunk a főághoz, Jézus Krisztushoz.
7. Milyen kapcsolat volt a gyertyatartó és a rárakott mécsesek között, és ez a körülmény milyen jelképes üzenetet képvisel?
• A mécseseknek nemcsak világítani kellett, hanem úgy kellett felrakni a gyertyatartóra, hogy azoknak fénysugara a gyertyatartóra, illetve közvetlen elé világítsanak. II. Móz. 25,37.
• Hasonlóan kell nekünk is a kapott világosság által mindenekelőtt a gyertyatartóra, azaz Jézus Krisztusra irányítani a fényünket.
o A mi rendeltetésünk is az, hogy Őt mutassuk be mindenkinek.



57
• A teljes arannyal burkolt teremben ez a fény a végtelenségbe nyúlóan újra és újra visszatükröződve ismétlődött minden irányban.
o Így szeretné Isten, hogy az ő gyermekeinek élete által az egész Föld teljen be az Ő dicsőségének fényével. Jel. 18,1, Ésa. 60,1-3.
• A gyertyatartó fénye a szent kenyerek asztalát és az arany oltárt is megvilágította.
o Így kell a mi életünk fényének is világosságot árasztani, hogy ennek fényénél minden ember megláthassa azt a helyet, ahol az élet kenyere, és Jézus Krisztus érdemének jó illata, az ő számára is elérhető közelségben van.
II. A szent kenyerek asztala
1. Milyen tárgy volt még a Szentélyben a gyertyatartóval szemben lévő oldalon elhelyezve, és hogyan nézett ki, mi volt a rendeltetése?
• A gyertyatartóval szemben, a terem jobb oldalán a szent kenyerek asztala volt.
• Ez az asztal szintén akácfából készült, de kívül ez is teljesen arannyal volt burkolva mindenhol. (100 x 50 x 75 cm) II. Móz. 25,23. 37,10.
• Erre az asztalra heti rendszerességgel kellett elhelyezni 12 kenyeret, amit egyik szombattól a másik szombatig hagytak ott.
o Egy-egy kenyér nem kisméretű volt, hiszen 7,5 liter lisztből készült, azaz „két tized efából” (1 efa = 36,9 liter). III. Móz. 24,5.
2. Mit jelképeztek ezek a kenyerek, amiket a Szentélyben kellett elhelyezni rendszeresen minden szombaton?
• Ezek a kenyerek a mennyből való táplálékot, az Istentől származó élet kenyerét jelképezték.
• Ez elsősorban Jézus Krisztusnak, a testté lett Igének a szimbóluma volt.
o Maga Jézus tesz erről bizonyságot: „Én vagyok amaz élő
kenyér, amely a mennyből szállott alá; ha valaki eszik e kenyérből, él örökké”. Jn. 6,51.
• Minden olyan kenyeret vagy lepényt, amit áldozás céljára kellett elkészíteni, vagy az Úr színe előtti elhelyezésre, azok minden esetben kovásztalan kenyereknek kellett lenniük. II. Móz. 29,2. 23. III. Móz. 2,4-5. 6,1617.
o Ilyen módon is előremutattak a Megváltó bűnnélküli, kovásztalan életére.
• Más alkalommal viszont az írott Igét, az Isten szavát is a mindennapi kenyérhez hasonlította Jézus. Mt. 4,4. Jn. 6,63/b.
3. Csak a kenyérnek volt szimbolikus jelentése, vagy az asztal is jelképes tárgyként volt elhelyezve a Szentélyben?
• Bizonyos vonatkozásban az asztal is Jézus Krisztust jelképezi, de ebben az esetben a kenyerek Isten népének szimbólumaként vannak az asztalon.



58
• Azért kellett 12 kenyeret tenni az asztalra, mert ez Izrael 12 törzsét szimbolizálta.
o Azt jelenti ez a kép, hogy Izrael fiai, a győzők, csak a gyertyatartó, azaz Jézus Krisztus fényében állhatnak meg a szentséges Isten színe előtt. II. Móz. 25,30.
• Az asztal lapját pedig egy tenyérnyi szélességű arany keret szegélyezte, mintegy védelmet biztosítva a kenyereknek, nehogy leessenek.
o Ez a jelkép hasonlít a Jelenések könyvében találhatóhoz, ahol Jézus a tenyerében tartja a hét csillagot, amely a gyülekezetek angyalát jelképezi. Jel. 1,20.
o Így tartja Jézus Krisztus is kezében az övéit, védőn és oltalmazón.
4. Mi történt ezekkel a kenyerekkel, miután a hetes időciklusuk lejárt?
• Ezek a kenyerek nemcsak a jelképes tárgyakként lettek elhelyezve ott az asztalon, hanem a papok táplálékául is adatott.
o Minden szombaton, amikor lecserélésre kerültek a kenyerek, akkor az előző heti kenyeret a papoknak kellett elfogyasztani. III. Móz. 34,8-9.
• Miközben Isten szigorúan megtiltott minden munkát szombaton, a szent kenyereket mégis szombaton kellett elkészíteni és kisütni, illetve a régieket elfogyasztani az úr színe előtt.
o Ezzel a különös gyakorlattal arra akar Isten megtanítani bennünket, hogy szombatonként Ő akar bennünket táplálni az Ő házában, megszentelt étellel, mennyből való kenyérrel, amely az Ő szájából származik, vagyis az Ige üzenetével. Mt. 4,4.
5. Milyen rendelkezések által szabályozta Isten nagyon szigorúan, hogy kik és milyen feltételek mellett ehettek a szent kenyerekből.
• Csak azok az emberek ehettek belőle, akik jogot nyertek arra, hogy bemehettek a Szentélybe az oltár és a mosdómedence útján.
o Egyetlen idegen sem ehetett az Isten színe elé vitt kenyerekből. III. Móz. 22,10.
o Még a papoknak segítő szolgák sem ehettek belőle. III. Móz. 22,10.
• Még a papok számára is voltak korlátozó szabályok, amiket szigorúan figyelembe kellett venni a szent kenyerek fogyasztásával kapcsolatban.
o Ha bármilyen testi fogyatkozása volt a papnak, akkor már nem vihette be a szent kenyereket áldozatul. III. Móz. 21,17-18.
o A fogyatékos pap ugyan ehetett belőle a sátoron kívül, de a Szentélybe, a függönyön belül, már nem léphetett be. III. Móz. 21,22-23.
o Ha pedig bármilyen ok miatt tisztátalanná vált a pap, akkor sem ehetett a szent dolgokból, így a kenyérből sem. III. Móz. 22,4-7.
6. Milyen tanulságot hirdet felénk az a körülmény, hogy a szent kenyerekből csak az arra jogosult személyek ehettek az Isten színe előtt?



59
• A Szentélybe csak egyetlen úton lehetett bejutni, éspedig az égőáldozati oltár és a mosdó medence útján.
o Vagyis, aki a szent kenyerekből szeretett volna enni, annak előbb meg kellett tisztulnia a bűnért való áldozat vére, és a mosdó medence vize által.
• Az Istennek szentelt kenyér fogyasztása a mi számunkra is biztosítva van az úrvacsora alkalmával, amikor az Isten színe előtt vehetjük azt magunkhoz.
o Az egyetemes papságság tagjaiként, mi is részesei lehetünk ennek az előjognak, ehetünk az Istennek szentelt kenyérből, amely Jézus Krisztust jelképezi.
• De ma is ugyanazok az isteni követelmények érvényesek, mint Izrael idejében.
o Egyetlen idegen sem jogosult a szent kenyérből enni, hiszen ők még nem lettek sem fiakká, sem papokká.
o Majd csak a keresztség teszi fiakká őket, addig azonban csak szolgáknak számítanak, akik még nem birtokosai az előjogoknak. III. Móz. 22,10.
o Az sem jogosult a szent kenyérből enni, aki tisztátalan, vagyis nem részesült a mosdó medence vizének megtisztításában.
o Ha nem részesült az újjászületés fürdőjében, a keresztségben, és ezután a lábmosás cselekményében, az tisztátalannak számít Isten előtt.
o Ez a tisztulás nem egy formális cselekményre vonatkozik, hanem egy hit által végrehajtott megtisztulásra, vagyis méltóvá kell lenni a szent kenyérből való fogyasztásra. I. Kor. 11,28.
• Képletesen szólva nagyon sokan szeretnének a Szentélyen kívül, csupán a pitvar előterében úrvacsorázni.
o Olyan módon akarnak részesülni az úrvacsorában, hogy az Isten által biztosított tisztulási eszközöket vagy nem akarják igénybe venni, vagy csak formálisan élnek vele.
• A papok számára adott törvény nekünk azt jelenti, hogy amennyiben a nekünk adott kegyelmi idő alatt nem gyógyulunk ki a lelki fogyatkozásainkból, akkor az Isten sátorába, az Ő színe elé már nem juthatunk el.
o Fogyatkozásaink miatt elveszítjük azt a jogot, hogy Istennel színről-színre találkozhassunk, mert Őt csak a tiszta szívűek láthatják meg. Mt. 5,8.
• A szent kenyereknek az Úr színe előtti elfogyasztása annak az egységnek és közösségnek a kifejezője, amit Istennel és egymással kell megvalósítanunk, ezért imádkozott Jézus a főpapi imájában. Jn. 17,21.
7. Mennyire vette komolyan Isten a templomi szolgálat területére adott törvényeit és szabályait, és milyen üzenete van ennek a mi számunkra?
• Izraelben nagyon szigorú törvények által védte Isten a templomi szolgálathoz adott szent törvények tisztaságát és tiszteletben tartását.



60
o Ilyen volt az is; „amikor a gyülekezet sátorába mennek, mosakodjanak meg vízben... kezeiket is, lábaikat is mossák meg, hogy meg ne haljanak.” II. Móz. 30,20-21/a.
• Ugyanilyen komolyan int bennünket Pál apostol is az úrvacsora szentségének tiszteletben tartása érdekében: „próbálja meg azért az ember magát”. I. Kor. 11,28.
o „Mert aki méltatlanul eszi e kenyeret, vagy issza az Úrnak poharát, vétkezik az Úr teste ellen... ítéletet eszik és iszik magának, mivelhogy nem becsüli meg az Úrnak testét.” I. Kor. 11,27. 29.
o Méltatlan az, aki nem rendezte a múlt bűneit a Bárány vére által.
o Méltatlan az, aki nem tisztul meg naponta a víznek fürdőjével, az Ige által.
o De méltatlan az is, aki azt hisz, hogy az egész testének szennyét egy lábmosással is megoldhatja.
• Jézus szerint a lábmosás csak azok számára jelent megoldást, akik az újjászületés fürdője, „az Ige által”, és ezt követően a keresztség által már teljesen tiszták. Eféz. 5,26; Jn. 15,3; ‒ 13,10; Mk. 16,16.
8. A szent kenyereken kívül mit kellett még heti rendszerességgel elhelyezni az asztalon a kenyerek fölött?
• Kevesen figyelnek arra az apró kis részletre, hogy a szent kenyerek asztalára felrakott kenyerekre még felül tömjént kellett feltenni tűzáldozat céljára.
o Valószínűleg kis arany tányérokon helyezték el ezt a tömjént, mivel tűzáldozat céljára kellett oda tenni, vagyis el kellett égetni. III. Móz. 24,7.
• A tizenkét kenyér fölött elhelyezett tömjén Izráel fiainak könyörgését jelképezte, kifejezője volt ez annak a kérésnek, hogy továbbra is Isten gondoskodjon népe táplálékáról.
o Ezt fogalmazta meg Jézus is a minta imádságában, amikor azt
mondta: „a mi mindennapi kenyerünket add meg nékünk ma”. Mt. 6,11.
III. Az arany füstölő oltár
1. Milyen eszköz volt még elhelyezve a Szentélyben, amit a naponkénti szolgálat közben rendszeresen kellett használni?
• A Szentély harmadik tárgya az arany füstölő oltár volt, amely közvetlenül a második kárpit elé volt elhelyezve. II. Móz. 30,6.
o Ez az oltár is sittimfából készült, kívül pedig teljesen arannyal volt beborítva.
• Mérete szerint: „egy sing hosszú, egy sing széles, négyszögű és két sing magas legyen”, vagyis 50 x 50 x 100 cm. II. Móz. 30,2.
• Ez az oltár is azért volt a templom első részében elhelyezve, hogy a papok minden nap kétszer, reggel és este, elvégezhessék rajta a szolgálatukat. II. Móz. 30,7-8.



61
o A rajta végzett szolgálat jellege azonban a templom belső termével is összekapcsolta, ezért Pál apostol már úgy emlékezik meg róla, mint ami a második kárpiton túli szolgálat eszköze. Zsid. 9,3-4.
• A templom két termét elválasztó kárpit ugyanis nem ért föl egészen a mennyezetig, azért, hogy az arany füstölő oltárról felszálló jó illat átkerülhessen a belső terembe, a Szentek-szentjébe, ahová a papok nem léphettek be. II. Móz. 30,6.
o E mögött a belső kárpit mögött lakozott az Úr, és innen jelent meg a dicsőségének fénye, amikor Mózessel vagy Áronnal beszélni akart.
2. Mit jelképezett az arany füstölőoltár, illetve mit fejez ki az elhelyezésének módja, miért éppen a belső kárpit elé került a Szentélyben?
• Mivel az arany füstölőoltár is Jézus Krisztust jelképezi, ezért az elhelyezésnek ez a módja egy csodálatos dolgot hirdet felénk.
o Isten felé közeledve ezután már nem a bűn elválasztó falával találkozunk, ami végérvényesen elválaszt Istentől, hanem Jézus Krisztus jelképével, akiben örökre egyesülhetünk Istennel.
o Ezért térhetett vissza Áron erről a helyről mindig az Istentől elnyert áldással, amit újra és újra kinyilatkoztathatott. IV. Móz. 6,24-26.
3. Milyen szertartást végeztek az arany füstölőoltáron, és mi volt a jelképes üzenete annak, ami ott történt?
• Ezen az oltáron csak illatos füstölőszert égethettek, amelynek illata Istenhez szállt át a két helységet elválasztó kárpit fölött, a reggeli és az estéli áldozat idején, amikor Isten népe imában emelkedett fel az Istenéhez. Jel. 8,3-4.
• Ez a felszálló illat Jézusnak, az Isten előtti kedves áldozatát jelképezi, amely egyesült a nép felszálló imádságával, és így juthatott el az Isten színe elé. Zsolt. 141,2.
o „Miképpen Krisztus is... adta önmagát miérettünk ajándékul és áldozatul az Istennek, kedves jó illatul.” Ef. 5,2.
• A nép imája az estéli és reggeli áldozat idején csak akkor szállhatott jó illatként Isten elé, ha vele egy időben az arany oltáron is bemutatták a jó illat áldozatát.
o Ezért az áldozat bemutatás idején az arany füstölőoltár szarvait is megkenték vérrel, mintegy emlékeztetőül a pitvarban meghozott áldozatra. III. Móz. 4,7/a.
• Az arany füstölőoltár olyan módon jelképezi Jézus Krisztust, mint aki az imádságainkat közvetíti, kedvessé és meghallgatásra méltóvá teszi Isten előtt. Zsid. 13,15. Ján. 16,23-24.
o Az arany oltárnál megtapasztalhatjuk a Jézus nevében mondott imák erejét.
4. Hogyan kell Jézus nevében imádkozni, ez csak annyit jelent, hogy az imáink végén elmondjuk azt, hogy mindezt Jézus nevében kértük?



62
• Az imáinkban elmondott szavak kevésnek bizonyulnának, ha hit által nem cserélhetnénk helyet a mi Megváltónkkal, hogy az Ő érdemében állhassunk a mennyei Atyánk elé.
• Vele helyet cserélve viszont úgy fogadja az imáinkat, mintha az Jézus kérése lenne.
o „Krisztus követőinek Krisztus nevében kell megállniuk Isten előtt. Az érettük hozott áldozat által válnak értékessé Isten előtt. A Megváltó nekik tulajdonított igazsága teszi őket becsesekké Isten előtt. Krisztusért az Úr megbocsát mindazoknak, akik félik Őt. Az Úr nem látja meg bennük a bűn rosszaságát. Ellenkezőleg, felismeri bennük a Fiúhoz való hasonlatosságukat, akiben hisznek... Krisztus nevében imádkozni azonban sokat jelent. Azt jelenti, hogy elfogadjuk magatartását, megmutatjuk lelkületét és végezzük munkáját... Ha egyetértünk Krisztussal, akkor Krisztus is azonosítja magát gondolatainkkal és céljainkkal. Így vegyül össze szívünk és elménk összhangban Krisztus akaratával, hogy amikor neki engedelmeskedünk, akkor tulajdonképpen nem teszünk mást csak azt, hogy eleget teszünk saját indítékainknak.” (JÉ 573-574)
5. Mi volt az a két isteni szabály, amit különösen figyelembe kellett venni az arany oltáron végzett szolgálattal kapcsolatban?
• Amikor a gyertyatartóban az olajat feltöltötték, akkor kellett az arany oltáron is a jóillat tüzét megújítani, egy időben kellet elvégezni ezeket a feladatokat. II. Móz. 30,7.
o Isten ezzel arra figyelmeztet, hogy csak akkor ad mennyei világosságot, ha az imaéletünk is állandó, másként ugyanis nem értékelnénk.
o Amikor viszont az imáink felemelkednek Hozzá, és lélekben összekapcsolódunk Vele, akkor a Tőle jövő világosság is megújul, és bevilágít a lelkünkbe.
• Az oltárról állandóan szállt a jó illat Isten elé: „Szüntelen való illattétel legyen ez az Úr előtt, nemzetségről nemzetségre”. II. Móz. 30,8.
o Az imaéletünk állandóságának fontosságára figyelmeztet bennünket ez a kép.
o Ha a személyes és családi ima-oltárunkon lévő tűz kialszik, amikor elhanyagoljuk a reggeli és az estéli hálaáldozat imáit, akkor a lelki életünk erőtlenségét fogjuk megtapasztalni.
6. Milyen üzenetet találhatunk még azzal kapcsolatban, hogy most az Újszövetség idején nekünk kell kedves áldozatokat vinnünk az Isten elé, hogyan történhet ez?
• Az Újszövetség idejében már nekünk kell bemutatnunk ezeket az áldozatokat, de Jézus Krisztus közbenjáró segítsége által. I. Pét. 2,5/b.
• Isten az Igében mondja el részünkre, hogy mit tekinth igazán kedves áldozatnak.
o Mindenekelőtt a töredelmes és bűnbánó szív, illetve, ha az egész lényemet kész vagyok felajánlani Istennek. Zsolt. 51,19. Róm. 12,1-2.



63
• Imaáldozatom azonban mások érdekében is történhet, „mert igen hasznos az igaznak buzgóságos könyörgése”. Jak. 5,16.
8. A törvény és a kegyelem csodálatos összhangja
I. A három bejárat
1. Amint Izráel táborából a templom udvaron keresztül egyre beljebb haladunk Isten jelenléte felé, milyen újabb és újabb ajtókon kell keresztülmenni?
• Az Izráel táborában lévő embereket három ajtó választott el az Isten jelenlétének színhelyétől, és minden ajtónál újabb tilalmakkal és szigorításokkal találkoztak, akik tovább szerettek volna menni.
o Az első ajtón még minden izraelita bemehetett az égőáldozati oltárig, hogy rendezze az Istennel való kapcsolatát, amit az elkövetett bűn megrontott.
o A második ajtón már csak papok léphettek be, akik a bűnbánó bűnös ügyének képviseletében járultak az Isten színe elé.
o A harmadik ajtón csak a főpap léphetett be, de ő is csak évente egyszer, az engesztelés napján, amikor Isten a bűntörlő kegyelmét érvényesítette népe felett.
• De ezeken az ajtókon is csak az Isten által meghatározott feltételek teljesítése mellett lehetett belépni, ezek hiánya mindenki számára kizárta a belépés lehetőségét.
2. A ma élő emberek előtt hogyan nyitja ki Isten az első két ajtót, amelyen keresztül Hozzá mehetünk, és milyen módon léphetünk be ezeken az ajtókon?
• Az első ajtón a bűnösöket hívja Isten az oltárhoz, olyan bűnösöket, akik szabadulni szeretnének a bűnterheiktől.
o Jézusnak ez a hívása ma is hangzik minden megfáradt bűnös felé, aki szeretne megszabadulni bűnterheitől. Mt. 11,18.
o Ő, mint helyettesítő áldozat, kész átvenni róluk bűneik terhét.
o Cserébe pedig nyugalmat és a Vele való közösség gyönyörűségét adja a lélek számára.
• Péter apostol viszont azt mondja, hogy a bűnbocsátó kegyelemben részesült ember már a Mindenható Isten papjaként van tekintve. I. Pét. 2,9.
o Vagyis a Jézus Krisztusban szabaddá vált ember már tovább léphet, de ez a tovább lépés már szolgálatot is jelent számára.
o Jézus igájának a felvételét jelenti, olyan terhek hordását, amelyet Jézus gyönyörűségessé akar tenni számukra. Mt. 11,29.



64
o Ebben a szolgálatban a Szentély három berendezési tárgya határozza meg, és teszi hangsúlyosság a szolgálattétel mibenlétét és módját.
o Világosság közvetítőnek kell lennie, az élet kenyerét kell adja az arra éhezőknek, és Krisztus érdemében kell Isten színe elé vezetnie embereket.
3. Milyen üzenete van a harmadik ajtónak a mai emberek félé, annak az ajtónak, ami még a szolgáló papok előtt is zárva volt?
• Amikor Jézus meghalt a kereszten, akkor a templomnak az a kárpitja, vagyis ajtaja kettéhasadt, és ezáltal kinyílt a szolgáló papok előtt. Lk. 23,45.
• Amint ez a szétszakadt függöny megnyitotta az utat az eddig elzárt Szentek-szentjébe, úgy nyitott utat Jézus halála Istenhez, a bűn világában élő ember számára, amelyet teljes bátorsággal vehetünk igénybe.
o „Ahová útnyitóul ment be érettünk Jézus, aki örökké való főpap lett, Melkisédek rendje szerint.” Zsid. 6,20.
• Ily módon Jézus halála megnyitotta az utat arra is, hogy most már a mi nagy Főpapunkkal együtt mi is bemehetünk a Szentek szentjébe.
o „Adtam elődbe egy nyitott ajtót, amelyet senki be nem zárhat.” Jel. 3,8/a.
o „Azért atyámfiai bizodalmunk van a szentélybe való bemenetelre a Jézus vére által.” Zsid. 10,19.
4. Mit jelképezett az a kárpit, ami a Szentély és Szentek-szentje között képezte az állandóan elválasztó, zárt ajtót?
• Ez a kárpit is az eljövendő Messiás előképe volt, és nagyon fontos jelképes üzenetet fejezett ki az Isten és az ember kapcsolatából. Zsid. 10,20.
• A Szentélyben szolgáló papok ugyanis csak úgy tartózkodhattak az Isten dicsősége jelenlétének közelében, hogy ez a belső kárpit elfedezte őket a dicsőség megemésztő tüze elől, csak így maradhattak életben.
o Így áll Jézus is Isten és a bűnös között, hogy elfedezze őket, hogy ezután már nem nekik lesz tulajdonítva az elkövetett bűn. Zsolt. 32,1-2.
• Ahogy a kárpit biztosította azt, hogy a papok egészen közel mehettek az Isten jelenlétéhez, akként a mi számunkra is Jézus biztosítja az Istenhez való közeledés lehetőségét.
o „Mivelhogy azért atyámfiai bizodalmunk van a szentélybe való bemenetelre a Jézus vére által, azon az úton, amelyet Ő szentelt nékünk új és élő út gyanánt, a kárpit, azaz az Ő teste által.” Zsid. 10,19-20.
5. Mit fejezett ki az az esemény, amikor ez az elválasztó függöny szétszakadt a tetejétől az aljáig, és így megnyitotta a belépés lehetőségét a Szentekszentjébe?
• Ez a kép azt mutatja be, hogy Jézusnak, mint kárpitnak is szét kellett szakadnia ahhoz, hogy az Istenhez visszavezető út végre megnyíljon az Istentől elszakadt emberi család előtt.



65
o A függönynek ez a szétszakadása egy rendkívüli csoda volt, hiszen olyan erős anyagból lett szőve, hogy a zsidó hagyomány szerint két pár ökör sem tudta volna szét szakítani.
• Az esti áldozat idején, amikor arra készültek, hogy az áldozati bárányt feláldozzák, akkor az igazi oltárra felfeszített Jézus, mint hatalmas győztes azt kiáltotta: „Elvégeztetett!”.
o E kiáltás válaszaként és bizonyságaként, hogy ezt a győzelmi kiáltást elfogadták a mennyei királyiszéknél, a függöny kettéhasadt.
• A Megváltó halála utat készített minden hívőnek Istenhez, és ezen az úton már mi is Isten elé járulhatunk.
o Mindez azért lehetséges, mert az értünk hozott áldozata minden Benne hívőt úgy állít Isten elé, mint tökéletesen igaz embert, ezért nincsen már „semmi kárhoztatása azoknak, akik Krisztus Jézusban vannak”. Róm. 8,1/a.
6. A főpapok és a nép felismerték az Istenhez vezető új útat, amit megmutatott nekik, éltek az új lehetőséggel, vagy figyelmen kívül hagyták?
• Mivel az áldozat bemutatás szertartása még tovább folytatódott a templomban mintegy 40 évig, egészen a templom lerombolásáig, ezért valószínűleg újra összevarrták a szétszakadt függönyt.
• Valahogy így foltozgatják napjainkban is az emberek a saját erőfeszítéseikkel az Isten előtti megállásuk lehetőségét, mert nem értik Jézus áldozatának jelentőségét, és azt gondolják, hogy képesek olyan körülményt létrehozni, amely eltakarja őket, a bűnös lényüket Isten figyelő tekintete elől.
o Ugyanez motiválta az első emberpárt, amikor fügefalevélből ruhát készített magának, és ugyanez mozgatja azoknak a erőfeszítéseit is, akik a saját cselekedeteik igazságában reménykednek az üdvösségben.
• Soha ne felejtsük el, hogy a saját javítgató cselekedeteink nem tehetnek igazakká Isten előtt, mivel majdnem minden tettünkhöz valahol önző érdek tapad.
• Istennel békességre jutni csak Jézus Krisztusba vetett hit által lehet.
o „Megigazulván azért hit által, békességünk van Istennel, a mi Urunk Jézus Krisztus által. Aki által van a menetelünk is hitben ahhoz a kegyelemhez, amelyben állunk.”Róm. 5,l-2.
7. Minek a szimbóluma volt a Szentek-szentje, és milyen üzenetet fogalmazott meg az a körülmény, hogy oda csak a főpap léphetett be, a nép képviseletében?
• A Szentek-szentje volt a templom belül az a hely, ahol az Isten dicsősége nyilatkozott meg, és ide csak a főpap mehetett be, évente egyszer, az engesztelési napon.
o A Mennyben, az Isten színe elé is csak Jézus Krisztus mehetett, mint a mi Főpapunk. Zsid. 8,1-2.



66
• Amint Izrael fiai csak hitben követhették a főpapot, amikor bement a Szentek-szentjébe, ez annak a kifejezője, hogy mi is csak hit által követhetjük Jézust a Mindenható Isten elé.
• Amint Izrael fiai számára a Szentek-szentje az Isten lakhelyét jelentette, úgy a teremtett világ számára a Menny képezi azt a helyet, ahol Isten a királyiszékét felállította a teremtményei számára. Zsolt. 103,19.
o Ilyenképpen a Szentek-szentje a Menny előképe volt Izráel fiai számára.
• Mivel pedig az újjáteremtett földön az új Jeruzsálem képezi az a helyet, ahol közöttünk és velünk fog lakni az Isten, ezért a Szentek-szentje az újjá teremtett földnek és az örök életnek az előhírnöke is volt. Jel. 21,3.
II. A szövetség ládája
1. Milyen berendezési tárgyat kellett elhelyezni a Szentek-szentjében, és mit tudhatunk róla, hogyan nézett ki?
• Eredetileg egyetlen berendezési tárgyat helyeztek el a templomnak ebben a legszentebb részében, amit „szövetségláda”-nak vagy „frigyláda”nak neveztek, ez állt egyedül a Szentek-szentjének középpontjában.
• A szövetségláda részletes leírásában megtaláljuk, hogy a templom többi tárgyaihoz hasonlóan ez is sittimfából készült, de teljesen arannyal volt borítva kívül és belül. II. Móz. 25,10-22.
o Ez a kép is Jézus Krisztus kettős természetét, vagyis Istenember voltát fejezte ki ezzel.
• A szövetségnek ez a ládája két fő részből állt.
o Egyik résznek maga a láda mondható, aminek az volt a rendeltetése, hogy a benne tartott törvénynek helyet és védelmet biztosítson. I. Kir. 8,9.
o A másik része pedig a láda fölött lévő kegyelem trónja volt, amely Isten dicsőségének színhelye volt. II. Móz. 25,22.
2. Mit jelentett Isten népe számára a frigyláda, és hogyan tapasztalhatták meg ennek jelentőségét a gyakorlati életükben?
• Isten ládájának a jelenléte minden esetben Isten személyes jelenlétét fejezte ki, - és ezen keresztül Istentől jövő biztonságot és védelmet jelentett a népnek minden helyzetben.
• Mivel az Istenség személyei közül Jézus volt az, aki a személyes jelenlétével kísérte népét a történelme folyamán, ezért a szövetségláda ilyen módon is jelképezte Őt, ennek szimbólumaként volt ott a templomban.
o Ahogy a pásztor megy a nyája előtt, úgy vitték a ládát is a nép előtt Isten jelenlétének szimbólumaként.
o Harcok idején a győzelem szimbólumaként vitték ki az ütközet színhelyére, de a megáradt Jordán közepén is biztonságot jelentett a folyón átkelő nép számára.
o Ezért erre vonatkozóan is el lehet mondani, hogy frigyláda nélkül olyan volt a nép, mint egy pásztor nélküli nyáj.



67
• A láda jelenléte még az emberek által készített bálvány szobrokat is összetörte, mint amikor a filiszteusok Dágon templomában helyezték el. I. Sám. 5,4.
o Jézus a te életed bálványait is kész összetörni, ha befogadod Őt a szívedbe. Jn. 1,12.
o Lehet, hogy a te közreműködésedet is kéri ehhez, mint Gedeon esetében, de csak azért, hogy megtiszteljen azzal, hogy részt ad neked az ő hatalmának munkájából.
• Amikor Jerikó ellen vonult fel Izráel, akkor is a frigyládát vitték a nép előtt, de ha Isten jelenléte nincs közöttük a szövetségláda által, akkor a papok hiába fújták volna kürtjeiket, a falak nem omlottak volna le.
o Éli főpap idején is kivitték a frigyládát a filiszteusok elleni harcba, de Isten nem ment együtt a ládával, ezért el is veszítették az ütközetet. I. Sám. 4,3-11.
o Nekünk is Isten jelenlétére van szükségünk, e nélkül tehetetlenek vagyunk.
o De mi is fújhatjuk az evangélium kürtjét akármilyen önbizalommal, lehet annak hangja csodálatos az emberek fülében, ettől azonban Sátán egyetlen bástyája sem omlik le.
3. Mit tanulhatunk abból, ahogyan Izráel fiai viszonyultak a frigyládához a történelmük folyamán?
• A láda, azaz Isten jelenléte, ma is az örömök és áldások forrása lehet mindenki számára, ehhez azonban bizonyos feltételeket kell biztosítanunk.
• Sokan megfosztják magukat azoktól az áldásoktól, amiket a szövetségláda, vagyis Isten jelenléte biztosítana részükre, mint egykor Dávid, amikor Obed Edom házánál hagyta, mert megijedt Uzza halála miatt. II. Sám. 6,9-10.
o Sok mindennel távol lehet tartani Jézust magunktól, szívünktől, otthonunktól, és vele azokat az áldásokat is kizárva, amelyek az Ő jelenlétéből fakadnak
o Egyesek felesleges aggodalmaskodással és félelmeikkel, mások azzal, hogy nem gondolják végig előre, mennyire komoly dolog együtt lenni a Jézussal.
o Jézus ugyan a barátunknak nevezi magát, de ez nem jelenti azt, hogy mi haverkodó stílusban kereshetjük a Vele való kapcsolatot. Jn. 15,14.
• Hadd legyen tehát veled a szövetségláda – azaz Jézus személyes jelenléte – kísérjen az életedben és vezessen minden utadban, akkor tiéd a győzelem és az áldás. Mt. 28,20/b.
III. A szövetség táblái
1. Honnan kapta a nevét a „szövetségláda”, miért nevezték így, és minek a kifejezése volt ez a kép?
• A szövetségládát a benne lévő két kőtábla alapján nevezték el így, a szövetség tábláiról kapta azt a nevet, mivel a szövetség tábláinak a tartó ládája volt.



68
• Ez a két kőtábla, az örök erkölcsi törvénynek, a Tízparancsolatnak a leírását tartalmazta, mint az Isten és az ember közötti szövetség feltételeit.
• Ezeket a törvényeket maga Isten írta fel a kőtáblákra.
o Amikor Mózes a nép bűne feletti felháborodásában összetörte, akkor új táblákat kellett készítenie, de a felírást ismét Isten végezte el. II. Móz. 32,16. 34,1.
• Ilyenképpen a szövetségláda ismét Jézust jelképezte olyan módon, mint aki magában hordozza Isten örök törvényét, amely számára a legkedvesebb.
o Dávid ezt prófétikus üzenetként mondta el a Messiásról a zsoltárokban: „a te törvényed keblem közepette van”. Zsolt. 40,9.
2. Hogyan vélekedik a vallásos világ a szövetség tábláira felírt törvényről, és a többi törvénytől eltérően ezeket a törvénypontokat miért kőtáblákra írta fel Isten?
• Sokan gondolják azt, hogy a Tízparancsolat, mint erkölcsi törvény csak a zsidó nép számára adatott, és Jézus halálával el lett törölve, évényét vesztette.
• A Biblia feljegyzései alapján viszont a törvényt nem a zsidó népnek adta Isten, hiszen már Kain történeténél is találkozunk a törvény kinyilatkoztatásával, bár még csak közvetett módon. I. Móz. 4,7.
o Kainnak Isten bűnről beszél, a bűn viszont nem más, mint törvénytelenség. I. Jn. 3,4.
o Ha Kain idejében nem ismerték volna a törvény, akkor nem lett volna bűn sem, hiszen ahol nincs törvény, ott törvény ellen való cselekedet, vagyis bűn sincs. Róm. 4,l5.
• Ádámnak és közvetlen utódainak azonban még a szívében, a lelkiismeretébe írva létezett és élt ez a törvény.
o Később, ahogy a bűn fokozatosan kitörölte a szívbe írott törvényt, akkor az Isten fiainak vonalán apáról-fiúra, szájhagyomány útján maradt fenn a törvény ismerete.
o Ábrahám is az atyáitól kapott hagyományozás alapján tudott Isten törvényéről, és ragaszkodott hozzá egész háza népével.
o Isten elismerő szavakkal nyilatkozik
Ábrahámról: „megtartotta a megtartandókat, parancsolataimat, rendeléseimet és törvényeimet”. I. Móz. 26,5.
• A későbbi korokban Isten nem bízhatta ezeket a szent előírásait olyan emberek emlékezetére, akik esetenként hajlandóak voltak arról még elfeledkezni is.
o Ezért adta Izraelnek két kőtáblára írva, érvényessége azonban már az első emberpárra is kihatott.
3. Mi a jelentősége a ma embere számára annak a törvénynek, ami a szövetségládában elhelyezett két kőtáblára lett felírva Isten által?
• A Biblia arról tudósít, hogy egyszer minden embernek meg kell állnia Isten ítélőszéke előtt, hogy számot adjon cselekedeteiről.



69
o Ebben az ítéletben a frigyládában elhelyezett Tízparancsolat lesz az a mérték, amihez Isten minden ember cselekedetét viszonyítani fogja. Jak. 2,11-12.
• János apostol szerint az élet fájának gyümölcséből enni, és az új Jeruzsálem kapuin belépni csak azoknak lesz joguk, akik megtartották Isten parancsolatait. Jel. 22,14.
• Aki itt a földi életében nem tudott, vagy nem akart Isten törvénye szerint élni, az Isten országában sem tudna aszerint élni, számára egy állandó gyötrelem lenne az örökélet.
4. Jézus több törvényt is érvénytelenített a halálával, mi a helyzet a Tízparancsolattal, ebből mennyi érvényes még az Újszövetségi időben?
• Az ítélet mértékeként nemcsak nyolc vagy kilenc pont érvényes a törvényből, mint sok keresztény gondolja azt, hanem mind a tíz.
o „Mert ha valaki az egész törvényt megtartja is, de vét egy ellen, az egésznek megrontásában bűnös.” Jak. 2,10.
• Jézus szerint „könnyebb a Mennynek és a Földnek elmúlni, hogynem a törvényből egy pontocskának elesni.” Lk. 16,17.
• Ezért Jézus, a követőivel szemben is mindig az örök erkölcsi törvény iránti engedelmességet állította feltételként, mindig azt mondta: „tartsd meg a parancsolatokat”. Mt. 19,17/b.
5. Át lehet-e írni, esetleg jóhiszeműen, az Isten által adott Tízparancsolatot, azt gondolván, hogy egyes pontjait mi más módon akarjuk megtartani?
• Ilyen vonatkozásban nem kaptunk felhatalmazást Istentől, az általa adott törvények előírásait mi nem változtathatjuk meg, azt ugyanis csak a szerző, vagyis Isten, a törvényadó változtathatná meg.
• Ahogy a szövetségládával kapcsolatos isteni előírások semmibevétele súlyos következményekkel járt a múltban, akként érvényes ez a jelenben is.
• Azokban az esetekben, amikor lehetőség van Isten rendelkezéseit megismerni, a szándékos tudatlanság senkit sem mentesít a felelősség alól.
o Dávid szándéka is jó lehetett, amikor egy teljesen új szekérre tetette fel a frigyládát, hogy Jeruzsálembe szállítsa, de ez ellentétben állt azzal a törvénnyel, amit Isten adott a frigyláda szállítására vonatkozóan, ezért be is következett a baj. I. Krón. 13,7-13.
o A frigyládát ugyanis csak a lévitai papok vihették. I. Krón. 15,2; 11-15.
• Ma is vannak olyanok, akik nem rossz szándékkal ugyan, de tiszteletlenül közelednek az Isten jelenlétét jelképező szövetség ládához, és a benne lévő törvényhez, mert azt hiszik, hogy Isten előírásai ellenére ők a saját elgondolásaikat követhetik.
o Ezt az önkényes viszonyulást a Kaini útnak lehet nevezni, ami újra és újra megtéveszt és elcsábít embereket Istentől.
• Ezeket az embereket Jézus arra figyelmezteti, hogy egyszer egy nagyon szomorú ténnyel fognak szembesülni.



70
o A végső számadás napján Jézus azt fogja nekik
mondani: „Sohasem ismertelek titeket; távozzatok tőlem, ti gonosztevők”. Mt. 7,23/b.
IV. A kegyelem trónja
1. Az előzőeken kívül még milyen különleges rendeltetése volt a szövetségládának, illetve mi nyilatkozott meg a láda fölött elhelyezett két kérub között?
• A szövetségláda tetejét engesztelés fedelének nevezték, ahol két színaranyból készült kérubot helyeztek el, és a közöttük lévő helyet pedig a kegyelem trónjának nevezték.
o Innen, erről a helyről beszélt Isten Mózessel és Izrael főpapjaival, és nyilatkoztatta ki akaratát bizonyos helyzetekben. II. Móz. 25,22.
• Ez a trón tulajdonképpen egy ítélőszék is volt, ahonnan az általunk Jézusként ismert Isten, aki egyúttal Bíró is, nyilatkoztatta ki döntéseit és akaratát.
o Ez a trón azonban a kegyelem trónja volt, ahonnan évente egyszer, a nagy engesztelési napon, a bűntörlő kegyelme érvényesült népe számára.
• Ezért az örök erkölcsi törvényt, amelyet az ember megrontott, és amely halálra méltónak ítélte, itt a kegyelem trónja alatt kellett elhelyezni.
o Ez a törvény ítélte meg az ember életében a bűnt, és követelte a bűnös büntetését, az ítélet azonban csak a törvény fölött lévő kegyelem trónján keresztül érvényesülhetett..
o Ezért a főpap, évente egyszer vért hintett erre a fedélre, és ez által az ítélőszék a kegyelem székévé változott a bűnbánó bűnös számára.
• A ládában lévő törvény a pitvarban lévő bűnös számára még halált mondott ki, a Szentek-szentjében azonban a vér fedezete által, az őket elítélő törvény a kegyelem hatása alá került.
o Így nyilatkoztatta ki Isten, hogy az Ő uralkodásának
alapja „igazság és jogosság”, ugyan, de a „kegyelem” is részét képezi. Zsolt. 89,15.
2. Mit akart Isten kinyilatkoztatni önmagáról a kegyelem trónja által, milyen különös összhangot figyelhetünk meg itt a szövetségládánál?
• A templomban itt a szövetségládánál van az a hely, ahol a legteljesebb és a legtökéletesebb képet kapjuk Istenről, az igazságosságáról és a szeretetéről.
• Itt ismerhetjük meg Istent úgy, mint akiben az igazságosság és a kegyelem nem egymással ellentétes megnyilatkozásként jelenik meg, hanem csodálatos harmóniában egyesül.
o Bár nem hagyja a bűnt büntetlenül, hiszen a helyettesítő áldozatnak meg kellett halni az elkövetett bűn miatt, de a bűnbánó bűnösnek kegyelmet hirdet, hogy élhessen.



71
• Itt érthetjük meg azt, hogy Isten nem azáltal gyakorol kegyelmet a bűnösök felé, hogy a törvényt hatályon kívül helyezi, ahogy ezt sok keresztény gondolja.
o Éppen a helyettesítő áldozat vére erősíti meg a törvény érvényességét, egyúttal azonban engesztelést is szerez a törvény követelményének.
o Ezért nevezték ezt a helyet az engesztelés fedelének.
o Ha Isten a Tízparancsolat hatályon kívül helyezésével érvényesítené kegyelmét a bűnbánó bűnös felé, akkor Jézusnak nem kellett volna meghalni Megváltóként helyettünk a kereszten, a mi bűneink miatt.
• A vér által szerzett kegyelem csak azt erősíti meg, amit Pál apostol mond ki, miszerint a „törvény szent, igaz és jó”. Róm. 7,12.
9. Isten áldásaira emlékeztető eszközök
I. Az ellenünk szóló kézírás
1. Miután a szövetségládát megvizsgáltuk, tovább mehetünk-e a Szentekszentjéből, vagy a frigyládán kívül még más dolgot is lehet találni ebben a helységben?
• Igen, volt még más is a Szentek-szentjében, a szövetségládán kívül ugyanis még három dolgot lehetett látni, amik szintén itt kerültek elhelyezésre.
o Elsőként a Mózes által írott törvénykönyvet említhetjük.
o De volt ott egy aranykorsó is, amely a mennyből hullott kenyérrel, a mannával volt teletöltve.
o Ezen kívül még egy mandula ág volt ott, amire Áron neve volt felírva, és ez az ág itt a templomnak ebben a termében hajtott ki, és érlelt gyümölcsöt.
• Mindezek a dolgok örök emlékeztetőként lettek betéve a templomnak ebbe a legszentebb részébe, a szövetségláda elé és mellé.
2. A frigyláda előtt elhelyezett tárgyak között mi volt az, amit a legjelentősebb tárgyként nevezhetünk meg?
• A láda előtt elhelyezett tárgyak között legjelentősebbnek tekinthető a Mózes által teleírt törvénykönyv. V. Móz. 31,24-26.
• A keresztény emberek gondolatában nagyon sokszor zavart okoz annak az ismereteknek a hiánya, miszerint nem tesznek különbséget törvény és törvény között a Bibliában.



72
• Ezért amikor arról olvasnak, hogy Jézus megszüntetett bizonyos törvényeket, akkor azonnal a Tízparancsolatra gondolnak, noha még háromféle törvényt adott Isten Mózes által, Izráel részére.
o A ceremoniális törvényt, amely az áldozati rendtartást és a templomban folyó szolgálatokat szabályozó törvény volt.
o A polgári törvényt, ami az államigazgatást és a társadalmi együttélést szabályozta a zsidó nép, mint egy nemzet életében.
o Az egészségügyi törvényt, amely az életmód minden területén isteni eligazítást adott számukra: öltözködés, táplálkozás, tisztálkodás, stb.
3. A Biblia beszámol arról, hogy Jézus megszüntetett bizonyos törvényeket, már életében is, majd pedig a halálával, – mit tudhatunk erről, milyen törvényeket szüntetett meg?
• Érvénytelenített és figyelmen kívül hagyott minden olyan törvényt, amiket nem Isten adott, hanem csupán az atyák rendeleteiként kerültek előtérbe és lettek a népre kényszerítve.
o „Hallottátok, hogy megmondatott: szeresd felebarátodat és gyűlöld ellenségedet”, de Isten nem adott ilyen törvényt. Mt. 5,43. v.ö: III. Móz. 19,17-18.
o Ezért Jézus máshol még hozzá tette: „Erőtlenné tettétek az Isten parancsolatját a ti rendeléseitek által.” Mt. 15,6.
• Az újonnan szerveződő Egyház számára Jézus még földi életében megszüntette a zsidó népnek adott közigazgatási, illetve polgári törvényt, amely pl. azt írta elő, hogy „szemet szemért, fogat fogért.” Mt. 5,38-39.
o Ezekre a törvényekre a nemzetközi egyház életében már nincs szükség, hiszen e törvények között nagyon sok olyan rendelkezés volt, amit korábban csak a bűn torzítása miatt engedett meg Isten.
o Jézus azonban szeretne felemelni bennünket a szív keménysége miatt adott törvények szintjéről egy magasabb szintre, ahol a szeretet alapelve szabályozza a gondolkodásunkat és az egész életünket.
• Golgotai halálával pedig érvénytelenítette az egész áldozati rendszert, és ezzel együtt azt a törvényt is, amely a templomi szolgálat ceremóniáját szabályozta.
o Mivel az igazi áldozat bemutatásra került, ezért többé nincs szükség az előképekre, a szimbolikus cselekményekre, hiszen azok „csak árnyékai voltak a bekövetkezendő dolgoknak, de a valóság Krisztus”. Kol. 2,17.
• Az egészségügyi törvényben adott alapelvek egy része pedig csak a zsidó nép számára adatott, az ő sajátos életkörülményeik szabályozására, ezért ezek nem egyetemes érvényűek.
o Viszont vannak olyan pontjai ennek a törvénynek, amik szintén örök érvényűek, mivel az emberi szervezet működése nem változott meg, ezért a saját érdekünkben is fontos figyelembe venni és aszerint élni. Csel. 15,29.



73
• A szövetség feltételéül adott erkölcsi törvényt azonban nem eltörölte, hanem megerősítette, és még jobban kiemelte annak lelki követelményét. Mt. 5,21-22. 27-28.
4. Különbséget tett-e Isten a Tízparancsolat és a többi törvény között, vagy egyenlő értékű parancsolatnak tekintette mindegyik rendelkezését?
• A Biblia nagyon határozott választóvonalat húz a Tízparancsolat és a többi törvény közé.
• Amíg a Tízparancsolatot maga Isten írta le egy kőtáblára, addig a többi törvényeket Mózesnek kellett lejegyeznie egy könyvbe. II. Móz. 31,18/b. V. Móz. 31,24.
• Amíg a Tízparancsolatot a szövetségládában őrizték, addig a Mózes által írott törvényeket csak a láda elé tették. V. Móz. 10,5 – 31,24.
• Amíg a Tízparancsolat örök érvényű, ‒ ezért íródott kőtáblára ‒ tehát még ma is érvényes, addig a Mózes által írott törvények többsége érvényét veszítette Jézus halálával. Mt. 5, 17-18. ‒ Kol. 2,14.
o Ha a Tízparancsolat is megváltoztatható lenne, akkor Jézusnak nem kellett volna a kereszten meghalnia a törvényszegéseink miatt.
5. Pál apostol „ellenünk szóló kézírás”-nak nevezi azt a törvényt, amit Jézus érvénytelenített a halálával, – honnan vette Pál ezt a meghatározást, és mit akar kifejezni ez a megnevezés: Kol. 2,14.
• Pál apostol Mózestől idézi, az ő írásaiból vette át ezt a megnevezést, ezek a törvények ugyanis az Istentől származó ígéretek bizonyságai voltak Izrael népe ellen, ha nem tartja meg a szövetség feltételeit. V. Móz. 30,1619. 31,26.
o Ha majd a nép elfordul Istentől és megtöri az Istennel kötött szövetséget, aminek következményeként az ítélet büntetése jön rá, de emiatt elkezd zúgolódni, és azt kérdezi: miért jött reánk ez a baj, akkor majd ez a törvény fogja igazolni Isten büntetését, és akkor lesz ez a törvény Izráel ellen, illetve Isten mellett bizonyságul.
II. Áron kihajtott vesszője
1. A mózesi törvényeken kívül még milyen különlegességnek számító dolog lett elhelyezve a szövetségláda előtt?
• Ez a különleges tárgy az Áron kihajtott vesszőjeként ismeretes előttünk, amit szintén a frigyláda elé kellett örök emlékeztetőként elhelyezni. IV. Móz. 17,10.
• Ez a vessző nem mindennapi körülmények között hajtott ki, és nemcsak egyszerűen kihajtott, hanem egyetlen éjszaka alatt új ágat is hajtott, sőt még virágot növelt és gyümölcsöt érlelt. IV. Móz. 17,8.
o Ez a rendkívüli csoda egy különös esemény miatt történt, és a megőrzött vesszővel Isten emléket akart állítani annak, ami ott és akkor történt.
2. Milyen esemény történt Izráelben, ami Istent arra késztette, hogy egy figyelmeztető emléket állítson a történteknek, és így ez is ellenük szóló bizonyság legyen a frigyláda előtt?



74
• Kóré, Izrael egyik fejedelme, aki rokona volt Mózesnek és Áronnak, azt gondolta, hogy ő is igényt tarthat azokra a jogokra, mint Mózes és Áron.
• Ezért Kóré megismételte Isten népe között ugyanazt, mint egykor Sátán a Mennyben az angyalok között, vagyis fellázította a népet és a nép fejedelmeit Mózes és Áron ellen. IV. Móz. 16,1-3.
• Mivel a háttérben mindig az Ősellenség állt, ezért ugyanaz a lélek késztette ezeket az embereket is, mint napjainkban azokat, akik még erőszak árán is megpróbálnak vezetői posztot szerezni maguknak.
o Ma is vannak, akik erős érvényesülési vággyal akarnak élre kerülni, rendszerint úgy, hogy mások jóhírét és tekintélyét kérdőjelezik meg az emberek előtt.
• Mindezt pedig rendszerint az Isten szavára való hivatkozással teszik.
• Isten azonban, amikor szükségesnek látta, hatalmasan közbelépett választott eszközei védelmére, és ma is megteszi ugyanezt, ha szükségesnek látja.
o A Mózes és Áron ellen lázadó vezetők alatt megnyílt a föld és elnyelte őket, a többieket pedig az Istentől jövő tűz semmisítette meg. IV. Móz. 16,32. 35.
3. Hogyan reagált Mózes az ellene támadó emberekkel szemben, mi jellemezte a viselkedését, mire tanít bennünket ez a magatartás?
• Mózes nem támadt neki az ellenfeleinek, - mint ahogy legtöbbször történi szokott ez – hanem Istenhez kiáltott igazságszolgáltatásért. IV. Móz. 16,4.
o Mózes csak imádkozott és várta az Isten válaszát és szabadítását.
o Ahogy Jeremiás mondja a siralmaiban: „Jó várni és megadással lenni az Úr szabadításáig”. Jer. Sir. 3,26.
• Isten mindig igazolja azokat, akiket elhívott és kiválasztott.
o Az igazolás módját és idejét azonban Istenre kell bízni, ahogy Jézus is tette ezt a gecsemánéban, amikor azt mondta: „legyen meg a te akaratod”. Mt. 26,42.
• A Mózessel történő eseményből meg kell tanulni, hogy miként viszonyuljunk az ellenünk irányuló támadásokkal szemben.
o Sohasem szabad elhamarkodottan cselekedni, hanem türelmesen, és hittel kell várnunk Isten közbelépésére, de nem félelemmel várni, hanem bátran, Istenbe vetett hittel. Zsolt. 31,25.
4.Milyen különleges módon oldotta fel Isten azt a feszült és ellenséges helyzetet, ami Kóré lázításának eredményeként alakult ki a nép között, hogy mindenki végérvényesen elfogadja és belenyugodjon Isten választásába?
• Mivel Kóré és társai is azt gondolták, hogy ők is lehetnek ugyanolyan Istentől választott vezetők a nép előtt, mint Mózes és Áron, ezért a hasonló esetek elkerülése érdekében Isten egy bölcs óvintézkedésről gondoskodott a jövőre vonatkozóan.



75
• Izrael minden törzséből való minden fejedelemnek egy-egy vesszőt kellett az Úr elé vinni a szövetségláda elé, úgy, hogy a vesszőre legyen ráírva a törzsfő neve. IV. Móz. 17,2-4.
o Az ígéret szerint azt kell az Úr választottjának tekinteni, akinek a vesszője kihajt a rá következő éjszakán. IV. Móz. 17,5.
• Másnap, amikor Mózes kihozta a templomból a vesszőket, teljesen egyértelmű volt, hogy kit választott ki Isten a főpapi szolgálatra. IV. Móz. 17,8.
• Később ezt a vesszőt kellett Isten választásának emlékeztetőjeként visszavinni a szövetségláda elé, egy újabb lázadás esetén ellenük szóló bizonyságként, „őriztessék ott a lázadó fiaknak jegyül”. IV. Móz. 17,10.
III. A kihajtott vessző, mint szimbólum
1. Van-e valamilyen jelképes üzenete és jelentősége az Áron kihajtott vesszőjének?
• Áron kihajtott vesszője, amely főpapi voltának Istentől adott elismerő jele és bizonyítéka, egyúttal különös utalás Jézusra, a mi nagy Főpapunkra is.
o Ha Áron Isten választott szolgájának tekinthető, akkor Jézus még inkább.
o „Ímé az én szolgám, akit választottam, az én szerelmesem, akiben az én lelkem kedvét leli, Lelkemet adom őbelé.” Mt. 12,18.
o Ha Áron kiválasztottságát keményen megtámadták Isten népének soraiból, akkor ez még súlyosabb módon történt meg Jézussal kapcsolatban.
2. Milyen hasonlóság található abban, amit Áronért, illetve Jézusért tett Isten?
• Áron veszője látszólag semmiben sem különbözött a többi vesszőtől, akként Jézus sem különbözött korának többi emberétől, külsőre teljesen hasonlított hozzájuk.
• Amit Isten ott a templomban megtett Áron érdekében, ugyanazt mondja el Ésaiás prófétikus nyelvezettel Jézussal kapcsolatban, eszerint Ő is, mint egy vessző kivirágzott a száraz, kietlen földön.
o „És származik egy vesszőszál Isai törzsökéből, s gyökereiből egy virágszál növekedik.” Ésa. 11,1.
o „Felnőtt, mint egy virágszál Ő előtte, és mint gyökér a száraz földből.” Ésa. 53,2/a.
3. Miben különbözött Áron vesszője a többitől, és ez a különbség hogyan fedezhető fel Jézussal kapcsolatban a kortársai között?
• Egy valamiben azonban lényes különbséget találunk az Isten színe elé bevitt vesszők között:
• Ha egy ágat levágnak a fáról és azt kifektetik a száraz homokra, akkor mindenki tudja, hogy az végleg el fog pusztulni ott.



76
o De nem ez történt Áron vesszőjével, hiszen ez a vessző a pusztulás helyén életre fakadt, új ágat hajtott, virágot növesztett és gyümölcsöt érlelt.
• Rendkívül szemléletes módon és tökéletesen fejezi ki ez a jelképes esemény azt, ami Jézussal történt itt a földi élete során.
o A külső szemlélő számára Jézus éppen úgy lett kifektetve a száraz sírba, az enyészet vermébe, mint a hozzá hasonló emberek.
o Jézus azonban életre támadt, és feltámadása nagyon sok gyümölcsöt érlelt Isten országa számára.
4. Van-e valamilyen jelképes üzenete és jelentése velünk kapcsolatban Áron kihajtott vesszejének?
• Áronhoz hasonlóan bennünket is Isten választott ki, és különített el magának egy szent szolgálatra, és azt akarja, hogy az Ő áldásával eredményes legyen ez az elkülönítés.
• Mindenek előtt azt akarja, hogy mint szent papjai, „lelki áldozatokkal áldozzunk, amelyek kedvesek Istennek”, és így szolgáljunk Neki. I. Pét. 2,5.
• Másrészt viszont azt is akarja, hogy szolgálatunk végzése közben, a Tőle kapott áldások eredményeként maradandó gyümölcsöt teremjünk, miként történt az Áron vesszejével is.
o „Én választottalak titeket, és én rendeltelek titeket, hogy ti elmenjetek, és gyümölcsöt teremjetek, és a ti gyümölcsötök megmaradjon.” Jn. 15,16.
IV. A mannás korsó
1. Mi volt a harmadik tárgy a frigyláda előtt a Szentek-szentjében, amit Isten emlékeztetőül helyeztetett el ott?
• A szövetségláda mellett harmadikként egy mannával megtöltött aranykorsó volt elhelyezve.
• Ez a korsó abból a mannából lett megtöltve, amely negyven éven keresztül táplálta Izraelt a pusztában, mint mennyei kenyér.
• Ez a mannával töltött korsó Isten gondviselésének és hűségének örök bizonyítékaként lett elhelyezve a templom legszentebb részében.
o Egy „ómer” (kb. 2,2 liter) mannát kellett beletenni ebbe a korsóba, ami egy főnek a napi adagja volt. II. Móz. 16,16. 33.
o A mannával töltött korsó is egy „ellenük szóló bizonyság” volt, hiszen a mannahullás előtt is Isten ellen lázadtak fel, és ennek emlékére kellett elhelyezni ezt a korsó mannát az Isten gondviselő kegyelmének szemléltetésére. II. Móz. 16,33-35.
2. A Biblia kijelentései szerint milyen szimbolikus jelentése van a mannának, mint Istentől adott tápláléknak?
• A zsoltáríró mennyei gabonának, angyalok eledelének nevezi a mannát. Zsolt. 78,24-25.
• Pál apostol viszont egy közös lelki eledelnek tekinti, mert tudja, hogy a manna egy előre mutató szimbólum is volt. I. Kor. 10,3.



77
o Ez a manna jelképezi Istennek Igéjét, úgy az írott Igét, vagyis a Bibliát, mint a testté lett Igét, vagyis Jézus Krisztust. Jn. 6,51. Mt. 4,4. Jn. 6,63.
• Ennél a pontnál szükséges fölvetni önmagad számára azt a kérdést, hogy te mivel táplálod a belső emberedet, a lelkedet?
o A manna ugyanis nem földi termék volt, hanem felülről, a Mennyből származó eledel.
o Isten ma a huszonegyedik században is azt szeretné, hogy a lelki életünk vérkeringése ne szennyeződjön tisztátalan és fertőző dolgokkal. Fil. 4,8.
3. Hogyan és milyen körülmények között adta Isten a mannát, és a népnek mit kellett tenni annak érdekében, hogy a családok számára legyen elég táplálék?
• A mannát, mint Istentől adott táplálékot csak az Isten által meghatározott módon és időben lehetett és kellett összegyűjteni mindenkinek a családja számára.
o Kora reggel kellett szedni belőle fejenként egy ómerrel (2,2 liter) egy napra.
o Aki későn jött, már nem talált semmit, mert a maradék elolvadt a felkelő Nap melegétől.
o Amit viszont összeszedtek, az nem olvadt el, másnapra eltenni viszont már nem lehetett, mert nem olvadt el ugyan, de megromlott, kivéve a pénteki szedést, mert az felhasználható maradt egész szombaton. II. Móz. 16,19-26.
• Az Isten által biztosított lelki ételt is végzetes későn keresni, akkor kell élnünk vele, amikor Isten megteríti a lelki asztalunkat.
o Egyszer végleg be fogja zárni a lehetőségek ajtaját – mint ahogy Noé bárkáját, vagy a balga szüzek előtt a menyegzői ház ajtaját. Ámós 8,11-12.
4. Milyen üzenetet találhatunk abban a körülményben, hogy a mannát csak a pusztában adta táplálékul népének, amíg a Kánaán határához nem jutottak?
• Kánaánba belépve már másfajta táplálék állt a rendelkezésükre, ezért a mannára már nem volt szükségük. II. Móz. 16,35. - Józs. 5,12.
• Bennünket is csak a bűn pusztájában való zarándok utunkon táplál Isten a Mennyből származó kenyérrel, az írott Igével. Mt. 4,4.
• A mennyei Kánaán határához jutva az írott Ige üzenete, mint lelki táplálék elveszíti a jelentőségét, ott már teljesen más étellel és más módon fogja táplálni Isten a lelkünket.
5. Milyen üzenete van számunkra annak a körülménynek, hogy Izráel fiai minden reggel csak egy napra való mannát szedhettek össze, semmit sem rakhattak el maguknak másnapra?
• Különös módon a megszedett manna nem olvadt el a Nap melegétől, másnapra azonban már nem volt használható, nem lehetett hosszabb időre tartalékolni belőle.



78
• Az Istenre hagyatkozás mindennapi leckéje volt ez Izráel fiai számára ott a pusztában.
o Jézus bennünket is erre akar megtanítani a minta imájában adott kijelentésével: „a mindennapi kenyerüket add meg nékünk ma”. Mt. 6,11.
o Így kell nekünk is naponta összegyűjtenünk Isten igei üzenetét a Bibliából, mert mindennap újabb és újabb igei táplálékra van szükségünk.
6. Mi a lelki jelentősége annak, hogy a naponta összegyűjtött mannát különböző módon lehetett felhasználni táplálékul?
• Az Isten által adott mennyei mannát különböző módon lehetett elkészíteni és felhasználni a táplálkozásban: főzve, sütve, rántva.
• Ugyanilyen sokrétűen tudjuk felhasználni mi is az Istentől kapott írott Ige üzenetét.
o „Hasznos a tanításra, a feddésre, a megjobbításra, az igazságban való nevelésre, hogy tökéletes legyen az Isten embere, minden jó cselekedetre felkészített.” II. Tim. 3,16-17.
7. Ebből a különleges mennyei ételből, a mannából, csak a földi templomban lett eltéve egy korsóval, vagy máshol is találkozhat vele Isten népe?
• Nemcsak a földi templomban lett eltéve, hanem Jézus is tett el belőle azoknak, akik mint győzők, a mennyei város lakóivá lesznek.
o „A győzedelmesnek enni adok az elrejtett mannából.” Jel. 2,17/a.
• Ez az ígéret utalás lehet a Bárány menyegzőjének vacsorájára, ahol az összes megváltottak Jézus vendégeiként vehetnek részt. Mt. 22,2-3. 14. - Jel. 19,9.
8. Kik jogosultak részt venni azon a vacsorán, ahol Jézus az elrejtett mannából is megkínálja a meghívott vendégeit?
• Ezen a vacsorán csak az jelenhet meg, akinek birtokában van egy kis fehér kövecske, és erre az ő új neve van felírva, amit rajta kívül senki sem ismerhet. Jel. 2,17.
• „Adok annak fehér kövecskét”.
o Az ókor egyes bírósági tárgyalásain a bírák, fekete vagy fehér kő felmutatásával szavaztak a vádlott ellen vagy mellett.
o Ezzel a képpel a jézusi ígéret azt fejezi ki, hogy a mi Bíránk az ítélet alkalmával fehér követ fog felmutatni minden győző mellett.
o Vagyis kegyelmet ad, azaz örök életet szavaz részünkre a végső ítéletben.
• „A kövecskén új írott nevet”.
o Amint Ábrámból – Ábrahám lett, és Jákobból Izrael, úgy akar megajándékozni Isten minden megváltott embert egy új névvel.
o Minden győző olyan nevet kap Tőle, amely kifejezi az ő személyes győzelmének a mibenlétét és eredményét.



79
o Ezt az új nevet csak az ismerheti, aki átélője volt azoknak a tapasztalatoknak, aminek az alapját képezi a Jézustól kapott új névnek.
o Ezért ezt az új nevet maga az Úr határozza meg. Ésai. 62,2.
o Mivel az új név a Jézustól kapott „fehér kövecskére” lesz felírva, ezért azt senki sem ismerheti, csak az, aki kapja.
o Ezzel a jelképes hasonlattal az ókor egyik jellegzetes vendégbarát szövetségére irányítja a figyelmünket.
o Az ókorban, különösen a görögöknél és a rómaiaknál, amikor a nagy távolságokra való utazás még igen körülményes volt, a vendéglátók és a vendégek között sokszor igazi barátság született. Ennek a barátságnak a megpecsételésére valamilyen jelt adtak egymásnak, ami apáról fiúra öröklődött át a barátság szövetségével együtt. Ez a jel lehetett egy kődarab, amit kettétörtek, és a két barát nevét írták bele, majd átadták egymásnak. Az idő múlásával az utódok ennek a kőnek a felmutatásával igazolták a baráti szövetséget. Amikor átadta a nála lévő követ, annak össze kellet illeszkedni a törések szintjén a kő másik felével, és a belevésett névnek egyezni kellett a vendéglátó nevével. Így akar Jézus örökkévaló barátságot és szövetséget kötni velünk, és megpecsételni a kis kövecskével, rajta egy új írott névvel, amit csak mi ismerhetünk, akik megkapjuk Tőle.
10. A Közbenjáró - Isten és ember között
I. A papi szolgálat feltételei
1. A tárgyi eszközökön kívül még mit rendelt Isten a földi templomba, hogy így szemléltesse azt, mi történik a nagy valóságban a bűnrendezés érdekében?
• A papok kiválasztása és a templomban végzett szolgálatuk legalább olyan fontos volt a megváltás jelképrendszerében, mint a templom és a berendezési tárgyak.
• A papok és különösen a főpap ruházata szintén az Isten által adott jelképrendszer része volt, nemcsak kinézetében, hanem a rendeltetésszerű használatában.
o Isten szigorúan meghatározta, hogy mikor melyik ruhát kell viselni a főpapnak, amikor a különböző szolgálatait végzi.
2. Mit tudhatunk a papi szolgálatra való kiválasztásról, kit vagy kiket választott ki Isten a különböző időszakokban?



80
• A papok minden időben Isten és az ember közötti közbenjárás szolgái voltak, egyúttal a mennyei nagy Főpap előképei.
• Melkisédeket mutatja be elsőként a Biblia, aki azon kívül, hogy „a Magasságos Isten papja volt”, egyúttal Sálem királya is volt.
o Ezzel nemcsak a mennyei Főpap előképe volt, ‒ Aki szintén pap is, és király is ‒, hanem a megváltottak seregének is előképe, akik Melkisédekhez hasonlóan szintén királyok és papok is egyszerre. I. Pét. 2,9. – Jel. 20,6.
• A későbbi időkben ez a kiválasztás már az elsőszülöttség jogaihoz tartozott, ezért nemzedékről-nemzedékre az elsőszülött fiút tekintették a család papjának.
• Az egyiptomi rabság után azonban a Lévi törzsét választotta ki, és különítette el magának Isten az elsőszülöttek helyett. IV. Móz. 8,14-19.
• Különleges hierarchia fedezhető fel a papi szolgálatra való kiválasztás területén.
o Legtágabb értelemben az egész Izráel papi szolgálatra lett kiválasztva Isten által, hogy az egész világ számára legyenek az örökkévaló evangélium képviselői: „És lesztek ti nékem papok birodalma és szent nép”. II. Móz. 19,6.
o Izráel népe között viszont a Lévi törzsét különítette el magának Isten, hogy „Izráel fiainak tisztében járjanak a gyülekezet
sátorában” és így töltsék be a papi szolgálatukat. IV. Móz. 8,18-19.
o Lévi törzse közül pedig Áron családját választotta ki Isten, hogy egy magasabb szintű közbenjáró szolgálatot végezzenek el, mint papok. II. Móz. 28,1.
3. Tudhatunk-e valamit azzal kapcsolatban, hogy minek alapján döntött Isten arról, hogy kit vagy kiket választ ki népe között a papi szolgálatra?
• Lévi törzsének kiválasztása az Istenhez való hűség alapján történt, mivel ők akkor is hűségesek maradtak, amikor az egész nép elfordult Istentől, és inkább az aranyborjú képében imádták a maguknak választott istent. II. Móz. 32,26-29.
o Ez a szolgálat eredetileg Rúbent illette volna, aki azonban egy súlyos bűn elkövetésével elveszítette az elsőszülöttségi jogának ezt a részét, méltatlansága miatt Isten a testvérei közül választotta helyette Júdát. I. Móz. 35,22.
• Úgy az Ó, mint az Újszövetség idején, mindig az Istenhez való hűség alapján történt a papi szolgálatra való kiválasztás.
o A kiválasztás egyik feltétele az, hogy engedjük meg Istennek, hogy kihívjon a sötétségből az Ő világosságára. I. Pét. 2,9.
o Feladatunk pedig az, hogy elmondjuk ezt másoknak, és életünk által pedig mutassuk is be, hogy ez megtörtént.
4. Mennyire kellett komolyan venni azt, hogy aki papi szolgálatra jelentkezett, azt valóban az Úr választotta ki és különítette el erre a szolgálatra?
• Az a pap, aki nem tudta hitelesen bizonyítani, hogy közvetlenül Áron leszármazottja, azt kirekesztették a papi szolgálatból. IV. Móz. 16,40.



81
o Az Áron kivirágzott vesszője erre a leszármazásra való emlékeztetőül lett elhelyezve a frigyláda előtt. IV. Móz. 17,5.
• Ez azt is jelenti, aki a vizsgálati ítéletben nem tudja bizonyítani mennyei főpappal való közvetlen kapcsolatát, az nem lehet a
mennyben „Istennek és a Krisztusnak papjai”és nem „uralkodhatnak ő vele ezer esztendeig”. I. Pét. 2,9. – Jel. 20,6. 15.
5. A beleszületés általi kiválasztás egyúttal az alkalmasságot is jelentette a papi szolgálatra, vagy volt még egyéb feltétele is annak, hogy pap lehessen valaki?
• Izraelben az Isten előtti szolgálatot csak olyan papok végezhették, akik minden testi fogyatkozástól, azaz hibától mentesek voltak. III. Móz. 21,16-23.
o Bizonyos előjogokban részesülhettek, de az Isten színe elé nem mehettek be.
o A közbenjárást végző papok a tökéletes Közbenjárót, Jézust jelképezték.
• Az Újszövetségi időben, lelki vonatkozásban hasonló feltételek határozzák meg, hogy eljuthatunk-e az Isten színe elé vagy sem?
o Ma is részesülhetnek az Istennek szentelt dolgokból azok, akik papi szolgálatra vannak kiválasztva, de ha lelki fogyatkozásaik vannak, és ebből nem gyógyulnak meg, akkor az Isten színe elé már nem juthatnak el.
6. Milyen jelképes üzenetet fejez ki az a körülmény, hogy Áron a mi nagy Főpapunk előképe volt, fiai pedig bennünket jelképeznek?
• Áron fiai, mint papok mindig a főpap oldalán álltak, az ő irányítása szerint kellett minden munkájukat végezni, mindenben engedelmeskedni kellett a parancsainak.
o Így tartozunk engedelmességgel mi is a Főpapunknak, különösen pedig a felszentelt szolgálatra kiválasztottak, ezt várja el tőlünk Jézus.
• Amikor figyelmen kívül hagyták a főpap által adott utasításokat, akkor annak mindig valamilyen súlyos következménye volt. III. Móz. 10,1-3.
II. A főpap szent ruhái
1. Milyen rendelkezése volt Istennek arra vonatkozóan, hogy Áron, mint főpap milyen módon jelenjen meg a közbenjáró szolgálata közben az Isten előtt?
• Isten azt parancsolta Mózesnek, hogy „csinálj szent ruhákat Áronnak, a te atyádfiának, dicsőségére és ékességére”. II. Móz. 28,2.
• Áron ruhái közül az „efód” volt az, amire igazán el lehetett mondani, hogy dicsőséges és ékességes ruha.
• Az efód két részből állt: a gazdagon díszített felsőruha, és alatta az egyszínű kék palást. II. Móz. 28,31.
o A felső részét a már ismert négy színből szőtték, de a mennyei dicsőség jelképeként még arany szálakat is szőttek bele.



82
o Mindkét ruha az igazi főpap mennyei szolgálatára mutatott előre.
o De míg a felsőruha a dicsőségét fejezte ki, addig az alsó egyszínű kék ruha az egyszerűségét mutatta be, Aki dicsőségében is alázatosan szolgál.
• Az efód azt a dicsőséget fejezte ki, amiben a mennyei Főpap részesül majd szolgálata közben, amikor „ a mennyei Felség királyiszékének jobbjára ül”. Zsid. 8,1-2.
• A főpap minden ruháját egyetlen darabként kellett szövéssel elkészíteni, nem volt szabad azt több darabból összevarrni, így mutatva előre a Megváltó egyetlen darabból szőtt ruhájára. II. Móz. 28,4-6. 31-32. Jn. 19,23.
2. Milyen különleges dolgokat kellett elhelyezni az efód palástjának alján tiszta aranyból?
• Az efód palástjának aljára kis csengettyűket készítettek aranyból. II. Móz. 28,33-34.
• A főpap állandó mozgásától megszólaló csengettyű hangja, a mindenki által hallható szolgálat jelképe, a Szentlélek által megtisztított és ihletett emberi szót jelképezi, vagyis az Isten Lelke által áthatott beszédet.
o Az ilyen beszéd az élet bármilyen területén tud kellemesen, tisztán és szelíden szólni, hiszen evangéliumot kell hirdetnünk az embereknek.
o Az ilyen beszéd sohasem riasztó és kellemetlen, mint egy sziréna, hanem kellemes a hallgatónak, mint az arany csengettyű. Kol. 4,6.
• Az Áron mozgása közben megszólaló csengettyűk azt fejezték ki, hogy Isten mindenkori papjai is csak az emberek között mozogva adhatnak hangot az örökkévaló evangéliumnak, mozdulatlan tétlenségben nem lehet képviselni azt.
• Ezeket a csengettyűket tiszta aranyból készítették, mert az arany a legszebb, a legtisztább, és a legnemesebb fém az emberek értékrendjében.
o Sokan ezzel fejezik ki vagyoni helyzetüket, nemcsak magánemberek, hanem még az országok, és a hatalmas birodalmak is.
o Az aranyra nem tud hatni semmilyen környezet sem, a belső összetételét nem tudja megváltoztatni sem sav, sem lúg, sem víz, sem tűz, sem a levegő.
o Az arany minden körülmények között megőrzi kellemesen ragyogó fényét.
o Azért kapunk Jézusról ilyen képet, mert Ő a tisztaság, a változhatatlanság, a tökéletes megbízhatóság, és az abszolút hűség szimbóluma. Zsid. 7,26. 13,8.
3. Mit kellett még elhelyezni az efód palástjának aljára az arany csengettyűk közé?



83
• Az efód palástjának alján minden csengettyű között egy-egy gránátalmát kellett elhelyezni, amit háromszínű fonálból művészi munkával kellett kialakítani.
• A csengettyűk csak arra szolgáltak, hogy hangot adjanak, de önmagában kevés.
o Istennél azonban nem elég csupán a szó és a beszéd, még akkor sem, ha annak hangja olyan kellemes, mint az arany csengettyűké.
• Az almák a hívő ember életének lelki gyümölcseit jelképezik. Gal. 5,22.
• Külsejére nézve nem feltétlenül vonzó, hiszen piros és lila színű, négy oldaláról pedig meglapított gömb alakú gyümölcs, de belül annál értékesebb.
o A gránátalma leve, a benne lévő gyógyerők miatt rendkívül értékes gyógyszer.
• A gránátalmák egyik rendkívüli jellegzetessége, a magvaiknak sokasága.
o Egy jól fejlett példányban akár még 1200 szem is található, és éppen ezért került a főpap palástjára, és a templom függönyeire.
• Ez a szimbolikus kép a termékeny igeszolgálat, és az isteni áldások jelképévé lett.
o Ahol megjelenik a „gránátalma”, vagyis az Ige gyümölcsöt termő szolgája, ott ezrével kezd hullani a szívekbe az isteni kijelentések és áldások magva, és ömlik a hallgatók lelkébe az Isten gyógyító itala, az evangélium.
4. Van-e jelentősége annak, hogy az arany csengettyűt és a gránátalmát egyenlő arányban kellett felvarrni az efód palástjának az aljára?
• Ezzel a jelképpel arra int bennünket Isten, hogy az Ő szolgálatában állók bizonyságtevésében mindig legyen arányosan összhangban, a szó és a cselekedet.
• Az emmausi tanítványok egyike is ezt a bizonyságtételt mondta
Jézusról: „cselekedetben és beszédben hatalmas Isten előtt, és az egész nép előtt”. Lk. 24,19/b.
5. Mi volt az, amit az efód felső ruhájának vállpántjain kellett elhelyezni, mit tudhatunk róla, mi volt a szimbolikus jelentősége a főpap öltözékében?
• Az efód gazdagon díszített felső ruhájának vállpántjain egy-egy hatalmas drágakő volt aranyfoglalatban feltéve.
o Mindegyik kőbe Izrael törzseinek neveiből hat-hat volt belevésve.
• A főpap ezzel jelképesen azt fejezte ki, hogy a vállain hordozza, és a vállain viszi be Izrael egész népének ügyét Isten színe elé.
o Hasonlóképpen hordoz Jézus is bennünket Isten előtt, de a terheinket és gondjainkat is, vagyis mindazok ügyét, akik az övéi.
6. Az efód elején kellett elhelyezni a főpap öltözetének legszebb és a legértékesebb tartozékát, mi volt ez, és mi volt a jelentősége?



84
• A főpap mellén, az efód elején egy négyszögletes, négy színből hímzett anyag volt, amit az „ítélet hósenének” neveztek. II. Móz. 28,15.
o Azért nevezték így, mert amikor a főpap bement az Úr színe elé az engesztelési napon, akkor ezt kellett viselnie, az engesztelési nap ugyanis Isten népe megítélésének az alkalma volt, a vizsgálati ítélet előképe. II. Móz. 28,29/b.
• A hósent arany láncokkal és karikákkal kellett az efód vállához és a derékövéhez erősíteni, hogy mindig a főpap szíve fölött legyen, amikor felveszi a szolgálatához, ‒ Jézus is így viseli szívén életünket és sorsunkat Isten előtt. II. Móz. 28,27-29.
o A négyszögletes hósenen négy sorban három különböző fajtájú, és különböző színű drágakő volt aranyfoglalatban felrögzítve, összesen 12 db.
o A hósen kövei a föld legszebb termékei voltak, felbecsülhetetlen értékűek, mindegyik kőbe Izrael egy-egy törzsének a neve volt belevésve.
• Ez jelképesen azt hirdeti ma nekünk, hogy amennyiben valóban megtértünk és Jézus tanítványává lettünk, akkor, bennünket is ilyen értékesnek tekint Jézus.
o A megváltottak „mint korona kövek ragyognak az Ő földén”. Zak. 9,16/b.
o Ésaiás arról ír, hogy Jézus név szerint ismer bennünket is. Ésa. 43,1.
• Az efód derékkötőjének is fontos szerepe és jelentősége volt a főpap öltözetében.
o Ez a derékkötő az állandó szolgálatra való készség szimbólumát jelképezte.
o Ezzel egyrészt azt a szolgálatot fejezte ki szimbolikusan, ahogyan Jézus állandóan készen áll a mi érdekünkben szolgálni.
o Másrészt pedig így kell nekünk is felövezni a derekainkat a Isten igazságában való szolgálat készségével. Lk. 12,35. Eféz. 6,14. Ésa. 11,5.
7. Mit kellett még elhelyezni az ítélet hósenén, ami viszont nem volt mindenki számára látható, amikor a főpap magán viselte a hósent?
• Az ítélet hósenét kétrétegűre kellett elkészíteni, külső részén helyezték el a tizenkét drágakövet, belső oldalán pedig még két drágakövet. II. Móz. 28,16. III. Móz. 8,7-8.
• A hósennek ezt a két drágakövét „Urim”-nak és „Tummim”-nak nevezték.
o A nevük azt jelenti, hogy „Világosság” és „Tökéletesség”.
• Az Urim és a Tummim tette a hósent az ítélet hósenévé, mert az Isten akaratát és ítéletét lehetett megismerni általa, mert ezen keresztül válaszolt népe kérdéseire.



85
o „A jobb oldalon levő kő fényének fokozódása Isten beleegyezését jelentette, míg a baloldali kő elhomályosulása az Úr tiltakozását fejezte ki.” (P.P. 359. f.)
• Az ítélet hósenével lett a főpap az Isten határozatainak a közvetítője.
o Ez vetítette előre, hogy mi is csak Jézuson keresztül kapjuk az Isten eligazító kinyilatkoztatásait, amiből megismerhetjük akaratát. Jel 1,1. II. Tim. 3,16-17.
8. Milyen ruházat tartozott még a főpap alapöltözetéhez, amit a mindennapi áldozatok bemutatásakor kellett viselnie, és amit ünnepi alkalommal az efód és a palást alá kellett felvennie?
• Az efód kék színű palástja alatt még egy fehér lenvászonból készült köntöst kellett viselnie a főpapnak, ez is hozzá tartozott a teljes öltözetéhez.
• Amikor viszont a mindennapi szolgálatát végezte az áldozatok bemutatásakor, a díszes öltözetét nem vehette fel, akkor még a főpap is csak ebben az egyszerű fehér köntösben végezhette szolgálatát.
o Ezzel a szimbolikus képpel mutatta be Isten azt, hogy a Megváltónak is hasonlóan kellett letenni az isteni létforma dicsőségét, amikor lejött ide közénk, és az ember egyszerű természetében kellett bemutatnia az áldozatát a Golgotán.
o „Amiképpen a főpap levetette a méltóságát kifejező ékes ruhát, és mint egyszerű pap fehér gyolcsban folytatta a szolgálatát, akképpen Krisztus is szolgai formát öltött, s úgy hozott áldozatot.” (JÉ 16,2.)
9. Milyen különleges dolog egészítette még ki a főpap teljes öltözetét, amit viszont mindig viselnie kellett, amikor a templomban végzett szolgálatot?
• Hófehér lenvászon süveget kellett a fején viselnie, aminek elejére egy arany lapocska volt felerősítve, amire az volt felírva: „Szentség az Úrnak!” II. Móz. 28,36.
o Ezt az arany lapot, a felirattal, „szent koronának” is nevezi az Úr, a diadalmas győzelemnek, uralkodásnak és hatalomnak a szimbóluma. II. Móz. 29,6.
• Így az egyszerű fehér öltözet mellett a szemlélő figyelmét azonnal az arany lapocska, és a rá írt szöveg ragadta meg: „Szentség az Úrnak!”.
o Ennek a homloklapnak mindig látszani kellett Áron fején munkája közben, ezzel is munkájának és szolgálatának isteni eredetét hirdette mindenki számára.
• Jézus Krisztus egyszerű emberi természetéből is ugyanúgy vált láthatóvá az isteni természetének szépsége és szentsége.
o Jézus is hozzánk hasonló emberként született, de az angyal azt mondta Róla: „ami születik is szentnek hívatik”, ezért Ő is „Szentség az Úrnak.” Lk. 1,35.
III. A szent kenet olaja
1. Amikor a templom építésének munkái befejeződtek, milyen különleges cselekményt kellett elvégezni a templom tárgyain és az ott szolgáló papokon is?



86
• Minden templommal kapcsolatos dolgot és személyt fel kellett szentelni egy arra a célra készített különleges olajjal, aminek összetételét maga Isten határozta meg. II. Móz. 30,23-30.
• Isten a kenet olaját úgy tekintette, mint a sajátját, „Szent kenetnek olaja legyen ez nékem”, ezért azt más célra nem lehetett felhasználni. 31-33. vers.
• Amit ezzel az olajjal kentek meg, legyen az személy vagy tárgy, az Isten feltétlen igénye terjedt ki, egyedül csak az Ő szolgálatára és rendelkezésére állhatott.
o Ez a kenet a Szentlélek jelképéül szolgált. I. Ján. 2,27.
2. Volt-e a papok felkenetésnek valamilyen feltétele, vagy ebben feltétel nélkül részesülhetett minden papjelölt?
• Mivel a felkenetés Isten kizárólagos tulajdonaivá tette a papokat, ezért az olajjal való felkenésnek bizonyos előfeltétele volt, aminek előtte meg kellett történni.
o Áronnak és fiainak teljesen meg kellett mosakodniuk a mosdómedencénél.
• Ezt a mosakodást azonban nem végezhették el ők maguk, hanem Mózesnek kellett megmosni őket, ő azonban Isten parancsára, és az Ő nevében tette, vagyis mintha Isten tenné általa. II. Móz. 29,4-7; III. Móz. 8,6.
o Így történik ez a mi esetünkben is a keresztségkor, vagy az úrvacsora lábmosása közben, mert az ember nem képes önmagát megtisztítani. Jn. 13,8.
• A mosdatás azonban csak akkor történhetett meg ott a templomban, ha előtte a levetkőzés is megtörtént.
o Isten nekünk is azt mondja Pál apostol szavaival, vetkőzzétek le „amaz ó embert, az ő cselekedeteivel együtt”. Kol 3,9/b.
• Miután Mózes megmosdatta Áront és fiait, felöltöztette őket az Isten által rendelt fehér ruhába, és csak ezután adta rájuk az ünnepi ruhákat, a szentség ékességeit. III. Móz. 8,7-9.
o Így veszi le rólunk is Isten a régi életünk szennyes ruháit, és öltöztet fel „tiszta és ragyogó fehér gyolcsba”, majd pedig az ékes és „ünnepi ruhákba”. Jel. 19,8; Zak. 3,4; Ésa. 61,10.
3. Milyen tilalmat állított fel Isten a szent olaj felhasználásával kapcsolatban?
• A szent kenet olajának felhasználásával kapcsolatban adott első isteni szabály az volt, hogy azzal „ember testét meg ne kenjék, se ahhoz hasonlót”. II. Móz. 30,32/a.
o Ezt az összeállítású olajat semmilyen hétköznapi célra nem lehetett felhasználni, mivel szent volt, vagyis az Úr számára elkülönített.
o Ez az olaj a Szentlélek általi felkenetés jelképe, ezért ez a tilalom azt fejezte ki, hogy Isten előtt nincs szent test, „mert ami testtől született, test az”. Jn. 3,6.
• A másik isteni rendelkezés pedig az volt, hogy „ha valaki azzal idegent ken meg, kitöröltessék az ő népe közül.” II. Móz. 30,33.



87
o Idegen célra nem lehet a Lélek adományait felhasználni. Csel. 9,18-19.
• Isten azt is szabályozta, hogy aki „ahhoz hasonló kenetet csinál... kitöröltessék az ő népe közül”. II. Móz. 30,33.
o Mivel a szent kenet a Szentlélek szimbóluma, ezért azt utánozni nem szabad, azt csak Isten adhatja annak, akit Ő kiválasztott a szolgálatra. I. Jn. 2,20.
o Pedig nagyon sokan próbálják utánozni azt, amit csak a Szentlélek tehet meg:
o Ilyenek a karizmatikus irányzatok úgynevezett lélek keresztségei.
o A hamis lelki ébredések, amikor azt a látszatot akarják kelteni az emberek előtt, hogy a Szentlélek hatalmasan működik közöttük és általuk.
o Akik felelőtlenül és elhamarkodottan alkalmazzák a kézrátétel általi felszentelést a szolgálatra. I. Tim. 5,22.
4. Milyen szimbolikus üzenete van annak, hogy a felkenetésre készített szent olajat erősen illatos aromákból kellett összeállítani?
• Ez a szimbólum mindenek előtt azt fejezi ki, hogy a Szentlélek általi felkenetés soha sem marad rejtetten, titokban, azt Isten mindenki számára nyilvánossá akarja tenni.
o Nem fordulhat elő olyan eset, hogy Isten kiválasztott valakit, és felkent a Szentlélek kenetével, a környezetében mégsem tudnak erről semmit sem.
o Amikor Áron felkenetése megtörtént, akkor a rajta lévő illatos olaj állandóan árasztotta illatát, bárhová is ment.
• Az Istentől felkent emberek ma is így árasztják Krisztus jó illatát maguk körül, bárhová is mennek. II. Kor. 2,15.
o Isten azt akarja, hogy az általa kiválasztott szolgáit vegyék észre, figyeljenek fel rájuk, ezzel biztosítja számukra a bizonyságtevéshez szükséges lehetőséget és körülményt.
IV. A papi szolgálat lényege
1. Mit fejez ki az utókor papjai számára az a körülmény, hogy Áron utódai ugyan születési jog alapján lehettek papok, de tényleges papi szolgálatot csak a megmosdatás és a felkenetés után végezhettek?
• Az Isten előtti szolgálatra ma sem jogosít fel senkit sem a tanulmánya, a teológiai fokozatának elérése, vagy egy bizottsági határozatra épülő felhatalmazás, hanem egyedül az isteni kiválasztás és elhívás, amely az Isten által végrehajtott megtisztítás és a felkenetés következménye.
o Ezt az isteni kiválasztást kell a mindenkori gyülekezeteknek felismerni, elfogadni és felszentelés által felhatalmazni.
2. A lévitai papok szolgálatában milyen cselekmény utalt arra, hogy az ő közbenjáró szolgálatuk csak szimbolikus cselekmény, csak előképe a nagy valóságnak?



88
• A papoknak és a mindenkori főpapnak naponként kellett áldozatot bemutatni, először önmagukért, azután az egész népért, mert ők hozzánk hasonlóan Isten bűnbocsátó és megváltó kegyelmére szoruló emberek voltak. III. Móz. 9,7. 16,6.
• Jézus Krisztusnak viszont önmagáért nem kellett áldozatot bemutatni, ezért ahogy Pál apostol mondja, Ő különb áldozatot hozhatott a népért. Zsid. 7,22-27.
• Az előző áldozatok csak a bűntehertől való szabadulást tudták biztosítani, a mi Főpapunk azonban az üdvösséget is biztosíthatja részünkre. Zsid. 7,25.
• Az előző főpapok mind meghaltak, a mi Főpapunk azonban örökké él, hogy esedezzék érettünk. Jel. 1,18.
• A mi Főpapunk tökéletesen együtt tud érezni velünk, és kész segítségünkre lenni, mindig alkalmas időben és módon. Zsid. 4,15-16.
3. Hogyan összegezhetjük és vetíthetjük át az ószövetségi papi szolgálat jelentőségét és mibenlétét a jelenkorban élő királyi papság szolgálatára?
• A papok szolgálata fontos és sokrétű volt, előképe annak, amit tőlünk vár el Isten.
• A papok szolgálata segítség volt a bűnért való áldozat bemutatásánál.
o Nekünk is segítenünk kell az embereket, hogy Jézus legyen a Megváltójuk.
• A papok felügyeltek arra, ki ne aludjon az Isten által gyújtott tűz, illetve a gyertyatartó fénye, a világosság.
o Nekünk is ügyelnünk kell arra, hogy az Ige bizonyságtétele, és a személyes életünk bizonyságtétele által minden emberhez, és minden szívhez eljusson az Istentől áradó világosság.
• Ügyelniük kellett arra is, hogy mindig friss kenyér legyen az asztalon.
o Nekünk is ügyelni kell, hogy Isten Igéje, és a testté lett Igéről szóló bizonyságtétel mindig rendelkezésére álljon azoknak, akik éhezik és szomjúhozzák azt.
• A jó illat oltárán pedig az állandóan felszálló jó illatot kellett biztosítaniuk.
o Nekünk is meg kell tanítani az embereket arra, hogy Istennél van elegendő kegyelem számukra is, Krisztus érdeme nekik is elérhető, ha készek Őt elfogadni személyes Megváltójukként, és befogadni Őt a szívükbe, királyként.
11. Az eljövendő Szabadító a pászka ünnepén
I. Az ünnepek rendeltetése



89
1. A Szentsátor és a benne végzett mindennapi szolgálat jelképein kívül van még más is, ami a megváltás eseményeit volt hívatott bemutatni szimbolikusan?
• Pál apostol úgy beszél a zsidó ünnepekről, mint amelyek előképei, azaz árnyékai voltak a bekövetkező nagy valóságnak, az advent eseményeinek. Kol. 2,16-17.
• Mint ahogy az árnyék nem ad tökéletes képet a valóságról, hasonlóképpen ezek az ünnepek is csak homályos árnyékképei voltak a megváltás bekövetkező eseményeinek, és így ezek alapján csak sejteni lehetett a valóságot.
o Ezek az ünnepek olyan árnyékképek voltak, amikből a nagy valóság körvonalait ugyan határozottan fel lehet ismerni, de a belső részleteket csak a valóság megjelenésével lehet pontosan megismerni.
o Mi azonban, akik már a beteljesedések utáni korban élünk, már a kitisztult képet is láthatjuk az árnyékban, hiszen ismerjük a beteljesedett valóságot is.
2. Pál apostol írásában viszont a szombatokra való utalással is találkozunk, ez azt jelenti, hogy a nyugalomnap szombatja is a jelképes ünnepek sorába tartozik?
• Bár az apostol által említett szombatok itt ugyanúgy a megváltás eseményeinek előképei közé tartoznak, mint a többi jelkép, mégsem szabad az itt említett szombatokat összetéveszteni a hét hetedik napjának szombatjával. Kol. 2,16-17.
• Izraelben hét ilyen árnyék szombatot különítettek el évenként a többi napoktól, és ezeket a napokat azért nevezték „sabbat”-nak, mert a „sabbat” jelentése: nyugalom, és ezeket a napokat is nyugalomnapként kellett megünnepelni. III. Móz. 23. fej.
• Az árnyék-szombatokat nem a Tízparancsolat, hanem a ceremoniális törvény, vagyis az áldozatok bemutatásának cselekményét szabályozó törvény írja elő.
o Ezek azért szűntek meg Jézus halálával, mert a törvények is megszűntek.
• A hetedik nap szombatját az örök erkölcsi törvény, a Tízparancsolat írja elő.
o Ez a törvény azonban nem szűnt meg Jézus halálával, hanem csak még mélyebb értelmet kapott Jézus kijelentései által. Mt. 5,1718; 21-22; 27-28.
• Mindezeknek a hátterén teljesen értelmetlen a keresztény világ magatartása.
o Egyrészt hangoztatják, hogy Jézus eltörölte a zsidók számára adott törvényeket, és ezért nem tartják meg a hetedik nap szombatját a Tízparancsolatból.
o Ugyanakkor viszont – bár pogány jegyekkel vegyítve – de mégis megünneplik a zsidók húsvétját, pedig Jézus ezt valóban érvénytelenítette akkor, amikor mint a mi húsvéti bárányunkként



90
megáldoztatott, ezért is iktatta be helyette az Úrvacsorát, mint új ünnepet. I. Kor. 5,7; 11,24-25.
3. Milyen helyet foglalnak el a vallásos ünnepek napjainkban az emberek életében, betöltik-e az Istentől adott rendeltetésüket?
• Korunkban egyre inkább azt látjuk, hogy az ünnepek elveszítik igazi értéküket, Istentől rendelt jelentőségüket, mert az emberek inkább az általános felszabadulást keresik az ünnepekben, nem az Istennel való elmélyült összekapcsolódást.
o Az ünnepek előtt és alatt látszik meg a modern ember életének zaklatottsága.
o Az emberi önzésnek, és az önmagáról való teljes megfeledkezésnek a rémítő tünetei is ekkor csapódnak le.
o Az ünnep sokak számára egyre inkább a napi felelősségteljes életből, az ünnepi felelőtlenségbe való menekülés szerepét látja el.
4. Mi az Istentől adott ünnepek eredeti rendeltetése, hogyan töltheti be ezt a funkcióját életünkben?
• Az a felfogás eleve hibás, amelyik a kikapcsolódás gondolatát állítja az ünneplés középpontjába, és ezt keresi azokban az alkalmakban, amiket ünnepeknek tekint.
o Az igazi ünnep ugyanis bekapcsolni akar valamibe, ekkor kerülhetünk közelebb Istenhez és életünk igazi értelméhez.
o De miközben az Istennel való közösségbe szándékozunk bekapcsolódni, ezzel párhuzamosan Isten kapcsol ki és szabadít fel bennünket a mindennapok nyomasztó terheinek súlya alól.
• A Biblia ünnepeinek az a rendeltetése, hogy fokozatosan az Isten közelébe jussunk és mindjobban átérezve, megtapasztaljuk ennek az örömét és áldását.
• Isten közelségének örömét szemléltetve, szép példákat találunk a Bibliában.
o Ezékiás idejében kétszer hét napig ünnepelték a páskát, mert az első hét nap olyan sok örömet adott számukra. II. Krón. 30,21-23.
o Jézus tanítványai végleg ott akartak maradni a megdicsőülés hegyén. Mk. 9,2-5.
5. Az Isten közelébe jutásnak viszont meg van a maga feltétele és útja, mit tudhatunk erről a Bibliában adott kijelentések alapján?
• Isten közelébe, vagyis az Atyához csak Jézus Krisztus által juthatunk el, Ő képezi számunkra az összeköttetés egyetlen lehetőségét.
• Ebből tehát mindjárt az következik, hogy a bibliai ünnepek középpontjában is mindig Jézus Krisztusnak kell állni, aki összekapcsolhat bennünket az Atyával.
• Ez csak akkor válik valósággá, ha az ünnepek számomra nem mást jelentenek, mint Jézus Krisztus áldozatának és szeretetének a szemlélését és tanulmányozását.



91
6. Az előzőek hátterén mi volt az ószövetségi ceremoniális ünnepeknek az Istentől meghatározott célja és rendeltetése?
• Az ószövetségi ünnepeknek az volt a rendeltetése, hogy Isten üdvözítő tervére irányítsa az emberek figyelmét és segítsen annak a megértésében.
• A naponként végzett szolgálat azt mutatta be, hogy a bűnös, személy szerint hogyan tisztulhat meg a bűnétől, és hogyan lehet igazzá Isten előtt.
o Vagyis, hogy mi az útja-módja annak, hogy a Megváltó áldozata által bűnbocsánatban részesüljön és felszabaduljon bűneinek terhétől.
• Az évi ünnepek pedig mintegy hosszmetszetben mutatták be azt, hogy az egész nép életében miként következik be a bűntől való megtisztulás Isten előtt.
o Vagyis, a történelem folyamán milyen nagy események fognak bekövetkezni, amikor Isten megszabadítja a földet és az embert a bűn minden átkától, és biztosítja számára az üdvösséget.
• Izrael ünnepeit két nagy csoportba lehet szétválasztani: tavaszi és őszi ünnepek, ezek a megváltás két nagy eseményét mutatták be szimbolikus képekben.
o A tavaszi ünnepek a Messiás első adventjének eseményeit mutatták be.
o Míg az őszi ünnepek a második adventtel kapcsolatos események előképei.
II. Izrael ünnepei
1. Milyen ünnepekről ad tájékoztatást a Biblia, amiket Izráelben tavasszal kellett megtartani minden évben ismétlődve, pontosan ugyanabban az időben?
• A tavaszi ünnepkör négy eseményt említhetünk meg Izrael gyakorlatából:
o Az I. hónap 14-én a pászka vagy húsvét ünnepe volt, amely bemutatta azt, hogy a Megváltónak meg kell halnia. III. Móz. 23,5.
o Majd az I. hónap 15-21-ig a kovásztalan kenyerek
ünnepe volt, ami pedig arra tanított, hogy annak az embernek, aki elfogadja a megváltást, Isten szabadító tervét, annak meg kell szabadulnia a bűn kovászától. III. Móz. 23,6-8.
o Az I. hónap 16-án a zsengekéve bemutatásának ünnepe volt, amely a Megváltó harmadnapon történő feltámadását, és az Atya színe előtt való bemutatkozását jelezte előre. III. Móz. 23,10-11.
o A III. hónap 6-án a hetek ünnepe, a pünkösd, amely Isten
magvetésének aratását jelezte, ez a Szentlélek kiárasztásával vette kezdetét. III. Móz. 23,15-16.
2. Milyen ünnepeket ismerhetünk meg az őszi ünnepkör részeként, amik viszont a második adventtel kapcsolatosan mutattak be részleteket?
• Az őszi ünnepkör három esemény mutatott előre a megváltás eseményeire:



92
o VII. hó 1-én a kürtzengés ünnepe, amely Isten ítéletének napjára hívja fel a figyelmet. III. Móz. 23,24.
o VII. hó 10-én az engesztelési nap, mint az ünnepek-ünnepe,
mert ezen a napon tartott ítéletet Isten az Ő háza felett, vagyis ezen a napon dőlt el Izrael sorsa, hogy végleg eltöröltetnek-e a templomra áthárított bűneik. III. Móz. 23,27-32.
o VII. hó 15-én a sátoros ünnep, amely a bűntől való végleges szabadulás boldog, örömteli előképe volt. III. Móz. 23,34-36.
3. Milyen különleges dolgokat figyelhetünk meg az Istentől adott ünnepekkel kapcsolatban?
• Mindenek előtt azt, hogy éves ciklusában hét ünnepet rendelt el Isten, a hetes szám pedig a teljesség és a tökéletesség száma, ami arra utal, hogy az Isten megváltási terve is tökéletes.
• Az ünnepekről még azt is elmondja a Biblia, hogy Izrael fiainak évente három alkalommal meg kellett jelenni az Isten előtt, mert Isten nagyon fontosnak tartotta az övéi számára a Vele való bensőséges közösség gyakorlását. V. Móz. 16,16.
o Istennek ez a szándéka tanulságul szolgál az utókorban élő istennépe számára is, az ünnepek igazi jelentőségével és céljával kapcsolatban.
III. A pászka vagy húsvét ünnepe
1. Milyen különös utasítást adott Isten a pászka ünnepének megtartásával kapcsolatban, és mi volt ennek a rendelkezésnek a jelentősége?
• Istennek határozott utasítása volt arra nézve, hogy az általa adott ünnepeket csak a meghatározott időben, a „szabott idejükben” lehetett megtartani. III. Móz. 23,4.
• Ilyen módon a pászka ünnepének, a húsvéti bárány vacsorájának is egy Istentől meghatározott időpontja volt, és csak ekkor lehetett megtartani. III. Móz. 23,5.
• Azért kellett minden évben pontosan abban az időben megtartani, mert ez az ünnep előrevetítő jelképe volt egy később bekövetkező eseménynek. Kol. 2,17.
• Mivel a megváltási terv kiemelkedő eseményei minden esetben a történelemnek egy Istentől meghatározott idejében teljesedtek, ezért az erre előremutató szimbolikus esemény időpontját sem változtathatta meg senki. Gal. 4,4. Eféz. 1,9-10.
o Az evangéliumok is arról tesznek bizonyságot, hogy Jézus szolgálatának legfontosabb eseményei dátum szerint, bizonyos évi ünnepnapokon történtek.
2. Milyen általános rendelkezéseket ismerünk a pászka, vagyis a húsvét ünnepének szertartásával kapcsolatosan?
• A pászka ünneppel kapcsolatosan a következő rendelkezéseket adta Isten:
o Családonként egy egészséges, hibátlan, egyéves bárányt kellett megölni.



93
o A bárány vérével meg kellett kenni a bejárati ajtó szemöldök és két oldalfáját.
o A bárány húsát meg kellett enni a családnak, keserű füvekkel, semmit sem lehetett belőle meghagyni, ha mégis maradt, azt reggelig el kellett égetni.
• Ezeknek az utasításoknak a pontos betartása biztosította azt, hogy az ítélet éjszakáján senki sem halt meg a családból az öldöklő angyal megjelenésekor.
3. Ha valaki mégsem tartotta meg a rendelkezéseket úgy, ahogyan Isten rendelte el őket, lett-e valamilyen következménye?
• Az isteni utasítás figyelmen kívül hagyása egy rettenetes ítélet bekövetkezését eredményezte, minden elsőszülött meghalt, ahol nem volt vér.
o Ez az ítélet mindenkire vonatkozott, akár egyiptomi volt, akár izraelita.
• Isten nem ismert és nem is tehet különbséget:
o „Mindnyájan vétkeztek és szűkölködnek az Isten dicsősége nélkül.” Róm. 3,23.
4. Milyen jelképes üzenete van ennek a kegyelemmel elegyített isteni ítélet kihirdetésnek és végrehajtásnak?
• Ahogy a halálos ítélet minden elsőszülöttre vonatkozott, akként az Isten kegyelmi ajánlata is fel lett ajánlva mindenkinek.
• Aki hitelt adott ennek az ajánlatnak, és leölt egy bárányt, mint helyettest, az megmenekült.
o Ebben az esetben Isten nem a vétkező bűnösre tekintett, hanem a vérre, mert a vérben van a bűneink egyedüli engesztelése.
• Így menekülhetünk meg mi is a kárhozat halálos ítéletétől, „mert hiszen a mi húsvéti bárányunk, a Krisztus, megáldoztatott érettünk”. I. Kor. 5,7.
o Jézus Krisztus kiontott vére a mi számunkra is védelmet biztosít a bűnös világra zúduló isteni ítélettel szemben.
o A Jézust elfogadókat a Szentlélek pecsételi el a teljes váltság napjára. Eféz. 4,30.
• A végidőben bekövetkező isteni ítélet-sorozat, a hét csapás alatt is csak azok menekednek meg, akik magukon viselik az élő Isten pecsétjét. Ezék. 9, fej. Jel. 7,2-3.
5. Milyen vonatkozásban, hányféleképpen jelentett szabadulást a húsvéti bárány vére Izráel fiainak, és a nagy valóságban nekünk?
• A bejárati ajtóra felkent vér azon az éjszakán Izrael elsőszülöttjeit nemcsak a haláltól szabadította meg, hanem a rabszolgaságból és a rabszolgaság országából is.
• Isten bennünket is több vonatkozásban szeretne szabaddá tenni a mi húsvéti Bárányunk vérének váltsága által.



94
o Mivel „egy ember által jött be a világra a bűn, és a bűn által a halál, és akképpen a halál minden emberre elhatott”, ezért Isten a halálos ítélet alól szeretne megszabadítani. Róm. 5,12. 15.
o A bűn nemcsak halálra szán, hanem uralkodó hatalomként van jelen bennünk, ezért sokszor nem azt tesszük, amit akarunk, hanem azt, amit nem akarunk, ezért Isten ebből a rabszolgaságból is meg akar szabadítani. Róm. 7,23-24. 6,12.
o Isten azonban a bűn világából is meg akar szabadítani, ahol csak a bűn rabszolgaságára emlékeztetne bennünket minden, mint ahogy Izráel fiait kihozta arról a helyről, ahol korábban rabszolgák voltak.
IV. Előkészület és az ünnepi cselekmény
1. Mikor és hogyan kellett kiválasztani és elkülöníteni a húsvéti báránynak szánt állatot a nyáj többi részétől, és mi történt vele ezután?
• A húsvéti báránynak szánt állatot négy nappal korábban kellett kiválasztani és elkülöníteni a nyáj többi részétől. II. Móz. 12,3.
o Ettől kezdve a kiválasztó család közösségében volt, szinte a szívükhöz nőtt, és ezután kellett odaszánni áldozatul a saját szabadulásuk feltételeként.
• Ahogy évszázadokon keresztül kiválasztották a nyájból a halálra szánt bárányt néhány nappal korábban, és elkülönítve tartották a többitől, így kárhoztatta a Szanhedrin halálra Jézust néhány nappal a keresztre feszítés előtt.
o De ahogy a bárányt is elkülönítve tartották, úgy Jézus sem „jár többé nyilvánosan a zsidók között, hanem elment onnan vidékre, a pusztához közel, egy Efraim nevű városba; és ott tartózkodék az ő
tanítványaival”, akik helyett az életét készült most feláldozni. Jn. 11,54.
2. Miért volt az annyira fontos, hogy az ünneppel kapcsolatos események pontosan meghatározott időben legyenek végrehajtva?
• A ceremoniális ünnepek a megváltási terv szemléltető makettjei voltak, ezért volt mindennek rendelt ideje, hiszen a nagy valóságban is előre meghatározott időben történt az első advent idején minden, és fog történni a második advent idején is.
• Isten eleve úgy rendelkezett, hogy a páska bárány megáldozásának napja után egy jelképes szombatnak kell következni, amikor semmi munkát sem lehet végezni, és szent gyülekezéssel kell Istent imádni. III. Móz. 23,5-7.
o Ez a húsvét hetedik napjának szombatját megelőző nap mutatott előre arra, amikor az igazi húsvéti Bárány megáldozása bekövetkezik a valóságban.
o Jézus kereszthalála ezért következett be a Golgotán a szombat előtti napon, azaz pénteken, pontosan akkor, amikor a családok a húsvéti bárányt készültek megölni, elkészíteni és elfogyasztani. Jn. 18,28/b. 19,14.
o A megáldoztatását követő szombat napja „nagy nap volt”, mert egy időpontra esett a húsvét ceremoniális szombatja, és a hét hetedik szombatja. Jn. 19,31.



95
3. Milyennek kellett lenni a húsvéti báránynak, illetve mi a feltétele annak, hogy Jézus, mint Istennek ama Báránya oltalmat és szabadulást jelentsen nekünk?
• A húsvéti báránynak tökéletesen épnek, egészségesnek kellett lenni, hiszen csak így jelképezhetett egy olyan tökéletes áldozat, mint amilyen Jézusé volt, mert csak egy tökéletes Megváltó szerezhet számunkra mentességet az Isten ítélete alól.
• Jézus áldozata azonban csak annak az embernek szerez védelmet és szabadulást, aki ezt az isteni áldozatot elfogadja, és annak oltalmába menekül.
o Ha Isten te melletted is ott látja a Bárány vérét, mert hit által elfogadtad Őt személyes Megváltódnak, akkor olyan biztosan állhatsz meg a végső ítéletben, mint a vér által megmentett elsőszülött az öldöklő angyal előtt. II. Móz. 12,13.
4. A vér oltalmazó védelmén kívül még milyen módon kellett kapcsolatba kerülni Izráel fiainak a húsvéti báránnyal?
• A bárány húsa táplálékul is adatott Izrael fiainak, teljesen el kellett fogyasztani a pászka ünnep első napjának estéjén. III. Móz. 23,5. II. Móz. 12,10. 18.
• Hasonlóan kell nekünk is táplálkoznunk Jézus Krisztus testével és vérével, amit az Úrvacsora kenyere és bora szimbolizál. Jn. 6,53-54.
• Miközben az Úrvacsorában való részesülés nagyon fontos, Jézus azt is elmondja, hogy a test önmagában nem használ, ezért ennél többre van szükségünk. Jn. 6,63.
o Szükséges, hogy Krisztus Igéjéből, a benne található jézusi életpéldával, az életéről szóló tanításokkal úgy táplálkozzunk, mint étellel és itallal, fogadjuk el magunk számára, legyen az életünk része a mindennapokban.
5. Hogyan és milyen módon kellett a családoknak elfogyasztani a húsvéti bárányt, mi volt a jelentősége, mit fejezett ki ez a különleges módon megtartott vacsora?
• A húsvéti bárányt menetkész állapotban, nagy sietséggel kellett elfogyasztani: „derekaitokat felövezve, saruitok lábaitokon és pálcáitok kezetekben”. II. Móz. 12,11.
o Ez a nagy sietség arra utal, hogy a szabadulás alkalmát nem lehet halogatni, hiszen rendelt ideje van, nem áll mindig rendelkezésünkre olyan körülmény és lehetőség, hogy bármikor megtehessük, amikor éppen jónak látjuk.
• Isten azt szeretné, ha mi is rádöbbennénk arra, hogy a bűn rabságából csak az alkalmas időben lehet megszabadulni.
o Ezért legyünk mi is mindig készek erre a szabadulásra.
o Nagy sietséggel tegyük meg azt, amit ránk bízott Isten, és ne alkudozzunk az idővel és a körülményekkel.
• A bűn rabszolgaságából is csak teljesen menetkész állapotban lehet megszabadulni, ezért nekünk is fel kell ötözni Istennek minden fegyverét,



96
éljünk azokkal a lehetőségekkel, amiket Isten biztosított a szabadulásunkhoz. Eféz. 6,12-13. II. Pét. 3,3-4.
6. Mi volt az a különleges isteni rendelkezés, ami egyértelművé tette, hogy nem egy hagyományos étkezés keretében kellett elfogyasztani a húsvéti bárányt?
• A pászka bárányt kovásztalan kenyérrel és keserű füvekkel kellett a családoknak elfogyasztani. II. Móz. 12,8.
o Ez a szimbolikus kép az egyiptomi rabszolgaság keserűségére emlékeztette őket elsődlegesen.
• Ha már mi is rádöbbentünk a bűnös állapotunkra, és megértettük a bűneink rettenetes következményét, - hogy ezért Jézusnak az életével kellett fizetnie a golgotán -, akkor ez egy sajátos megszomorodást és megkeseredést fog kiváltani belőlünk.
o De ez a megkeseredés nem azonos a kétségbeesés keserűségével, mert az mindig Sátántól van, az ilyen lelki állapot csak az újabb csapdája alapját képezi.
o Az igazi bűnbánat mély szomorúságára és keserűségére van szükségünk, ahogyan Pál apostol írásából megérthetjük.
o „Mert az Isten szerint való szomorúság üdvösségre való megbánhatatlan megtérést szerez.” II. Kor. 7,10.
o Erre a megszomorodásra azért van szükség, mert Jézus Krisztus áldozatát csak a szív töredelmes bűnbánatával lehet elfogadni.
V. Húsvét vagy Úrvacsora?
1. Meg kell-e tartanunk, figyelembe kell-e vennünk a pászka, illetve a húsvét ünnepet még most az újszövetségi korban élőknek is?
• A zsidó népnek adott húsvét vagy pászka ünnepe a golgotai események beteljesedése által érvényét veszítette.
• Ennek ellenére már az első keresztények életében ott volt annak a kísértése, hogy a beidegződött régi szokásokat tovább folytassák az Újszövetség Egyházában is.
o Sok teológus és történész úgy hivatkoznak ezekre, mint tényekre, miszerint már az első keresztények is ünnepelték a húsvétot.
o Pál azonban és a többi apostolok is a leghatározottabban felléptek ezen irányzatok ellen, amit csak a nagy valóság árnyékának tekintettek. Kol. 2,16-17.
• Amikor tehát a keresztény világ ma húsvétot ünnepel, akkor az Ige bizonyságtétele szerint visszatért az erőtelen és gyarló elemekhez, amit a nagy valóság beteljesedése már érvénytelenített. Gal. 4,9-11.
2. Milyen hatások eredményeként alakult ki a keresztény húsvét ünneplésének mai szokása és gyakorlata?
• A keresztény húsvét mai gyakorlatát több tényező befolyásolta kialakulásában:



97
o A zsidókból megtért keresztények hozták magukkal a régi ünnepek iránti tiszteletüket, mert nem tudtak elszakadni a megtartásának kényszerétől.
o A pogányok tömeges beáramlása pedig két területen is gyakorolt befolyást:
o Egyesek meg akarták őrizni a húsvét ünnepét a keresztény életükben, de a zsidók iránt érzett általános megvetés és gyűlölet miatt szükségessé vált, hogy a keresztények húsvétja különbözzön a zsidók húsvétjától.
o Másrészt viszont a beáramló pogány tömegek hozták magukkal a korábbi vallásuk kultuszát és babonás szokásait, amit megpróbáltak beépíteni a keresztény szokásokba és ünnepekbe, és egyesíteni azokkal.
• Így alakult ki egy sajátságos egyveleg, - eközben pedig teljesen szem elől veszítették azt, hogy Jézus miként rendelkezett az Ő halálára utaló emlékünnepről.
3. Milyen új szimbolikus ünnepet iktatott be Jézus a pászka, illetve a húsvét helyett, és mi a jelképes üzenete ennek az új ünnepnek?
• Jézus új szertartást vezetett be, az Úrvacsora ünnepét, és parancsba adta annak gyakorlását, ezért az Újszövetség idejében már ennek kell emlékeztetni bennünket a Megváltó halálára, az Isten szabadító kegyelmére. Mát. 26,26-28.
o Pál apostol bizonyságtétele szerint ezt kell cselekednünk Jézus Krisztus halálának emlékére. I. Kor. 11,23-26.
• Ezt a megemlékezést nem évente egyszer, a tavasz első újholdját követően kell gyakorolni, - ahogyan a keresztények teszik ezt tavasszal hanem minél sűrűbben.
o A tanítványok naponta cselekedték ezt, mi pedig negyedévente gyakoroljuk. Csel. 2,42-46.
4. Hasonlít-e egymáshoz a két ünnep, milyen azonossági pontokat fedezhetünk fel a két ünnep szimbólumai között?
• Úgy az ószövetségi Pászka, mint az újszövetségi megfelelője az Úrvacsora, mindkettőben Jézus Krisztus halálának és golgotai áldozatának emléke él tovább.
• Ugyanúgy kell megenni a Megváltót jelképező kenyeret és bort, mint korábban a bárányt.
• Nekünk is ugyanarra a Szabadítóra kell gondolunk és emlékeznünk a jelképek fogyasztása közben, mint az Izrael fiainak.
• Nekünk is kovásztalan kenyeret kell az Úrvacsora alkalmával ennünk, - hiszen Jézus is kovásztalan kenyérrel adta az Úrvacsorát a tanítványainak.
o Mert a kovásztalan kenyér a Messiás bűntelen életét jelképezi, a bűnnek még a kovászától is mentes életét, mert Ő „szent, ártatlan, szeplőtelen, a bűnösöktől elválasztott”. Zsid. 7,26.



98
o Ezért Őrá csak olyan szimbólumok mutathatnak, amik a szentséget és a tisztaságot fejezik ki.
12. Megváltásunk és üdvösségünk garanciája, a Közbenjáró
I. A kovásztalan kenyerek ünnepe
1. Melyik az az ünnep, ami közvetlenül kapcsolódott a pászka vagy húsvét ünnepéhez, annyira, hogy úgy időben, mint a jelképeiben is összekapcsolódtak?
• A pászka ünnepéhez kapcsolódott közvetlenül a kovásztalan kenyerek ünnepe, mindkettőt egy időben kellett megkezdeni, a kovásztalan kenyerek ünnepét azonban hét napig kellett megtartani.
o Már a pászka előkészületéhez hozzátartozott, hogy minden kovászos dolgot ki kellett tisztítani a háztartásból, így a húsvéti bárányt is kovásztalan kenyérrel kellett elfogyasztani. II. Móz. 12,15.
• A kovásztalan kenyerek ünnepének kapcsolódását a pászka ünnepéhez csak akkor értjük meg, ha ismerjük a kovász jelképének jelentőségét.
2. Milyen szimbolikus jelentése van a kovásznak, ami miatt minden kovászos dolgot ki kellett tisztítani a házakból mire megkezdődött az ünnep?
• A kovászt a bűn és a gonoszság jelképeként használja a Biblia, ezért kellett eltávolítani ekkor minden izraelita otthonából. I. Kor. 5,6-8. Mt. 16,6.
• A kovász nem a bűnös cselekedetekre mutató szimbólum, a kovász csak munkálja és eredményezi a bűnös cselekedeteket.
o Ebből következően a kovász láthatatlanul van jelen az életünkben, a vágyak, hajlamok és kívánságok szintjén a belső lényünkben.
o Ez a kovász eredendően van benne minden emberben, aki Ádám gyermekeként született bele az emberi családba. Róm. 5,12. 19.
• A kovászt a különleges tulajdonsága miatt használja a Biblia a bűn jelképeként.
o Egy kicsi kovász az egész tésztát át tudja hatni, meg tudja változtatni, ugyanígy egy kicsiny bűnnek az egész életünkre kiható befolyása lehet. Gal. 5,9.
o Amiként a kovász más természetűvé teszi a tészta anyagát, akként a bűn jelenlétének hatásaként a mi természetünk is más lesz, mert a bűn kovásza a belső összetételünket változtatja meg.
• Mivel ez az ünnep az Isten szabadító kegyelmét volt hívatott bemutatni, ezért az egész ünnep középpontjában az isteni Szabadítóra való emlékezés állt.



99
o Az isteni Szabadító, aki eljött a Mennyből a Földre, hogy megszabadítsa népét a bűn fogságából, mentes volt a bűn kovászától, Őbenne nem volt semmi bűn.
o Erre a bűn kovászától mentes Szabadítóra emlékezünk mi is az Úrvacsora alkalmával, amikor kovásztalan kenyérrel szimbolizáljuk Krisztus testét.
3. Mi volt a jelentősége annak, hogy a pászka-vacsorát és a kovásztalan kenyerek ünnepét összekapcsolta Isten, milyen üzenete van ennek a mi számunkra?
• A pászka-vacsora és a kovásztalan kenyerek ünnepének egybekapcsolódása is nagyon fontos üzenetet hirdet részünkre.
o Ha valaki komolyan veszi a pászka áldozatát, vagyis hisz Jézus Krisztus szabadító, helyettes áldozatában, az tüntesse el otthonából, vagyis az életéből a bűn minden kovászát, és tegyen meg mindent annak érdekében, hogy tiszta és szeplőtlen életet élhessen.
o Ha elfogadjuk Jézust, mint húsvéti bárányunkat, ha rendszeresen táplálkozunk az Ő testével az Úrvacsorában, és az Ige által az életpéldáival, akkor ez látszódjék is meg az életünkön úgy, hogy ne a bűn kovásza uralja az életünket.
4. Milyen rendelkezést adott Isten arra az esetre vonatkozóan, ha valaki nem veszi figyelembe az előírásait, és mégis fogyaszt kovászos ételt ezen az ünnepen?
• Mivel Isten a bűntől való szabadulás fontosságát szerette volna hangsúlyozni az ünnep jelképei által, ezért szigorú rendelkezést is adott azokkal szemben, akik ezen az ünnepen mégis fogyasztottak kovászos ételt.
o Azt mondta Isten, ha valaki kovászosat eszik a hét nap alatt, „az olyan lélek irtassák ki Izráelből”, az ő népe közül, „akár jövevény, akár az ország szülöttje legyen”. II. Móz. 12,15. 19.
• Húsvét estéjén a bárány vérével meg kellett hinteni a bejárati ajtót.
o Akik ezt tették, azok a vér védelme alatt biztonságban voltak az öldöklő angyal ítélete elől, hasonlóképpen történik a nagy valóságban is, nekünk is Jézus vérének védelme jelenti ezt a biztonságot és kegyelmet.
o A vér védelme alatt levő emberek azonban nem ehettek semmi kovászos ételt, ha ezt mégis megtették, akkor Isten megvonta tőlük a védelmet, és ezzel visszakerültek Isten halálos ítélete alá.
• Sokakat kísért az a gondolat, hogy mi bűnbocsánatot nyertünk Jézus vére által, és ezért már teljes biztonságban érezhetjük magunkat.
o De ha nem teszünk erőfeszítést arra, hogy Isten segítségével megszabaduljunk a bűn kovászától és kitisztítsuk az életünkből, ha továbbra is ott marad az életünkben, akkor mi is elveszítjük Isten szabadító kegyelmét, és visszakerülünk a kárhozat ítélete alá.
o Ezt az ítéletet hajtja végre Jézus a vizsgálati ítélet alkalmával.



100
• Akik megmaradnak a bűn kovásza mellett, azoknak nevét kitörli Jézus az élet könyvéből, amely a Bárányé. Jel 3,5. 8. 13.
o Az élet könyvéből való kitörlés azonos azzal: „irtassák ki az ő népe közül”, az élet könyvéből való kitörlés a kárhozat halálos ítéletét jelenti. Jel. 20,15.
5. Milyen két újszövetségi fogalmat szemléltetnek a pászka és a kovásztalan kenyerek ünnepének jelképei, a vér és a kovász?
• A két ünnepnek ez az együttes alkalmazása két újszövetségi fogalmat is bemutat részünkre: a megigazulást és a megszentelődést.
• Az Isten Bárányának vére a megigazulás élményében részesít, hiszen felment a halálos ítélet alól, vagyis jogot biztosít Isten kegyelmére.
o Ez a jog azonban csak akkor válik gyakorlattá, ha mi is készek vagyunk megtenni a magunk részét, amit tőlünk vár el Isten.
o „Mert bár a bűn büntetésétől egyedül Krisztus bűntörlő vére szabadít meg, de nekünk el kell fordulnunk a bűntől, hogy engedelmesen, igazságban szolgáljunk Istennek... Igaz, hogy nem cselekedetekből, hanem hit által igazul meg az ember, ám hitét cselekedeteivel kell bizonyítania.” (PP, 277)
• A kovász kitisztításának folyamatában pedig a megszentelődés eseményét éljük át, aminek eredményeként folyamatosan megtisztul, azaz megszentelődik az életünk.
6. Mindezek hátterén felvetődik egy olyan kérdés is, hogy miként és hogyan lehet a bűn kovászát kiirtani az életünkből?
• Mivel a bűn a szívben, a belső emberünk mélyén, a természetünkben székel, ezért a bűn kovászát sem a cselekedetek reformálásával kell kiirtani.
o A kovászt a szívből, a régi megromlott természetünk mélyéről kell eltávolítani.
o Ez a folyamat, a szív újjászületése viszont nem történhet másként, csak az Isten újjáteremtő műveként. II. Kor. 5,17.
o A mi részünk ebben csupán az, hogy éljünk Jézussal állandó, élő közösségben, hogy a szabad akaratunk átadásával hozzájáruljunk és együttmunkálkodjunk Vele, hogy mindezt elvégezhesse bennünk.
7. Hogyan kell értelmezni Pál apostol szavait, miként változhat meg a régi megromlott természetünk, miként lehet a régi tészta új tésztává? I. Kor. 5,7.
• Pál apostolnak ebből a gondolatából két dolgot kell megértenünk.
o A kovász nem azonos a tésztával, mert a kovász és a tészta két dolog.
o Mivel a régi tészta – vagyis a régi természetünk – egyfajta kovász hatására alakult ki, ezért az új tészta – az új természetünk is csak egyfajta kovász hatására alakulhat ki.
• Sokan gondolják, hogy az újjászületéssel csak a cselekedetek változnak meg, a szív azonban hajlamaival és kívánságaival együtt megmarad a régi állapotban.



101
o Mivel a tészta átalakulása belülről kiindulva kezdődik, mert a kovász teljesen összevegyült a tészta anyagával, ezért Pál üzenetéből is azt kell megértenünk, hogy az új tésztává válásunknak is belül, a szívünkben kell elkezdődnie.
o „Sokan megkísérlik a reformot, változtatnak egyik-másik rossz szokásukon, remélik, hogy ily módon keresztényekké lehetnek. Csakhogy rossz helyen kezdik; a munkának a szívben kell kezdődnie.” (KP 52)
o „Akik a Szentléleknek alárendelik, átadják magukat, új életelvet fogadnak magukba; Isten elmosódott képmása alakul ki ismét bennük.” (KP 56)
o „A liszthez vegyített kovász belülről hat kifelé, és így alakítja át a tésztát. Isten kegyelmének munkája a szív megújulása, ahogy átformálja életünket. Külső változások nem elegendők, nem hozhatnak Istennel összhangba.” (KP 55)
8. Hogyan és mikor találkozott a jelkép a nagy valósággal, mit fejezett még ki ez az ünnep Isten teremtő és megváltó művéből?
• Hatalmas jelentőségű műve volt Istennek az, amikor megteremtette a világunkat, felöltöztette csodálatos növényvilággal, benépesítette az állatokkal, és megteremtette a saját képmására alkotott embert.
o De ennél sokkal nagyobb munkát jelent Istennek a bűntől megrontott földet és a törvényszegésbe süllyedt lakosait megközelíteni és újjáteremteni, a jelenlegi helyzetükből a tökéletességnek egy magasabb szintjére emelni fel őket.
o A pászka és a kovásztalan kenyerek ünnepe Istennek ezt a szabadító és újjáteremtő művét volt hivatott szemléltetni.
• Ahogyan Isten befejezte teremtői művét a hatodik napon, úgy jutott el Isten szabadító műve a teljességre a hatodik napon.
o Ahogy a lenyugvó nap hirdette a népnek a szent ünnep idejét, úgy hirdeti a Kálvária keresztje az egész világ felé, hogy a megváltás műve beteljesedett, erre utalt Jézus utolsó szava, amikor azt mondta: „Elvégeztetett!”. Jn. 19,30.
• Amint Isten megnyugodott a teremtés munkája után, úgy nyugodott meg Jézus az arimathiai József sírboltjában a szent szombat órái alatt.
II. A zsenge kéve bemutatása
1. Mi volt az a harmadik ünnepélyes cselekmény, amit a kovásztalan kenyerek ünnepének részeként még el kellett végezni?
• Az ünnep első „szombatját” követő napon, a pászka ünnep harmadik napján, az aratás első kévéjét bevitték a templomba az Úr elé, bemutatni. III. Móz. 23,10-11.
• Palesztinában a gabona aratása az árpával kezdődött a kovásztalan kenyerek ünnepén, és a búza aratásával végződött a hetek ünnepén.
o Az egy hétig tartó ünnep első munkanapján, az első érett kalászok kévéje, előhírnöke és záloga volt az utána következő aratásnak, az Istentől jövő áldásnak.



102
2. Mi volt a jelképes üzenete annak a cselekménynek, hogy az aratás előtt egy kéve gabonát be kellett mutatni Isten előtt az ünnep harmadnapján?
• Pál apostol bizonyságot tesz arról, hogy ez a zsenge kéve elsősorban Jézus Krisztus előképe volt: „első zsenge a Krisztus; azután akik a Krisztuséi, az ő eljövetelekor”. I. Kor. 15,20-23.
o Ahogy az első kéve záloga volt a nemsoká bekövetkező aratásnak, azonképpen volt záloga Krisztus feltámadása is a nagy aratásnak, az igazak feltámadásának. Mt. 13,39/b.
• Ennek az eseménynek, vagyis bemutatásnak, a pászka bárány megáldozását követő harmadnapon kellett megtörténni, vagyis a szombat után következő napon. III. Móz. 23,11. Lk. 24,1-3.
o Egy csodálatosan szép jelkép volt ez, amely már évszázadokkal előbb hirdette, hogy a Messiás a halála után harmadnapon feltámad, hogy zsengéje legyen azoknak, akik belé vetet hittel haltak meg.
3. Milyen kettős üzenete van a zsenge kéve bemutatásának a templomban, az Isten előtt, mit jelképezett ez a cselekmény az Isten megváltási művéből?
• Elsősorban a Jézus Krisztus feltámadása utáni első útját szimbolizálta, amikor az Atyához ment.
o Erre az útjára és bemutatkozására utalt Jézus, amikor azt
mondta Máriának: „Ne illess engem; mert nem mentem még fel az én Atyámhoz”. Jn. 20,17.
o Ahogy Isten előtt kellett bemutatni a zsenge kévét, „hogy kedvesen fogadtassék érettetek”, úgy kellett bemutatkozni Isten előtt annak a zsenge kévének is, Aki bennünket jelképezett Isten előtt. III. Móz. 23,11.
• Másodsorban, amikor Krisztus feltámadt a sírból, azért ment fel az Atyához, hogy az elfogadja Őt érettünk való váltságul.
o Vagyis amikor az Atya elfogadta Jézus áldozatát, akkor valójában bennünket fogadott el Őbenne.
• „Ujjongó szívvel sietett az örömhírrel Mária a tanítványokhoz. Jézus pedig azonnal a Mennybe szállott, hogy az Atyától is hallhassa, hogy áldozatát kedvesen fogadta, s hogy átvegyen minden hatalmat a Mennyben és a Földön... Még ugyanazon a napon visszatért a Földre s megjelent tanítványainak. Csak most engedte magát tőlük megérinteni, mert már volt az Atyánál, s erőt kapott tőle.” (TL 154)
• Miután az Atya elfogadta Krisztus áldozatát, Jézus újra visszajött erre a Földre, újra otthagyta az angyalokat és a többi világok lakóit.
4. A zsenge kéve bemutatása nemcsak Jézusnak az Atya előtti bemutatkozását jelképezte, hanem egy másik történelmi eseményre is előremutatott, melyikre?
• Ez a szertartás, egy gabonakéve bemutatása, a halottak közül feltámadt igazak egy csoportjának az Isten előtti bemutatását is jelképezte. Mt. 27,52-53.



103
o A kévébe kötött gabonaszálak a minden korból való igazakat és szenteket jelképezték, akik Jézussal együtt támadtak fel, és megjelentek Jeruzsálemben.
o Isten sohasem szűkölködik eszközökben, mert amikor az élő szolgái hitetlenkednek és félnek, akkor alvó szenteket ébreszt fel, hogy az örökkévaló terve szándékának beteljesedését tudomására hozza az embereknek.
o Amikor Jézus végleg eltávozott a Földről és elhagyta a tanítványait, akkor ezeket a feltámadott szenteket magával vitte a Mennybe, egyenesen az Isten királyiszéke elé. Eféz. 1,20. 4,8.
• Ahogyan a pap nem egy kalásszal lépett be a templomba Isten színe elé, akként Jézus sem egyedül jött elő a sírból és ment fel az Atyához, hanem a majdan aratásra kerülő emberek közül összegyűjtött kévével.
• A feltámadottaknak ez csoportja, mint Jézus hatalmának a zsengéi mentek vele, akiket kiszabadított a halál és a sír fogságából, ezért mondja foglyoknak azokat, akiket magával vitt.
• A zsenge kéve bemutatásának napján egy áldozatot is kellett bemutatni, „egy ép, esztendős bárányt egészen égőáldozatul”. III. Móz. 23,12.
o A bárány áldozattal ellentétben a zsenge kévét nem kellett elégetni a tűzben, mert ez a kéve a halhatatlanságba öltözött emberek előképe volt, akiknek már nem árt sem az első, sem a második halál. Jel. 20,6.
5. Van-e valamilyen jelképes üzenete annak, hogy a zsenge gabona szálakat egy kévébe kellett összekötni, és úgy bemutatni az Úr előtt?
• A zsengekéve, mint jelkép, még azt is kifejezte, hogy a nagy aratásban, a végső begyűjtésben csak azok fognak részesülni, akik Jézus Krisztusban készek és képesek eggyé válni.
• Ezért az eggyé válásért imádkozott Jézus is: „hogy tökéletesen eggyé legyenek”, az Istenhez való hasonlóság csak akkor ábrázolódik ki bennünk újra, ha az egymás közötti egységünk is megvalósul, miként az Istenség személyei között. Jn. 17,23.
6. A pászka és a kovásztalan kenyerek ünnepe mit mutatott be a nagy valóságból, amire még az Újszövetség jelképeivel is visszaemlékezünk?
• A húsvét első napja a Megváltó szabadító halálát szemléltette, amire mi az Úrvacsora jegyei által emlékezünk vissza, amit Jézus úgy mutatott be, hogy a bor a kiontott vérét jelképezi, a kenyér pedig a megtört testét. Mt. 26,27-28. I. Kor. 11,24.
• A húsvét vacsoráját követő napon nyugalomnapot kellett tartani, mint ahogy Jézus is megnyugodott a szenvedések gyötrelmétől József sírjában. Lk. 23,54-57.
o Ahogy Jézust fektették le a sírban, úgy fektetik a keresztelendőt is a hullámsírba, amivel kifejezi azt a hitét, hogy Krisztussal együtt ő is meghalt a régi élet számára.Róm. 6,3-4.
• A zsenge kéve bemutatása viszont a Megváltó feltámadására mutatott előre, és egyúttal azt is kifejezte, hogy az Ő halála nagyon sok új gabona születését és kalásszá érlelődését fogja eredményezni. Jn. 12,24.



104
o Ahogyan Jézus diadalmas győzőként jött elő a sírból harmadnapon, úgy kell a keresztség hullámsírjából is diadalmas győztesként feltámadni új életre annak, aki Krisztussal együtt meghalt a régi élete számára. Róm. 6,4-8.
III. A hetek ünnepe, vagyis a pünkösd
1. Melyik ünnep következett Izráel vallásos életében még a tavaszi ünnepkörhöz kapcsolódva, illetve annak részeként?
• A következő ünnep a hetek ünnepe volt, amit a zsenge kéve bemutatásának napjától kellett számítani.
o „Attól a naptól, amelyen beviszitek a meglóbálni való kévét, számláljatok hét hetet, egészek legyenek azok.”
o „A hetedik hétre következő napig számláljatok ötven napot, és akkor járuljatok új ételáldozattal az Úrhoz.” III. Móz. 23,15-16.
• Ezt az ünnepet aratás ünnepének, ill. a hetek ünnepének nevezték, amely azonos az általunk pünkösdként ismert zsidó ünneppel. II. Móz. 23,16. 34,22. V. Móz. 16,10.
• A hetek ünnepe, a pünkösd, onnan kapta nevét, hogy kezdete a zsenge bemutatásának napjától számított „hét hét” után következő nap, azaz az ötvenedik napra esett.
o Az „ötvenedik” szó jelentése - görögül „pentekosztész”, ebből a szóból lett az angol „pentecost”, a német „pfingsten” és a magyar „pünkösd” is.
2. Hogyan és milyen módon fejezi ki az ószövetségi előkép azt, aminek a nagy valóságban kellett bekövetkezni Isten megváltó terve szerint?
• Ahogy a meglóbált kévék az aratás kezdetét jelentették a kovásztalan kenyerek ünnepén, akként a pünkösd pedig az aratás idejét határozza meg.
• A két ünnep közötti ötven napból negyvenet a tanítványaival töltött Jézus itt a Földön, ezután pedig a feltámadott szentekkel együtt felszállt a Mennybe.
• Csodálatos volt az a bevonulás, amikor már győztes hadvezérként, és a dicsőség királyaként vonul be a mennyei királyság udvaraiba.
o Ekkor Jézus nem egyedül ment, hanem magával vitte az aratásának első kévéjét, vagyis a hatalmának zsengéit, azokat a foglyokat, akiket végérvényesen kiszabadított a halál és a sír fogságából. Eféz. 4,8.
o Mialatt Isten városához közeledtek, a kíséretükben levő angyalok kórusa hangos kiáltással kérte, hogy az örökkévaló kapuk táruljanak fel, hogy a dicsőség Királya bevonulhasson rajtuk. Zsolt. 24,7-10.
o Jézus győztes hadvezérként tért vissza a Mennybe, és magával vitte győzelmének bizonyítékait, és bemutatta őket az Atyának.
3. Milyen ünnepélyes cselekményt kellett elvégezni, amikor elérkezett az ötvenedik nap?



105
• Ezen a napon, azaz Pünkösd napján, két kenyeret kellett vinni az Úr elé, amelyeket már a frissen learatott az új búzából kellett elkészíteni. III. Móz. 23,17.
o Ez a cselekmény bizonysága volt annak, hogy nem hiábavaló volt a korábbi magvetés, beérett a gabona és elkezdődött annak learatása.
• Ez a cselekmény annak jelképe volt, hogy Jézus magvetésének aratása is elérkezett, nem volt hiábavaló a több éven keresztül végzett munkája a nép között.
o Az aratási ünnepek előképei voltak a Szentlélek kiáradását követő eseménynek, előrevetítve a sok ezer ember megtérését, lelki aratását, akik a nagy valóság beteljesedésének pillanatában ismerték fel Jézusban a megígért Messiást.
• A szentírás ugyanis aratáshoz hasonlítja azt, amikor az emberekben a hallott Ige beérik, és alkalmassá válnak arra, hogy Isten gyermekei közé gyűjtessenek.
o Jézus mennybemenetele után, pünkösdkor történt a Szentlélek kitöltetése, ez után következett be az evangélium magvetésének első nagy aratása, tömegek értek be, ezrek döntöttek és keresztelkedtem meg egyszerre. Csel. 2,41. 4,4.
• A pünkösdi ünnepen bemutatott két kenyér pedig a nagy aratás első zsengéjeként, annak gyümölcseként került bemutatásra az Úr előtt a templomban.
o Az aratásból készített első két kenyér a Jézussal feltámadt és mennybement megváltottakra mutatott előre.
o Ez a bemutatott kenyér garanciája volt az elkövetkezendő nagy aratásnak is, a megváltottak megszámlálhatatlan nagy sokaságának.
o Ezt a kenyeret viszont kovászosan kellett elkészíteni. III. Móz. 23,17.
4. Milyen rendelkezést adott Isten arra vonatkozóan, hogy Izráel fiai hogyan jelenjenek meg Isten előtt ezen az ünnepen, és mi volt ennek a jelképes üzenete?
• Senkinek sem volt szabad megjelenni az Úr előtt üres kézzel, hanem szabad akaratból hozott ajándékkal kellett megjelenni, a munkájának és a földe termésének zsengéjével. II. Móz. 23,15/b. V. Móz. 26,1-10.
o Ekkor azonban már nemcsak néhány kalászt kellett az Úr elé hozni, hanem az elhozott áldozatnak azt kellett kifejeznie, hogy mennyire áldotta meg az elmúlt évben őt az Isten: „most azért imé
elhoztam ama föld gyümölcsének zsengéjét, amelyet nékem adtál”. V. Móz. 26,10/a.
• Isten azt mondta népének, hogy „munkád zsengéjét, amelyet elvetettél a mezőn” el kell hozni az Úr elé.
o Így mutatta be Jézus is az Atya színe előtt az emberi család érdekében végzett megváltói munkájának első zsengéjét, a megváltottak első zsengéjét.



106
5. Tudunk-e valamit arról, hogy mi történt a Jézus mennybemenetele és a pünkösdi ünnep alatt történt események közötti időben?
• Bár Jézust a Mennyben dicsőség, fény és hódolat vette körül, mégsem feledkezett el a földi tanítványairól, akik a tíz nap alatt szívük őszinte vizsgálatával várták a Mesterük által megígért ajándékot, a Szentlelket. Csel. 2,1-4.
• A pünkösdnapi különleges esemény a tanítványok számára annak bizonyítéka volt, hogy Jézust az Ő felkentjévé avatta az Isten.
o „A Lélek kiárasztása pünkösd napján, a Menny üzenete volt arról, hogy a Megváltó ünnepélyes felkenettetése megtörtént, Ígérete szerint elküldte a Szentlelket a Mennyből annak jeléül, hogy immár mint pap és király, Övé minden hatalom Mennyen és Földön, és Ő népének felkentje.” (AT 26)
• A Szentlélek kitöltésének jelentőségéről Péter apostol is bizonyságot tett.
o „Isten jobbja által felmagasztaltatván, és a megígért Szentlelket megnyervén az Atyától, kitöltötte ezt, amit ti most láttok és hallotok. Bizonnyal tudja meg azért Izraelnek egész háza, hogy Úrrá és Krisztussá tette Őt az Isten.” Csel. 2,33. 36.
• Erről az ünnepélyes felkenettetésről prófétált már Dániel próféta is több száz évvel korábban. Dán. 9,24/b.
o Dániel a történelem idősíkjába is elhelyezi ezt az eseményt, amikor a 2300 éves prófécia értelmezésére mondja el a magyarázatát.
o A zsidó nép számára szabott „hetven hét” időszak utolsó eseményeként fog bekövetkezni a szentek Szentjének ünnepélyes felkenetése.
o Vagyis addig nem jár le a zsidó nép számára adott kegyelemidő, amíg ez az ünnepélyes felkenetés meg nem történik.
o A Szentlélek kiáradása ennek e beteljesedését nyilatkoztatta ki.
6. Milyen párhuzamos jeleket figyelhetünk meg a Sínai törvényadás és az újszövetségi pünkösd eseménye között?
• A legfontosabb, hogy Isten tűzben szállt le a hegyre, amit különféle hang és fényjelenségek kísértek, és ezt mindenki hallotta és látta. II. Móz. 19,18. 20,18.
o A pünkösdi esemény is hasonló módon teljesedett, ekkor is tűzben szállt le Isten Lelke, és kettős tüzes nyelvek formájában jelent meg előttük. Csel. 2,1-4.
• A Szentlélek pünkösdkor történt kiáradása a Szentírás azon próféciájának a beteljesedését is jelenti, miszerint Isten egy új szövetségben a Törvényt népének belsejébe helyezi, és szívébe írja majd be. Jer 31,33. Zsid. 8,8-10.
• A törvényadáson túl még további párhuzamokat is felfedezhetünk a Szent-sátor és a jeruzsálemi Templom felszentelése, illetve az újszövetségi pünkösd között.



107
o Isten dicsősége miden alkalommal hatalmas erővel töltötte be a kiválasztott helyeket, hogy Mózes nem mehetett be a Sátorba (II. Móz. 40,35), illetve a százhúsz pap nem tudott állva maradni a Templomban (I. Kir. 8,11).
13. Isten utolsó figyelmeztető üzenete
I. Az őszi ünnepek
1. Hány ünnep volt az őszi ünnepkörben, mikor tartották, és hogyan nevezték ezeket az ünnepeket?
• Az őszi ünnepkör három egymást követő önálló ünnepből ált.
o Az emlékeztető kürtzengés ünnepe 7. hónap 1-jén.
o Az engesztelés napja 7. hónap 10-én.
o A sátoros ünnep 7. hónap 15-től nyolc napon keresztül.
2. Milyen jellegzetességeket figyelhetünk meg az őszi ünnepekkel kapcsolatban?
• Amiképpen a tavaszi ünnepek, úgy az őszi ünnepek is a megváltás előképeként szoros egységet képeztek.
o Ahogyan a tavaszi ünnepek az első advent eseményeit mutatták be jelképekben, úgy az őszi ünnepek a második adventtel kapcsolatos eseményeket vetítették előre.
• A kürtzengés ünnepe egy figyelmeztetés volt, egy emlékeztetés, hogy az engesztelő ítélet napja közeledik.
o A kürtzengés ünnepét tíz nappal korábban kellett megtartani az engesztelési nap előtt, hogy mindenki figyelmeztetve legyen időben a legnagyobb ünnep közeledtére.
• Az őszi ünnepek középpontjában az engesztelés napja állt, időrendben is és jelentőségében is, ezért ezt a napot „ünnepek ünnepének” nevezték. III. Móz. 23,32.
o Az engesztelési nap Isten ítéletének napja volt az Ő háznépe felett.
• A sátoros ünnep pedig az engesztelés napján hozott ítélet által bekövetkezett megszabadulás felett érzett öröm és hála alkalma volt.
o Ebben az ünneplésben élték át az Isten bűntörlő kegyelme által kiváltott öröm élményt.



108
II. A kürt zengésének napja
1. Milyen módon kellett megünnepelni a kürtzengés ünnepét, milyen napként kellett figyelembe venni ezt az ünnepet?
• A kürtzengés ünnepét ceremoniális szombatként ünnepelték, mert ez a nap egyike volt annak a hét napnak, amelyet az évenkénti templomi szertartással kapcsolatban nyugalomnapként kellett megünnepelni. IV. Móz. 29,1.
• Pál apostol ezekről a szombatokról beszél úgy, mint amik árnyékai vagy előképei voltak azoknak az eseményeknek, amelyek középpontjában Jézus Krisztus állt. Kol. 2,16-17.
o Ezekre a szombatokra vonatkozó törvényeket Jézus eltörölte a halálával, mert ezeket a szombatokat nem a Tízparancsolat, hanem a ceremóniális törvény szabályozta. Kol. 2,14.
2. Milyen különleges rendelkezéseket adott Isten Mózesnak annak érdekében, hogy ez az ünnep betölthesse a jelképes rendeltetését?
• Mózesnek két ezüst kürtöt kellett a templomi szolgálathoz készítenie, amelyeknek rendeltetését és használatát nagyon szigorúan szabályozta Isten. IV. Móz. 10,1-10.
o Ez a két kürt Isten akaratának hirdető eszköze volt.
o Különböző rendeleteket, utasításokat közvetítettek velük a nép felé.
o A fejedelmeket és a nép vezetőit is ezzel hívták össze.
o Ezekkel adtak jelt a táborbontáshoz, az egyes törzsek elindulásához, hogy a törzsek fegyelmezett rendben induljanak el.
o Ezekkel hívták oltár elé a népet a reggeli és esti istentisztelethez.
o De ezekkel irányították a népet akkor is, amikor ellenséggel harcoltak.
• A kürtöknek tehát mindig tiszta hangon és határozottan kellett szólnia, hogy a nép el ne tévessze az általuk közvetített utasítást.
• Másrészt viszont a népnek is éber figyelemmel kellett odafigyelni, amikor megszólaltak az Isten utasítását közvetítő kürtök.
o Ahogyan Isten szavát és hangját közvetítették az ezüst kürtök, úgy közvetíti most nekünk a Biblia Isten üzenetét.
3. Volt-e Istennek rendelkezése arra vonatkozóan, hogy kik használhatják ezeket a kürtöket a nép vezetésére, kik adhatnak rajta keresztül utasításokat?



109
• Mivel ezek a kürtök Isten akaratának hirdetőeszközeiként lettek elkészítve, ezért csak az Isten által kiválasztott papok használhatták őket.
• A Biblia gyakran hasonlítja az emberi szót vagy beszédet a kürt vagy a trombita hangjához.
o Ésaiás próféta is trombitához hasonlítja Isten szolgáit a rájuk bízott üzenet hirdetése közben. Ésa. 58,1.
o János apostol Jézus hangját hallja látomása közben olyannak, mintha egy trombita szólalt volna meg. Jel. 1,10. 4,8.
• Ezekben az esetekben mindig valamilyen Istentől jövő üzenetről van szó, aminek határozottan és tisztán kell hangoznia. I. Kor. 14,8.
o Az igehirdetések módja legyen olyan, mint a trombita hangja, határozott és tisztán hangzó. Jóel 2,1.
4. Mivel ez a nap az emlékeztető kürtzengés napja kellett legyen, ezért felvetődik a kérdés, vajon mire emlékeztetett ezen a napon a kürt hangja?
• Elsősorban arra emlékeztetett, hogy tíz nap múlva az „ünnepek ünnepe” következik, az engesztelő ítélet napja, amikor Isten a templomot akarja megtisztítani az egész évben áthárított bűnöktől, és egyúttal ezeket a bűnöket el akarja törölni.
o Ezzel az ünneppel emlékeztetett népe között mindenkit azért, hogy legyen idejük felkészülni minden vonatkozásban az előttük álló rendkívüli eseményre.
o Az engesztelés napján ugyanis Isten népének lelki sorsa dőlt el, hiszen ez Isten ítéletének ideje volt Izraelben.
• Az engesztelés napján csak azoknak biztosíttatott Istennel való megbékélés, akik igénybe vették azokat a lehetőségeket, amelyeket Isten évközben biztosított.
• Az emlékeztetető kürtzengés tehát az Istennel való megbékélés utolsó lehetőségére figyelmeztette Izraelt.
5. Milyen szimbolikus jelentősége volt még az emlékeztető kürtzengésnek, mit fejezett még ki a megváltás művéből, az Isten és népe kapcsolatát illetően?
• A szent kürtök hangja egyrészt az egész nép Istenhez kiáltó imáját fejezte ki és jelképezte az ünnep ideje alatt. - lásd: II. Krón. 13,12
18. (Abija és Jeroboám harcában)
• Másrészt, mivel az isteni segítségért való folyamodás eszköze is volt az ezüst kürt, ezért az emlékeztető kürtzengés Isten felé is felszállt, hogy emlékeztesse a népének tett ígéretére és kegyelmére.



110
o Ezért a szent kürtök harsonája arról biztosította a népet, hogy Isten nem feledkezik el népéről, nem feledkezik el az ígéreteiről, megemlékezik népéről a nyomorúságban is.
o „...és emlékezetben lesztek az Úr előtt, a ti Istenetek előtt, és megszabadultok a ti ellenségeitektől... és lesznek néktek emlékeztetőül a ti Istenetek előtt.” IV.
Móz. 10,9-10.
III. Az árnyék valósága
1. Mi volt a rendeltetése az őszi ünnepeknek, mit akartak bemutatni és szemléltetni az ünnepek szertartásai és jelképes cselekményei?
• Az Izraelben folyó templomi szolgálat és a vele kapcsolatos ünnepek Jézus Krisztus megváltói szolgálatának egy-egy előrevetített képe volt.
o Pál apostol szerint ezek az ünnepek és a velük kapcsolatos
jelképek „csak árnyékai voltak a bekövetkezendő dolgoknak”, a valóság középpontjában azonban a Megváltó személye és küldetése áll. Kol. 2,17.
• Mennybemenetele óta végzi Jézus a főpapi szolgálatot, „mint a
szenthelynek és amaz igazi sátornak szolgája, amelyet az Úr és nem ember épített”. Zsid. 8,1-2.
• Izrael őszi ünnepei Jézusnak erre a szolgálatára mutattak rá, ezt a szolgálatát tudjuk általuk jobban megérteni az őszi hármas ünnepkör jelképes cselekményei által.
2. Rendeltetése szerint milyen két fő részre lehet szétválasztani Izráel ünnepeit, hogy jobban megérthessük Isten megváltó kegyelmét?
• A földi templomban gyakorolt árnyék mintához hasonlóan Jézus főpapi szolgálatának két szakasza és két célja van.
• Az első szakasz az év minden napján gyakorolható cselekményekből állt, amely a bűnbocsátó kegyelem lehetőségét kínálta fel mindenkinek, a helyettesként bemutatott áldozat halála által.
o Annak tudatosítására rendelte el Isten az áldozatoknak ezt a rendszerét, hogy sohase feledkezzenek el arról, az ember nem teheti jóvá az elkövetett bűnöket.
o Csak a helyettes áldozat szabadíthatja meg a bűnöst a bűn terhétől, csak az ártatlan áldozat biztosíthat számára olyan bűntelenséget, aminek birtokában megállhat Isten ítélőszéke előtt.
• A második ünnepkör viszont a bűntörlő kegyelem, a végleges bűnrendezés lehetőségét volt hívatott bemutatni.



111
o Annak tudatosítására rendelte el Isten ezeket az ünnepeket, hogy a bűnbocsátó kegyelem csak feltételes kegyelem, mert a megbocsátott bűnt még nem lett eltörölve.
o Csak így érthették meg maradandóan, hogy Isten állandóan megnyilatkozó kegyelme nélkül elveszett állapotba kerülhetnek.
o Jézus a szőlőtőkéről szóló példázatában fogalmazta meg ezt a mi részünkre, amikor azt mondta: „mert nálam nélkül semmit sem cselekedhettek”. Jn. 15,5/b.
3. Mit tudhatunk a Bibliából arra vonatkozóan, hogy a bűnbocsátó kegyelem a nagy valóságban sem tekinthető végleges bűnrendezésnek?
• A Bibliában található kinyilatkoztatások szerint bizonyos esetekben a korábban már megbocsátott bűn még visszahárítható az elkövetőjére. Ezék. 18,24.
o Jézus az adós szolgáról szóló példázatával próbálta bemutatni és érzékeltetni ezt a végzetes lehetőséget. Mt. 18,23-35.
• A bűnbocsátó kegyelmet éppen a visszaháríthatósága miatt nevezzük feltételes kegyelemnek, hiszen a megbocsátással nem lett eltörölve a bűn, hanem csak át lett hárítva a bűnösről.
o Az ószövetségi időben a bűnért való áldozat bemutatásával részesült bűnbocsátó kegyelemben a bűnös, a bűne azonban az áldozat vérének közvetítésével be lett víve a templomba a pap közbenjáró szolgálata által, és ettől kezdve a templomot terhelte.
o Az újszövetségi időben viszont hit által igényelhető a bűnbocsátó kegyelem Jézus Krisztus áldozata által, ugyanakkor Ő végzi a közbenjáró szolgálatot is, hogy a megbocsátott bűneinktől megszabadulva a mennyei templomra történjen meg az áthárítás.
• Dávid ezt a bűnbocsátó kegyelmet átélve fogalmazta meg a 32. zsoltárban az ezzel kapcsolatos hitét és örömét.
o „Boldog az, akinek hamissága megbocsáttatott, vétke elfedeztetett. Boldog ember az, akinek az Úr bűnt nem
tulajdonít...” Zsolt. 32,1-2.
4. Mi történt a templomra áthárított bűnökkel, mit tudhatunk arról, hogyan rendezi Isten a bűn végső sorsát?
• A templomi szolgálat második szakasza, amit évenként egyszer gyakoroltak, a bűntörlő kegyelem lehetőségét biztosította, de csak azoknak, akik előzőleg igénybe vették a bűnbocsátó kegyelem lehetőségét.



112
• A bűntörlő ítéletre mutató szolgálatot évente egyszer, egy meghatározott időben kellett elvégezni, amit engesztelés napjának nevezte el Isten. III. Móz. 23,27.
o Ezen a napon végzett templomi szolgálat döntötte el véglegesen a bűn sorsát Isten előtt, ezért nevezték ezt a napot „ünnepek ünnepének”. III. Móz. 23,32.
o Ebből adódóan ez a nap mindig egy isteni ítélet napja volt Izráel életében, mert ekkor történt meg a bűn végleges elrendezése, vagyis eltörlése.
• A templomot terhelő bűnök ezen a napon át lettek hárítva Azázel bakjára, amely Sátánt jelképezte, akinek a pusztába kellett kivinni magán Izráel minden bűnét.
o Így fog Sátán is ezer évig a kietlen és puszta Földön lenni, hogy végül elvesszen mindazokért a bűnökért, amiket a megváltottak követtek el ugyan, de benne születtek meg, Ő volt ezeknek a bűnöknek a szerzője.
• Erre a rendkívüli eseményre figyelmeztetett az emlékeztető kürtzengés ünnepe.
o Vagyis ez az emlékeztető esemény az Istennel való megbékélés utolsó lehetőség kínálta fel mindenki számára.
5. Az engesztelés ünnepének ítéletében mit vizsgált és ítélt meg Isten, talán tételesen vette sorra és vizsgálta meg az évközben áthárított bűnöket, és mi ennek a tanulsága a mi számunkra?
• Semmi olyan esemény sem történt, ami arra engedne következtetni, hogy Isten ekkor tételesen elővett és megvizsgált minden áthárított bűnt.
• Ez a nap inkább egy olyan alkalom volt Izráel életében, amikor Isten azt ítélte meg, hogy mennyire vették komolyan a bűnbocsátó kegyelmét, amit év közben biztosított számukra.
o Ugyanígy a nagy valóság vizsgálati ítéletében sem az elkövetett bűneinket fogják megvizsgálni egyenként, hanem azt, hogy az érintettek mennyire vették komolyan azt a kegyelmet, amit Jézusban nyertek el.
o Elfogadták-e Jézust személyes megváltójukként, és megmaradtak-e vele élő összeköttetésben.
• A Jézusban való hit általi megigazulás evangéliuma éppen annak lehetőségét kínálja fel, hogy teljes bűntelenségben állhassunk az
ítéletben. Jel. 19,8. Zak. 3,4.
o Mivel az elkövetett bűneink már elnyerték a büntetésüket a Helyettes halálában, ezért ezeket a bűnöket csak kitörli Isten



113
a mennyei könyvek feljegyzéseiből. Csel. 3,19. Jer. 50,20. Ezék.
18,21-22. Zsid. 9,28.
6. Megkezdődött már Jézus főpapi szolgálatában az az esemény, ami a bűntörlő kegyelem gyakorlásával kapcsolatos, az áthárított bűnök eltörlésének alkalma?
• Igen, 1844-ben kezdődött meg Jézus Krisztus főpapi szolgálatában a bűntörlő kegyelem alkalma, az engesztelés ítélete, vagyis a vizsgálati ítélet.
o Magáról az eseményről és az idejéről a következő alkalommal beszélünk.
• Az a tény, hogy ezeket az ünnepeket az Isten által meghatározott pontos időben kellett megtartani, arra utal, hogy a megváltás kiemelkedő eseményeinek is az Isten által meghatározott időben kell megtörténni. Gal. 4,4.
• Mielőtt Jézus főpapi szolgálatában is bekövetkezik az engesztelésnek ez az ítélete, Isten a Földre is elküld egy figyelmeztetető üzenetet, amely az emberek figyelmét hívatott felhívni erre a rendkívül fontos és sorsdöntő eseményre. Jel. 14,6-7.
o Ezzel a felszólító üzenettel a megtérés utolsó lehetőségét kínálja fel Isten a bűn világában élő embereknek.
o Mindenki saját maga választhatja meg végső sorsát, és döntheti el, hogy mi történjen vele és a bűneivel az Isten végső ítéletében.
IV. Isten figyelmeztető üzenete
1. Megérthető-e a próféták könyveiben található Isteni üzenet, vagy egy homályos és a ma embere számára valami titokzatos írásnak kell tekinteni azokat?
• A próféták könyveit ma már nem tekinthetjük érthetetlen és titokzatos írásoknak, hiszen János írása is azzal kezdődik: „Jézus Krisztus kijelentése”. Jel. 1,1/a.
o Mivel a Jelenések könyve Jézus Krisztus kijelentése, ezért azt sohasem lehetett titoknak tekinteni.
o Isten különleges áldást ígér azoknak, akik olvassák, hallgatják és megtartják a benne írottakat. Jel. 1,3. 22,7.
o Ezért nekünk ma teljesen világos ismeretünknek kell lenni arról, hogy a Jelenések 14. fejezetében milyen ítéletre hívja fel figyelmünket Isten.
• Már Dániel próféta könyvével kapcsolatban sem érvényesíthető a titok kifejezés.



114
o Dániel idejében még voltak titokként ismert részek, ezért bizonyos kinyilatkoztatásokat bepecsételtnek kellett tekinteni, de csak a vég idejéig. Dán. 12,9.
o Jézus azonban már arra figyelmeztetett az evangéliumban, hogy a beteljesedés előtt meg lehet érteni Isten gyermekeinek: „aki olvassa, értse meg.” Mt. 24,15.
o Mert Isten semmit sem cselekszik addig, amíg meg nem jelenti titkát szolgáin keresztül. Ám. 3,7.
2. A próféták által adott kijelentéseken kívül adott-e Isten még egyéb figyelmeztetést is arra vonatkozóan, hogy az emberek felfigyeljenek a történelmi idők jelentőségére, és ez cselekvésre késztesse őket?
• A Jelenések könyvének üzenetéhez kapcsolódóan Isten még egy különös, rendkívüli természeti jelenséggel is megerősítette a Tőle jövő üzenet hatását, amely akkor minden embert elgondolkodásra kényszerített.
o Mintha egy trombita hangja zengett volna végig az egész földön.
• 1833. november 13-nak éjszakáján este 9 órától napkeltéig egy rendkívüli csillaghullást figyelhettek meg az emberek, szinte az egész Földön.
o Volt olyan hely, ahol kisebb-nagyobb tűzgolyók mozogtak minden irányban.
o „Gyakran föl, le, vagy ívesen, esetleg egymással szembe repülve, hosszú, tüzes farkat vonva maguk után, amelyekből néha szikrák és fénycsóvák lövelltek ki, éspedig rendkívül erősen, gyakran néhány percig is, és alakjukat változtatva feltűnő színesen
világítottak.” (Krisztus dicsőséges eljövetele 49. oldal.)
o Más helyen a csillaghullás olyan volt, mintha egy tűzeső lett volna.
o „Az 1833 november 12-ről 13-ra virradó éjjel a csillagok egész zápora hullott alá a földre. Különösen ÉszakAmerika volt a színhelye ennek az eseménynek. Míg a hasadó hajnal nagy nehezen véget vetett a magasztos színjátéknak, a mexikói öböltől egész Halifaxig mindent a repülő világítótestek ragyogtak be,” (Spicer W.A: Korunk és
a világ sorsa 142.)
3. Mi a célja ezeknek az Istentől jövő figyelmeztetéseknek, megfélemlíteni akarja vele az embereket vagy örömhírt akar közölni általa?



115
• Az Isten ítéletére figyelmeztető üzenetek minden esetben az örökkévaló evangélium részeként kerül kinyilatkoztatásra az emberek számára.
o Evangélium vagyis örömhír, mert megismerteti az emberekkel azt, hogy még van remény, még van lehetőség a megtérésre, a kegyelem ítéletére.
• Ezt a lehetőséget nem szűk körben, a kiváltságosak részére mondja el Isten, hanem minden ágazathoz, nyelvhez tartozó emberrel meg akarja ismertetni. Jel. 14,6.
o Ezért tűr hosszan, késlelteti visszajövetelét, hogy mindenki megismerhesse ezt a lehetőséget, és legyen alkalma élni is
vele. II. Pét. 3:9.
• Amikor az evangéliumnak ez az üzenete minden emberhez eljutott, amikor minden embernek felkínálta a megtérés lehetőségét, csak akkor fejezi be Jézus a főpapi szolgálatát, és mondja ki a megmásíthatatlan döntését. Mt. 24,14. Jel. 22,11.
• Ma még tart a kegyelem ideje felettünk, menjünk tehát Jézushoz, a kegyelem egyetlen forrásához! Zsid. 4,15-16.
o Istenhez fordulásunk viszont csak egyetlen dologban juthat kifejezésre: „Féljétek az Istent, és néki adjatok dicsőséget!”. Jel. 14,7.
4. Kell-e a ma emberének is készülni az engesztelés ítéletének eseményével kapcsolatban, és ha igen, akkor mit jelent számunkra ez a gyakorlatban?
• Azért is nevezték „ünnepek ünnepének” az engesztelési napot Izráelben, mert ez egy mélységes önvizsgálat napja volt mindenki számára, hiszen ezen a napon dőlt el sorsuk Isten előtt, ekkor dőlt el, hogy eltörli-e bűneiket vagy sem.
o „Ha valaki nem sanyargatja meg magát ezen a napon, irtassék ki az ő népe közül.” III. Móz. 23,29.
• Hasonló okok miatt kell önvizsgálatot tartani ma is, amikor a nagy valóságban folyik ez az ítélet a Mennyben.
o „Az Úr azt kívánta... aki azt akarja, hogy neve bent maradjon az élet könyvében, most e rövid kegyelmi idő alatt kell megsanyargatnia lelkét Isten előtt. Tartsunk mélységes, lelkiismeretes önvizsgálatot!” (Nagy.Küzd: 436,1.)
• Így figyelmeztet Isten arra, hogy a vizsgálati ítéletben is csak azok esetével foglalkozik, akik a Jézus Krisztusba, mint személyes Megváltóba vetett hit által már megszabadultak bűneik terhétől, részesültek Isten bűnbocsátó kegyelmében.



116
5. Mit jelent Isten rendelkezésében ez a kijelentés, hogy „irtassék ki az ő népe közül”, milyen vonatkozásban teljesedhet ez be rajtunk?
• Az engesztelési nappal kapcsolatban Isten egy kiegészítő kifejezéssel magyarázza meg azt, hogy miképpen valósulhat meg ez a szigorú ítélet.
o Az egyik versben azt mondja Isten: „irtassék ki az ő népe közül”, addig a másikban már azt: „elvesztem az ilyent az ő
népe közül”. III. Móz. 23,29-30.
o Ez a kiegészítés arra figyelmeztet, hogy ezt az ítéletet nem valamilyen emberi törvényszéknek kell végrehajtani, hanem maga Isten lesz az ítélet végrehajtója.
o Vagyis akik nem vették figyelembe a bűntől való szabadulásnak az Isten által adott szabályait, azokat Isten nem tekinti népéhez tartozóknak.
• A nagy valóságban ez az ítélet abban teljesedik, hogy az érintett személynek a nevét kitörli Jézus az élet könyvéből.
o Az élet könyvéből való kitörlésssel az Isten népe soraiból törlik ki a nevét, vagyis onnan írtatik ki, ezért ettől kezdve már a gonoszok közé számláltatik.
o De ha győz, elfordul a bűneitől, akkor ennek az ellenkezője is
igaz. Jel. 3,5/a.
6. Milyen utalást találunk Jóel próféta könyvében az Isten nagy engesztelési napjára való felkészüléssel kapcsolatban?
• Jóel mindenek előtt azt mondja el, hogy közel van az Isten végső elszámolásának nagy napja, amikor végrehajtja meghozott ítéletét. Jóel. 2,1.
• Később már úgy beszél erről a napról mint János a Jelenések
könyvében: „Bizony nagy az Úrnak napja és igen rettenetes! Ki
állhatja ki azt?”. Jóel 2,11/b. - Jel. 6,17.
• Majd pedig úgy beszél erről az időszakról, hogy amikor elérkezik az ideje annak, akkor Isten kiönti Lelkét minden testre, mint ahogy a korai és a késői eső is a maga idejében hull a földre. Jóel 2,28. 23.
• Végül pedig azt mondja el, hogy ebben az eseménysorozatban bekövetkezik az is, hogy „mindaz, aki az Úrnak nevét hívja segítségül, megmenekül”. Jóel 2,32.
7. Hogyan fogjunk hozzá, milyen módon induljon meg a Jóel által hirdetett megtérés, személyes és közösségi életünkben, milyen szintű megtérést vár el Isten mindazoktól, akik felfigyelnek és hallgatnak a felszólítására?
• Jóel szinte lépésről-lépésre vezet bennünket a megtérés útvonalán.



117
• „Térjetek meg hozzám teljes szívetek szerint.” 2,12/a.
o A teljes szív azt jelenti, hogy még a dédelgetett dolgokban is meg kell térni.
o Nemcsak a látványos külső dolgokban, hanem a szívetekben is, a hajlamok és a vágyak szintjén megélt bűnökből is meg kell térni, hiszen Isten kész új szívet teremteni bennünk. Zsolt.
51,12. II. Kor. 5,17.
• „Térjetek meg hozzám... böjtöléssel is, sírással is, kesergéssel is.”
o Mintha csak azt mondta volna a próféta, hogy sanyargassátok meg magatokat.
o Isten előtt ilyen szinten megalázkodni csak az képes, akinek szívében már megtörtént a megtérés csodája.
o Csak a szívében megtért ember tudja úgy látni a saját életét, hogy az böjtölésre, sírásra és kesergésre készteti.
• „Szíveteket szaggassátok meg, ne ruháitokat, úgy térjetek meg az Úrhoz.”
o Ne az emberek előtt mutogassátok a megtérésetek mértékét, hanem Isten előtt.
o Ha elsősorban az embereknek mutogatjátok magatokat, akkor csak az emberektől fogjátok elnyerni a jutalmat is. Mt. 6,16-18.
8. Milyen érveket sorakoztat fel Jóel annak érdekében, hogy meggyőzzön arról, még van remény, érdemes megtérni az Úrhoz teljes szívünk szerint?
• „Térjetek meg az Úrhoz a ti Istenetekhez; mert könyörülő és irgalmas; késedelmes a haragra és nagy kegyelmű, és bánkódik a gonosz miatt.”
o „Mindenki fohászkodik a bűnei megbocsátásáért, és reménykedik Isten könyörületességében, nem a saját érdemei miatt, hanem annak irgalmassága folytán, aki szívesebben bocsát meg, mint büntet.” (Dr Hercz: Kommentár III.
162. old. Philo-tól idézi)
• „Ki tudja, hátha visszatér.... és áldást hagy maga után.”
14. Isten házának megtisztulása
I. Engesztelési nap a gyakorlatban



118
1. Milyen helyet foglalt el az engesztelési nap Izráel vallásos ünnepeinek sorában?
• Az engesztelési nap volt a legünnepélyesebb alkalom az év összes napja és ünnepei között.
• Különleges jelentősége miatt “ünnepek-ünnepének” nevezték ezt a napot.
o Önmagukat megsanyargatva és szent gyülekezéssel kellett megtartani.
o Tartózkodni kellett minden hétköznapi munkától, vagyis nyugalomnapként kellett ünnepelni.
o Mélységes önvizsgálat napja volt ez mindenki számára, hiszen ezen a napon élték át Isten bűntörlő kegyelmét, ekkor távolították el végleg az egész évben áthárított bűneiket a templomból, de még a táborból is.
2. Mivel és hogyan kezdődött el az engesztelési nap vallásos ceremóniája, és mi volt ennek a jelentősége és üzenete?
• A főpapnak előbb önmagáért kellett áldozatot bemutatni, hogy méltó legyen arra a rendkívüli cselekményre, amikor magára veszi és hordozza Izráel egész évi bűnének terhét.
3. Mit kellett tenni a főpapnak, mielőtt hozzáfoghatott volna ahhoz, hogy bemegy a templomba, és megtisztítja az áthárított bűnöktől?
• Két kecskebakot állítottak az Úr elé, és sorsvetés által választottak közöttük, hogy melyiknek mi lesz a sorsa és a rendeltetése. III. Móz.
16,7-10.
o Az egyik bak az Úré lett a sorsvetésben.
o Ezt a bakot bűnért való áldozatul kellett feláldozni, mert ennek a baknak a vérével szerzett engesztelést a főpap a Szentek-szentjében.
o A másik bak Azázelé lett a sorsvetésben.
o Erre a bakra hárították át Izrael összes bűnét, aminek következményeként a kietlen pusztába vitték elpusztulni, a bűnök büntetéseként.
• Énók könyve (apokrif írat) úgy beszél Azázelről, mint az elbukott angyalok vezetőjéről, aki Isten ítéleteként a tűznek a tavában fog megsemmisülni.
o “(1.) Hénokh pedig elment és azt mondta Azazélnek: - Nem lesz békességed; nagy ítélet bocsáttatott ki ellened, hogy megkötözött legyél. (2.) Nem lesznek elnézéssel irántad, senki sem jár közbe érdekedben, azok miatt az erőszakos cselekmények miatt, amelyekre oktattál, és mindama káromló dolog miatt, az erőszakos tett és bűn miatt, amit az



119
embereknek mutattál.” (Ókeresztény Írók II. kötet – Apokrifek 46. old. Hénokh könyve 13,1-2.)
• A két kecskebak Krisztust és Sátánt jelképezte.
o Azázel neve az Úr nevével áll szembe, vagyis ellentétbe, már csak ezért sem lehet más Azázel, mint Krisztus egyetlen nagy ellensége, vagyis maga Sátán.
• A sorsvetés pedig a közöttük folyó küzdelem bizonytalanságát és azt a szorongó izgalmat fejezi ki, ahogyan a világmindenség figyelte a közöttük lévő küzdelem kibontakozását.
4. Mi volt a jelentősége annak, hogy a főpap csak az Úrért való bak vérével mehetett be a templom legszentebb részébe, az Isten jelenlétének színhelyére?
• Ennek az volt a jelentősége, mivel ez a bak Jézus Krisztust jelképezte, aki kész volt feláldozni magát azért, hogy vére által engesztelést szerezzen a mi bűneinkért.
o A szertartásnak ebben a részében a főpap is Jézus szimbólumaként ment az Úr elé.
o Jézus azonban ellentétben a földi templom papjaival, a saját vérével ment be az Atya elé, hogy engesztelést szerezzen a bűnbánó bűnösök számára. Zsid. 9,11-12.
• Az Úrért való bakot a táboron kívül kellett elégetni.
o “A bűnért való áldozati bakot, amelynek vére engesztelés végett bevitetett a szenthelyre, vigye ki a táboron kívül, és
égessék meg...” III. Móz. 16,27.
o A jelképnek ez a része arra utal, hogy Jézus is a városon kívül, a koponyák hegyén halt meg érettünk. Zsid. 13,11-13.
5. Mi volt az a két dolog, ami miatt be kellett menni a főpapnak az Úrért való bak vérével a Szentek-szentjébe?
• A vér bemutatásával igazolnia kellett a törvény előtt, hogy az elkövetetett bűnökért való bűnhődés megtörtént, és ezzel jelképesen a Megváltó helyettesítő halálára mutatott előre.
o Jézus a Gecsemánétól a Golgotáig vette magára az egész emberi család bűnét, viselte helyettük a bűn büntetését, és engesztelte ki a törvény követelését.
o Jézus azonban a bűn zsoldjának, a halálnak csak az egyik részét vállalta át a bűnbánó bűnösök helyett, nem viselte el a bűn miatti teljes és végső megsemmisülést.
o A bűn büntetésének a teljes és végső megsemmisülését már a bűn szerzőjének kell viselnie, ez a része Sátánra lesz áthárítva, Őt viszont a másik bak jelképezte.



120
• Amikor a főpap a bevitt vérrel így engesztelést szerzett a megbánt bűnökért, amelyek a helyettesítő áldozatok vére által át lettek hárítva a templomra év közben, akkor jelképesen magára kellett vennie ezeket a bűnöket, hogy kihozza a templomból.
o A kihozott bűnöket pedig kézrátétel által tovább hárította azt Azázel bakjára, aki valójában a bűn szerzőjét és felelősét,
Sátánt jelképezte. III. Móz. 16,20-21/a.
o Ezt követően Azázel bakját egy arra kijelölt ember kivitte a kietlen pusztába, hogy ott sorsára maradva végül
elpusztuljon. III. Móz. 16,21/b-22.
o Így fogja majd az Isten által kijelölt angyal is kirekeszteni Sátánt a kietlen és puszta földre, ahol a végső és teljes megsemmisülés vár rá a rajta lévő bűnökért. Jel. 20,1-3.
6. Miért adott Isten olyan rendelkezést, hogy amikor Áron bemegy a gyülekezet sátorába, hogy ott engesztelést szerezzen, akkor senki sem lehet vele, egészen a kijöveteléig?
• Mivel az árnyék szolgálatban a főpap is és a bemutatott áldozat is az eljövendő Megváltót jelképezte, ezért ennek a cselekménynek több üzenete is van.
• Ez a jelkép mindenek előtt arra mutatott előre, ahogyan a nagy valóságban kellett az “Úr bakjának”, azaz a Megváltónak megáldoztatni, ez idő alatt senki sem lehetett mellette: “a sajtót
egyedül tapostam, és a népek közül nem volt velem senki”. Ésa. 63,3.
o Erre utalt Jézusnak az a kijelentése is, amit Péternek mondott: “ahová én megyek, oda most nem jöhetsz
utánam”. Jn. 13,36.
• Ez a jelkép azonban azt is kifejezte, hogy Isten ítéletének napján a bennünket képviselő Főpapunk is egyedül fog az érdekünkben engesztelést végezni, mi sem lehetünk jelen.
o Miként Áron az egész nép képviseletében ment be az Isten színe elé ekkor, akként a mi ügyünknek is csak egyetlen közbenjárója és engesztelője van az Úr előtt.
o “Mert... egy a közbenjáró is Isten és emberek között, az ember Krisztus Jézus.” I. Tim. 2,5.
o A nép csak lélekben követhette a főpapot a szentélybe, ahogy mi is csak hit által követhetjük a nagy Főpapunkat amikor az Atya elé járul az ügyünk képviselete közben.
7. Minek az előképe volt ez a nap, mi állt ennek a napnak a középpontjában, amitől “ünnepek ünnepe”-ként különítették el a többi ünnepnapoktól?
• Ezen a napon tisztultak meg Izrael fiai minden bűnüktől az Úr előtt.



121
o “ Mert ezen a napon engesztelés lesz értetek, hogy megtisztítson titeket; minden bűnötöktől megtisztúltok az Úr
előtt.” III. Móz. 16,30.
• Az egész évben bemutatott bűnért való áldozatok tehát csak a bűntehertől való szabadulást jelentették.
o Ezek a lehetőségek csak a bűnbocsánat kegyelmét jelentették részükre.
• A végső megtisztulást pedig csak az engesztelés ítélete jelentette.
o Az engesztelés ítélete által gyakorolja Isten a bűntörlő kegyelmét.
8. Ez a megtisztulás csak az Izrael fiai számára jelentett megtisztulást, vagy szélesebb és tágabb jelentősége is volt?
• Ez a megtisztulás viszont nemcsak az Izrael fiai számára jelentette a megtisztulást, hanem az Isten háza, vagyis a templom számára is.
o Ugyanis minden bűn, amelytől a bűnös a helyettesítő áldozat vére által szabadult meg, az a vér közvetítésével a bűnösről a templomra lett átruházva.
• Ezért szükség volt egy alkalomra is, amikor végre a templom is megtisztulhat az áthárított bűnöktől.
o A templomnak ez a megtisztítása történt meg minden évben az engesztelés napján.
• A templom megtisztítása a bűntelen világ végleges megtisztítását is kifejezi, amikor Isten az egész világegyetemet végleg megszabadítja a bűn jelenlététől.
o Ahogy a templomot terhelő bűnöket Azázel bakjára hárította át a főpap, úgy fogja a mi Főpapunk is áthárítani Sátánra az összes bűnt, amit az engesztelésnap ítéletével töröltek el.
o Mivel Azázel bakja nem azonnal pusztult el a pusztában, ahová kivitték, ezzel arra mutat rá a jelkép, hogy Sátán sem fog azonnal megsemmisülni az áthárított bűnök ítélete alatt.
o A bibliai próféciák szerint ezer évig fog a kietlen puszta földön tehetetlenségre kárhoztatva bolyongni, és csak ennek az időszaknak a végén következik be a tűznek tavában a végső és teljes megsemmisülése. Jel. 20,3. 7-10.
• Egyedül Azázel bakjának elpusztulása volt a garanciája annak, hogy a bűn ne térjen vissza Izráel táborába.
o Isten a nagy valóságban is azzal óvja meg az általa teremtett szent környezetet a bűn visszatérésétől, hogy ne legyen még egyszer veszedelem, hogy az ezer év végén végleg és



122
teljesen megsemmisíti a bűn szerzőjét, aki véglegesen eggyé vált a bűnnel.
II. Ítélet a nagy valóságban
1. Milyen általános hiedelem terjedt el az emberek között, - még a keresztények között is - a végső ítélettel kapcsolatban?
• Az emberek általában úgy tudják és azt hiszik, hogy Isten csak a gonoszokat fogja megítélni a végső ítéletben, mivel szerintük az igazak a haláluk pillanatában azonnal üdvösségre jutnak.
• A Biblia azonban arra tanít, hogy Isten minden ember esete fölött ítéletet fog tartani kivétel nélkül, ezért megítélés nélkül senki sem juthat üdvösségre. II. Kor. 5,10.
o A megítélésünket viszont nem folyamatosan tartja Isten, nem ítél meg senkit sem a halála pillanatában, hanem az ítéletének egy előre meghatározott ideje van.
• A Biblia arról is ad kinyilatkoztatást, hogy Jézus Krisztus visszajövetelekor már jutalmat fog hozni népe számára, amiből arra következtethetünk, hogy a megváltottak fölött már a visszajövetele előtt kell ezt az ítéletét megtartania. Jel. 22,12.
• Az apostolok pedig egyértelműen kitérnek írásaikban arra is, hogy Isten két részletben fog ítéletet tartani az emberiség felett. II. Tim. 4,1.
o “Mert itt az ideje, hogy elkezdődjék az ítélet az Istennek házán: ha pedig először mirajtunk kezdődik, mi lesz azoknak végük, akik nem engedelmeskednek az Isten evangéliumának?” I.
Pét. 4,17.
• A megváltottak megjutalmazása csak úgy lehetséges, hogy az Isten házanépéhez tartozók megítélése, - vagyis akiknek a neve be lett írva az élet könyvébe - még a visszajövetele előtt fog megtörténni.
o A gonoszok felett pedig csak a megváltottak mennybemenetele után lesz megtartva az ítélet az ezer év alatt, és ebben az ítéletben már ők is részt fognak venni. I. Kor.
6,2-3. Jel. 20,4/a.
2. Osztatlan örömmel fogadják az emberek a Bibliának azt az üzenetét, hogy Isten nem adja egyszerre a bűnbocsátó és a bűntörlő kegyelmét?
• Sokakból vált ki ellenérzést a Bibliának az a tanítása, amely szerint különbség van a bűnbocsátó kegyelem és a bűntörlő kegyelem között.
o Ezeknek az embereknek nehéz elhinni azt, hogy Isten így bánik a bűnössel, miszerint nem törli el azonnal a megbocsátott bűnöket, hanem egy nem megfelelő életmód



123
miatt visszahárítja a bűnösre a korábban már megbocsátott bűneit is.
• A tavaszi ünnepek jelképeiből ismerhetjük meg világosan az Isten általi bűnrendezés mibenlétét.
o A helyettesítő áldozat vérének védelme alatt lévő emberek semmi kovászost nem tarthattak házukban és nem ehettek.
o Ellenkező esetben visszakerültek Isten halálos ítélete alá: “irtassék ki az ő népe közül”, függetlenül attól, hogy korábban ők is részesültek a bűnbocsátó
kegyelemben. II. Móz. 12,15. 19.
o Ezt az “irtassék ki az ő népe közül” ítéletet hajtja végre
Jézus a vizsgálati ítélet alkalmával, amikor egyesek nevét végleg kitörli az életnek könyvéből.
• Isten a kétféle kegyelem különválasztásával biztosítja az emberek számára szabad választás lehetőségét, ebben jut kifejezésre az, hogy senkinek sem kötelező mindvégig állhatatosnak és hűnek maradni Istenhez.
o Isten részéről viszont nem volna igazságos, ha azokat is üdvösségben részesítené, akik időközben feladták az Isten iránti hűségüket és az örökkévaló elvek szerinti életet.
3. Tudhatunk-e valamit arról, hogy mikor kezdődik el a nagy valóságban az engesztelésnapi ítélet, a bűntörlő kegyelem gyakorlása az Isten házanépe felett?
• Péter apostol tanítása szerint két alapvető dolgot tudhatunk meg a bűnbánó bűnösök megítélésének idejéről.
• Miközben Péter az őt kérdező férfiaknak válaszol, egy pillanat-kép próféciát is elmond, amelyben olyan prófétikus eseményeket sorol fel, amelyeknek a jövőben kell beteljesedni.
o “Bánjátok meg azért és térjetek meg, hogy eltöröltessenek a ti bűneitek, hogy így eljöjjenek a felüdülés idei az Úrnak színétől. És elküldje a Jézus Krisztust, aki néktek előre hírdettetett.” Csel. 3,19-20.
• Ebben a kijelentésében azt mondja el, hogy a bűnök eltörlésének meg kell megkezdődnie még a felüdülés, vagyis a Szentlélek kitöltetése előtt, Jézus visszajövetele előtt viszont be kell fejeződnie.
• János apostol pedig a Jelenések könyvében beszél úgy erről az ítéletről, amely az Istent félő és imádó emberek felett már megkezdődött. Jel. 14,7.



124
o János prófétálása szerint a hármas angyali üzenet hirdetésével egy időben kezdődik el Istennek ez az ítélete a bűnbánó bűnösök felett.
4. Dániel jövendöléséből melyik az a kinyilatkoztatás, ami alapján el tudjuk helyezni a történelem idősíkjában, ami rámutat a nagy engesztelési nap kezdetére?
• Dániel próféta jelent ki egy hosszú prófétikus időszakaszt, ami által segítséget kapunk annak meghatározására, hogy a történelem idősíkjában hol lehet elhelyezni és beilleszteni ezt a fontos prófétai eseményt. Dán. 8,14.
o Ennek a prófétai időszakasznak a kezdetét a következőképpen adja meg a Dánielnek magyarázó angyal: “A Jeruzsálem
újjáépíttetése felől való szózat keletkezésétől a Messiásfejedelemig hét hét és hatvankét hét van”. Dán. 9,25.
o A Dániel által megadott prófétikus napok a bibliai próféciák értelmezésére érvényes szabályok szerint éveket jelentenek, vagyis egy nap egy évnek felel meg. Ez. 4,5-6.
• A Babiloni hadsereg által lerombolt Jeruzsálem újjáépítésére három Médó-Perzsa király adott ki parancsot.
Cirusz 536-ban Esd. 1,1-4. Dáriusz 519-ben Esd. 6,1-12. Artaxerxes 457-ben Esd. 7,1-26.
• A prófécia az Artaxerxes által kiadott parancsot veszi figyelembe, vagyis i.e. 457-el veszi kezdetét, és i.u. 1844-ig tart.
o Azért 1844-ig és nem 1843-ig, mert a régi évszámítás a tavasz első újholdján kezdődött és végződött.
o Mivel pedig a parancsot a régi számítás szerinti év közepén, azaz ősszel adták ki, ezért a beteljesedés pontos időpontja is 1844 őszére esik, vagyis októberben jár le.



125
5. Mi az, ami Dániel kijelentésében tovább vezet bennünket, és az ítélet időpontjára is rámutat?
• Ezzel a próféciával Dániel azt is elmondja, hogy amikor a 2300 évnapos prófécia végének időpontja elérkezik, akkor megtisztíttatik a szenthely.
• Miként azt az engesztelési nap eseményeiből megérthettük, itt nem valamilyen általános nagytakarításról és annak következményeiről van szó.
o Ez a megtisztulás egy jelképes esemény és cselekmény volt, amikor az egész évben áthárított bűnöktől tisztították meg a templomot.
• Dániel azonban nem a földi templom megtisztításáról beszél, hiszen a földi templomban minden évben elvégezték ezt a szolgálatot.
o A földi templomról már csak azért sem beszélhetett, mivel éppen ő jövendöli meg azt, hogy bár felépítik a jeruzsálemi templomot, de mire az előbbi megtisztulás elérkezik, addigra újra és végérvényesen le fogják rombolni azt. Dán. 9,26/b.
• A mennyei Szentély megtisztítására utaló prófétikus kijelentés alapján tehát azt mondhatjuk, hogy a mennyei ítélkezésnek az a szakasza, amelyben Isten a bűntörlő kegyelmét gyakorolja a bűnbánó bűnösök felett, 1844 októberében vette kezdetét.
6. A Biblia máshol is utal arra, hogy a mennyei szent környezetben lévő templomot is meg kell tisztítani, nem idegen ez a gondolat a Biblia tanításától?
• Bizonyára nagyon sok keresztény fülének idegen ez a gondolat, hogy a mennyei templomot is meg kell tisztítani, de csak azoknak, akik nem foglalkoztak ennek a tanulmányozásával.
• Pál apostol azonban nagyon határozottan szól arról, hogy a mennyei templom megtisztítására is szükség van, bár a megtisztítás eszközében különbség van. Zsid. 9,22-24.



126
o Ennek érdekében Jézus is a történelemnek egy Isten által meghatározott idejében azért ment be a templomba a főpapi szolgálata közben, hogy a saját vére által tisztítsa meg azt, miként a földi szolgálatban is tették a földi templom főpapjai.
7. Az engesztelés ítéletét hogyan lehet még nevezni annak alapján, ami ekkor, ezen a napon történik?
• Azt a tisztítási eljárást, amit az engesztelés napján kellett elvégezni a főpapnak a templomban, ítéletnek is nevezhetjük vagy másként vizsgálati ítéletnek.
• Ebben az ítéletben Jézus lesz a mi Bíránk, aki a végső és megmásíthatatlan ítéletet kimondja. Jel. 22,11.
8. Mi volt az az egyetlen dolog, ami vizsgálat alá került ezen a napon, ami kétfelé választotta az embereket az Istennel való kapcsolatuk vonatkozásában?
• Semmi olyan esemény sem történt, ami arra engedne következtetni, hogy Isten ekkor tételesen elővett és megvizsgált minden áthárított bűnt.
• Az engesztelési nappal kapcsolatos vizsgálati ítélet csak egyetlen vonatkozásban hozott ítéletet a múltban is és a nagy valóságban is.
o A múltban azt vizsgálták, elfogadták-e és mennyire vették komolyan az Isten által felkínált kegyelmet, bemutatták-e a bűnért való áldozatot, hogy így a templomra hárítsák át a bűnt, - ha igen, akkor a bűn Azázelre lett áthárítva, és így végleg eltörölve.
o Hasonlóképpen történik a nagy valóságban is, az ítéletben ekkor sem az elkövetett bűneinket fogják egyenként megvizsgálni, hanem azt, hogy az érintettek mennyire vették komolyan azt a kegyelmet, amit Jézusban nyertek el.
o Elfogadták-e Jézust személyes megváltójukként, és megmaradtak-e vele mindvégig élő összeköttetésben.
• A Jézus Krisztusban való hit általi megigazulás evangéliuma éppen annak lehetőségét kínálja fel, hogy teljes bűntelenségben állhassunk meg ebben az ítéletben. Jel. 19,8. Zak. 3,4.
o Mivel az elkövetett bűneink már elnyerték a büntetésüket a Helyettes áldozat halálában, ezért ezekkel a bűnökkel csak annyiban foglalkozik Isten, hogy kitörli őket a mennyei
könyvek feljegyzéseiből. Csel. 3,19. Jer. 50,20. Ezék. 18,21-22. Zsid. 9,28.
• A nagy valóságban csak az kerül vizsgálat alá, hogy mindvégig állhatatos maradt-e Jézus mellett a bűnbánó bűnös vagy nem,



127
akinek neve be lett írva az élet könyvébe, mivel ez az ember valamikor elfogadta Jézust személyes megváltójaként.
o Ha hű maradt Jézushoz, akkor az engesztelés ítélete, azaz a bűntörlő kegyelem érvényesül felette.
o Ha viszont nem maradt hű Jézushoz, akkor a nevét kitörlik az élet könyvéből, és az esetével majd egy másik ítélet foglalkozik a jövőben.
III. A mennyei ítélet körülményei
1. A vizsgálatnak ebben az ítéletében kik és milyen minőségben vehetnek részt?
• A királyiszékben ülő “öregkorú”, aki itt úgy van bemutatva, mint az ítélet legfőbb résztvevője, azonos az Atya Istennel.
• A próféta által látott királyiszékek olyan lények részére lettek elhelyezve, akiknek megadatott az ítéletben való aktív részvétel joga és lehetősége, ők János apostol számára mint a “huszonnégy Vén” lett bemutatva. Jel. 4,4.
o Ezek a Vének az emberi család képviselőiként vannak jelen az ítéletben, ők maguk is a bűn világából megváltott
emberek. Jel. 5,8-9.
o Bizonyára azokról az emberekről van itt szó, akik Jézussal együtt támadtak fel, és akik azután Vele együtt fel is mentek a
Mennybe. Mt. 27,52-53. Eféz. 4,8.
• Dániel nagyszámú angyali sereget is láthatott az Isten királyiszéke körül szolgálni.
o Ezek az angyalok mint tanúk vesznek részt ebben az ítéletben, hiszen ők számunkra ugyan láthatatlanul, de mégis ott voltak velünk és ismerik életünk minden részletét.
• Ebben az ítéletben Dániel úgy szemlélhette Jézust, mint embernek Fiát, ezt azért hangsúlyozza Isten Igéje, mert Jézus az emberi család tagjaként, emberi mivoltában vesz részt ebben az
ítéletben. Dán. 7,13. Jn. 5,27.
o Ez azt is jelenti, hogy Jézus a közbenjárás szolgálatán túl még egy nagyon fontos feladatot is betölt a mi érdekünkben, Ő az
ítélő bírája minden embernek. Jn. 5,22. II. Kor. 5,10. Mt. 25,3132. Csel. 17,31. 10,42.
o Mivel Jézus tölti be mindkét tisztet az ítéletben, -- Bíró és Közbenjáró – ezért így teljes joggal mondhatta Róla Pál
apostol azt, hogy “mindenképpen üdvözítheti azokat, akik Ő általa járulnak Istenhez”. Zsid. 7,25.
2. Minek az alapján tud Isten hiteles képet adni a megvizsgált emberek életéről és cselekedeteiről?



128
• Az ítéletben résztvevő teremtmények miatt Isten mindent hitelesen dokumentál és bizonyít, ennek érdekében a megvizsgált emberek életéről és cselekedeteiről nagyon pontos feljegyzések készültek különböző könyvekben.
• Dániel és János felsorolják, kik vesznek részt az ítéletben: Dán. 7,9-10.
l3. Jel. 4,4. 5,8-10.
o Az egyik oldalon az Öregkorú, vagyis az Atya, - az ember Fia, vagyis Jézus. - az angyalok, mint életünk tanúi. – és a 24 vén, mint ítélők.
o A másik oldalon pedig Sátán áll, mint vádló, aki azonban már csak jelképesen lehet jelen az ítélet színhelyén, személyesen már nem, mivel végleg ki lett vetve a Mennyből. Jel. 12,9-10.
• Megtudhatjuk azt is, hogy a vizsgálat és az ítélet mértéke az örök erkölcsi törvény, a Tízparancsolat. Jak. 2,11-12.
• Egy-egy ember megítélése pedig az életéről feljegyzett bizonyságtétel alapján történik. Jel. 20,12.
• A Biblia, a mennyei ítélet aktáiként különböző könyveket említ:
3. Milyen változások következhetnek be az ítélethozatal eredményeként egy-egy könyvben?
• Az ítélet folyamán különböző változtatások történnek a könyvek tartalmával, akik ugyanis a kimondott ítélet alapján nem részesülnek Isten bűntörlő kegyelmében, azoknak nevét kitörlik az
élet könyvéből. II. Móz. 32,32-33. Jel. 3,5. 22,19.
o Valószínű, hogy ezeket a neveket átírják a halál könyvébe.
Az élet könyve Az Isten házanépéhez tartozók nevét tartalmazza. Jel. 3,5/a. 21,27.
Az emlékkönyv Az Isten házához tartozók jócselekedeteit jegyzik fel benne. Mal.
3,16.
A könyvek Minden ember rossz cselekedetei vannak feljegyezve benne,
mert az abban feljegyzettek alapján ítéltetünk meg. Jel 20: 12.
Személyiségünk könyve
A személyiségünk titkait tartalmazza, az őseinktől örökölt hajlamokat, amik pozitív és negatív módon befolyásolja és meghatározza életünket. Zsolt. 139,13-16.
Halál könyve
Bár ez is egy névsorkönyv, de az élet könyvének az ellentétét képezi Ez a könyv azok nevét tartalmazza, akik végleg elveszítették az üdvösséget, és ezért az ő sorsuk a második halál lesz.



129
• Akiknek a nevét kitörlik az élet könyvéből, azoknak a jó cselekedeteiről készült feljegyzéseket is kitörli Isten az
emlékkönyvből. Neh. 13,14. Ezék. 18,24.
• Akiknek megmarad a neve az élet könyvében, azoknak a bűneiről készült feljegyzéseket törlik ki Isten a “könyvek”-ből. Csel. 3,19. Jer.
50,20. Ezék. 18,21-22. Zsid. 9,28.
o Ezért mondhatjuk a vizsgálati ítéletet a bűntörlő kegyelem alkalmának.
o Bár ekkor csak engesztelő ítélet történik, azonban mégsem szabad úgy gondolni erre az ítéletre, mint egy kegyes alkalomra, ahol csak az Isten kegyelme érvényesül.
• Ha valaki nem jutott el a győzelemig, a neki felkínált lehetőségek és körülmények között, akkor a nevét kitörlik az élet könyvéből. Jel.
3,5/a.
o A bejegyzés tehát nem garancia, a valóságban élet és halál felett döntenek ekkor.
• Izrael évi ünnepeivel kapcsolatosan háromszor hangzott el az, hogy “irtassák ki az ő népe közül.”, ezek közül az egyik az, amikor nem sanyargatja meg magát az engesztelés napján, vagyis, ha nem kész önmagát megtagadni. Mk. 8,34.
o Ha valakinek kitörlik a nevét az élet könyvéből, ezzel az Isten népe soraiból írtatik ki, mert ettől kezdve a gonoszok közé számláltatik.
o De ha kitart és győz, ennek az ellenkezője is igaz. Jel. 3,5/a.
15. A megváltás diadala és végső beteljesedése
I. A sátoros ünnep jelentősége
1. Milyen helyet foglalt el a sátoros ünnep Izráel vallásos életében az évi ünnepei között?
• Isten törvénye szerint Izrael fiainak évente három alkalommal kellett megjelenni az Úr előtt. V. Móz. 16,16. • A három alkalom közül azonban ezt várták a legjobban, mert minden reményük végső beteljesedésének ideje volt ez számukra. • Ez az ünnep már az Istennel való megbékélésnek a boldog, örömteli bizonyossága volt. • Az engesztelés ítélete már megtörtént, bűneiket már nemcsak megbocsátotta Isten, hanem végleg el is törölte azokat.



130
• Ugyanakkor küzdelmes és fáradságos munkájuk gyümölcsét is betakaríthatták már ekkor a mezőről. • Vagyis ez az ünnep a hála, a boldog megelégedettség, és a már minden küzdelem utáni boldog nyugalmat jelentette részükre.
2. Milyen módon gondoskodott Isten arról, hogy az egyes családok számára biztosított legyen minden feltétel arra, hogy gond nélkül felmehessenek Jeruzsálembe az Úr színe elé?
• A legtöbb Izraelitának komoly fáradságot, törődést és elég sok időt jelentett az, amikor esetenként még a családját is magával hozva, Jeruzsálembe kellett jönnie az Úr elé. • Az Úr színe előtti közös istentisztelet utáni vágy azonban olyan nagy volt bennük, hogy szívesen áldoztak rá időt, erőt és még anyagiakat is. • Ennek érdekében Isten rendelkezése szerint a jövedelmük második tizedét is elkülönítették arra, hogy amikor Jeruzsálemben megjelennek az Úr előtt, akkor semmiben ne kelljen szűkölködni, hanem mindennel bőségesen legyenek ellátva. V. Móz. 14,22-23. • Ennek ellensúlyozására Isten áldás-ígéretekkel halmozta el népét, és a nép kipróbálhatta Isten szavának megbízhatóságát. Mal. 3,10. • Ha nagyon messze lakott a család Jeruzsálemtől, akkor az otthonukban is rendezhettek egy különleges ünnepséget, amikor megemlékeztek az Isten egész évi áldásáról. V. Móz. 14,24-26. • Ezt az elkülönített második tizedet viszont meg kellett osztani a szegényekkel és a lévitákkal, akik a helyzetükből adódóan nem rendelkeztek olyan alappal, amiből felmehettek volna Jeruzsálembe, az Úr
színe elé. V. Móz. 14,27.
• Az evangéliumokban Jézus bennünket is arra tanít, hogy az ideiglenes érdekeinket mindig rendeljük alá az örökkévaló lelki szükségleteknek, és ezzel ismerjük el, hogy minden áldást Istentől kapunk. Mt. 6,33.
3. Mitől volt a sátoros ünnep teljesen más, mint a többi ünnep, ami indokolttá tenné, hogy a keresztény közösségek is építsék be a vallásos életük szokásai közé?
• Ez az ünnep nemcsak az Istennel való kapcsolatukat mélyítette el, hanem hatással volt a társas életükre is, az egymással való kapcsolatukra is. • Olyan örömünnep volt ez, amely ifjat és öreget együtt örülésre késztetett és az Isten fokozottabb szolgálatára serkentett.
• “És örvendezz a te ünnepeden, te és a te fiad, a te leányod, szolgád és szolgálóleányod, a lévita, a jövevény, az árva és az özvegy, akik belül vannak a te kapuidon.” V. Móz. 16,14.
• Jó volna, ha Isten népének ma is volna rendszeresen olyan ünnepünk, mint az izráeliták sátoros ünnepe, amikor megemlékeznénk azokról az áldásokról, amivel Isten elhalmoz bennünket.



131
• Nemcsak a szokványos “aratási-hála ünnep”-re gondolok, ami évente megrendezésre kerül, mert ez az ünnep a mi gyakorlatunkban már egyre inkább csak egyfajta adomány begyűjtésére korlátozódik. • Természetesen ez az adomány történhet a hála kifejezéseként, és így is kell, hogy történjen, de elmarad belőle a közösség teremtő és megtartó erő, az egymásra figyelés, az egymáshoz tartozás tudata. • Az évi hálaünnepünkön nekünk is gondolnunk kellene azokra, akiket Isten a múltban is megkülönböztetetten ajánlott népe figyelmébe. V.
Móz. 16,14.
II. Jelkép és valóság
1. Mi volt a sátoros ünnep eredeti célja és jelentősége, és miért kellett ilyen különös módon ünnepelni ezt a napot?
• A kovásztalan kenyerek ünnepéhez hasonlóan a sátoros ünnep is egy emléknap volt, amikor évszázadokon keresztül vissza kellett emlékezniük az Egyiptomból való kivonulásra és az azt követő időszakra és körülményekre. • Megemlékeztek az Egyiptomból való szabadulás csodáiról és arról, hogy milyen körülmények közül szabadította ki őket Isten. • Megemlékeztek Istennek azokról a tetteiről, melyeket a pusztai vándorlás alatt cselekedett velük és értük. • Vajon nekünk, mint népének vannak-e ilyen Istennel szerzett tapasztalataink, amit a mindennapok életútján éltünk át? • A pusztában való vándorlásuk emlékére ezen a napon el kellett hagyniuk a házaikat, hogy zöld gallyakból és pálmaágakból készített sátrakban
lakjanak. III. Móz. 23,43.
• A pusztai vándorlásra való emlékezés egyúttal állandósította azt a gondolatot is, hogy Isten gyermekei csak idegenek és vándorok ebben a
világban. Zsid. 11,3-16.
• Mivel ez a nap a hálaadás napja volt, ezért megemlékeztek ekkor Isten minden kegyelmes tettéről, amelyet velük cselekedett. • Mi ugyanilyen módon különíthetünk el ilyen megemlékező napokat, amikor hálaadással gondolunk vissza Istennek a bűn Egyiptomából való szabadításáért. • Megemlékezhetünk arról, hogy különböző területeken miként éljük át Isten megtartó kegyelmét újra és újra, ami hálaadást vált ki belőlünk és Isten-dicsőítésre késztet bennünket is. • A sátoros ünnep arra is emlékeztette őket, hogy az egyiptomi rabszolgaságból hová vezette el őket az Úr, az ígéret földjét adta nekik örökrészül. • Az ígéretnek ez a Földje, a Kánaán, előképe volt annak a hazának, amit Isten készít a megváltottak számára, ahová hit által már előre vágyakoztak belépni. Zsid. 11,13-16.



132
2. A sátoros ünnep csak a régmúlt szabadulásra emlékeztette őket, vagy volt egy aktuálisabb, és a jelenlegi helyzetüket is érintő emlékeztető jellege?
• A sátoros ünnep az Egyiptomból való szabadulásuktól függetlenül a legfrissebben szerzett tapasztalatból fakadó öröm és hála ünnepe is volt. • Az ünnepek éves körforgásában ugyanis csak néhány napja zajlott le az engesztelési ítélet, amely biztosította számukra a bűneik végleges bocsánatát és végleges eltörlését. • Ezért a sátoros ünnep a bűntörlő kegyelem megtapasztalásából következő örömünnep volt, a bűneiktől való végleges megszabadulásuk örömét juttathatták kifejezésre. • Ez az alkalom előrevetíti a megváltottak örömünnepét is, amikor már örökre megszabadultak a bűn átkától és a bűn világából. • Azt az időt vetítette előre, amikor már nemcsak jelképesen, hanem a nagy valóságban is befejeződik az engesztelés ítélete, és Jézus, mint Főpap és ítélő Bíró végleg eltörli az Isten házanépéhez tartozók bűneit. • Ezért mondja Pál apostol azt, hogy Jézus “másodszor bűn nélkül fog megjelenni azoknak, akik Őt várják idvességükre”. Zsid. 9,28/b.
3. A megváltásra előremutató szimbolikus jelentősége mellett még milyen eseménnyel kapcsolódott össze a sátoros ünnep, ami szintén a hálaadás alkalmává tette ezt az ünnepet?
• Mivel a sátoros ünnep a gazdasági év végére esett, ezért ez az alkalom a terményeik betakarításának az ünnepe is volt bizonyos értelemben. • Mire a sátoros ünnep elérkezett, addigra már minden terményt betakarítottak, ezért ez a nap a betakarított termény learatásában megtapasztalt gazdag isteni áldásáért való hálaadás napja is volt. • “A sátorok ünnepét hét napig tartsd, mikor begyűjtöd a termést a te szérűdről és sajtódról... mert megáld téged az Úr, a te Istened minden termésedben, és kezeidnek minden munkájában; azért örvendezz igen!” V. Móz. 16,13-15.
• Ez az ünnep előre mutatott Isten végső nagy aratására, amikor az Isten szántóföldjén is beérik az aratnivaló, és Isten is begyűjti a gabonáját a
mennyei csűrökbe. Lk. 3,17. Jel. 14,14-20.
• Jézus egy példázat elmondásával erősítette meg a végső időre való alkalmazását az aratás jelképének. Mt. 13,38-43. • Ebben az aratásban az angyalok lesznek az aratók. 39. vers • Ekkor a búzát, vagyis az “Isten országának fiait” gyűjtik be az örök csűrökbe. • A konkolyt pedig, – a “gonosznak fiait” – mind megsemmisítik.



133
4. Volt annak valamilyen szimbolikus jelentősége, hogy miért kellett nyolc napig ünnepelni a sátoros ünnepet, és miért kellett az első és a nyolcadik napját megkülönböztetett ünneppé tenni?
• Csak a nagy valóságra átvetítve tudjuk megérteni, hogy miért kellett nyolc napig ünnepelni, és miért kellett különleges módon ünnepelni az első és a nyolcadik napot. • Az első nap ünnepe Jézus Krisztus dicsőséges visszajövetelére mutatott előre, arra a különleges napra, amikor a megváltottak ujjongó örömmel köszöntik Szabadítójukat és magát a szabadulásuk pillanatát is. Ésa. 25,9. I.
Kor. 15,55-57.
• A nyolcadik nap pedig, a mennyei örömünnepre mutatott előre, a Bárány menyegzőjének vacsorájára, arra a vendéglátásra, amit Jézus készít elő a Mennyben a megváltottak célbaérkezésének ünnepére. Jel. 19,7-9. • Jézus több példázattal is rámutatott erre a különleges alkalomra: • A királyi menyegzőről mondott példázatában is erről beszélt, ahová csak a király által készített menyegzői ruhában lehet résztvenni. Mt. 22,1-14. • A nagy vacsoráról szóló példázata is ezt az eseményt mutatta
be. Lk. 14,15-21.
• Pál apostol arról ír Isten népével kapcsolatban, hogy “megvan az Ő
nyugodalmába való bemenetel ígérete”, amelybe némelyek bemennek, mások viszont nem. Zsid. 4,1-11. • Ebbe a nyugodalomba, vagyis az igazi “sabbath”-ba való bemenetel teljesedik be minden megváltott számára a nagy valóság sátoros ünnepének első és nyolcadik napján, vagyis Jézus dicsőséges visszajövetekor és a Mennybe való megérkezéskor.
• “Annakokáért megvan a szombatja az Isten népének. Mert a ki bement az ő nyugodalmába, az maga is megnyugodott cselekedeteitől, a miképen Isten is a magáéitól, Igyekezzünk tehát bemenni abba a nyugodalomba...” Zsid. 4,9-11.
5. Volt-e valamilyen jelképes üzenete annak, hogy a sátoros ünnep első és nyolcadik napja között annyi időnek kellett eltelnie?
• János apostol a jelenések könyvében ad olyan kinyilatkoztatást, aminek segítségével megérthetjük ennek a közbenső időnek a jelentőségét. • A hetedi pecsét felnyitásakor válik nyilvánvalóvá, hogy Jézus dicsőséges visszajövetelével összefüggésben “lőn nagy csendesség a Mennyben, mintegy fél óráig”. Jel. 8,1.
• Ez a nagy csend azért következik be, mert ekkor szinte minden angyal elhagyja a mennyet, hogy elkísérjék Jézust a dicsőséges visszatérésére, és elébe menjenek a megváltottaknak, akiket ők fognak összegyűjteni az egész föld színéről.



134
• Az angyali seregeknek erre kíséretére már Jézus is utalt a prófétikus
tanításaiban. Mt 24,30-31. 25,31.
• A Jelenések könyvének korábbi fejezeteiben mindenhol azt lehet olvasni, hogy az egész Menny visszhangzik az angyali seregek dicsőítő énekeitől. Jel. 4-5. fejezet • Amikor viszont bekövetkezik az az esemény, amire a sátoros ünnep előre mutatott, akkor teljes csend lesz, mert a dicsőítő éneket zengő angyalok elhagyják a Mennyet, hogy elkísérjék Jézust erre a diadalmas útjára.
• Az első és a nyolcadik nap közötti idő ebből következően a megváltottak összegyűjtését és a mennyei otthonba való útjukat jelképezi, azt az időszakaszt, ami Jézus dicsőséges visszajövetele és a megváltottaknak a Mennybe való megérkezése között telik el. • A próféciában meghatározott “mintegy fél óráig” időszakaszát a próféciákra érvényes nap-év elv alapján kell kiszámítani. • Eszerint egy nap egyenlő egy évvel, a fél óra pedig egy napnak, vagyis egy prófétai évnek a 48-ad részét határozza meg. Ezék. 4,4-5. • Egy (360 napból álló) prófétai év 48-ad része 7,5 nap, valamivel több, mint egy hét. • Megközelítően tehát egy hétig tart az az utazás, amíg az üdvözültek seregével Jézus visszatér és megérkezik a mennybe.
• E.G. White azt írja: “Mindnyájan beléptünk a felhőbe, és hét napig utaztunk, hogy elérjük az üvegtengert.” (1.Test. 60,3.)
III. A megváltás végső beteljesedése
1. Izráel vallásos életének körforgásában az utolsó esemény volt a sátoros ünnep, de hogyan lesz ez a nagy valóságban, a megváltottak számára is befejeződik minden ezzel az esemény-sorozattal?
• A megváltottak számára ezzel még nem fejeződik be minden, hiszen csak 1000 évig fognak a mennyben lakni. • Az ezer év eltelte után más eseményekkel kapcsolatban Isten megtisztítja a Földet a bűn minden következményétől, az édeni állapothoz hasonlóan újjáteremti azt. • Istennek erre az ígéretére már a régi korok emberei is vágyakozással tekintettek előre.
• “Új eget és új földet várunk az ő ígérete szerint.” II. Pét. 3,13. • A megváltás beteljesedésének utolsó ígérete ez, amelynek ismerete vágyakozással tölt el bennünket is. • Pál apostol azt mondja, hogy ez az Isten által felállított új ország
olyan lesz itt a Földön, “amiket szem nem látott, fül nem hallott és embernek szíve meg se gondolt”. I. Kor. 2,9.



135
2. Pál apostolnak ez a kijelentése azt jelenti, hogy mi nem is tudhatunk semmit, el sem képzelhetjük, hogy milyen lesz ez az Isten által alapított ország?
• Pálnak ez a kijelentése csak azokra az emberekre vonatkozik, akik nem ismerik, nem tanulmányozzák az Írásokat, hiszen nekünk sok mindent kijelentett Isten erről az országról: • Ebben az országban igazság lakozik. II. Pét 3,13. • Isten eltöröl minden könnyet, halált, gyászt és fájdalmat. Jel. 21,1-4. • Békesség és nyugalom uralkodik minden dologban. Ésa. 11,6-9. • Maga az Isten is velük fog lakni az újjáteremtett földön. Jel. 21,3. • Mindezek hátterén teljesen természetes, hogy a régiek nem említtetnek. Ésa. 65,17. • Isten erre az életre és ilyen életre hív mindannyiunkat. • Ígéretének teljesítését érettünk érzett szeretetéből késlelteti. II. Pét 3,9. • Ez alatt Szentlelke által mindannyiunkért munkálkodik. Jel. 3,20.
3. Milyen minőségi változást hoz a megváltottak életében a nagy valóságban bekövetkező sátoros ünnep?
• Egy csodálatos változást hoz a megváltottak életében, mivel nemcsak a bűn világából szabadítja meg őket, hanem annak minden következménye is elmúlik az életükből.
• “És az Isten eltöröl minden könnyet a szemeikről, és a halál nem lesz többé; sem gyász, sem kiáltás, sem fájdalom nem lesz többé, mert az elsők elmúltak.” Jel. 21,4.
• Isten úgy fogja letörölni a megváltottak könnyeit, hogy megszünteti azokat a körülményeket, amik korábban könnyeket váltottak ki belőlük. • A legcsodálatosabb változás viszont az lesz, hogy az isteni szeretet sok ajándékainak eredményeként, annak a hatásaként az előző életünk rossz emlékképeit teljesen elfelejtjük.
• Ésaiás próféta szerint “a régiek ingyen sem említettnek, még csak észbe sem jutnak.” Ésai. 65,17.
4. A nagy valóság sátoros ünnepének megváltozott életkörülményei között mi lesz a legcsodálatosabb és legkülönlegesebb ajándék a megváltottak számára?
• A megváltottak legkülönlegesebb jutalma az lesz, hogy ettől az időtől fogva “az Isten sátora az emberekkel van”. 3. vers.
• Az Isten sátora a Szent Várost, az új Jeruzsálemet, az atyai ház otthonát jelenti, amit Jézus ígért meg tanítványainak mennybemenetele előtt. Jn.
14,2-3.



136
• Azt jelenti ez az ígéret, hogy Isten az emberi család közé költözik, a gyermekei közé. • A világegyetem központja, Isten uralkodásának székhelye a Földre tevődik át. • Ebben a teljesedésben Jézusnak egy hasonlatát látjuk beigazolódni. • Eszerint ugyanis jobban fognak örülni egy megváltott világnak a Mennyben, mint a 99 másiknak, amelyek soha nem vesztek el. Lk.
15,4-7.
5. A sátoros ünnep megszabadultjainak, a szabadulás ünnepének nyugodalmába bevonulóknak milyen ígéretet adott Isten?
• Isten két ígéretet adott azoknak, akik mindvégig állhatatosak és hűek maradnak:
• Egyrészt “örökségül nyer mindent”, másrészt “annak Istene leszek, és az fiam lesz nékem”. Jel. 21,7.
• Ez az ígéret azt jelenti, hogy a szentek nem idegenekként és nem szolgákként veszik birtokukba az új Földet, hanem Isten fiaiként, mint
örökösök. Róm. 8,17. Gal. 3,29.
• Isten valóságosan is fiainak tekinti a Jézusban megváltott embereket. • Ez az örökség azt jelenti, hogy a többi teremtményektől megkülönböztetetten az Isten uralkodásának különleges előnyeit és áldásait fogják élvezni. • Nem tudjuk, hogy ez konkrétan mit jelent majd akkor, de bizonyára különleges áldások következnek majd ebből a megkülönböztetésből.
6. Isten teremtői rendjében mit jelent az a cím, hogy “Isten fia”,
• Az istenfiúság többet jelent, mint egyszerűen Isten teremtményének lenni, ezek az Isten fiak közvetlenül az Istentől született lények, mint Ádám
is. Lk. 3,38.
• Mivel pedig a megváltottak is közvetlenül az Isten teremtői hatalma által születtek újjá egy új életre, ezért az újjászületésükből adódóan az Isten fiaivá váltak. • Mivel a megváltottak Jézussal valóságosan helyet cseréltek a megváltás elfogadása által, ezért Jézussal helyet cserélve, most ők neveztetnek az Isten fiainak. • Az el nem bukott világ lényei között az “Isten fiai” mindig különleges jogokat élveztek már a múltban is. Jób. 1,6. 38,7. • Egy-egy teremtett világ fejedelmeit nevezi a Biblia ezzel a névvel, hogy “Isten fiai”, miként Ádám is az lett volna, ha Sátán el nem veszi tőle ezt az előjogot. Jn. 14,30. • Az “Isten fiai” közvetlenebb kapcsolatot tarthatnak fenn Istennel, mint a többi teremtmények.



137
• A megváltottak tehát ebbe a minőségbe, ezek közé a közvetlenül Istentől született és teremtett lények közé lesznek felemelve. • A megváltottak azonban még azok között is kiváltságot fognak élvezni, akik pedig mint Istennek közvetlen teremtményei, már korábban is Isten fiainak mondott lények voltak.
• “Amit Krisztus megvalósított életével és halálával, az sokkal több, mint a bűn okozta rontás meggyógyítása. Sátán célja az volt, hogy az embert örökre elszakítsa Istentől, de Krisztusban szorosabb egységbe jutunk Istennel, mintha sosem buktunk volna el. Az Üdvözítő felvette emberi természetünket, s ezzel olyan kötelékkel fűzte magát az emberiséghez, amit többé széttépni nem lehet. Örökre magához kötött minket. “Mert úgy szerette Isten a világot, hogy az Ő egyszülött Fiát adta.” Nemcsak azért adta, hogy bűneinket hordozza és mint áldozat meghaljon értünk, hanem Isten odaajándékozta Krisztust az elbukott emberiségnek. Hogy biztosítson változhatatlan béke-szándékáról, egyszülött Fiát adta, hogy Krisztus eggyé váljon az emberi családdal, s örökre megtartsa emberi természetét... Fiának személyében Isten örökbe fogadta az emberi természetet és a legmagasabbra, a Mennybe helyezte. Az “embernek Fia” az, Akivel megosztja a világmindenség
trónját.” (Jéz. Élete 17, 1.)
• A 144.000 pedig még a megváltottak között is közelebb lesz Istenhez, hisz ők lesznek a szent város lakói az örökkévalóságon át, míg a többiek az egész Földet fogják benépesíteni.
7. Milyen körülmények zárnak ki valakit azokból az áldásokból, amiket Isten a győzők számára elkészített, illetve mikor tartozhatunk azok közé, akiknek Isten ezt a csodálatos jutalmat készítette elő?
• A Biblia szerint nem minden ember részesülhet abban a kegyelemben, hogy joga legyen az új Földet birtokba venni és rajta élni az örökkévalóságon át. • Ezt az ígéretet Isten csak a győzőknek adja, akik mindvégig állhatatosak maradnak mellette. • Ezért nemcsak a gyilkosok és a paráznák maradnak ki az örökéletből, hanem a gyávák is, akiknek a félelme erősebb, mint az Isten iránti szeretetük. • Ezek az emberek nem a saját gyengeségüktől vagy a kísértő erejétől félnek. • Hiszen ez inkább közelebb visz Istenhez, az erő és a hatalom forrásához. • Ezeknek félelme inkább a hitetlenségükből származik. • Félnek, hogy nevetségessé válnak a világ előtt, félnek Istenben és ígéreteiben bízni és Rá hagyatkozni.



138
• Ezért válnak ingadozóvá, aminek végül a teljes elfordulás lesz a következménye. • Az új Jeruzsálembe csak azok mehetnek be, akiknek neve be van írva az élet könyvébe, és bejegyezve marad a vizsgáló ítélet után is. Jel. 3,5. 21,27. • Ez a kijelentés szintén egy szembeállítás egy másik kijelentéssel,
mely szerint: “ha valaki nem találtatott beírva az élet könyvébe, a tűznek tavába vettették.” Jel. 20,15.
• Erre az ígéretre gondolt Jézus, amikor tanítványait oktatva figyelmeztette őket, hogy minek érdemes örülni.
• “Ne azon örüljetek, hogy a lelkek engednek néktek; hanem azon örüljetek inkább, hogy a ti neveitek fel vannak írva a mennyben.” Lk. 10,20.
8. Milyen tanulságokat vonhatunk le a magunk számára mindabból, amit Izráel ünnepi szokásai közvetítenek felénk?
• Az Istennel kapcsolatos ünnepeinkben sohasem a kikapcsolódást keressük, hanem az Istennel való lelki összekapcsolódást, bekapcsolódást abba a szent légkörbe, amit az Isten jelenléte biztosít számunkra. • A vallásos ünnepeink és ünneplésünk középpontjában mindig a Megváltó álljon, hiszen “nincsen senkiben másban idvesség; mert nem is adatott emberek között az ég alatt más név, mely által kellene nékünk megtartatnunk”. Csel. 4,12.
• A múlt példái tanítsanak meg bennünket, hogy az Isten előtti ünneplésünk közben különbséget kell tennünk a szent és a közönséges között. • Az Istennek szentelt ünnepeink az emlékezés és a hálaadás alkalmai legyenek, és amikor ezzel a lelkülettel járulunk az Úr elé, akkor sohase menjünk üres kézzel, a hálaadásunk ne csak szavakban fejeződjön ki, hanem a tetteinkben is. V. Móz. 16,16. • Ne mi akarjuk meghatározni az ünneplésünk módját, ne az egyéni igényeikhez igazítsuk az Istennek ünnepeit, hanem azt keressük, hogy “mi az Istennek jó, kedves és tökéletes akarata”. Róm. 12,2/b.
Forrás: http://igemorzsa.hu/bibliakor-jegyzet/jez-oszov-kozp/01-tema.html