---
master_file: "[[@NemereIstvanSzenteka]]"
---
# Index for Nemere István – Szentek és kalandorok II.pdf

NEMERE ISTVÁN
Szentek és kalandorok 2.
1. EGY DALIÁS „GÖRÖG” A
MAGYAR TRÓNON
Esküszegők és csalók kora
Kissé vissza kell mennünk az időben, hogy onnan startoljunk az 1172
es év nagy eseményéhez. I. Géza és Eufrozina királyné második fia volt
Béla, aki még az utolsó évtized villongásai előtt került ki az országból.
Béla 1148-ban vagy 1149-ben születhetett, nem tudjuk bizonyosan.
Később - a két ország szövetségének zálogaként (magyarosabban
fogalmazva: afféle főúri túszként) már szinte gyermekként kivitték
Bizáncba. Szülei egyetértésével kellett itt hagynia gyermekkora
színhelyét, hogy egy tőle teljesen idegen, szokatlan és hatalmas
birodalomban éljen azután.
Elmondható, hogy őt is feláldozták a politikai oltárán, mint a legtöbb
királyi család leánygyermekét, akit idegen uralkodókhoz adtak feleségül.



Béla fiú volt, mégis - politikai okokból - idegenben kellett élnie már
nagyon korán. Mint kisgyermek még nem vehetett részt a korszak nagy
belvillongásaiban. Gyermekként apjától megkapta a horvát-dalmáciai
hercegséget, de ez inkább csak jelképes hatalom volt.
1163 őszén az akkor tizennégy vagy tizenöt éves kisfiút egy politikai
alku keretében Bizáncba küldték. Meglehetősen kockázatos vállalkozás
volt ez az egész egyezség, de úgy tűnt, lehet rajta nyerni. Mánuel bizánci
császár azt ígérte, Bélához adja lányát, Máriát, és ha neki már nem
születik fia, akkor a magyar férfi kerülhet Bizánc trónjára. A nagy
trónkövetelők időszakában, a belvillongásokat megelőzendő a magyar
külpolitika érdekét szolgálta már az is, hogy amíg Béla ott van
Bizáncban, a kelet-római birodalom utódhatalma nem fenekedik
Magyarországra és nem avatkozik bele ügyeinkbe. És látszott rá esély,
hogy a király második fia majdan sokat segíthet a magyaroknak, ha netán
csakugyan trónra kerül Bizáncban.
Béla hát kiskamaszként került Bizáncba, ahol ottani szokás szerint
másik nevet adtak neki (el nem tudták volna viselni, ha valaki közöttük
él „barbár” névvel...). Bélából tehát Alexiosz lett, ám a házassági terv
nem jött be. Mánuelnek később mégis szült fiút a felesége, ezért aztán
megváltozott az alaphelyzet. Máriát nem is adták „Alexioszhoz”, de a
császár továbbra is úgy vélte, hogy terveiben támaszkodhat rá.
Mánuel éppen olyan esküszegő volt, mint a kor többi uralkodója
beleértve a magyarokat is - és ha a pillanatnyi érdeke úgy diktálta,
egyetlen másodperc alatt köpönyeget fordított, régi esküje helyett újat
tett, hogy alkalmas időben majd azt is megszeghesse. Így volt a
következő években a magyar trónkövetelő István támogatásával is - hol
mellette állt minden tekintetben, hol meg „ejtette”, hogy aztán egy idő
után ismét mellé álljon. Mindezzel természetesen a magyar politikai
helyzet befolyásolása volt a célja, olykor nem is sikertelenül ügyködött.
Azt is beszélték, hogy 1172-ben az esztergomi várban meghalt István
királyt ő tétette el láb alól. Mármint a császár. De meg kell vallanunk: a
magyar urak akkortájt azt is suttogták, hogy Bélának lett elege a bizánci
életből, mihamarabb szeretett volna visszajönni. Az utolsóévben
egyszerre több király is megfordult a magyar trónon, a viszonyok eléggé
zűrzavarosak voltak. Hát megmérgeztette bátyját, Istvánt, aki 1172.
március 4-én csakugyan eléggé gyanús körülmények között halálozott el.



Ám ne siessünk annyira előre. Béla-Alexiosz tehát a bizánci udvarban
nőtt fel, megtanult görögül és meglepően magas, majdnem 190
centiméteres férfi lett belőle. Az ilyenre mondogatták akkoriban, hogy
igazi dalia. A tizenöt éves gyereket Bizáncban nagy pompával és
tisztelettel fogadták, a császár még egy külön rangot („deszpotész”) is
kitalált számára - a lényeg persze nem az elnevezés volt, hanem az a
tény, hogy a birodalomban közvetlenül a császár után a második
személy, mondhatni társ-uralkodó lett belőle. Az ügyekbe persze nem
folyt bele, ez egy külfölditől furcsa is lett volna.
Amikor a házasság Máriával nem jött létre, közben Béla szépen felnőtt
lett, hát Mánuel császár talált neki egy „helyettesítő” feleséget. Mármint
a saját lányát helyettesítendő, egy főúri származású fiatal hölgyet
kerítettek. Aki különben régóta élt az udvarban és a fiatalok látásból
ismerték is egymást.
Bélának nem voltak túl jó kilátásai. 1169-ben megszületett a csiszár fia,
aki - mit tesz a véletlen maga is az Alexiosz nevet kapta. Ekkor
felbontották Béla jegyességét Máriával, elvették tőle a deszpotészi rangot.
Másfél év sem telt bele és a csecsemő-Alexiosz már a császár hivatalos
trónörököseként szerepelt minden iratban. Hivatalosan is annak
nyilvánították. Béla csak magában kesergett Mánuel szószegésén.
Viszont mielőtt idáig fejlődtek volna a dolgok, Mánuel máris intézte
Béla házasságát. Az új asszony Ágnes lett. Ágnes - itteni nevén, ki tudja,
miért: Anna - antiochiai hercegnő volt, félig francia származású, a
császárné közeli rokona, eredeti nevén Chatillon. A vidéki fejedelemnő
egy francia keresztes lovaghoz ment feleségül és ebből a házasságból
született az „éj fekete hajú, világszép leány” - mint egy görög krónikás őt
szavakkal ábrázolta az utókor számára. Valószínűleg ugyanabban az
évben született, mint Béla. Viszont azt is egy görög krónikástól tudjuk,
hogy a lány - illetve akkor már asszony - 1172-ben, amikor sajátos
kenyértörésre került a sor és Bélának választania kellett, továbbra is
Bizáncban marad-e és éli ottani, lényegében „semmilyen” életét - vagy
hazamegy és a magyar trónra ül, Anna ez utóbbit tanácsolta neki. És
talán nem csak azért, mert ő királyné szeretett volna lenni. Béla számára
is jobbnak tartotta, ha az egy jóval kisebb, mégis saját országot ural és
nem egy idegen császár kegyelméből létezik csupán. Aki ráadásul ismert
szószegő, így megbízni benne nem lehet.



Persze Mánuel a helyzetet látva maga is úgy vélte jónak, ha Alexiosz
visszatér eredeti hazájába. Nem volt kétsége afelől, hogy a fiatalemberbe
Bizánc már elég mélyen beleverte gyökereit, így az örök időkre hajlamos
lesz engedni a görögöknek. Ismeri nyelvüket, szokásaikat, belekóstolt a
mérhetetlen dicsfénybe, pompába és gazdagságba. Mánuel biztos volt
abban is, hogy mostantól kezdve Bélán keresztül végre csakugyan
uralhatja a Balkán fölötti államot és ez által a Balkán mintegy két tűz
közé szorul. A hatalma ellen örökké lázadó szerbek, albánok és más
népek végre nem lelnek megértésre, sőt segítségre a magyar urak és
uralkodók között.
Így hát nemcsak pártolta az ötletet, hogy Béla azonnal induljon haza,
hanem még jelentős hadsereget is adott melléje. Talán ennél is fontosabb,
hogy több zsák aranyat is kivétetett a bizánci kincstárból. Ezzel az
arannyal egyfelől sikerült megvásárolniuk sok magyar főúr helyeslését és
tevőleges támogatását, másfelől Mánuel szokásos zsarolási módszereit
sem hagyta k. A hadserege ismét felsorakozott a déli magyar határ
mentén. Nem csinált az a sereg semmit - csak ott volt. Mindenki
tudhatta Magyarországon, mi a császár kívánsága: hogy Béla kerüljön a
trónra. És ha csakugyan őt koronázzák meg Székesfehérvárott, akkor az a
sereg szépen elvonul, hazamegy - de semmiképpen sem lépi át a határt.
Ám ha az urak mégis ellenkeznének és nehézségeket támasztanának,
bizony a bizánci sereg bármelyik percben elindulhat észak felé.
Azt is beszélték akkoriban, hogy Mánuel egy kicsit tartott már ettől a
langaléta magyartól. No, talán nem az életét féltette, de okkal sejthette,
hogy lennének vele gondok, hiszen folyton csak mellőzték és egy
sértődött úr bármikor lázadást vagy palotaforradalmat is szervezhet,
avagy más módon tör borsot „jótevője” orra alá. Tudjuk, hogy Bélának
volt pénze, voltak ismeretségei, némi befolyása. De most, amikor
felmerült a lehetőség, hogy otthon uralkodhat, Mánuel
megkönnyebbülten fellélegzett és a sok gondot okozó szövetségest
inkább hazai trónszerzésében támogatta.
Persze Béla es Mánuel egyezséget is kötöttek balkáni ügyekben. Béla
ígéretet tett, hogy sehol sem fogja keresztezni Bizánc érdekeit, éppen
ellenkezőleg, vele szemben mindig barátként viselkedik. Valószínűleg
megfordult a fejében, hogy ígérni könnyű, aztán majd meglátjuk. Hiszen



Bizáncban az évek során éppen elég esküszegést, pálfordulást látott már ő
is.
Már 1172. április végén, május elején hazaért - mégis, csak a következő
év januárjában koronázták királlyá! Ennek alapos okai lehetnek. Más
királyokat nemegyszer ugyanazon a héten koronáztak meg, amelyen
elődjük eltávozott az élők sorából. A történészek ma - egyéb adatok híján
- arra következtettek ebből, hogy volt ellenállás Bélával szemben. Annál
is inkább, mert itthon élt végig az öccse, Géza, akit ismertek és aki
„magyar” volt, szemben a „görög” Bélával.
Attól tartottak ez a király ott a messzi Bizáncban már alaposan
elgörögösödött, innen a ráragasztott és sokáig levakarhatatlan melléknév.
Az anyakirályné sem örült az új, idegen uralkodónak. Lukács érsek, aki
mint politikai ellenálló és megbízható parafenomén (jövőbelátó) vált
ismertté az utóbbi években, ő sem volt elragadtatva Bélától. Ő ugyanis az
egyházat, a hitet féltette. Arra gyanakodott: a keleti rítusok oly mélyen
hatoltak a fiatalember lelkébe, hogy ha hatalomra került, elterjeszti
azokat itt is, méghozzá felülről, hatalmi szóval. És akkor a Rómához
igazodó keresztény egyház szorult helyzetbe kerülhet Magyarországon.
Lukács annyira komolyan gondolta ezt a dolgot, hogy nem is volt
hajlandó Béla fejére tenni a koronát. Ő volt az egyik, aki hangosan és
nemegyszer nyíltan őt „görögnek” nevezték. Amivel természetesen arra
céloztak, amire Mánuel császár is gondolt: hogy a fiatalember a lelke
mélyén görögebb, mint amennyire magyar.
Lukács, mint hamarosan kiderült, nem volt egyedül e harcban. Igaz, az
ellenpárt is támogatókat keresett, méghozzá egészen magas helyeken.
Mikor Lukács sajátos „érseki sztrájkba” lépett, a magyar urak egy része
levelet küldött a pápának és kérték, hogy ha már Lukács nem hajlandó a
koronát Béla fejére tenni, hát a pápa őszentsége engedélyezze, hogy egy
másik magyar főpap koronázza meg a királyt. Mondani sem kell, hogy ez
Lukácsot mérhetetlenül felbőszítette. Már úgyis elterjedt róla
(elterjesztették a, jótét lelkek”?), hogy szája leheletével mérgezi meg
sorban a fiatal királyokat, különösen azok haltak meg gyorsan a
közelében, akik a görögökkel voltak szövetségben...
Szövetségesekre talált. Például a nagyurak egy tekintélyes csoportja
Gézát, Béla itthon maradt öccsét támogatta, és Géza és Béla anyja is
amikor választania kellett - nem a régen látott, Bizáncba elkerült fiát,



hanem az itthon élőt támogatta (nem sokkal később ezért kellett aztán
Eufroszinának közel-keleti száműzetésbe vonulnia).
Így már kezd érthetővé válni, miért tartott a királytalan időszak
majdnem kilenc hónapig. Amikor volt is király, meg nem is volt. A pápa
hajlott a Béla-párti urak szavára és rávette volna Lukácsot, hogy ha már
„betegség vagy más ok hátráltatja, legalább mást bízzon meg a
koronázással”, hogy szó szerint idézzük levelének kulcsmondatát. A pápa
még egy tanácsot is adott: mielőtt erre sor kerülne, Lukács intézze el,
hogy a király és az őt támogató főurak esküdjenek meg, és pecsétes
okmányon aláírásukkal is igazolják, hogy emiatt a későbbiekben az
esztergomi főegyházmegyének bántódása, kára nem esik...
Mint látjuk, az okos pápa még kiutat is kínált Lukácsnak azzal a
célzással, hogy jelentsen beteget és akkor nem éri szégyen az egyházat,
annak érsekét.
Ám Lukácsnak derogált a pápa is!
Egyszerűen semmibe vette „főnöke” tanácsát és továbbra sem volt
hajlandó kilépni a patthelyzetből. No, Mánuel már türelmetlenkedett
nem kevés pénzébe került a hadat a magyar határon tartani, a több
tízezer katona naponta rengeteg aranypénz ára élelmet, a lovak meg
zabot fogyasztottak - és Béla volt a leginkább türelmetlen. De azért úgy
tett, mintha máris ő lenne a király. Úgy viselkedett, olyan rendeleteket
hozott. De még mindig volt benne annyi jóakarat, hogy megpróbálta
rávenni Lukácsot a furcsa sztrájk befejezésére. E célból egy
aranyszálakkal átszőtt értékes köpönyeget ajándékozott neki. No, több
sem kellett az amúgy is izgága főpapnak! Rögtön árulást kiáltott
helyesebben szimóniával, egyházi személy korrumpálásával vádolta meg
a királyt. Ezt ő égbekiáltó bűnnek tartotta és közölte: hiába próbálják őt
megvesztegetni, csak kitart eredeti elhatározása mellett: koronázás
márpedig nem lesz!
Ha nem ő, majd más - jutott erre az elhatározásra a Béla-párt és a
kalocsai érsekhez fordult. Mint már nemegyszer a magyar
történelemben, ezúttal is a kalocsai érsek koronázott. 1173. január 13-án,
amely vasárnapra esett, meg is koronázták Bélát. Méghozzá pápai
engedéllyel - vagyis a pápa, látva az engedetlenséget, nem állt Lukács
mögé, sőt áttételesen így büntette őt.



Lukácsról már csak annyit, hogy eleinte duzzogott egy sort, aztán
visszavonult a közélettől. Csak nyolc évvel később bukkannak fel róla
híradások, amelyek arra engednek következtetni, hogy a simulékony
görög diplomáciában tanultak alapján Bélának addigra sikerült őt
megbékítenie. Béla nem haragudott rá, később hát ki is békültek és
helyreállt közöttük az egyetértés.
Ezenközben azonban Béla öccse, Géza, aki olyan huszonhárom év
körüli ifjú lehetett (bátyja pedig jó esetben is csak huszonnégy), lázasan
támogatókat keresett. Miután bátyja fejére tehette a koronát, látnia
kellett, hogy nincs már sok esélye, hát a legszívesebben külföldre
nyargalt volna segítségért. De elkésett: bátyja, amint talpa alatt érezte a
királyság szilárd és legális talaját, azonnal elfogatta őt. Anyjukat
száműzte, öccsét börtönben tartotta, az ellene lázadt főurakkal is
leszámolt.
Lukácsot azzal büntette - es ez fenomenális lelkületre vall Béla
részéről - hogy egyszerűen... levegőnek nézte. Úgy tett huzamos időn
keresztül, mintha Lukács érsek nem is létezne!
Ha közösen kellett valahol nyilvánosan szerepelniük, akkor a király
úgy átnézett Lukácson, mintha az a legfinomabb velencei üvegből lett
volna. Nem szólt hozzá, és ha az tett valami gesztust feléje, nem vette
észre. Ami ezzel együtt járt: nem vonta őt bele az ország politikai
életébe, tanácsot tőle nem kért, hiszen szót sem válthattak, mert Lukács
„nem létezett”. Ha pedig valahol egyházi főméltósággal kellett együtt
szerepelnie a királynak, akkor Béla az őt megkoronázó és a pápa
kedvencének szerepében tetszelgő kalocsai érsekkel együtt lépett fel.
Aztán jött a többi lépés: Béla fiát, Imrét nem az esztergomi, hanem
szintén a kalocsai érsek keresztelte meg, és a királyi családot is ez
gyóntatta, nem pedig - ahogyan szokás volt csaknem kétszáz éve - az
esztergomi érsek. Magától értetődően Béla ugyanígy mellőzte azokat az
urakat is, akik koronázása előtt az öccsét támogatták. Azon meg senki
sem csodálkozhatott, hogy a hívei ilyen-olyan jutalmakat kaptak
hűségükért. A kalocsai érsek már nemzetközi fórumokon is képviselhette
Magyarországot, az urak birtokokat és címeket gyűjthettek be.
Később persze, mint fentebb említettük, Lukács és a király kibékültek.
Az érseknek nem is volt más választása, mert Béla kivételesen szívósnak
bizonyult és a trónon összesen több mint huszonhárom évig ült!



Volt azonban még valaki, aki legalább ilyen szívós volt, és nem
véletlenül, hiszen ugyanabból a vérből származott. Géza, az öcs. Akit
Béla börtönbe zárt, de mint kiderült, a magas rangú foglyot aligha
őrizték kellő szigorai. Vagy senkinek nem jutott eszébe, hogy esetleg
meg is szökhet? Mert már a következő évben ezt tette.
A családi dolgok meglehetősen bonyolultak voltak akkortájt. Béla apja
meghalt, anyját száműzette, nagyobbik öccse, Géza börtönben volt,
fiatalabb öccse, Árpád már meghalt. Egyik húgát férjhez adta Bizáncba, a
másikat, Ilonát 174-ben - amikor történetünk éppen éles fordulattal
bonyolódik tovább - vette feleségül Henrik osztrák herceg fia, a
mindössze 17 esztendős Leopold (magyarosan Lipót).
Természetesnek tűnt, hogy Géza, amint kijutott a rácsok mögül,
azonnal lóra kapott és maroknyi hívével együtt osztrák földre,
Henrikhez és fiatal sógorához, Lipóthoz menekült. Béla hamarosan üzent
is neki, hogy adja ki öccsét, ki vétett a király ellen és börtönből szökött.
De Henrik herceg és fia, valamint persze Henrik menye, Ilona nem adták
ki Gézát. Béla igazán türelmes ember volt, másfél évig is várta a
kiadatást. Igaz, közben azért népe szövetkezett az osztrák herceg ellen a
csehekkel és 1176 nyarán sajátos újabb „nyugati kalandozásnak” lehettek
fájó tanúi az osztrák falvak és városok lakói. Kétszáz év múltán ismét
magyar hadak tűntek fel keletről, jöttek és pusztítottak könyörtelenül.
Henrik egész birtokán felégettek minden falut és csak néhány nagyobb,
megerősített város vagy vár tudott ellenállni, a többiek mind
elpusztultak. Mint a krónikás írta, „a magyarok nem kímélték még a
templomokat sem és megszámlálhatatlan prédát vittek magukká”. Bizony
a lábasjószágot lábon, az elfogott embereket pedig rabszolgaként, szíjra
fűzve hajtották Magyarországa. Ahol - hadd hangsúlyozzuk ki ezt a
többség által ma már ismeretlen tényt - még mindig javában dívott a
rabszolgatartás intézménye. Bár például az egyház tiltotta, hogy
keresztényeke ilyen sorban tartsanak (de a nem keresztények rabsága és
kényszermunkája ellen nem emel kifogást). Az Ausztriából behurcolt
emberek pedig nyilván kivétel nélkül keresztények voltak, mégis
rabszolgák lettek hátralévő életükre. Mindez a két estvér viszálya miatt
változtatta meg oly sok ezer vagy több tízezer ember életét.
A magyarok ráadásul - teljesen váratlanul - az év végén ismét betörtek
és megismételték ezt a kis „kalandozást”. Mivel télen nem történtek



hadjáratok, ez a csapás még inkább szokatlannak számított és a magyarok
ismét nagy károkat okoztak.
1177-ben meghalt Henrik herceg, és Géza gyorsan továbbállt a cseh
királyhoz, akit a német császár emberének hitt. Így remélte, hogy Prága
csak egy állomás lesz a nyugat felé vezető úton. Hogy majd a cseh király
kieszközli neki a német segítséget Béla ellen. Ám a cseh király az adott
politikai pillanatban többre tartotta a magyar király barátságát és
szövetségét, ezért simán vasra verette Gézát és hazaküldte Bélának...
Sajnos Sobieslav cseh király ennek a lépésének később trónja
elvesztését köszönhette. Mert Frigyes német császár roppant mód
feldühödött ezen az eljáráson. Már csak azért is, mert remélte, hogy Géza
eljut hozzá és ürügyet ad a beavatkozásra Magyarországon. Erre a cseh
király kiadta Gézát a magyaroknak... Dühében Csehországra támadt.
Sobieslav rémülten kért segítséget Bélától, aki hangzatos jelszavakkal fel
is vonult Csehországba. Örök hűséget esküdtek egymás országának a
cseh királlyal - de ezt Béla hamarosan felrúgta. Hogy ő is esküszegő lett,
nincs min csodálkoznunk. Szóltunk már arról, hogy ez akkoriban (is)
teljesen normális dolognak számított.
Az első Frigyes-féle támadást még sikerült visszaverni, de a másodikat
már nem - és éppen azért, mert abban Béla már nem vett részt. „Örök
barátság és szövetség” ide vagy oda, a dolog nem izgatta különösebben és
a német-romai császárral sem akart többé ujjat húzni.
A cseh király - ki e történetnek csaknem jelentéktelen
mellékszereplője - ezen ügy miatt tulajdonképpen földönfutóvá lett.
Ekkor már szorosabb őrizet jutott Gézának, aki aztán a következő
tizenkét éven keresztül nem is juthatott ki a börtönből. Az őt támogató
urak is alaposan megjárták, az egyik ispánt például Béla megvakíttatta.
Láthatta mindenki, hogy kemény ez a csaknem kétméteres dalia, ha
nemcsak öccsével, de saját anyjával is leszámolt!
Attól kezdve nyugalom volt az országban. Egészen Béla uralkodásának
végéig senki sem merte felemelni a szavát, jobbára még pisszenni sem
bátorkodott senki a király akarata ellenére. Béla különben nemcsak a
családtagokat tartotta kordában. Az egyik érsek szóban és nyilvánosan
súlyosan megsértette őt - mire András őt is letette hivatalából, az
érsekség vagyonát átfolyatta a kincstárba, és amikor egy másik főpap



hasonlóan cselekedett, az is megkapta a magáét. Főpapokkal így már
régen nem bántak el az országban, hát az egyház is csöndben maradt.
Azért Béla a „görögségéről” sem feledkezett meg. Amíg Mánuel élt
(1180-ban halt meg), csakugyan semmit sem tett Bizánc ártalmára. Igaz,
a hasznára is keveset. Ma már szinte hihetetlen, hogy magyarok
harcoltak egy másik kontinensen - de bizony ebben az időben Mánuel
csapatokat kért Bélától a kisázsiai törökök ellen, és meg is kapta őket. A
tizenkettedik század vége felé tehát magyar (és vele szövetséges szerb)
hadsereg vonult át Ázsiába azért, hogy a keresztény világ védelmében
komoly harcokat vívjon a törökökkel, akik akkortájt már alaposan
veszélyeztették a bizánci birodalmat. Például abban a háborúban is ők
győztek és a magyarok is vert seregként tértek haza a messzi távolból.
III. Béla király alaposan kiépítette Esztergomot, legalábbis annak
királyi részét. De minden egyéb módon is gondoskodott az országról,
ezért általában jó emlékeket hagyott maga után. Mánuelhez tartó
hűségesküje értelemszerűen csak a bizánci császár haláláig tartott. Alig
jött meg a hír arról, hogy a császár meghalt, magyar hadak máris
megindultak, hogy visszafoglalják a „görög Dalmáciát” és főleg annak
tengerparti városait. Ez sikerült is.
Főleg azért, mert Bizáncban Mánuel halála után belvillongások
támadtak és akkor, ott senki sem törődött azzal, mi zajlik a távoli
határvidékeken. Ettől Béla vérszemet kapott és be is tört északról a
birodalomba, elfoglalt néhány területet, köztük Belgrádot is - aztán
később visszaadta e területeket.
Még távolabbi események is zajlottak akkortájt, amelyek kihatással
voltak Európára is. Az arabok győzedelmeskedtek a Közel-Keleten,
elfoglalták Jeruzsálemet, megdöntötték az ott létrehozott keresztény
lovag-államot - Béla apósa, Raymond Chatillon is ott esett el. Európában
nagy megütközést keltett, hogy a Szentföld ismét a pogányok kezébe
került. Nem csoda, ha mind többen beszéltek egy nagy, végre mindent
eldöntő háborúról. Ehhez persze egy addig sosem látott méretű keresztes
seregnek kellett volna átkelnie a Földközi-tengeren, hogy eljusson a
Szentföldre.
De még Magyarországon maradva, Bélának volt néhány „húzása”, ami
ma már így utólag nem nyeri el tetszésünket. Már csak azért sem, mert



az egyik esetben például közönséges csalásról volt szó. Imre fiát pápai
segítséggel az aragóniai király lányával szerette volna összeházasítani.
Aragóniában a tervezett örömapa - az ottani király - szerette volna tudni,
milyen anyagi helyzetben van apatársa, Béla? Nos, erre készült egy máig
fennmaradt lista, amelyben a magyar király akkori összes birtoka és
jövedelme szerepel. Lehet, hogy Aragóniában ezt elfogadták és nagyon
gazdagnak hitték a magyar királyt, így annak fiát, Imrét is - ám mi
tudjuk, hogy a lista hamis. Enyhén szólva, torzítva mutatja be a király
vagyonát. Sokkal gazdagabbnak ábrázolja Bélát és ez által a fiát is, mint
amilyenek a valóságban voltak.
Mellesleg egy másik listán Béla nem átallotta becsapni magát a... pápát
is! Ezen meg a magyarországi egyházfők bevételeit mutatta ki jóval
kisebbnek a valóságosnál. Ezzel elérte, hogy évről évre kevesebbet kellett
Rómába elküldenie, mint amennyi járt volna a pápának. Mellesleg ez az
egyetlen ilyen listánk az egész Árpádházi-korszakból. Mert Béla már
hangsúlyt fektetett arra, hogy minden ügynek maradjon írásos nyoma.
Megkövetelte, hogy az intézkedéseket, törvényeket stb. jegyezzék le és
irattárba tegyék. Aztán amikor az uralkodása elején összeveszett Lukács
érsekkel, az esztergomi káptalan pap-írnokai főnöküket követve szintén
sztrájkoltak és a kancellárián egyetlen irat sem készült - nos, Béla ebből
is tanult. Hamarosan olyan kancelláriát hozott létre a királyi udvarban,
amelyben ugyan akadtak papok a világi írnokok mellett, de ezeket az
egyházi személyeket kivette a főpapok hatalmából. Csak neki tartoztak
engedelmességgel, és ha a királyi udvar felkerekedett és utazni indult,
akkor az írnokok egy része a szükséges felszereléssel is szekereken ment
vele.
1188-ban a már említett szentföldi események hatására szerveződni
kezdett egy össz-európai keresztes hadjárat. Ez volt az utóbbi száz évben
a harmadik, amely Magyarországon átvonult. Ráadásul neves nyugati
királyok is elszánták magukat a harcra. A jelek szerint tehát ez végre egy
komoly vállalkozás volt, ámbár - talán a résztvevők egynémelyike is
sejtette - nem sok sikerrel kecsegtetett. De hát egyszer már sikerült a
pogányt kiverni a Szentföldről, sőt ott egy keresztény államot is
kialakítani...



Az öreg német császár, Barbarossa Frigyes is eljött a magyar földre, és a
sokféle nemzetiségű had 1189. május 31-én, szerdán lépte át a határt. Az
egyik jövevény később feljegyezte, hogy Magyarországon, egy vásárban
látott először... tevéket. Az idegen had szerencsére fegyelmezetten
vonult végig a Duna mellett, Esztergomban pedig a király fogadta őket
immár akkor a második feleségével.
És itt eljött az idő, hogy beszéljünk Béla magánéletéről, házasságairól
is.
Már volt róla szó, hogy Bizáncban egy Anna nevű, félig francia
származású közel-keleti hercegnő lett a felesége. Aki különben igen szép
nő volt, ezt minden forrás egybehangzóan állítja. Nyilván keleties
szépség lehetett, hiszen a haját például igen feketének írják le.
Első gyermekük még Bizáncban született és „görög hitű valék”, mint
írták - de aztán Magyarországra érve megkeresztelték őt ismét, immár a
nyugati keresztény formulák betartásával. A királyné a jelek szerint elég
sokat tartózkodhatott Veszprémben, mert sorra ott szülte a következő
gyerekeket. 1175-ben szülte Margitot, aki később bizánci császárné lett.
A harmadik gyermek az 1176-ban született Endre (András) volt, aki
később magyar király lett. Aztán született még egy fiú, akinek neve vagy
ismeretlen, vagy benne van a többi gyermek neve között elrejtve - nem
tudható. Némely forrás szerint csak ennyi gyermekük volt, mások
említenek még egy Konstancia nevű lányt is - ő később a cseh király
felesége lett. Megint mások pedig felsoroltak egy Salamont, egy Izsákot
és egy ismeretlen nevű lányt is.
Mindenki értékelte, hogy Chatillon Anna (Ágnes) ilyen sok gyermeket
szült, mert így biztosítva volt az Árpád-háziak továbbélése. Ha III.
Bélának nem születik gyermeke (fia), akkor már azokban az években
megszakad a családi ág uralma.
Olybá is vehetjük, hogy a következő több mint száz évre Anna lett a
„dinasztia anyja”. Minden ezután következő Árpád-házi király
valamilyen módon tőle és Bélától eredt.
Annával jól megvolt Béla, végső soron csak annyit tudhatunk azonban,
hogy 1184-ben vagy azon év körül valamikor meghalt. Nyilván
valamilyen betegség végzett vele. És bár Béla később másodszor is
megnősült, végakarata az volt, hogy első felesége mellé temessék. Ez arra



utal, hogy jól megvoltak egymással. Anna mindössze harmincöt évesen
halt meg. Mellesleg a budai Mátyás-templomban rejtőző közös sírjuk
átvészelte a történelmi hányattatásokat. 1967-ben fel is bontották a sírt
és mindkettejük csontjait kutatók vizsgálták meg. Béla csakugyan 189
centiméter magas volt (Anna viszont mindössze 161) és mindkettőjük
teljes fogazata ép volt, ami manapság sajnos már aligha történhetne meg
(Béla negyvennyolc évesen halt meg - egy mai, ilyen korú férfi fogai már
legalább felerészben tönkrementek, vagy hiányoznak.) A tudomány
szédületes fejlődésének köszönhetően a férfi csontvázból
megállapították, hogy Béla király az AB vércsoporthoz tartozott.
Ugyanakkor a nyolcszáz éves női csontváz „elárulta” a kutatóknak, hogy
Anna összesen hétszer szült és hogy a sok terhesség miatt
csontritkulásban szenvedett.
Miután Anna meghalt, Béla még ereje teljében lévő férfi volt és vagy
dinasztikus, vagy politikai okokból most egy aktuálisan uralkodó királyi
családból szeretett volna feleséget kapni. És ez sikerült is. Az új feleség
két évvel később Capet Margit, Fülöp Ágost francia király nővére lett.
Igaz, az új asszony nem volt már lány, előzőleg a francia király
legidősebb fiának felesége volt, de huszonnyolc évesen gyermektelenül
megözvegyült.
Béla jól beszélt franciául, nyelvi akadály hát nem volt közöttük. Talán
más korlát sem. Margit első nagyobb, mindenképpen nemzetközi
szereplése a már említett 1889-es, májusban volt, amikor Barbarossa
Frigyes és az össz-európai hadak vonultak át Esztergomon. Margit
királynő nagy ajándékot adott a császárnak (egy négy helységre osztott
luxus sátrat), és mintegy mellékesen arra kérte férjét, hogy engedje
szabadon immár tizenkét éve fogságban tartott öccsét, Gézát. Bélának
kapóra jött a kérés, mert már ő is szerette volna valamilyen ürüggyel
szabadlábra helyezni öccsét. Hát megeskette Gézát, hogy soha,
semmilyen körülmények között nem tér vissza Magyarországra és az
itteni politikai élettől távol tartja magát. Az természetesen szent
esküvéssel fogadta mindezt. Akkor szabadon engedték, Frigyes gondjára
bízták, aki magával is vitte őt Keletre. Még itt Óbudán is tárgyalt Bélával,
aztán néhány napig Csepel szigetén vadászgattak együtt az ősz, öreg
császárral (aki erről az útjáról már nem tért vissza élve Európába,
Ázsiában halt meg). Géza később Bizáncban vetett horgonyt, ahol



Jánosnak (Jóannésznek) nevezték el. Megnősült és gyermekei születtek,
de sem neki, sem az utódainak soha nem volt köze Magyarországhoz.
Margit, miután 1186 augusztusában elhagyta Párizst - ez a házasság
Európa-szerte nagy meglepetést keltett - már soha többé nem látta meg a
„fény városát” (bár azt jóval később nevezték el így) Margittal együtt
nem csak a trubadúr költészet, de a francia nyelv, különféle szakemberek
is érkeztek Esztergomba és egyáltalán Magyarországra. Béláról tudnunk
kell, hogy valóságos szerelemmel vette körül a csinos asszonyt, a
kedvéért még a királyi palota fűtésrendszerét is átalakította, télen ne
fázzon asszonya.
A Szentföldnek, mint láttuk, elég sok köze lett az Árpádháziak eme
családjához. Nem csak Béla anyja hunyt ott el, de a felesége is. Margit
ugyanis férje halálát követően nagy bánatában nem haza, Franciahonba
indult, hanem előbb egy nagy szentföldi zarándoklatra. 1197 nyarán
indult és hosszú szárazföldi és tengeri utazás után a mai Haifa kikötője
mellett szállt partra - de oda már hordágyon vitték ki, mert súlyos
betegségbe esett. Ott is halt meg - hogy testét hol temették el, nem
tudható.
A keresztes had szerencsésen átvonult Magyarországon és ezúttal nem
okozott gondokat. Más, belső és külső gondok azonban voltak. Előbb
Halicsban, vagyis keleten, az orosz területeken indított Béla háborút,
majd Velencével tűzött össze, ezt több hadjárat követte. Míg Velence
ellen az 1190-es évek elején Bélának sikerült diadalt aratnia, egy másik
balkáni hadszíntéren, a szerbek ellen veszített. Igaz, itt lényegében a
szerbek ürügyén igazából Bizánccal volt nézeteltérése. Később
kibékültek a császárral - de Béla továbbra is azon munkálkodott, hogy
felszabadítsa a bolgárokat a bizánci uralom alól, amit természetesen
maguk a bolgárok is kívántak, de ez akkor nem jöhetett létre.
Béla jó ideje elintézte a trónöröklés rendjét is. Húszegynéhány éve
alatt jutott ideje erre is. Imre fiát kétszer is megkoronáztatta a nyomaték
kedvéért, világos volt tehát, hogy őt tekinti utódjának. Mivel nem sokkal
halála előtt Béla még azt is elvállalta a pápa unszolására, hogy vezet egy
nagy keresztes hadjáratot a Szentföldre, majd érezvén betegségeit és
közeledő halálát, erről kénytelen volt lemondani - második fiát, Andrást
bízta meg ezzel. Úgy gondolta nyilván, hogy ezzel a lépéssel



csökkentheti a két fiú közti kétségtelen, szinte tapintható feszültséget is.
Megbízta hát Andrást, a másodszülöttet, hogy ő vezesse a keresztes
hadjáratot apja helyett, ehhez elégséges jövedelmet, birtokokat és a
kincstárból készpénzt is biztosított Andrásnak.
Aztán Béla 1196 áprilisában meghalt. Mivel senki előtt nem volt
kétséges, hogy Imre lesz az utóda, hát a fiatalember hatalomátvétele
rutinszerűen, gondok nélkül zajlott le (egyes források szerint egy nappal
apja halála előtt, vagyis amikor már nyilvánvaló volt, hogy Béla
haldoklik). Imre ekkor huszonkét éves volt, ami abban az időben már
normális férfikornak számított, sokan ilyenkor már régen családapák
voltak nemcsak a magasabb körökben, hanem az alsóbb társadalmi
rétegekben is.
Koronázással sem kellett foglalatoskodni, hiszen Imrét az apja már
nyolc éves korában megkoronáztatta magyar királynak, később meg
horvát-dalmát hercegnek is. Mellesleg nem volt túlságosan népszerű, bár
királyi méltóságát - különösen az első időkben - senki sem vonta
kétségbe. Vagy ha valaki, egyelőre gondolatban - az az öccse, Endre
András volt.
Imréről minden történetírónk szinte azonosan emlékezik meg. Ki
finomabban, ki durvábban bírálja is - mindamellett elismerik értékeit.
„Imre nem rendelkezett olyan különös képességekkel, mint az apja” - írja
az egyik és így folytatja: „Szenvedélye nem a teológiai vagy jogi
tanulmányok lettek, hanem - régi ősei módjára - a vadászat. Nem mintha
uralkodói teendőivel nem törődött volna, sőt, minden erejét a királyi
tekintély megóvására fordította... De ami korábban magától értetődő
volt, arra neki már nagy erőt kellett fordítania” (Dümmerth).
„Mindkét testvérben megvolt a bátorság, az ambíció, az uralkodni
vágyás, de Imrében ez komolyabb, magyar természettel párosult. /.../
Imrében nem volt meg az a nagy intellektuális erő, amely atyjában és
negyedízi nagybátyjában a forró vér kitöréseit zabolázta, a helyzethez
képest mérsékelni tudta volna. Kitört az belőle, néha elementáris erővel,
de aztán megint lecsillapodott és nemesebb természete felszínre került.
Mert amily bizalmatlan volt haragjában, szintoly hajlandó volt másban is
feltenni azt a nemesebb vonást, amelyet önmagában érzett” (Pauler).
„El volt telve méltósága tudatával és ehhez képest emelkedett lelkű,
minden magasztos iránt lelkesedő. De a nap kérdéseivel megbirkózni



nem tud, türelmetlen, meggondolatlan elhatározásaiban, tetteiben”
(Marczali).
Mint láthatjuk tehát, ma azt mondaná rá egy pszichológus:
„ambivalens egyéniség”. Pedig feltehetően nem volt több benne a
kettősség, mint bármelyikünkben - huszonkét éves korában...
Ugyanakkor Endre fantáziadúsabb, bátrabb, költekezőbb fiatalember
volt, aki élvezte az életet, ugyanakkor belőle sem hiányzott az ambíció.
Az ígéretek betartása nem volt erős oldala. Például a hagyomány szerint
apja halálos ágyán magához hívatta és ott eskette meg, hogy elmegy
helyette a Szentföldre harcolni a pogányok ellen - amit András-Endre
szépen meg is ígért, pedig nyilvánvaló volt, hogy esze ágában sincs
teljesíteni. Attól sem jött izgalomba sem akkor, sem később, hogy Béla az
ígéret nem teljesítése esetére apai átkot helyezett kilátásba...
Talán érdemes megemlíteni, hogy szinte, mint minden király halála
után, így most is elterjedt, hogy Bélát megmérgezték. Voltak is „jelöltek”
a mérget beadókra, néhányan azt feltételezték, hogy éppenséggel András
„sürgette meg” ily módon a sorsot. De ez sohasem igazolódott be, sőt a
dolog nagyon is valószínűtlennek tetszik.
Mindenesetre a helyzet hamar megváltozott, mert Béla meghalt, Imre
azonnal király lett, András pedig ott áll egy csomó vagyonnal, birtokkal,
és pénzzel, de a teljesítésre váró ígérettel a nyakában. Egyelőre nem
döntött, különféle ürügyekkel elhárította a honi bajtársak sürgetését,
akik valami okból máris indultak volna arra a távoli kontinensre, hogy a
sivatagban vesszenek szomjan vagy vad bennszülöttek nyilaitól essenek
el - egyik halálnem sem csábította a magyar herceget. Egyelőre élvezte és
költötte a pénzt. Mindketten jártak vadászni, de Imre ebben sem volt
jobb - egyszer csaknem odaveszett, amikor lova levetette, de a kengyelbe
akadt lábánál fogva húzta maga után. András csak nevetett bátyján, hisz
még testalkatát tekintve is olyan volt, mintha ő lett volna az elsőszülött:
magasabb, erősebb volt bátyjánál és főképpen bátrabb. Néha a
vakmerőségig is elmerészkedett. Egyelőre csak a vadászatokon mutatta ki
bátorságát, de sejteni lehetett, hogy hamarosan átmerészkedik az élet
egyéb veszélyes területeire is.
Ám érdekes módon végül is a következő évben nem ő, hanem anyja,
Margit indult a Szentföldre, miként azt fentebb már leírtuk. András



előbb gondosan elmulatta az összes készpénzt, amit atyja hagyott rá, csak
utána kezdett töprengeni azon, mit is tegyen ezután?
Már Béla alatt látható volt, hogy az urak abban reménykednek: a
központi királyi hatalom mellett valamelyik királyfi - és hogy melyik
lesz az, nekik teljesen mindegy volt - saját hatalmi központot épít ki,
mint herceg. Hogy lesz, még egy olyan hely az országban ahol valami
leeshet számukra, legyen az cím, rang, birtok, kinevezés, egyéb juttatás.
Már Bélára is nyomást gyakoroltak ez ügyben. Könnyen lehet, hogy
halála előtt két évvel ezért adta fiának a dalmát-horvát hercegséget is. Az
urak talán nem kifejezetten lázadni akartak, csak keresni az ügyön. „A
tűz közelében ülők minél nagyobb előnyökre akartak szert tenni”
(Kristó-Makk).
A két fivér közötti viszonyt tehát ezek az urak is rontották. A
békességnek már a következő évben vége szakadt.
Főleg azért, mert András pénze elfogyott.
Meglehetős szemtelenséggel öccséhez fordult és pénzt kért tőle, amit
Imre természetesen megtagadott. Akkor András részt kért az országból,
mondván, hogy ő is ugyanannak a Bélának a fia, neki is járna ebből az
országból egy rész, ha nem is a legnagyobb. Természetesen Imre ezt is
megtagadta. De akkor Andrásban már dolgozott a történetírók által is
említett „ambíció”. Valamint dolgoztak a régi és újabb barátok, akik
folyton tüzelték a fiatalembert, ne hagyja veszni a jussát!
1197 végén aztán András a fegyvert, amit a Szentföldön kellett volna
forgatnia, minden ellenérzés nélkül fordította saját fivére ellen. Az öcs
elég tekintélyes csapattal vonult fel a báty ellen, ráadásul egy stájer
hercegi rokontól is kapott némi katonai segítséget. 1198-ra idáig fajultak
a dolgok, hogy az öcs állt győzelemre és Imre kénytelen volt átengedni
öcsének a Dráván túli területeket, gyakorlatilag Horvátországot és
Dalmáciát.
A fejezet címében említettük az esküszegőket és csalókat - nos, András
mindkettő volt egyszerre, de ez akkortájt senkit sem zavart
különösebben. Minden korban szinte minden európai országban
megesett az ilyesmi - az uralkodóházak, a dinasztiák afféle „üzemi
balesetként” kezelték a hatalomért összevesző királyfiakat, a
trónkövetelőket, sőt olykor a trónbitorlókat is.



Egy érdekes vetélkedő indult meg ekkor a két fivér között, amelyben
András volt a kezdeményező és Imre a második, az utánzó. András úgy
viselkedett a horvát és dalmát, valamint néhány kisebb, szerbektől
elhódított területen, mintha ő lenne ott az egyetlen uralkodó. Királyi
címet viselt, rendeleteket adott ki, birtokokat osztogatott - különösen az
egyháznak, például a zágrábi püspökségnek, hogy az mellette álljon.
Vitéz katonáknak, még ha azok jobbágyok is voltak, nemesi címeket és
birtokokat adományozott.
Imre meg pontosan ugyanezt tette, mint aki fél lemaradni mögötte.
Mint aki fél attól, hogy hívei elpártolnak tőle, a gazdag urak a még
nagyobb ígéretek fejében András mellé állnak, a szegények is otthagyják
őt, ha nem ad nekik eleget. Így aztán a „tűz közelében élő” urak elérték,
hogy ők csak gyarapodtak, a „két király” meg egyformán szegényedett...
Egy újabb év elteltével aztán Andrásnak ez sem volt elég. Valóságos
összeesküvést szervezett a hozzá hű urakkal, hogy Imre hatalmát
megdöntsék. Imre elég későn vette észre, hogy saját udvarának fő
tisztségviselője, a nádorispán is András pártját fogja és minden bizalmas
intézkedésükről, tanácskozásukról azonnal értesítést küldött az
ellenlábasának... Három főpapot is sikerült az esküszegő Andrásnak a
maga oldalára állítania. A helyzet komoly volt és nem sok hiányzott,
hogy Imre akár a fogát is itt hagyja egy orgyilkos merényletben, vagy
nyílt csatában.
Imre hívei révén kezdett átlátni a szitán. Érezte és látta már, milyen
hálót fontak köréje és ebből megpróbált kitömi. Bizalmasan megsúgták
neki - máig nem tudni, kicsoda? - hogy a váci püspök, bizonyos Boleszló
(nyilván szláv eredetű személy, eredetileg Boleszláv) egyike a legfőbb
összeesküvőknek, sőt afféle titkos levelezési központot működtet a
püspökségben. Imre azt is megtudta, hogy a püspök a kincstárában tartja
az addig érkezett és elküldött levelek másolatait (rossz ötlet volt
„Boleszló” részéről, meg kell hagyni). Aki talán azért őrizgette a
másolatokat, hogy adott alkalommal megzsarolja velük Andrást? Vagy
nagyobb birtokot kapjon tőle, ha az kerülne hatalomra?
Így vagy úgy, a történet itt valóságos középkori krimibe megy át.
Miközben a pápa rég tudomást szerzett az egész sötét testvérharcról és
sorban küldözgeti az intelmeket Andrásnak, nehogy fellázadjon
törvényesen uralkodó bátyja ellen, „kivel összeköti őt az anyaméh”, és



különben is, haladéktalanul induljon a Szentföldre - András fittyet
hányva a pápa utasítására, hatalomra tör. Már belekóstolt abba a
mákonyba, amit uralkodásnak neveznek. Amikor Horvátországban és a
tengerparton azt tehetett, amit akart - akkor eldöntötte, hogy kell neki
az egész ország és ezt a szándékát Imre ellenében is megvalósítaná.
Emberei szertejárják az országot, pénzt gyűjtenek Andrásnak, híveket és
fegyvereseket toboroznak a következő összecsapáshoz.
Minderről Imre is tud és 1199. március 10-én döntő lépésre szánja el
magát Kisebb kísérettel villámgyorsan Vácra lovagol, ott meglepi a
püspököt, katonái körülveszik az egyházi kincstárt. Bemenni nem
tudnak, mert a vasalt ajtó erősen védelmezi az értékeket. A kulcs a
püspöknél van. Az események ettől kezdve egyre sebesebben peregnek,
vészjóslóan.
A király összehívja az egyházi embereket, köztük a püspököt is és
követeli, nyissa ki a kincstárat. A püspök vonakodik, „szabódik”,
ürügyeket keres, és nem engedelmeskedik. Ezenközben közeledik már az
alkony. Újabb királyi katonák érkeznek, az erőfölény vitathatatlan, de
Boleszló abban bízik, hogy ha múlik az idő, valami majd csak történik...
Amikor aztán a türelmét vesztett Imre bement a templomba - a kincstár
a sekrestyéből nyílott - és ismét fennhangon követelte az ajtó felnyitását,
Boleszló végleg megmakacsolta magát. Nagyon bízott abban, hogy egy
ilyen vallásos hitben nevelkedett király, mint Imre, csak nem mer kezet
emelni egy püspökre? Tehát továbbra is megtagadta a kulcs átadását.
Ráadásul úgy viselkedett, ahogyan csöppet sem volt diplomatikus. A
saját emberei előtt szégyenítette meg a királyt, nem engedelmeskedett
neki, sőt amikor az ismét a kulcsot követelte, a püspök intésére paptársai
szent énekeket kezdtek előadni. Ezzel elnyomták a király hangját is...
Mindenesetre a püspök zsoltárokat énekelt és úgy fohászkodott
segítségért az Úrhoz, mintha valamiféle aljas haramiák törtek volna be a
szentélybe. Ez újabb sértés volt a király ellen. Az a bizonyos „cérna”
egyre vékonyabb volt, egyre közelebb a szakadáshoz.
Ha Boleszló azt hitte, a király nem fog erőszakhoz folyamodni, nagyot
tévedett. Imre mellesleg nem is tehetett mást. Mihez kezdett volna, ha
András győz és őt elűzi az országból? Ő is megszokta már az uralkodást, ő
is érezte azt a bizonyos részegítő mákonyt. Semmiképpen sem akart
engedni, ráadásul biztos volt benne, hogy ő és csak ő Magyarország



törvényes uralkodója, András pedig egy szemtelen bitorló, aki jogtalanul
tör a trónra. Mindez erőt adott Imrének.
A fiatal király nem bízta katonáira a dolgot. Berohant az ájtatosan
éneklő papok közé, megragadta Boleszlót és kifelé rángatta a csoportból.
A püspök próbált ellenkezni, de elvágódott és a földön maradt. Imre
megragadta a csuháját és maga után vonszolta a kőpadlón - senki, sem
mert eléje állni. A király saját kezűleg vitte a papot a katonáihoz és talpra
állítva, a fegyveresek közé lökte. Boleszló fogoly volt és már nem
tehetett semmit, a további ellenkezés még komolyabb reakcióval
fenyegetett, ezt látnia kellett a fiatal király dühtől eltorzult arcán.
A kincstár kulcsa előkerült, az ajtó megnyílt, Imre berohant és persze a
besúgó igazat mondott - ott voltak az összeesküvők levelei. A király
pedig, ha már úgy is ott volt a kincstárban, elkobzott sok értéket,
büntetésül. (Amiért később a püspök nem átallotta őt feljelenteni a
pápánál és kártérítést követelni...)
A helyzet immár világos lévén, a krimi véget ért és kezdődhetett a
testvérháború.
Érdekes módon nem a csatamezőn zajlott le az első ütközet, hanem
ismét egyházi téren. Boleszló fivére, aki meg váradi püspök volt és az
egyházi érzelmek megsértése nélkül kijelenthetjük, hogy nagy gazember
volt ő is (valamilyen megvesztegetési ügyben volt enyhén szólva
dicstelen szerepe, és átállt ő is András oldalára). Boleszló foglyul ejtése
miatt kiközösítette Imrét a keresztény egyházból!
Súlyosbította a helyzetet, hogy a pápa is emiatt molesztálta őt, de Imre
azt üzente vissza Rómába, hogy „árulást még püspöknek sem engedhetek
meg”. Ezzel maga ellen fordította a pápát, közben itthon meg kellett
küzdenie a kiközösítéssel járó népszerűségvesztéssel, amely kis híján
hatalomvesztésbe ment át. Szerencsére ekkor a pápát valaki
felvilágosította, hogy mi is történt a magyaroknál. III. Ince eddig is
mindig az idősebb fivér mellett állt és elítélte annak öccsét
megalapozatlan trónköveteléséért. Most felháborodva értesült, hogy a
püspök-testvérpár a trónkövetelő oldalára állt és többé nem védelmezte
őket.
Végül is vatikáni közvetítéssel létrejött egy béke a két királyfi között.
Andrást megerősítették horvát-dalmát „trónján”, de az addiginál kisebb



jogkörrel, és pápai utasításra el kellett (volna) mennie a Szentföldre. A
pápa visszavonta Imre kiközösítését.
De ezenközben mégis csak kitört a harc. A Balatontól nem messze,
Szemes és Lelle között ütközött meg a két sereg, ahol bizony Imre
királycsapatai győztek. András hívei közül sokakat levágtak, a
trónkövetelő öcs szégyenszemre kénytelen volt stájerországi rokonaihoz
futni. Csak arra nem számított, hogy Imre a nyomában lesz és mivel
üzenete ellenére nem adták ki az öccsét, hát ezeket az osztrák
tartományokat is végigrabolta, pusztította.
Bár maga Imre is megígérte, hogy elmegy öccsével a Szentföldre - ezt a
fogadalmat csak addig tartotta érvényesnek, míg együtt mehettek volna
el. Ez most már kútba esett, ehelyett az élet zajlott tovább. Imre több
balkáni hódító háborúba kezdett, előbb a szervek, majd a bolgárok
belügyeibe avatkozott be meglehetősen csúnya módon, amelyre persze
senki sem kérte. Kihasználta azt a helyzetet, amiben ő maga is volt - a
szerb trónért folytatott testvérharcban az egyik trónkövetelő mellé állt a
másikkal szemben persze azért, hogy területeket hódítson meg.
Ami a magánéletet illeti - Imre kétségtelenül művelt ember volt a kor
igényeinek megfelelően. Apja, Béla annak idején egy tanult olasz
szerzetesre bízta neveltetését, ki latinul is megtanította és jogot, teológiát
és egyebeket oktatott a fiatalembernek (András is hasonló neveltetést
kapott).
A források nem egyeznek arra nézve, vajon melyik évben nősült meg
Imre? 1198 és 1200 között történhetett a dolog. Pápai közvetítéssel
Európa túlsó végéből, az Ibériai-félszigeten elterülő Aragóniából
szerveztek neki feleséget. Aragóniában - mondani sem kell talán - nem
sokat tudtak a vad és távoli és barbár Hungria-ról, vagyis
Magyarországról. Csak arra emlékeztek még, hogy tízegynéhány évvel
korábban milyen nagy feltűnést keltett szerte a kontinensen, hogy a
francia udvar oda adta férjhez Margitot. Ezzel körülbelül véget is ért egy
művelt nyugat-európai udvaronc tudása erről az országról.
Konstancia 1180 körül született, mint II. Alfonz aragón király lánya,
így tehát a házasságkötés idején tizennyolc-tizenkilenc, esetleg éppen
húsz éves lehetett. Ha a pápa nem áll ki a magyar Imre (Emericus,
Henricus, Enrique) mellett, akkor aligha jön létre a házasság. Mellesleg
nem csodálkozhatunk, ha Imrének rossz tapasztalatai voltak a politikai



okokból tartott eljegyzésekkel kapcsolatban. Nyolc éves volt, amikor apja
Barbarossa Frigyes hatéves kislányával jegyezte el, akit sohasem látott.
Tizennégy éves volt, amikor apja a második feleség, Margit egy rokonát,
a fiúnál tizenöt évvel idősebb bizánci hercegnőt akarta összehozni vele
akit szintén soha nem látott, de talán jobb is. Az is egy pápai
házasságszerzés eredménye lett volna. Bár mint a fennmaradt okirat
bizonyítja, a nevezett, csaknem harminc éves hölgyet semmiképpen sem
lehetett már leánynak, avagy szűznek nevezni és ezzel maga a pápa is
megbékült. Ő mindenesetre semmi kivetnivalót sem talált abban, hogy
egy tizenhárom alig múlt gyerekhez egy huszonkilenc éves nőt akarjanak
feleségül adni. Ettől a házasságtól különben - a jegyesség éveken át
érvényben volt, ez alatt Imre szépen felnőtté serdült, a bizánci hercegnő
pedig... hm... finoman szólva mind érettebb lett - csak apja halála
mentette meg Imrét. Első dolga volt felbontani az eljegyzést!
Ami mellesleg nem volt olcsó mulatság, mert a hoppon maradt és a
jelek szerint időközben anyagilag is tönkrement hölgyemény
bepanaszolta Imrét a pápánál és kárpótlást követelt „szétfoszlott
reményeiért cserébe”. A hölgy akkor már igencsak benne járt harmincas
éveiben és mivel vagyona sem volt jelentős, biztos lehetett benne, hogy a
kutya sem kéri meg a kezét - innen a pénzügyekben tanúsított
állhatatossága. Egészen haláláig tekintélyes összeget követelt magának
éves bontásban, ráadásul valamilyen nagy jövedelmet hozó birtokot is
szívesen a nevére vett volna Magyarországon, avagy bárhol Európában,
mint jelezte. Úgy tudjuk, a fiatal magyar király inkább fizetett - a
szabadulás nem volt olcsó mulatság.
És most itt volt a harmadik táv-jegyesség. Imre érthető módon eleinte
idegenkedett a dologtól és talán feltette a kérdést magának: „Mibe fog ez
nekem kerülni?” Akkoriban a nagy távolságok, a veszélyes és
kényelmetlen utazási körülmények miatt az ilyen diplomáciai
házasságok résztvevői a legritkább esetben ismerték egymást
személyesen a házasság előtt. Nagyon nagyokat lehetett bukni, már ami a
másik országban a menyasszonyra váró életszínvonalat illeti, de éppen
ilyen kérdéses volt az utolsó pillanatig a vőlegény vagy a menyasszony
külseje. Néha festőket küldtek egymáshoz, de azokat a helyszínen
általában megvesztegették, hogy szebbnek fessék meg a férfit vagy a nőt,
így ebben a módszerben sem lehetett teljesen megbízni. Néha inkább a



hűséges követek, akik végigszenvedték a hosszú utat oda-vissza, azok
meséltek élőszóval a másik, a jelölt fizikai külsejéről, jelleméről. Még az
is sokat számított, hogy a leendő feleségnek milyen széles a csípője, a
medencéje (tud-e gyereket szülni), szűz-e még, nem kacér-e túlságosan,
menstruál-e már, és igazából mennyi lesz a hozománya? Férfi esetében is
felmerültek hasonló kérdések a nemi élettel kapcsolatban, ilyenkor attól
tartottak a lányos háznál, hogy az illető valamilyen szexuális úton terjedő
kórsággal „ajándékozza” meg a fiatal hölgyet.
Imre végül is engedett a pápai rábeszélésnek (a szerbeket és bolgárokat
is ezen pápa stratégiai terveit teljesítendő támadta meg, hogy a nyugati
keresztény világhoz csatolja őket, ami persze - mint tudjuk - hosszútávon
nem járt sikerrel) és spanyolul kezdett tanulni. Franciául már
mostohaanyjától megtanult.
Konstancia végre hosszú utazás után megérkezett Magyarországra. A
két fiatal megtetszett egymásnak. Hat évig voltak férj és feleség (ha a
házasságra 1198-ban és nem később került sor) és nem kellett csalódniuk
egymásban. Igaz, a sors nem volt túl kegyes hozzájuk. Konstancia egy
fiút szült Imrének, aki azonban mindössze hat évig élt. A
menyasszonnyal együtt trubadúrok is érkeztek a szép spanyol és dél
francia tájakról, valamint egy világszép udvarhölgy, akit egy Bánk
nevezetű magyar úr vett feleségül (azonos azzal a hölggyel, akit a
nemzeti drámánkban aljas kerítők visznek az ellenszenves idegen férfi
ágyába, és máris kész a tragédia). Konstancia sokat tett a magyar nőkért,
különféle alapítványokat tett számukra és iskolákat, betegápoló
intézményeket alapított, sőt valami olyasmit is létrehozott, amit a mai
szociális gondozás kezdeményezésének, „ősének” is nevezhetnénk.
A házaspárnak sok nyugalom nem jutott - Imre az együtt töltött évek
során négy nagyobb háborút vívott külföldön, amikor huzamosabb ideig
távol volt. Háromszor volt kénytelen összecsapni lázadó öccsével
egyszóval nem unatkozhatott azokban az években. Ráadásul a velenceiek
rávették az Adriai-tenger mellett gyülekező kereszteseket, hogy
támadják meg Zárát (Zadar) és vegyék el a magyar királytól - Velence
számára. Esztergom panaszára a pápa nem lépett közbe sem ekkor, sem
más olyan esetben, amikor nemzetközi porondon Imre húzta a
rövidebbet. Sajátos „barátságuk” vagy szövetségük ettől azonban még
folyamatosan tartott.



A kis László királyfi szépen nőtt, növekedett - szomorú végét még
senki sem sejtette.
A pápa kibékítette a két vitázó fivért és András hazatérhetett az
országba. Magával hozta Gertrúdot - igen, azt a nőt a Bánk bán-ból - aki
a tiroli Meranóból, Meránból, egy nem sokkal korábban ott létrejött
uralkodóházból származott. Akkor még senki sem sejtette, hogy az
asszony született bajkeverő - eleinte olyan szende volt!
Négy lánytestvér közül ő vitte a legtöbbre, bár azok is külföldre
kerültek, királyi, hercegi udvarokba. Gertrúd jutott Andrásnak, de erről
majd akkor számolunk be, ha ő kerül a trónra.
Természetesen egyik hölgy sem járt rosszul. Imre két vármegye
hetven volt összesen akkor Magyarországon! - teljes jövedelmét
feleségére íratta azzal az akkoriban nem szokatlan adalékkal, hogy ha
neki valami baja esne - értsd: meghalna - a felesége Magyarországon
maradhasson és e jövedelmeket továbbra is élvezhesse, míg csak él. Nem
rajtuk múlott, hogy ez nem így történt.
A két fivér közti békesség csupán néhány esztendeig tartott. 1203-ban
ismét kitört az ellenségeskedés. Még azt is csodálhatjuk, hogy András
addig nyugton maradt, míg Imre külföldre járt háborúzni - hiszen egy
puccsra, a trón elfoglalására nincs is ennél jobb alkalom! Vagy feladta
volna?
Dehogy. A hozzá hasonlók sohasem adják fel.
Imre is arra törekedett, hogy András - ha nagy késéssel is - de váltsa be
végre az apja halálos ágyánál tett ígéretét és induljon el a Szentföldre
keresztes háborút vívni a pogánnyal. András látszólag hajlott is a dologra,
de ekkor a pénzszerzés újabb lehetőségét látta felmerülni és közölte: neki
ugyan nincs annyi pénze, amennyi egy ilyen interkontinentális
expedícióhoz szükségeltetik, tehát ha Imre kitart szándéka mellett és
szeretné őt a Szentföldön látni, akkor járuljon hozzá a költségekhez.
Sejthetően ebben a válaszban már benne rejlett Gertrúd is - több komoly
történész feltételezi, hogy ez a nő erélyesebb volt, mint ismert három
nővére, és erőteljesen hatott a férjére („Tetteiben néha férfias erő
mutatkozott, csak családjával szemben volt mindig igazi nő, mert annak
minden tagját igazi női gyöngeséggel szerette.”) - Nocsak! Mintha ebből
az derülne ki, hogy Gertrúd (régies formában: Gertrudis) igenis szerető,



érző nő volt, akit netán csak egyes krónikások utólag „mószeroltak be” és
festettek le kibírhatatlan intrikus némberként? Vagy egyszerre volt
mindkettő, ami nem olyan ritka a hatalomra került embereknél?
Andrásnak addig még nem volt fiúgyermeke, viszont a békéden öcs
előtt folyton ott lebegett a kis László, Imre fia, akit Konstancia szült neki.
De mit törődött volna egyelőre nem létező saját gyermekével András, ha
itt volt ő maga, ki önnön véleménye szerint igencsak alkalmatos volt a
trónra? És ehhez még mindig csak huszonhat körül járt, bátyja pedig
huszonkilenc lehetett.
András arra számított, bátyja halála vagy félreállítása esetén a főurak
inkább azt az elvet ismerik el, miszerint az Árpádházban csak akkor
ültetnek a trónra gyermeket, ha nincs kéznél egy kellően rokon felnőtt
férfi. Nos, a kis páréves kölyökkel szemben itt volt ő, ereje teljében
kell-e ennél jobb király ennek az országnak?
András tudta azt is, hogy a pápára nem számíthat. Mivel német nőt
vett feleségül, pont olyan bajor-osztrák családba nősült be, amelyik
szemben állt akkortájt a pápai hatalommal. Ha tehát konfliktus lesz,
akkor a pápa mindenképpen bátyja pártját fogja majd. Ez azonban nem
tartotta őt vissza a cselekvéstől. 1203 nyár elején, a déli részeken,
Horvátországban sereget gyűjtött és megindult bátyja ellen. Aki szintén
sereggel ment elébe, majd Varasd környékén megtörtént a... furcsa
találkozás.
Az eseményt előszeretettel idézik a történészek, de még inkább a
dicshimnuszok szerzői és a festők sem hagyták ki a jelenet ábrázolását.
Tény, hogy ekkor Imre király hihetetlen bátorságról tett
tanúbizonyságot. A két ellenséges tábor már egymás közelében állt,
amikor is Imre merész lépésre szánta el magát. Letette fegyverét, egy
pálcát vett kezébe, kísérőit pedig hátraparancsolva... egyedül sétált át az
ellenséges táborba.
A régi görögökhöz méltó jelenet csakugyan megdöbbentette öccse
táborát. Imre teljesen egyedül jött oda, eléjük állt és a krónikások szerint
éles hangon, szinte kihívóan kiáltotta:
- Meglátom, ki merészel kezet emelni koronás királya ellen?
A jelenet csakugyan döbbenetes lehetett akkoriban. Ilyen még nem
volt a magyar történelemben. Ha Imre arra számított, a döbbenet kitart



egy ideig és nem esik baja - jól számított. Mert senki, sem mert hozzá
közelíteni. A primitívebbek nyilván azt hitték, hogy valami varázserővel
rendelkezik a király - nyilván nem fogja a fegyver, ha már ide, mert
jönni közéjük. Imre pedig a váci püspökkel szemben már kipróbált fogást
alkalmazta: megragadta bátyját, karjait hátracsavarta és kivonszolta a
táborból. Annak katonái elhűlve figyelték az eseményeket. Andrást aztán
az ő táborában alaposan vasra verték és egy közeli vár börtönébe
hurcolták. Mondani sem kell, hogy ekkora szégyen láttán csapatai
szétszaladtak, egymást okolva a bénaságért.
Imre összepakoltatta Gertrúdot és hazaküldte szüleihez, ahol érthető
felháborodással fogadták az eseményt. Andrást később Esztergomba
szállították erős őrizet alatt - a jelek szerint Imre jobbnak látta ott tartani
őt, ahol szem előtt lehetett.
Viszont mivel András ilyen körülmények között már aligha
vonulhatott el a Szentföldre, és a pápa Imrét is ugyanerre kérte - hát
végül is a király engedett az unszolásnak. Legalábbis elvekben
beleegyezett a dologba, bár nem tudta, kire hagyja az ország irányítását.
Mellesleg jegyezzük meg: bizony sokkal kegyetlenebb is lehetett volna
Imre, az akkori szokásokba és törvényekbe ez még „belefért” volna.
Ahogyan Kálmán király kitolatta Álmos szemét, úgy ő is elbánhatott
volna öccsével.
A szentföldi útra már nem kerülhetett sor. 1204 szeptemberében
valamilyen kór hatalmasodott el Imrén. Akkoriban, az orvosi ellátás
teljes hiányában voltaképpen még a ma nevetve átvészelt kisebb bajok is
bármikor halálosak lehettek - csak az akkori emberek nagyobb ellenálló
képessége késleltethette a halált ideig-óráig. Sietett még
megkoronáztatni kicsiny fiát, Lászlót, aztán a varasdi lépéshez hasonlóan
ismét valami nagyon merészet határozott el. Betegágyához hívatta...
Andrást! Az öcs egyenesen a börtönből jött, sietve vették le róla a
láncokat és alighanem ő lepődött meg a legjobban, amikor az udvar
döntéshozói előtt Imre arra kérte: halála után legyen fia gyámja és
vigyázzon rá, míg felnő és uralkodhat!
Egy kétségbeesett ember kapkodott a szalmaszál után is - vagy Imre
már nem is volt magánál? Mindenki elszörnyedve hallotta a döntést.
Hiszen ez olyan, mint kecskére bízni a káposztát! Annak az embernek
adni oda a fiát és annak virtuális hatalmát, aki ezért a hatalomért eddig



már háromszor indított hadakat saját bátyja ellen? Gyanítom, a
jelenlévők közül sokan nem is akartak hinni a fülüknek.
Mivel Imre ráadásul öccsét az ország kormányzójának nevezte ki
(addig is, míg fia felnő és átveheti a hatalmat), azt kell mondanunk, hogy
a nemes gondolkodás hatalmas adag naivsággal párosult. Persze vannak,
akik úgy magyarázzák a dolgot: Imre igenis számító volt, és puszta
számításból tette ezt a meglepő lépést. Így akarta ország-világ előtt
erkölcsös életmódra, ígéreteinek betartására kényszeríteni addig oly
engedetlen öccsét. András egyszerre két feladatot is kapott: a gyermek
gyámja, és az ország kormányzója lett. Imre talán azt remélte, ily módon
öccse kiélheti hatalmi vágyait, és talán őt is elviszi hamarosan egy
betegség, de addigra a kis László talán kellően felnő és képes lesz már
gyámok nélkül is vezetni az országot.
Így vagy úgy is történt - nem tudhatjuk - tény, hogy Imre 1204.
november végén meghalt. Innentől kezdve ismét valóságos krimibe
fordul a történet. Mielőtt András felocsúdott volna meglepő módon az
özvegy spanyol nő, Konstancia lépett. Az alig huszonhat éves asszony
nem sok esélyt látott arra, hogy ő is megússza élve a kialakult fura
helyzetet, fiáról nem is szólva. Hát csak tavaszig várt, míg engedett az
időjárás, az utak felszáradtak és kocsival járhatókká lettek. A legteljesebb
konspirációban működött: a királyi vagyon egy részét egy baráti
püspökség kincstárába helyezte el, majd kihasználva András távollétét a
kisfiával, a magyar koronaékszerekkel és rengeteg pénzzel együtt nyugat
felé indult. A vele barátságos püspökök és más főurak, kik annakidején
Imrének tettek esküt, hogy fiát el nem hagyják, vele tartottak.
A menet nem túl gyorsan haladhatott, mert András, ki egyelőre csak,
mint királyi kormányzó és gyám szerepelt a rangsorban - úgy is, mint
teljhatalmú kormányzó, előre üzent a határőrségnek. A gyepük akkor is
léteztek, sőt sajátos, komoly „határzárat” képeztek, amelyen ellenség
nem hatolhatott át. Csak néhány „kapu” létezett a nyugati oldalon,
ezeken kereskedőket, követeket, hivatalos személyeket, vagy akkortájt
olykor nagyobb keresztes csapatokat engedtek át. A mosoni kapu is
bezárult a menekülők előtt, de azok fegyverrel vágták át magukat és
mielőtt komolyabb katonai erők érkeztek volna a helyszínre, sikerült
osztrák területre menekülniük. Konstancia az egyik osztrák őrgrófhoz
menekült, ki már régebben is gyakorta segítette Imrét öccse ellenében.



András tajtékzott. Felemás helyzetbe került. Kormányzói tisztének a
kis László volt az indoka, aminthogy gyámi szerepe is ahhoz kötötte őt.
Ráadásul a spanyol asszony elvitte a koronát és a kincstár egy részét...
Gyorsan lefoglalta a másik felét, aztán kitalálta, hogyan tovább?
Egy dolog felől biztos volt: hogy ő jobb király lesz, mint Imre volt. Ez
az egészséges önbizalom uralta a férfit - és nekünk be kell vallanunk,
igaza volt. Nem lehetett véletlen, hogy annyi viszontagság, háborúk,
száműzetés, börtön árán is a hatalomért küzdött. Valami azt súgta neki,
nagy király lesz, és hogy ért az uralkodás művészetéhez. Mi több, ahhoz
is ért - mint majd látni fogjuk - hogy a hatalmat ügyesen és hasznosan
ossza meg másokkal, ily módon majdhogynem afféle korai „alkotmányos
monarchia”, uralkodó legyen.
De akkor még nagyon kezdő volt és eleinte bizony kapkodott. Egyet
tehetett, hogy visszaszerezze uralma legitimitását: sereggel vonult volna
Bécs ellen. Több küldöttséget is menesztett a későbbi császárvárosba és
követelte a gyermek, a korona és a kincsek kiadatását - Konstanciára
nem volt szüksége, őt futni hagyta.
Ám még mielőtt kenyértörésre és háborúra került volna sor, a
gyermek László - ki végső soron csak névleg „uralkodott” három és fél
négy éves korában - 1205. május 7-én meghalt Bécsben. Hogy ez a halál
véletlen volt-e, nem tudni. Granpierre K. Endre, aki szinte az összes
Árpád-házi királlyal kapcsolatban azt állította, hogy megölték ezt is, azt
is, sőt amazt is - már Imre királyt is orgyilkosság áldozataként ábrázolta a
„Magyarok titkos története” - Királygyilkosságok c. könyvében. Szerinte
nem kétséges, hogy valaki eltérítette Imrét a józanésztől, amikor az
gyermekét és a hatalmát esküdt ellenségére, az öccsére bízta, és halála
nem lehetett véletlen. Aminthogy alig fél évvel később a gyermek László
is bérgyilkosság áldozata lett, nyilván megmérgezték - de maga is
elismeri, hogy nemcsak bizonyítékok, de erre utaló jelek sincsenek.
Maradjunk tehát annyiban, hogy a kis László meghalt. Ezzel a nagy
vita egyik tárgya eltűnt. Lipót bécsi herceg visszaadta a koronát is, a
gyermeket hazahozták eltemetni, Konstancia pedig mehetett, amerre
látott - így hát ez a kérdés váratlanul hamar és egyszerűen megoldódott.
Ettől pedig András sokak szemében igazi problémamegoldónak, érett
döntéshozónak - értsd: jó uralkodójelöltnek tűnt. Olyannyira, hogy azon
melegében, még akkor május 29-én meg is koronázták. Hogy a férfiú



alkalmas-e trónra, ezt akkor a jelek szerint senki sem vitatta. Árpád-házi
volt, egy előző király fivére, egy másik nagybátyja, és kétségtelenül abból
a vérvonalból származott, amely az előző évtizedekben több jó királyt
adott az országnak. Így hát az ő fejére került a korona.



2. NŐK, SZENTEK, ÁRULÓK
II. András uralkodása
Még egy kis időre térjünk vissza Konstanciához.
A férje halála - 1204. november - és az özvegy királyné különös
szökése - 1205 áprilisa - közti pár hónap valóságos kínszenvedés és
vesszőfutás volt a spanyol asszony számára. Férje furcsa végső
rendelkezése folytán András és Gertrúd uralkodtak Esztergomban és a
palotából őt mindenféle módon próbálták kipiszkálni, kiutálni. Mesélték:
Gertrúd az alacsonyan jöttek, a felkapaszkodottak minden
kisebbrendűségi érzésével nézett az egyik legjobb európai
uralkodóházból, Aragóniából származó fiatal nőre és mindent megtett
volna azért, hogy kiszekírozza a palotából, sőt az országból is. Végül
sikerült ezt elérnie férje kiadós segítségével, aki rátette kezét az asszony
pénzére, megfosztva őt anyagi javainak egy részétől. így már egészen
érthető, hogy Konstancia esetében a jelképes „cérna” egyszercsak
elszakadt és az asszony külföldre menekült.
Miután alig fél év alatt elvesztette férjét, fiát és királyságát - a még
mindig csak huszonhét (más források szerint huszonöt) éves
fiatalasszonynak valamit kezdenie kellett magával. Hazament hát
Aragóniába, ahol fivére ült a trónon. És mivel egyebet nem tehetett,
várta a jó szerencsét, de úgy ő maga, mint környezete erőteljes lépéseket
tett egy második házasság felé. Erőfeszítéseik hamarosan sikerrel jártak,
bár Konstancia újabb házasságát is a pápa, III. Ince szervezte meg - aki
annakidején összehozta őt Imrével.
Az új férje Frigyes szicíliai király lett. 1209-ben a szép palermói
székesegyházban esküdtek meg. Konstancia ismét szült egy fiút, aki a kis
Lászlóval ellentétben, életben maradt. Amúgy pedig Konstancia,
felhasználva a pápai jóindulatot és befolyást, sok éven át pereskedett
Andrással és hivatalosan is az esztergomi magyar királyi udvarral,
kincstárral. Ugyanis az a több tízezer „márkányi” (korabeli értékmérő)
arany és egyéb kincs, amit annak idején nem tudott magával vinni, az ő
családi és saját kincse, jövedelme volt, amit nem szándékozott
Magyarországon hagyni. Az asszony minden fórumon azt állította, hogy



András olyan kincsekre tette rá a kezét, ami nem volt az övé. Az ügy
alaposan elhúzódott. Egy tárgyalására 1222-ben Itáliában került sor, ahol
Andrást megbízottja képviselte (nem pedig maga a király, mint állítja egy
népszerű „történelmi” mű - az Aranybulla évében Andrásnak sok egyéb
dolga akadt, mintsem hogy Itáliában kóboroljon). A dolog minket már
csak annyira érint, hogy azon a tárgyaláson Konstancia is megjelent és
hevesen védelmezte érdekeit, bizonygatta igazát - és azon a napon, ott a
tárgyalóteremben hirtelen megállt szíve. Negyvenkét (vagy
negyvennégy) évesen ott esett össze holtan, az egykori magyar királyné.
Egy jeltelen márványszarkofágban nyugszik a palermói
székesegyházban.
Gertrúd persze rögtön elfoglalta a kiűzött konkurens helyét - mert a
meráni asszony mindig is vetélytársat látott a spanyol nőben. Talán még
az is megfordult a fejében, hogy képes a sógornő a férjét is elcsábítani,
csakhogy tovább uralkodhasson? Ha ilyesmit gondolt, önmagából indult
ki. Mert Gertrúd aztán tényleg mindenre képes lett volna a hatalomért.
Persze talán ha tudja, hogy ez a felajzott vágy, ez a mindenekfelett
való hatalomféltés, a sajátjainak a hazaiakkal szembeni mértéktelen
pártolása hamarosan az életébe kerül, talán kissé fékezi magát.
András uralmának első korszakáról finoman szólva igen ambivalens
feljegyzések maradtak ránk. Először is akkortájt - nem volt még harminc
éves - meglehetősen szeszélyesen, önkényesen uralkodott. Mint minden
király, ő is a saját akaratát, olykor pillanatnyi szeszélyét tekintette az
egyedül érvényesnek és így kötelezőnek. Az alattvalók, különösen a vele
napi érintkezésben lévő udvaroncok ezt látták és mai kifejezéssel élve
nekik is kinyílt a szemük. Egyre többre tartottak igényt és mivel
valamiképpen össze is szerveződtek, tízegynéhány év múlva már
együttesen léphettek fel, sőt nyomást is gyakorolhattak a királyra,
akárcsak Angliában majdnem ugyanakkor.
Mindenesetre az élet a szokásos mederben zajlott. A politikáról később
- most maradjunk egyelőre a házaséletnél. Bár Gertrúddal nem lehetett
könnyű együtt élni, Andrásnak ez jó ideig sikerült. A Képes Krónika
szerint a „német úrnő” négy gyermeket, három fiút és egy lányt szült
neki. Más források két lányról tudnak.



Gertrúd körülbelül nyolc évvel volt fiatalabb Andrásnál (születése
pontos dátuma nem ismert) és amikor történetünk zajlik, tehát a
hatalomra kerülést követő években, a német asszony úgy húsz éves
múlott csak. Annyit tudunk, hogy elsőnek egy Mária nevű kislányt
hozott a világra, majd jött három fiú: Béla, Kálmán, András, és a sor
végén egy lány, Erzsébet - akiből később Szent Erzsébet lett. Miként azt
a történelemből - és nem a Katona-drámából - tudjuk, az egymást követő
terhességek és szülések egy csöppet sem akadályozták Gertrúdot abban,
hogy alaposan kiélje intrikus természetét. Az udvar szinte forrongott, és
minden nap meghozta a maga izgalmas vagy vérforralóan aljas kisebb
nagyobb eseményét, viszályát.
A felesége nyomására András igen sok németet fogadott be. Jöttek
azok mindenfelől, amint eljutott hozzájuk az ingyenélés híre. Hogy van
ám ott keleten egy ország, amelynek trónusán német asszony ült magyar
férjével, és aki lovag, trubadúr, harcos, vagy csak ezeknek adja ki magát,
egyaránt szíves fogadtatásra lelhet. Jöttek a nincstelen lovagok („lézengő
ritterek”), kiknek sem vagyonuk, sem szakmájuk nem volt és sokszor
közelebb álltak az erdei rablókhoz, avagy mindent vállalni kész
orgyilkosokhoz, mintsem az igazi nemes urakhoz. Jöttek persze olyanok
is, kik valóban szolgálni akartak - megszolgálni címeket, rangokat,
birtokokat.
András pedig - adott. Szinte válogatás nélkül. Jutott ám a magyar
uraknak is, de talán nem annyi, mint várták. Akinek éppen az orra elől
halászott el egy jövedelmező birtokot egy stájer, tiroli, meráni, bajor,
avagy máshonnan szalajtott senkiházi „lovag” avagy tudj’ isten miféle
„gróf’ - az forralhatta bosszúját. Mígnem ő is kapott valamit, azzal a
konccal elkotródott és jött helyette két másik. Nyugatról is, a hazából is.
András eleinte két kézzel szórta a pénzt - mint a krónikások írták vala:
„prédált tele marokkal”. Talán nem is csodálkozhatunk rajta, hiszen
hosszú és keserves utat járt be, mígnem feljutott az annyira áhított
trónra. Aki fél évvel korábban még a börtön rácsai mögül szemlélte a
világot, most egyszerre mérhetetlen gazdagság ura lett, egy királyságot
igazgatott és szabad volt többszörösen is - szabad, mert azt tehette, amit
akart, szabad, mert mások is azt tették, amit ő akart! Ez az
engedelmesség, ez a hatalom, részegítő tud lenni.



Gyakorta volt önkényes és még gyakrabban igazságtalan. Ritkán esett
meg, hogy az arra érdemtelentől visszavette, amit adott - inkább szórta a
javakat jobbra-balra, megfontolás nélkül.
Az egyháziaknak persze jó dolguk volt, mert mint oly sok középkori
király, András is egyik első feladatának tekintette hatalmas
megerősítését. Az „ideológiai vonal” mindig fontos volt az uralkodóknak.
A keresztény egyház új templomokat, birtokokat kapott, külföldről
behozott bencések, ciszterciták és más rendbeliek kolostorokat
építhettek és ők is nagy, olykor vármegyényi birtokok jövedelmeit
kapták - hát persze, hogy a király és az egyház kapcsolata akkor felhőtlen
volt. Hangoztatta is - idézzük saját szavait: „A királyi bőkezűségnek ne
legyen semmi határa, s a legjobb mérték, ha a fejedelem ad, az, hogy
éppen nincsen mértéke!”
Igazából alighanem arról lehetett szó - ha pszichológiai alapon
közelítünk - hogy András félt. Éppen megboldogult bátyja, Imre példáján
át látta, hogyan járhat az, aki mellett nem állnak a főurak. Márpedig azok
jóindulatát csak úgy lehet megszerezni, ha a király teletömi őket
javakkal. Így köthetők a királyi házhoz, a dinasztiához, a hatalomhoz,
amelyet szükség esetén velük és általuk kell megvédelmeznie. Ez volt a
hűbéres, vagyis a feudális korszak. A hűségnek bére volt, nem is kevés. A
királyoknak meg - akkor még - nem volt mindentől független erős
hadseregük, amely csak a királynak engedelmeskedett volna. Háború
esetén a király szólt az uraknak, azok a birtokaikról - azok nagyságának,
gazdasági erejének megfelelően, vagy az ajándékozáskor kikötött
szerződés értelmében - annyi katonát bocsátottak a rendelkezésére,
amennyit tudtak, akartak vagy kellett. Ebből állt össze aztán a „királyi”
hadsereg - de továbbra is a főurak vezetésével. Akik széthúztak,
lepaktáltak az ellenséggel, elárulták a királyt és az országot, vagy éppen
hűségesen kitartottak mellette - mikor hogyan.
„Endre családi boldogsága nem volt javára az országnak”, írta valaki és
ezzel arra célzott: Gertrúd akkor volt boldog, ha rávehette Andrást, hogy
adjon valamit ennek a „rokonnak”, meg annak az ismerősnek, meg
amannak a barátnak, földinek, komának. Andráshoz Gertrúd jó volt, de a
célzás arra enged következtetni, hogy csak akkor, ha a király teljesítette
ezeket a kívánságokat. Persze az urak között nőttön nőtt az
elégedetlenség és már mindenki arról beszélt, hogy ezek a „merániak”



milyen szemtelenek, akarnokok, kapzsik és elviselhetetlenek.
Gertrúdnak ezért, no és magaviselete miatt is egyre több volt a rovásán.
Az elsőszülött fiú, Béla világrajövetele nagyon „feldobta” Andrást.
Mellesleg annak keresztapja nem más, mint az a bizonyos Boleszló nevű
váci püspök volt, akivel Imre annak idején úgy elbánt. Szinte
természetes, hogy Imre összes ellensége most András nagy barátja lett és
akkori szembenállásukat a báttyal most az öcs jutalmazta sokféle módon.
Hat esztendő alatt öt gyermek született és el kell ismerni, hogy az
amúgy igen ellenszenves Gertrúd példásan ellátta és nevelte gyermekeit.
Azt se feledjük, hogy míg András szórta a pénzt, addig Gertrúd finoman
szólva „gazdálkodott”. Vagyis, óvatos volt, mértéktartó az anyagi
ügyekben, fogához verte a garast. Minden rokonának kiharcolt valami
juttatást, birtokot vagy jövedelmező állást az udvarnál, avagy egyebütt,
de ő korántsem szórta a pénzt. Nem „prédálta”, mint a férje.
És amikor a kis Erzsébetet - ki akkor maximum négy éves lehetett - a
thüringiai „markgrófnak”, Hermannak a szintén kicsi fiával tervezett
házasság érdekében eljegyezték, Gertrúd a saját készleteiből kápráztató
mennyiségű aranyat és ezüstöt adott hozományul - már akkor, amikor a
valódi házasságra bizony még tízegynéhány évig várni kellett. (Az
ellenzők szerint az asszony azokat a kincseket a magyar államkincstárból
és András elől „takarította meg”.)
Néhány év alatt ide szivárogtak át Gertrúd fivérei, akik otthon nem
sokra vitték, itt azonban hamarosan báni, ispáni, sőt főpapi állásokra
leltek hatalmas jövedelmekkel akkor is, ha sem egyikre, sem másikra
nem voltak eléggé felkészültek, műveltek. „A magyarok bosszankodva
látták, mint dédelgetik a németeket, kikből a kedvező helyzet mind
többet és többet hozott az országba, mint becsülik őket többre a király
környezetében a magyaroknál”. Ám Andrásnak is voltak érvei: „Mert a
kik idegenek, semmivel sincsenek a királynak lekötve, és mégis
elhagyják szülőföldjüket, öröklött vagyonukat, hogy önként alávessék
magukat a királyi hatalomnak”. Vagyis jobban bízott azokban, akik
nincstelenként állítottak be hozzá, mint azokban, akik a már meglévő
vagyonukhoz és előjogaikhoz akartak csapni még egy kicsit. Az
előbbiekre bizton számíthatott baj esetén, míg a többiekre aligha - vélte.
Mindenesetre az évek múlásával nőtt az elégedetlenség, hiszen kis
túlzással a magyarok már akármerre néztek - különösen az udvarban



mindenütt egy-egy meránit, németet láttak, akik éppen valamilyen
zsíros állásban tollasodtak szorgalmasan.
Nem áll távol az igazságtól az az állítás, hogy igazából nem is András,
hanem - abban az első időben - Gertrúd uralkodott Magyarországon.
Nemcsak a belpolitikai, hanem az ország külügyeibe is bele-beleszólt és
könnyen kormányozható férjén keresztül itt is hallatta szavát, akaratát.
Ismétlem, ne feledkezzünk meg arról, hogy Gertrúd gyermekeinek jó
anyja volt, minden lánya és fia szépen, melegen emlékezett meg róla.
Különösen Béla, az elsőszülött, akiből a tatárjárás-kori IV. Béla királyunk
lett. Az ellentmondásos személyiség talán csak ma tűnik furcsának, de
hát ugyanilyenekkel ma is el vagyunk látva bőven. Abban a korban pedig
szinte természetesnek tartották, hogy aki magas polcra jutott, az oda
húzza fel a rokonait, barátait, atyafiait is. Hiszen a családok
összetartottak, sokkal inkább, mint manapság. A bajok a királyi udvarban
akkor tetéztek, amikor András számos hadjáratainak egyikét vezette.
Ilyenkor akkori szokás szerint a király, mint a hadak fővezére vonult el a
sereggel és jó ideig nem tartózkodott otthon. Az igazán nagy
államügyekben persze mindig utolérték és döntését kérték, de a kisebb,
belföldi ügyeket vagy eltették és „jegelték”, míg hazajön, vagy a király
megbízott valakit, hogy intézkedjen helyette és nevében. Nos, míg
máskor a nádor - országbíró - volt ez a személy, most Gertrúd lett az. Túl
azon, hogy a magyar urak nehezen viselték el, ha egy nő parancsolgatott
nekik. Aki ráadásul idegen volt és közutálatnak örvendett - a dolgot
nehezítette, hogy a „macska” távollétében igencsak cincogtak az
„egerek”. Vagyis Gertrúd és a merániak klánja ilyenkor aztán azt sem
tudta, mit engedjen meg magának jó dolgában!
Mindezeken túl Gertrúd - legalábbis némely forrás erre enged
következtetni - a magyarokat meglehetősen barbár, primitív népnek
tartotta és ezt a nézetét különféle módon tudtára is adta az uraknak (más
társadalmi osztályoknak nem adhatta tudtára, hiszen azokkal
gyakorlatilag egyáltalán nem érintkezett. A szolganépséggel a magyar
urak is ugyanolyan rosszul bántak, mint az idegenek.)
Könyvünknek nem célja, hogy András hadjáratairól is szóljon. A király
és serege járt Halicsban, néha megütközött a Balkánon, délen vetélkedett
Velencével. 1211-ben hívták be a Német Lovagrendet, hogy a
Barnaságban (Erdély délkeleti sarkában, Brassó vidékén) védelmezze az



országot a közelben élő kunoktól és terjessze közöttük a kereszténységet.
Az a tény, hogy egyszerre ennyi német került be és ilyen szervezetten,
ráadásul ezek is igen sok kiváltságot kaptak a királytól - növelte az
ellenállást az András-Gertrúd páros iránt. Az ellenszenve nőtt, az
indulatok forrtak. Mellesleg a Lovagrendet hamarosan ki kellett űzni,
ekkor mentek Lengyelország északi részébe, ahol századokon keresztül
egy nagy, jobbára nemzetközi államot alkottak és erőteljesen részt vettek
a németség és szlávság harcaiban, míg végül aztán a lengyeleknek
sikerült velük leszámolni.
Az emberek joggal kérték volna számon a királytól, miért hagyja, hogy
Velence ismét megvesse lábát magyar területeken, nevezetesen
Dalmáciában, ugyanakkor sok területet ad a németeknek, lovagoknak,
uraknak, kalandoroknak, csavargó senkiknek?
De András senkire sem hallgatott, csak a feleségére. Olykor leveleiben
még a pápának is elpanaszolta, hogy a magyar urak őt nem szeretik, mert
például a sógorának (Gertrúd egyik fivérének a négy közül) milyen nagy
birtokokat adományozott... Nem csoda persze, hogy erre hamarosan két
másik fivér-sógor is felbukkant és ők is várták, hogy konchoz jussanak.
Nem vártak hiába.
Míg András király - ismét csak a Szentföld helyett, amire pedig a pápa
folyamatosan bíztatta - inkább orosz földön meg a Balkánon hódítgatott
váltakozó sikerrel, itthon az elégedetlenség hihetetlen méretekre nőtt,
elsősorban az urak körében. 1213-ban aztán kitört a harag. András
szokása szerint megint valahol idegen földeken barangolt a sereggel - az
embernek néha az az érzése, hogy uralkodásának első hat-hét évében
csak azért jött haza, hogy megtekintse időközben született újabb
gyermekét, majd néhány héten keresztül gyakorta lefeküdjön Gertrúddal
és ily módon létrehozza a következő gyermeket - majd máris lóra
pattant, elvágtatott és ismét nem látták otthon egy ideig, merthogy
hónapokig haza sem jött.
Ez az életmód aztán megbosszulta magát. Még inkább Gertrúd
viselkedése. A régóta lappangó ellentétek aztán 1213 nyarán kitörtek,
mint a vulkán. András megint háborúzott valahol, a királyi udvar pedig
amelyet ekkor már teljesen „jogszerűen” Gertrúd uralt, mint a király
távollétében annak minden hatalommal felruházott helyettese - a Pilis



hegységbe vonult egy vidám vadászatra. Volt ott egy, még III. Béla által
alapított cisztercita kolostor.
Az összeesküvők a jelek szerint ekkor érezték úgy, hogy íme, eljött az
idő, tovább nem várhatnak. A nagyurak közül többen a mozgalom
összeesküvés? - élére álltak. Nagyon elegük lehetett már Gertrúdból és
pereputtyából, ha az ősi lovagi erények és szokások ellenére kezet
emeltek egy nőre. Fel sem merült bennük a dolog, ez is jelzi, hogy
Gertrúd nagyon férfiasan viselkedett, igazi ellenfélnek, uralkodónak
tartották.
Az összeesküvők egy napon, egy órában, egy percben mind az előre
megbeszélt helyen voltak és lecsaptak. Levágták az útjukba került
testőröket. Jellemző, hogy Gertrúd német barátai egy pillanat alatt
átlátva a helyzetet nemhogy védelmezték volna az asszonyt, de ész
nélkül lóra kaptak és indultak napnyugat irányába... Menekültek teljes
erőből. Az asszony látva, hogy már nem menekülhet, térdre esett az
orgyilkosok előtt és kegyelemért könyörgött. De azok eszeveszetten
támadták, vágták, szúrták. Két kezét is levágták. Nem sokkal később
valaki elvitte a test egy darabját a királynak, míg a többi maradványt a
kolostorban temették el. András útban Halics - vagyis Oroszország
Ukrajna felé, ahol már évek óta notóriusan beleavatkozott a fejedelemség
belügyeibe - nem volt még messze, a határon innen járt. Hát gyorsan
visszafordult és lóhalálában nyargalt a Pilisbe. Addigra a tetteseket már
elfogták a királyi testőrség tagjai, akik a jelek szerint némi késéssel aztán
magukhoz tértek. Nem olyan gyorsan, hogy megakadályozhassák sok
Gertrúd-féle német megveretését, egynémely királypárti magyar és
német urak, sőt papok legyilkolását, megsebesítését.
Voltak hírek arról is - akkor és később - hogy a merénylők szívesen
végeztek volna Andrással is, ha az is ott lett volna, akkor. Így a királyt
most gyakori távolléteinek egyike mentette meg. Mindenesetre Gertrúd
ott volt, hát az összeesküvők rajta álltak bosszút. Péter ispán és Simon
ispán, a két főkolompos lecsapott az asszonyra. Bánk bán olyannyira nem
volt az összeesküvők között, hogy később még találkozunk nevével a
hivatalos iratokban - merthogy továbbra is magas posztokon szolgálta a
királyt. A drámában emlegetett „tény”, miszerint az ő nejét kerítette
volna Gertrúd az öccsének afféle szexuális játékszerül, ráadásul
erőszakkal - már csak azért sem állja meg a helyét, mert Bánk és felesége



már idősebb emberek voltak, a felesége abban a korban már valóságos
matrónának számított - aligha fájt rá a foga bármelyik férfiembernek is...
Az összeesküvők állítólag már azt is eltervezték, hogy ha sikerülne
végezni az uralkodó párral, akkor András 1213-ban hét év körüli első
fiát, Bélát ültetik a trónra, persze ők lettek volna a gyámjai - ergo: az
ország kormányzói.
Simon különben Bánk nádor veje volt, de a jelek szerint később nem
kapcsolták össze a két személyt a rokonság ellenére sem. Az ismert
nemzeti dráma-opera tartalmával ellentétben Bánk maradt a posztján és
tovább szolgálta Andrást - olykor sereget is vezetett a nevében - míg a
többieknek lakolniuk kellett.
Akkoriban a király vagy felesége - aki szintén felkelt, megkoronázott
uralkodó volt! - elleni lázadás, vagy pláne gyilkosság főbenjáró,
rettenetes bűnnek számított. Az államfők elleni merénylőkkel ma sem
bánnak kesztyűs kézzel, ez érthető. Akkortájt aztán a középkori
államhatalom a maga brutális eszközeivel sújtott le. Bárki is volt a
királygyilkos, ilyenkor semmit sem számított származása, rangja, birtokai
nagysága vagy családi kapcsolatai, befolyása. Ezt a tettet a hatalomnak
igen kegyetlenül kellett megtorolnia, különben még elszaporodtak volna
a merénylők. Az ilyesmi olyan szörnyűséges dolog volt - már persze a
királyi trón, az udvar felől nézve - hogy példát kellett statuálni. Bár a
legszívesebben talán sebesen elfeledtették volna az alattvalókkal, hogy
egyáltalán akadtak emberek, aki kezet mertek emelni az uralkodókra!
András a krónikás szavaival „bőszült fájdalommal azonnal
visszafordult. Honn termett...”. Vagyis az akkori viszonyokhoz képest
gyorsan jött, ítélkezett, az ítéleteket végrehajtották. Mielőtt még az
összeesküvés igazi mozgalommá szerveződött volna, Péter ispánt, a
vezért karóba húzták. A kisebb emberek, társ tettesek közül is jó
néhányat elfogtak és kivégeztek, mások - mondhatni: immár
rutinszerűen, szokás szerint - Lengyelországba szöktek. Simon ispán
bűnösségét érdekes módon senki sem firtatta, pedig ő is az összeesküvők
között volt.
Aztán valami történt, ami ma már kideríthetetlen, ismeretlen tényező.
András ezzel olybá vette, hogy véget ért az ügy és tovább nem feszegette
a részleteket. Lehet, elege volt abból is, amit addig hallott - Gertrúdról?
Hogy az asszony miket művelt a távollétében? Bánkot, az egyik



összeesküvő apósát ugyan elmozdították állásából, de ez semmit sem
jelentett, mert a főbb posztokon András király amúgy is gyakran
cserélgette az embereket pillanatnyi szeszélye vagy más okok miatt.
Bánk ettől még az eseményeken kívül maradt. Nem igaz hát a Képes
Krónika azon állítása (amely különben is egy évvel a valódi dátum elé
helyezi Gertrúd meggyilkolását és más pontatlanságokat is tartalmaz),
hogy Bánk maga volt az, ki megölte a királynét, ezért aztán később
„Bánk bán minden nemzetségében irtóztató, szörnyű vérontás
következett”.
Mindenesetre András meglehetősen nagyvonalúan viselkedett felesége
gyilkosaival szemben, enyhén szólva nem nyomoztatta ki az ügyet teljes
mélységében. Később néhányan ezt is annak tulajdonították, hogy a
királynak nem volt energiája semmihez, mindent olyan felemásan csinált
- érdemes tudni, hogy Béla fia maga is így vélekedett.
Gertrúd öt árvát hagyott maga után, akik közül akkor már csak négy
volt Magyarországon. Az ötödik az Erzsébet nevű lány, akit - említettük
már - Thüringiába adtak feleségül. Emlékezzünk meg róla is.
Erzsébet, András és Gertrúd második lánya 1207 körül született.
Szegény nem volt még négy éves, amikor már külföldre vitték. A
thüringiai tartomány, akkor önálló német fejedelemség ura kérte
feleségül a fia számára, aki akkortájt még szintén kisfiú volt. Mellesleg
nem volt ritkaság a középkorban, hogy már gyermekként eljegyezték az
uralkodók egymás gyermekeit, aztán vagy a férfi nevelődött a lányos
háznál (mint Bizáncban egykoron Béla-Alexiosz, vagy jóval később Nagy
Lajos király öccse Nápolyban), vagy a lányt, leendő menyüket nevelték
fel „maguknak” az uralkodók. Ez történt ekkor is.
Akkor persze még senki sem sejthette, hogy a kisleányból asszony,
majd a keresztény (római) egyház szentje lesz. Erzsébetet úgy nevelték,
hogy jó felesége legyen leendő férjének,
Lajos tartományi grófnak. Akkoriban a nőktől ennél többet nem is
követeltek meg - még az előkelő születésűektől sem. Feltehetően
eltitkolták előle, hogy anyját otthon a lázadók megölték. Hiszen Erzsébet
ekkor hat éves volt csupán. Mivel kellemes, kedves, ragaszkodó és csinos
kislány volt, hát általános jóindulat övezte.



Mindössze tizennégy éves volt, amikor már férjhez is adták Lajoshoz,
aki különben IV. Lajos néven Thüringia ura lett.
A thüringiai grófok - uralkodók - eléggé viharos életet folytattak
akkortájt. Az egyik annak idején Barbarossa Frigyes húgát vehette
feleségül, annak fia aztán elkísérte a császárt a szerencsétlen véget ért
szentföldi keresztes hadjáratra is. Mint tudjuk, Frigyes császár belefulladt
egy folyóba, a thüringiai unokaöccse pedig hazafelé a tengeren halt meg.
Mindez persze nem vette el a „landgraf”-ok, vagyis tartományi
hűbérurak uralkodásba vetett hitét és politikai játszmák iránti töretlen
kedvét. Már Erzsébet férjének apja, Hermann is meglehetősen kalandos
utat járt be úgy a politikában, mint a földrajzban - ő is megfordult a
Szentföldön, számos kalandot élt át, Magyarországon is járt. Megesett,
hogy politikai belharcokban templomokat is kirabolt és feldúlt, amiért az
egyházból is kiközösítették és csak nagy összegű kárpótlás fizetése után
került vissza ismét az anya- szentegyház kebelére... Ő lett a kis Erzsébet
apósa, de csak kisgyermekként látta őt.
Belharcaiban egyszer Imre által küldött magyar csapatok is támogatták
őt, innen kezdődtek kapcsolatai a magyarokkal.
Nincs itt helyünk ismertetni a német-római császárságban zajló,
roppant bonyolult és véres eseményeket, amelyek azokban az
évtizedekben (is) megkeserítették az ottani alattvalók életét. Legyen elég
annyi, hogy Erzsébet apósa „nyakig” benne volt mindebben. Hermannak
kétségtelenül jó kapcsolatai lehettek a kor nagyjaival, ha például II.
Fülöp Ágost francia király is a kegyeit kereste, mi több, 1210-ben
levélben kérte meg Hermann lányának kezét („amennyiben nem
túlságosan csúnya”, tette hozzá a sajátos kikötést). El is vette a meg nem
nevezett hajadont, és már két gyermekük is volt, amikor kiderült, hogy a
francia király „nem teljesen” vált el előző, a változatosság kedvéért
Ingeborg nevű dán feleségétől, így a pápa bigámiával vádolta meg - a
thüringiai asszonyt pedig gyermekeivel együtt száműzték. Egyszóval
zajlott az élet, egyik belháború a másikat érte, hadak masíroztak fel és
alá, falvakat, birtokokat, városokat dúltak fel, raboltak ki, égettek el.
Mindebből a kislány nem sokat látott, főleg azért, mert a
békétlenkedések akkortájt lassan elcsitultak.
András királynak kapóra jött ez a házassági ajánlat - Gertrúd révén
mindig is németbarát volt és ezt az elvet nemegyszer politikájában is



érvényesítette. Megtiszteltetésnek tartotta, annak ellenére, hogy a
Magyarországnál ugyan jóval kisebb és jelentőségében vele össze sem
hasonlítható Thüringia ura kérte meg lánya kezét - mint szinte mindig
az efféle magas körökben, ez a házasság is a politika vizein evezve jött
létre.
Ne feledjük, akkortájt a hatalmasok közti házasságok - vagy azok
elmaradása - akár merényletek elkövetésére is indokul szolgálhatott.
1208-ban, tehát történetünk idején az egyik német királyt azért ölte meg
leendő apósa, mert a király ugyan megkérte a lánya kezét, később azt
mégsem vette el és ily módon az illető úr szégyenben maradt ország
világ előtt...
(Az ügybe Gertrúd két fivére is belekeveredett állítólagos bűnsegédi
minőségben, éppen ezért menekültek Magyarországra a
lánytestvérükhöz.)
A kislányt már csak azért is igen jól fogadták Thüringiában, mert
roppant gazdag hozományt kaptak vele. Az első részét - a kisebbiket, ami
azonban így is elkápráztatta az ottaniakat - vele együtt hozták, a többit
Gertrúd valamivel később küldte el. Készült erről leltárszerű beszámoló
is, tehát tudható, hogy volt ott színezüst fürdőkád, rengeteg ékszer,
aranyedény, koronák, diadémok, arannyal szőtt különféle selyemruhák,
amelyek akkoriban vagyont értek. Ezek mind a magyar ötvös ipar
remekei voltak - ki hitte volna akkortájt Nyugaton, hogy azok a „barbár”
magyarok ilyesmit is tudnak készíteni!
A kis Erzsébet attól kezdve persze mindig németül beszélt, de mert
környezetében voltak magyar tagok is, ezt a nyelvet sem felejtette el.
Már korán felfigyeltek nála arra, hogy erősen vallásos, aki sokat
imádkozik és igyekszik enyhíteni a nyomorultak szenvedéseit. Ezzel
kapcsolatban rengeteg legenda született ezek egy részét az egyház is
hitelesnek fogadta el, amikor halála után pár évvel - mondhatni: Róma
szokásos reakcióihoz képest rekord gyorsasággal - szentté avatta őt.
De még nem tartunk itt. Erzsébet felnőtt, és mint említettük,
tizennégy évesen férjhez adták. Árpád-házi Szent Erzsébet más női
szentektől eltérően ugyanis nem a szűzies életmódban, a nyilvánosságtól
való elvonulásban lelte meg az élet örömét. Feleség, családanya és
bizonyos mértékig egy uralkodó feleségeként szinte társuralkodója is volt



egy kis országnak - és mindezek mellett folytatott olyan életmódot, amit
később a hivatalos körök is elfogadtak és szentnek véltek.
A wartburgi várban akkoriban elég vidám élet folyt, bár a hercegséget
nem vetette fel a pénz. Amikor anyját megölték, szóba került, hogy
visszaküldik a kislányt Magyarországra - de a rossz anyagi viszonyok
között ezt nem engedhették meg maguknak, hiszen akkor a hozományt
is vissza kellett volna fizetni, márpedig annak jó részét a thüringiai
uralkodóház már elköltötte. Így aztán többé nem beszéltek erről a
lehetőségről, ellenben amint Erzsébet tizennégy éves lett, megtartották
az esküvőt.
Természetesen hűséges és engedelmes felesége volt férjének, mi több
ha hihetünk az ottani krónikásoknak, akik műveiket már akkor írták,
amikor Erzsébetet szentté avatták, érthetően tehát csupa jót és szépet
írtak róla, a környezetéről, mindenről és mindenkiről - még boldog is.
Állítólag valóban szerette férjét, jól érezte magát Lajossal. Ugyanakkor
sajnálta Erzsébet, hogy nem maradhatott szűz - ez jobban megfelelt
volna vallásos hajlamainak.
Mindenesetre tudható: Erzsébet a korabeli magas rangú hölgyek életét
élte, ha zenéltek és mulatság volt, akkor táncolt, ha férje rövidebb útra
indult, vele tartott és maga is lovagolt. Aztán - hogy rövidebbre fogjuk a
történetet - már, mint három gyermek apja, a férj elment a Szentföldre
keresztes lovagként. De már Európában, még hajóra szállás előtt meghalt,
így helyette csak a halálhíre érkezett meg. Erzsébet éppen húsz évesen
özvegy lett. Később a (német) család próbálta őt ismét férjhez adni, ami
ellen határozottan tiltakozott.
Régebben is foglalkozott a szegények, elesettek istápolásával, sok pénzt
költött rájuk. Férje ezt nem ellenezte - most viszont, hogy a férj meghalt,
a thüringiai rokonságnak szemet szúrtak ezek a „fölösleges” kiadások.
Már a következő telet gyermekeivel meghúzódva egy másik kisvárosban,
meglehetős nyomorban töltötte. Végül a merániak, vagyis anyja
rokonsága vette őt pártfogásba. Csak férje hazaszállított hamvainak
temetésére ment vissza Wartburgba. Akkoriban egy özvegy jogállásáról,
későbbi életfolyamatáról nemegyszer férje családja döntött. Itt például a
sógorok határozták meg, Erzsébet ezután hol fog élni. Kapott valami
örökséget is férje után - nem sokat - amit Erzsébet nem a saját céljaira
akart felhasználni, hanem a pénzből egy... kórházat alapított. Az efféle



intézmények akkoriban még igencsak ritkaságszámba mentek, valahogy
nem volt elfogadott, hogy a betegeket egy központi helyre gyűjtsék, és
ne adj’ isten, még gyógyítsák is! (Bár az akkori orvostudomány szintjén a
„gyógyítás” szó használata erős túlzásnak tűnik...)
Erzsébet minden pénzét erre a kórházra költötte és a szerencsétlen
rászorulókon kívül már jószerével csak gyóntatójával társalgót! Nem
habozunk kimondani, hogy önként vállalt nyomorban és aszkézisben
élte le élete hátralévő éveit. Már életében szentnek tartották és messzi
földekről zarándokoltak hozzá a rászorulók - legtöbbjüknek azonban
csak fedelet vagy vigasztaló szavakat tudott adni, pénze erősen fogytán
volt. Ha elfogyott, gyapjút font és így tengette életét. Gyermekeit
otthagyta az uralkodócsaládnál, maga mindenéről lemondott, még
hercegnői címéről is. Végül teljesen úgy élt, mint a parasztasszonyok.
Egy magyar küldöttség egyszer megkereste őt - döbbenten álltak az urak
és szolgák, szóhoz sem jutottak, amikor a várt pompa és az özvegy
méltóságos magatartása helyett egy egyszerű, szinte parasztasszonynak
tűnő nőt találtak, amint éppen font. Az így keresett pénzt is a
szegényekre költötte.
Erzsébet még élt, amikor már legendák születtek róla, halála után
1230-ben, huszonnégy évesen halt meg, feltehetően valamilyen betegség
végzett vele. Saját kórházának gyógyítói sem tudtak segíteni rajta.
Térjünk vissza Magyarhonba, ahol András királyunk a jelek szerint
hamarosan elfelejtkezett Gertrúdról.
Milyen ember volt András ekkortájt - kívülről, belülről? Mivel tudjuk,
hogy 1177 körül született, a felesége halála után legfeljebb harmincöt
harminchat éves lehetett. Ami akkor már szép kornak számított, sokan
csak szerették volna megérni. Szerette a lovagi tornákat és a
hadjáratokat, a nagy lakomákat és mulatságokat. Ha evésről vagy ivásról
volt szó, mindig első volt. Mai szóval azt is mondhatnánk, hogy szerette
a „bulikat”, bohém volt és kevés dolgot vett komolyan. Talán
éppenséggel az életet sem vette eléggé komolyan.
Ahogyan Erzsébettel tette, úgy járt el többi gyermekével is. Kálmán
fiát megnősítette a lengyel király lányával és a többi gyermekét, főleg a
lányokat is igyekezett jól kiházasítani.



Voltak persze bajai. A sok hadjáraton kívül akadtak még
összeesküvések is, amelyeket ki kellett védenie. Például egyes urak
ellenkirályt kerestek III. Béla öccsének, Gézának fiaiban. Emlékezzünk
csak, ő volt az a kényelmetlen személy, akit száműztek Magyarországról
és Bizáncban élt, ott megnősült és gyermekei is születtek, de azt is
említettük, hogy többé semmi kapcsolata sem volt a régi hazával.
Néhány Andrással elégedetlen úr viszont egyik vagy másik „görög”
gyereket szerette volna itthon trónra ültetni, de András elég könnyen
leszerelte az egész hamvába holt mozgalmat. Mindenesetre már nyolc
éves korában megkoronáztatta fiát, Bélát, jelezve: később nem szeretne
vitákat arról, hogy ki is örökli utána a trónt.
Talán nem is csoda, hogy olyan nagy adományozóként maradt fenn a
király híre. Már csak azért is folyton adnia kellett, nehogy trónja
megrendüljön alatta. Tudjuk, hogy éppen alatta fogyott az ország
területének királyi része 50 százalék alá. Vagyis az eredeti állapotot véve
- jó kétszáz évvel korábbra visszatekintve - minden föld a királyé volt.
Abból adományoztak lovagoknak, kis- és nagyobb nemeseknek, hazai és
külföldi uraknak, katonáknak, egyházaknak, avagy olykor akárkinek, ha
rászolgált. Nos, András idejében a királyi földek aránya leesett ötven
százalék alá és továbbra is erőteljes fogyást mutatott.
Nem volt még olyan öreg azonban, hogy ne nősüljön meg ismét.
Másfél évig válogatott, nézelődött, információkat szerzett be a szóba
jöhető jelöltekről. Mint már oly sok magyar király, ő is Bizáncból
hozatott feleséget, de olyant, aki inkább volt francia és az aktuális francia
király közeli rokona. De egyben egy bizánci császár unokája is.
Jolántának hívták.
Tudjuk a forrásokból, hogy a menyasszonyt Bizáncból
(Konstantinápolyból) sokevezős díszes gályán hozták fel a Fekete
tengeren őrhajók kíséretében, majd az egész vízi menet a Dunán jött fel
Belgrádig, itt szálltak partra a vendégek. Az esküvő hatalmas pompával
zajlott le Fehérvárott. A menyasszony állítólag mindössze tizennyolc
éves volt - András pedig harmincnyolc is elmúlott már akkor. De őt
szemlátomást nem zavarta ez a húsz éves különbség. A menyasszony
véleménye e tárgyban nem ismert.
Az új feleséget magyar királynévá is koronázták. András azért is
siettette a dolgot, mert úgy érezte, Jolánta nagyapja, mint bizánci császár



sokat segíthet rajta - még jobb lenne azonban, ha ő, mint az unoka férje
nyerné el a bizánci koronát! Abszurd gondolat volt, akkortájt senki nem
jósolt neki sikert. Mégis, András állítólag komolyan hitte, hogy ezen a
kissé nyakatekert módon, a rokonság igénybevételével sikerül trónra
vergődnie az egykori kelet-római birodalomban...
Persze az ügy nem jött össze. Alig tartották meg a fehérvári esküvőt, a
császár-nagyapa meghalt, és ahogyan az már Bizáncban szokás volt
mire a hír eljutott más fővárosokba, a beavatottak köre, a család már
eldöntötte, ki kerüljön a halott helyére. A trónra Jolánta apja, Péter
ülhetett. András látszólag könnyen viselte el a csata nélküli vereséget
alighanem arra gondolt, hogy ez az „eredmény” sem rossz, hiszen végső
soron a bizánci császár vejének lenni sem túl hátrányos dolog.
Jolánta, az új asszony nagyon különbözött Gertrúdtól. Szelíd volt,
kedves, és ami fő: a politikába nem ártotta magát. Így aztán mindenki
kedvelte. Egy lányt szült Andrásnak, aki 1335-ben, tehát szintén igen
fiatalon I. Jakab aragóniai király felesége lett. Volt egy unokájuk is
Andrásnak és Jolántának - akiről kicsit később még megemlékezünk.
A keresztes hadjáratot ekkor már idestova húsz éve halogató Andrást a
pápa is sürgette. Sőt amikor úgy hitte, hogy netán a császárság elnyerése
érdekében érdemes lenne elnéznie Bizáncba, András előkészületeket tett
az útra. De aztán az apósa lett a császár, ezért lemondott a szárazföldi
útról - inkább tengeren utazik majd, döntött - hiszen így elkerülheti
Bizáncot.
III. Ince pápa, a nagy hadjárat-szervező éppen meghalt, így nem
érhette meg, hogy munkálkodásának gyümölcse, a nagy keresztes had
elindult végre Európából. Az útra kerekedő királyok persze mind külön
hajóztak vagy vonultak a szárazföldön, mindegyik a maga seregével.
Jobb, ha mindjárt az elején leírjuk: András és serege igazából csak sétált
egyet a két kontinens között, semmint hogy valóban elérték volna
céljukat. Velük együtt - ha ez vigaszul szolgálhat - ez a hivatalosan
ötödik keresztes háborúnak nevezett hadjárat sem ért el semmilyen
eredményt.
Mai nyelven azt is mondhatnánk, hogy András és kísérete részéről ez
egy sima turistaút volt, nem több.
A király Splitben szállt hajóra. Cipruson is jártak az urak, aztán a
Szentföldre hajóztak. És bár a Képes Krónika ismeretlen szerzője álságos



módon olyan hazugságokat enged meg magának, mint például ez a
mondat: „Ott a Szentföldön a keresztény sereg vezére és kapitánya lett a
babiloni szultán ellenében, és dicsőséges diadalt aratott.” Ebből egy szó
sem volt igaz, a király mindössze három hónapot töltött a Szentföldön,
csatát, egyet sem vívott, így dicsőséget sem arathatott, amellett nem volt
az ottani hadak vezére sem... Ráadásul a helybeliek alaposan becsapták
őt is, miként más gazdagokat. Azt hitte, valódi ereklyéket vásárol,
amikor vértanúk csontjait, a Bibliából ismert régi személyek különféle
tárgyait vette meg (komolyan hitte, hogy övé lett az a kancsó is,
amelyben krisztus borrá változtatta a vizet, például). Ráadásul nemcsak
erre szórta a pénzt, hanem igen nagylábon élt, boldog-boldogtalant
megvendégelt, így azután hamarosan még a magával hozott
kegytárgyakat is áruba kellett bocsátania, így veszett el számunkra
például Gizella (Szent István felesége) aranykoronája is, amit András
önhatalmúlag kivett a kincstárból és elvitt a Szentföldre. Rossz nyelvek
szerint kockajátékon vesztette el.
A krónikás hallgat arról is, hogy hazafelé már a szárazföldön jött a
király és minden országban, ahol csak járt, valamelyik fiát vagy lányát
jegyezte el a helyi uralkodó lányával vagy fiával - némelyik ilyen
kapcsolatból csakugyan házasság lett! - de az is megesett, hogy a fentebb
említett, Bizáncban élő Géza fiai kíséreltek meg merényletet elkövetni a
távoli rokon ellen, ami kudarcot vallott. Ráadásul, míg a krónikás szerint
a király hazatérve „országát virágzó állapotban találta” - a valóságban
roppant széthúzó, jövedelmeitől megfosztott, nyomorgó, sőt bizonyos
szempontból már-már polgárháborús viszonyok közé züllött országba
érkezett vissza. A király 1217-ben ment el, de hamarosan visszajött,
viszont tudjuk, hogy ezek az állapotok még 1219-ben is hatottak,
uralkodtak.
(A Képes Krónikát lehetne éppenséggel Mindenre Képes Krónikának is
nevezni, hiszen tele van hibás évszámokkal és hol alattomos, hol nyilván
tudatlanságból fakadó ferdítésekkel. Lajos thüringiai grófiról írva pár
sorral András után azt állítja, hogy a thüringiai herceg, Szent Erzsébet
férje elment Jeruzsálembe, ott is halt meg és ünnepét az óta is áhítatosan
megülik Jeruzsálemben - amikor tudható, hogy Lajos még Európát sem
hagyta el és meghalt, Jeruzsálemben sohasem járt és így ott nem is
emlékezhetnek rá sem ünneppel, sem más módon.)



Az is jellemző, hogy ebben a krónikában egy szót sem találunk az
Aranybulláról. Pedig ez már akkortájt is igen fontos esemény lehetett,
mindenki tudott róla, sokak életét is megváltoztatta. Ahogyan hét évvel
korábban Angliában az uralkodó kénytelen volt Magna Chartájában sok
mindent megengedni a nemeseknek, úgy ezek nyomására András is
kényszerűségből írta alá az Aranybullát 1222-ben. A nemesség, vagyis az
urak győzelme volt a bulla. Valamiféle kialakuló „demokrácia” jele, bár
itt azért nagyon is helyénvaló az idézőjel. Ugyanakkor tény, hogy a
köznemesség jogait biztosította az irat, az egyezség. Míg régebben csak a
királyi család, az uralkodó személye és néhány, a tűzhöz közel ülő
nagyúr tiszte és joga volt az országot irányítani - addig mostantól kezdve
ebbe már másoknak is volt beleszólásuk. Ily módon tehát ez voltaképpen
a fejlődés útját jelentette! Korlátozta a királyok abszolút hatalmát és
jogokat rögzített az uraknak is. A folyamat kibontakozását persze az
Árpádháziak már nem érhették meg.
Mielőtt András a Szentföldre indult, úgy rendelkezett: ha útközben
vagy csatában meg találna halni, helyét Béla fia vegye át. Ha neki is baja
esne, akkor Kálmán fia (a „halicsi fejedelem”) kövesse őt a trónon. Ha
viszont a két első fia utód nélkül halna meg, akkor - és csak akkor!
kerülhet a trónra a harmadik fiú, András.
Béla ekkor még mindössze tizenegy éves lehetett csupán (1206
második felében látta meg a napvilágot), a többi gyermek értelemszerűen
nála is fiatalabb volt. A fiúk nem éltek ugyanott - Kálmánra Halicsban
vigyáztak, Bélát a mai Ljubljana mellett vigyázták az urak - egy várban
élt. A legkisebb Andrást pedig Jolánta királyné francia nevelőnői
őrizgették, mint a szemük fényét - mindenki tudta, hogy bármelyik
királyfi életéért a sajátjával felel.
Az 1220-as évek azzal múltak el, hogy a királynak hol a nemesekkel,
hol a nagyurakkal, hol külföldi ellenséggel, hol meg... Béla fiával voltak
összetűzései. Hiszen a gyerekek gyorsan nőttek akkor is, és Béla
hamarosan elégedetlenkedni kezdett. Nem kétséges, hogy benne szerepet
játszottak mások is. Azok az önjelölt „tanácsadók” vagy barátok, akik
ilyenkor ezt-azt suttognak a fiatalemberek fülébe és ezzel azokat más
útra kormányozhatják. Nem arra, amelyen családjuk, apjuk őket látni
szeretné.



Ezenközben egyes királyi rokonok nagy karriert futottak be külföldön.
Endre egyik húga három házasságot kötött, első férje egy bizánci császár
volt, a másik egy olyan francia lovag, akik a kelet-római birodalom
felosztása során görögországi királyságot kapott - majd a világszép Margit
hercegnő őt is túlélte és megint egy francia lovaghoz ment feleségül. A
végén ismét özvegy maradt, ekkor gyermekeivel hazatért
Magyarországra.
András egyik fia, a legkisebb, András még gyermekként egy orosz
herceg lányát jegyezte el - no persze nem saját akaratából. Béla felesége
egy görög tartomány, Nikaia uralkodójának lánya, Maria Laszkarisz lett.
András legidősebb lányát, Máriát meg Iván bolgár cárhoz adta feleségül.
András uralkodására semmi nem nyomta rá a bélyegét olyan
meghatározóan, olyan kitartó állandósággal, mint a... pénzhiány.
Gyakorlatilag folyton költött, ha volt két kézzel szórta, ha nem volt,
mindent megtett volna azért, hogy szerezzen egy újabb összeget, és ha az
megvolt, ismét szórni kezdte. Soha nem gondolt a holnapra, és
valahogyan ez a „bulizós” életforma megmaradt neki akkor is, amikor
már idősebb lett. Összességében éppen harminc évig uralkodott, ez
sajátos rekordnak számított azokban a zavaros időkben, de korábban is. I.
(Szent) István óta alig volt uralkodónk, aki évtizedeket tölthetett volna a
trónon. Vagy az egészsége nem engedte, vagy a közviszonyok, az
ellentétek, vagy merénylők végeztek velük - ám András a maga sokszor
mulatságos vagy éppen szomorú módján, csak ott volt a trónon. Mintha
odaragadt volna.
Amint Béla kissé nagyobb lett, az ellentét közte és apja között mind
nagyobbra nőtt. Mint sokan tisztán látták, ez az ország kárára történt.
Nem kétséges, hogy mindkét személy mellett álltak olyan „tanácsadók”,
akiknek érdekük volt a viszály szítása. Ezek az erők arra törekedtek,
hogy minél előbb kitörjön valamilyen konfliktus apa és fia, a király és
trónjának kijelölt, sőt megkoronázott örököse között. Az urak egy része
nyíltan arra számított, hogy amit nem kaphatott meg az apától majd
megkapja a fiától. Ezért „udvaroltak” a fiatal Bélának és hergelték őt az
apja ellen.
Az ellentétek azonban egy ideig nem törtek ki. A kenyértörést addig
mindig a megfontoltabb Béla kerülte el. Még fiatal volt, de tisztán látta,



hogy apjának erős hatalma van, amitől tartott. Azonban már nem
feledhette, hogy ők tulajdonképpen ellenfelek.
Amikor apja kiadta az Aranybullát, Béla tizenhat éves volt - abban a
korban sokan uralkodtak már ekkor, vagy éppenséggel hadsereget
vezettek, nagybirtokokat igazgattak, nősültek és gyermeket nemzettek.
Mindenesetre minden fennmaradt jegyzet azt látszik bizonyítani, hogy
Béla is ilyen koraérett és határozott ember volt már ilyen fiatalon is.
Céltudatos emberként „ha valamit egyszer magában föltett, attól el nem
állott”. Éles volt az esze és ráadásul bátor embernek ismerték.
Királyfiként nőtt fel, vagyis hozzászokott, hogy az akaratát mindig
keresztülviszi. Okos, de rideg embert ismertek benne azok, akik a
közelébe kerültek. Végül is alighanem hihetünk azon jellemzésének,
hogy őt kevesen szerették és ő is keveseket szertetett. Ridegségét
önzésnek hitték, pedig nem saját magáért volt önző, hanem az országért.
Dühítette Bélát, hogy míg Kálmán öccsét Halicsban valóságos uralkodó
kiskirályként és apja helytartójaként tisztelték már, apja őt nem engedte
a hatalom közelébe. Legalábbis nem annyira, hogy ezt a művészetet
mesterséget alaposan kitanulhatta volna.
Az ellentétek aztán mindinkább kicsúcsosodtak - éppen a hatalom
kérdésében. Béla mindenáron uralkodni akart már és különféle módokon
keresztezte apja akaratát. András pedig, látva ezt a törekvést,
mindenképpen ellene tett, amikor csak alkalma nyílott rá. Be akarta
bizonyítani fiának újra és újra, hogy ő parancsol ebben az országban
mindenkinek - és persze Bélának is. Az ellenfelek úgy kerülgették
egymást, akár két vadállat, marásra, öldöklésre készen - de ezenközben
azért mindketten igyekeztek jó arcot vágni a dologhoz.
Ebben az egészben az a legkülönösebb, hogy az ötvenfelé járó öreg
király szemlélete volt haladóbb és huszonéves fiáé a maradibb, a
konzervatívabb szemlélet. Elég, ha arra célzunk, hogy András már régen
elfelejtette, kik és miért gyilkolták meg 1213-ban Gertrúdot - Béla nem.
Ő az anyját veszítette el, talán ezért nem tudott megbocsátani.
Évtizeddel az esemény után, amikor az egykori - de meg nem büntetett
résztvevők valamiféle elévülésben reménykedtek és már maguk sem
gondoltak arra a jelenetre ott a Pilis erdőben, amikor gyermekei szeme
láttára végeztek az anyával - Béla szép lassan és tegyük hozzá: talán
alattomosan is - kinyújtotta bosszúálló kezét és az egykori orgyilkosok,



az összeesküvés tagjai meglakoltak. Némelyikkel nagyon kegyetlenül
bántak el. Béla nem nyugodott, míg az utolsó ismert orgyilkos is meg
nem bűnhődött.
Zavaros volt Béla házassága is. A görög királylány, Mária Laszkarisz
csak egy ideig volt a felesége, aztán úgymond „elváltak”. De hát a válás
intézményét a keresztény (római) egyház nem ismerte. Egyes források
szerint András erővel választotta el fiát - mindent megtett, nehogy Béla
valamiféle állandósághoz jusson. Hol Szlavóniát adta neki „uralni” - de
csak az apja nevében, ideiglenesen - hol meg Erdélyt. Mire valahol Béla
megmelegedett volna és belejött az uralkodás gyakorlatába, kiismerte
ottani híveit és ellenfeleit - jött a pecsétes parancs: apja úgy rendelkezett,
hogy egész „udvarával” vonuljon az ország másik végébe, mostantól
kezdve ott képviselheti a királyt...
A források tehát nem világosak e tekintetben. Valószínű, hogy Mária
már Béla felesége volt 1220-tól, amikor András - állítólag holmi udvari
cselszövők tanácsainak engedve - két évvel később úgy látta, jobb lenne
fiának egy még előkelőbb, még jobb uralkodóházból való nejt keríteni.
Már csak azért is, mert azt hitte, hogy Mária nem akar teherbe esni. A
maga szokásos hirtelen és durva módján erővel elválasztotta tőle Máriát,
mi több, a nőt külföldre - Ausztriába - űzte. Béla ekkor látta betelni a
poharat, nyíltan fellázadt, maga is kiment Ausztriába, ahol az
elnyűhetetlen Lipót (ki egykor a fiatal Andrást is szívélyesen fogadta...)
most a fiúnak is menedéket adott. András persze nem díjazta ezt a
menedéket és attól kezdve különféle módokon fegyveresen is arra
törekedett, hogy a bécsi hercegséget „fellazítsa”. A helyi egyház, sőt a
pápa is beleszólt az ügybe, Andrást Rómában azzal vádolták, hogy „lábbal
tapodja a keresztény vallást”. Amit az egykori „keresztes vitéz” érthetően
a szívére vett. Végül is összefutottak a püspökök, pápai leveleket
lobogtattak, vitáztak és érveltek.
Egyesek szerint Béla csak szerelmes volt, amikor felesége után ment,
mások ebben már akkor is az apja elleni lázadás egyik jelét látták.
Mindenesetre a közbenjáróknak sok törekvésébe és energiájába került,
hogy rávegyék az apát, nyugodjon meg, a fiút pedig, hogy most már
békességben hazatérhet. De Béla csak Máriával együtt volt hajlandó
visszajönni. A dolgon az segített, hogy kiderült: Mária terhes. Ez volt a



legjobb érv, ami előtt András is kapitulált. Az első unoka kezdett
kirajzolódni a semmiből és ez még rá is hatást gyakorolt.
Mária két évvel volt idősebb a férjénél. Az esküvő idején tehát
tizenhat volt ő és tizennégy a férje. A jelek szerint a házasság második
évében indult meg a nemi életük úgy igazán, és ennek hamarosan látható
gyümölcsei lettek - nem is kevés. Némi aggodalomra csak az adott okot,
hogy az első gyermek, lány lett - Kunigunda, avagy Kinga, és a
következők is lányok voltak, sorban. Anna, Erzsébet, Konstancia...
Akkoriban még egyetlen fiú sem született.
András mindeközben - főleg anyagi okokból - folyamatosan harcban
állt az egyházzal is. A dolgok végül odáig fejlődtek, hogy az esztergomi
érsek 1232-ben kiközösítette a királyt az anyaszentegyházból. Nem ő
volt az első magyar király, aki így járt, ám ez őt egy csöppet sem
vigasztalta. Némi könyörgés után a pápa visszavonta az átkot azzal a
feltétellel, hogy András kifizeti az egyháznak járó, az elmúlt évtizedben
elmaradt adókat és egyéb juttatásokat. András sohasem volt olyan
szegény, hogy legalább ne ígérhetett volna. Mi több, pecsétes írást adott
arról, hogy a tartozást kifizeti - de mivel úgy igazán sohasem volt pénze
(ehelyett inkább egy-egy menetrendszerű halicsi hadjáratba indult
rögvest), az egyházi átkot másodszor is kimondták rá.
Patthelyzet alakult ki, mert persze a pápának és a magyarországi
püspököknek szükségük volt arra a pénzre és azt senki mástól, csak a
királytól kaphatták meg. így huzakodtak éveken át. Közben személyes
tragédiák is érték a királyt - lám, aki kora átlagánál jóval tovább él
(ötvennyolc évesen érte a halál), az még eltávozása előtt megláthatja
szerettei halálát.
Így járt András király is. Előbb hírt kapott Thüringiából (1231-ben),
hogy Erzsébet lánya, a szentéletű királyi koldusasszony fejezte be életét.
Aztán meghalt Jolánta, a felesége - az asszony 1233 júniusában,
mindössze harminchat évesen távozott el. Jolánta, ki tudja, milyen
szokás szerint úgy rendelkezett, hogy halála után testét... főzzék meg!
Igen, a nikaiai királyságban (a Fekete-tengertől délre fekvő területen)
született fiatal nő azt a rendelkezést hagyta hátra, hogy hústól
leválasztott, lényegében tehát kifőzött csontjait temessék csak el az egyik
kedvenc kolostorában. András akkor jelezte, hogy ő is mellette szeretne
nyugodni.



És itt kell megemlékeznünk lányukról, aki sajátos és nagy karriert
futott be az akkor ismert világ meglehetősen távoli pontján. András és
Jolánta 1219-ben született lánya, kit szintén Jolántának neveztek el,
tizenhat évesen a pápa akaratából I. Hódítónak is nevezett Jakab király
az Ibériai-félszigeten igen nagy országgal, a Katalóniának is nevezett
gazdag és szép Aragóniával rendelkezett. Mellesleg ő is háromszor
nősült, és a magyar Jolánta tíz gyermeket szült férjének. Két fiukból
később király lett, két lányuk szintén királyokhoz ment feleségül, a
többiek sem jártak rosszul.
Szerencsére az aragón király gazdag volt és az általa több ízben
alaposan elvert mohamedánoktól is sok kincset szerzett - különben
joggal nehezményezhette volna, hogy András király sohasem fizette ki az
ígért, és írásos szerződésben lefektetett hozományt. Honnan is fizette
volna ki, amikor egyfelől igen szegény volt mindig, másfelől meg nem
sokkal lánya esküvője után meg is halt!
De az egyik lánynak, Yolandának nem kellett féltenie a jövőjét. Őt
ottani szokás szerint nem Yolandának, hanem Violanténak nevezték,
Kasztília királynéja lett, de sok politikai és egyéb viszontagság után
Rómába költözött és ott élt meg igen magas kort. A magyar András egyik
unokája, lám, állítólag élete végéig politizált - nő létére, ami akkortájt
azért meglehetősen szokatlan dolog volt.
Visszatérve Andráshoz, azt kell mondanunk, hogy bár már igencsak
közeledett a hatvanhoz, a férfiassága nem aludt ki. Amikor Jolánta, a
második feleség meghalt, ő már ötvenhat éves volt, de egy percig sem
kételkedett abban, hogy neki újabb feleségre van szüksége. Lehet, persze,
hogy ezúttal csak diplomáciai, politikai okokból volt szüksége egy
szövetség megerősítésére?
Ide kell beszúrnunk, hogy legkisebb fia, András is meghalt valami
betegségben. Elég sok gyászos esemény történt hát azokban az időkben,
ráadásul ekkoriban zajlottak az egyházzal vívott csetepatéi is. Talán elege
volt már mindebből és valami szépet, tisztát akart maga körül látni? Ha
nem mást, hát egy fiatal és szép feleséget?
Mindenesetre alig múlott el egy év Jolánta halála után, 1234
májusában, elvette egy itáliai őrgóf akkor huszonéves lányát, Beatrix
d’Estét. Az Este család már akkor híres és befolyásos volt Itáliában. Nem



kétséges, hogy András sok pénzt is szeretett nyerni ezzel a házassággal
már csak azért is, mert anyagi ügyei szokás szerint rosszul álltak (mindig
rosszul álltak). A régi krónikákat lapozgatva olyan érzése támad az
embernek, hogy András anyagi ügyeiről egy korabeli rémregényt, egy
financiális horrort lehetne írni; évtizedekkel lemaradt visszafizetésekről,
kölcsönökről, százszor megszegett becsületszavakról, kunyerálásokról,
hamis eskükről és hitegetésekről...
De mit várhattak attól a királytól, aki elmulatta pénzét, ostobaságokra,
vadászatokra, ruhákra költötte - ha volt valamicske a kincstárában? Ha
meg nem volt, hát a kötelező járandóságokat sem fizette ki? Aki képes
volt - és merészelt - évekig tartozni magának a pápának is? Aki kétszer az
egyházi átkot is elviselte, aki lánya hozományát a pápai szerződés
ellenére sem fizette ki Jakab aragón királynak? Ugyanakkor egy jó
vigasság reményében képes volt két napig nyeregben ülni, hogy egy
távoli várban jót egyen-igyon, mulasson?
Nem tudjuk, kapott-e hozományt és mennyit - csak azt, hogy András
ezúttal is rossz „üzletet” kötött. Mert megint neki kellett volna fizetnie
a menyasszony rokonságának különféle jövedelmeket, birtokokat ígért,
sőt azokat írásban le is kötötte, de persze sohasem tudta kifizetni. Emiatt
is, és más okból igen dühös volt rá két megmaradt fia, Béla és Kálmán.
Hiszen attól tartottak - nem is oktalanul - hogy apjuknak e fiatal nő még
szülhet egy vagy több fiúgyermeket, és akkor megint gondok lesznek a
trónöröklés körül? És elegük volt már apjuk zavaros pénzügyeiből is. Az
utolsó alkalommal Bélának is alá kellett írnia az egyházi adóslevelet,
jelezvén: ha apja valamely okból (például mert meghalna) nem tud
fizetni, akkor majd rajta, a trón, következő urán fogják behajtani az
ország adósságát.
Aggodalmuk be is igazolódott, legalábbis ami az utódot illeti. A pápa
ugyan intette az idős férfit, ne vegyen el ilyen fiatal és szép lányt (Beatrix
csakugyan igen szép nő volt), de hát Andrásunk nem arról volt híres,
hogy szívére vette volna a pápai intelmeket. És neki lett igaza, mert
Beatrix egyszercsak teherbe esett a majdnem ötvennyolc éves férfitól.
Azt is beszélték akkortájt, hogy András már nem ura az agyának.
Vagyis hogy bolondságokat művel. Az egyik ilyen az volt, hogy nagy
pénzeket ígért tartásdíjként a fiatal feleségnek arra az esetre, ha ő, a férje



meghalna. Csak éppen azt nem tudhatta senki, miből akarja majd
kifizetni azt a pénzt?
A trónörökös görög felesége, Mária Laszkarisz igencsak gyűlölte az új
olasz asszonyt. A fiúk nem kevésbé, mert apjuknak még csak elnézték,
hogy bolondul ezért a szép fiatal nőért (gondolom, nekik is tetszett), de a
nő szerintük csak a pénzéért ment apjukhoz. Beatrix azt remélte, hogy
egy ilyen gazdag országban azért csak leesik valami a számára, és mint
akkor (is) szokás volt, hát a szüleinek, rokonainak, egész pereputtyának
jut a nagy koncból, amit Magyarországnak hívnak.
Ez a házasság mindössze egy évig és négy hónapig tartott. Merthogy a
korától függetlenül bohém András egyszercsak meghalt. Ő, aki állítólag
egész életében félt az orgyilkosoktól - emlékezzünk csak, a Szentföldről
hazatérőben egyszer majdnem eltették láb alól - talán nem is ok nélkül
rettegett? Hiszen nagyon jól tudta, mert hiszen okos, értelmes ember
volt, hogy nagyon sok ellenséget összehozott magának hosszú életében.
Már csaknem kétszer annyit élt, mint előtte a legtöbb magyar király, kik
gyakorta a harmincadik évük előtt vagy közvetlenül azután haltak. Mint
minden király halálát követően, akkortájt szintén sok pletyka kelt lábra.
De végül is nem állítható, hogy Andrással bármilyen idegen erő végzett
volna. Ugyanakkor tény, hogy előtte huzamosabban beteg sem volt.
1235. szeptember végén (egyes források szerint 21-én, mások 25-re
esküsznek) hirtelen meghalt.
Az idegen királynék, ha özvegysorsra jutottak, az esetek többségében
elhagyták az országot és hazamentek. Ha volt hová menniük... Beatrix
persze számíthatott rá, hogy az idős férfit túl fogja élni, bár talán
meglepte, hogy házassága csak ilyen rövid ideig tartott. Igaz, az is szóba
került, hogy Beatrix nem is a királytól estet teherbe, hanem Dénes
nádortól, ki roppant fess férfi volt és nagy nőcsábász hírében állott.
Dénest ma „gazdaságpolitikusnak” neveznénk, ő volt az, aki kitervelte
mindig, hogyan juthat pénzhez az amúgy folyton eladósodott király. E
tervek egy része azon alapult, hogy visszaveszik az arra érdemtelenektől
az előző időszakban nekik adományozott birtokokat és egyéb javakat
ami nem ment könnyen. Az urak érthetően ellenálltak és ezen akciók
közben nemegyszer vér is folyt, méghozzá nemesi vér. A nádor kemény
és erőszakos ember volt, András számára nélkülözhetetlen - ha pénz
kellett, Dénes volt az egyetlen, aki azt „csinálhatott” neki. Ezért aztán



András nem is adott a pletykákra, erősen hitte, hogy Beatrix magzata az
övé.
Persze az is lehet, Dénes nádornak semmi köze sem volt a
gyermekhez, az egész tizenharmadik századi „love storyt” csak Béla és
támogatói találták ki, ők is utólag, nehogy el kelljen ismerni azt a
gyereket a trónörökös testvérének, és mint ilyent, leendő trónörökösnek.
Így álltak a dolgok, amikor II. András 1235-ben meghalt. Volt utódja,
de voltak gondok is. A bohém király szinte kizárólag meg nem oldott
problémákat és mérhetetlen adósságokat hagyott fiaira és az országra.
Ráadásul - mint néha tépett, véres menekültek jelentették a keleti
határon - valahol a Kárpátokon túl feltűnt egy új nép. Félelmetes
harcosok, nagy területeket hódítottak már meg. Vadul ölnek és
pusztítanak, mindent felégetnek és csak rabolni, gyilkolni képesek
tatároknak nevezik magukat.



3. AMIKOR MÉG A KŐ VEK IS
SÍRTAK...
Ha egy ország elpusztul
IV. Béla, ritka kivételként az utóbbi száz évben, gond nélkül került a
trónra. Apjával ugyan nem voltak jó viszonyban, de András - míg élt
nem kérdőjelezte meg azt a régi elhatározását, hogy Béla, az elsőszülött
fiú örökli utána a trónust. Béla maga is ebben a hitben nevelkedett fel.
Már nyolc évesen, 1204-ben megkoronázták az akkor szokásos
meghatározás szerint „ifjabb királlyá”, vagyis trónörökössé. Ha apjával a
következő huszonegy évben történt volna valami, Béla automatikusan,
immár koronázás nélkül léphet a helyére.
Ám ez nem ment ilyen gyorsan, mint ez kitűnik az évszámokból is.
András csak 1235-ben halt meg, és addigra Béla csaknem harminc éves
lett. Akkoriban ez elég komoly kornak számított. Ősei közül sok
trónjelölt ugyanúgy nehezen várta ki a sorát, mint ő. Béla már korábban
szeretett volna trónra kerülni, de apja az Árpád-házi királyok között
kivételesen hosszú ideig uralkodott. Béla persze nem tudhatta még, hogy
míg apjának harminc év jutott a trónon, addig neki... harmincöt év jut
majd! Bár ezzel sem dönthette meg Szent István harmincnyolc - egyes
források szerint viszont legalább negyven - éves rekordját, azért ez is
igen nagy teljesítmény volt. Amibe persze a véletlenek és a vakszerencse
is szépen belejátszott.
Fiatalabb korában, Bélában egyetlen indulat munkált: mindenáron
meg akarta büntetni anyja, Gertrúd gyilkosait, az összeesküvőket. Ezt
később sikerült is végrehajtania - tulajdonképpen az utolsó szálig
„elintézte” ezeket az urakat. Volt, aki egész családjával lakolt, volt, akitől
csak birtokait kobozta el. Béla sohasem fogadta el apja álláspontját.
András, mint láttuk az előző fejezetben, csak ímmel-ámmal büntette meg
a tetteseket, köztük egyes főkolomposokat teljesen futni hagyott - amivel
arra célzott, hogy Gertrúd talán maga is oka volt annak, ami vele történt.
Hogy a királyné sajnálatos magatartásával szinte kiprovokálta az ellene
szervezett merényletet és így maga is oka volt önnön halálának.



Ezt gondolhatta éppenséggel András, az apa - de nem gondolta Béla, a
fiú. Addig nem nyugodott, míg mindenkivel le nem számolt.
Míg András a maga bohém módján, jó modorú és lekötelezőén kedves
viselkedésű férfi volt, akit persze örökös pénzzavara és soha be nem
tartott ígéretei komolytalanná tettek mások szemében - Béla egészen más
volt. Komolyabb, sőt komorabb. Ő is tudott kedves lenni, de ehhez is
csak akkor folyamodott, ha szükségesnek ítélte. Eredendően, önmagából,
belülről nem volt jó modorú és kedves, nem jótékonykodott senkivel,
főleg nem ok nélkül.
Apa és fia között azért is nőttek az ellentétek, mert András gyakorta
gondolta meg magát és előző döntését megváltoztatta. Béla viszont az
állandóság híve volt, számos egyszer eldöntött dologhoz görcsösen
ragaszkodott. Az egyik ilyen összeütközésük a már említett házassági ügy
volt. Ha egyszer Béla megkedvelte Laszkarisz Máriát, akkor az apja
másfél évvel később ne álljon elő azzal, hogy „édes fiam, mégsem ez a nő
kéne neked feleségül, találtam neked egy jobbat és gazdagabbat” - az
ilyesmibe Béla sohasem ment bele. Láttuk, hogy ebből mennyi kalamajka
származott apa és fia, a király és a trónörökös között. András nyilván
észrevette, hogy Mária éppen olyan energikus ember, mint a fia, és azok
ketten bizony sokra vihetik. András már önmagában Bélától is tartott,
hiszen minden krónika és emlék az elmúlt százötven évből arról szólt,
hogy a trónörökösök hogyan lázadtak fel apjuk, az uralkodó király
ellen... Példákért nem kellett messzire mennie már csak azért sem, mert
ő maga is egyike volt annakidején az efféle lázadóknak!
Máriát „keményszívű görög nőnek” is jellemzik azok, akik nálunk
sokkal behatóbban foglalkoztak azzal a korral - biztosan nem ok nélkül
adták róla ezt a jellemzést. De a kemény férfihoz kemény nő is illik.
Legalábbis Mária és Béla jó páros voltak.
András halála után szinte azonnal szükség is lett arra, hogy férj és
feleség összefogjanak - hisz máris ott volt egy ellenség: Beatrix, az olasz
nő, akit mindketten ki nem állhatták. Már említettük, hogy az akkori
magyar szokások szerint az idegen királynőnek el kellett hagynia az
országot. De Beatrix úgy vélte, változtat a helyzeten az a tény, hogy ő
terhes. Béla még ott, a koronázási ünnepség után fél órával, az
egybegyűlt összes előkelőség, az ünnep díszbe öltözött udvaroncok
tömege előtt váratlanul a természetesen jelen lévő, fekete gyászruhát



viselő huszonnégy éves özvegy királynéhoz fordult és érces hangon
közölte vele: fel is út, le is út. Beatrix a legjobban teszi, ha azonnal
szedelőzködik és mindenféle kincsek, értékek, pénzek nélkül elhagyja az
országot.
Mivel hozományt nem kapott vele András, inkább ő vállalt anyagi
kötelezettségeket, így Béla mostani utasításának nem volt pénzügyi
háttere. Nem arról volt szó, hogy ide jött messzi földről a szép nő, a
király élt vele egy ideig, és most, amikor a magyar király nincs többé, a
nőt kifosztják mindenéből és úgy kirúgják, hogy topánkája sem éri a
talajt. Beatrix pénz nélkül jött és Béla szerint úgy is kell elmennie
mihamarabb.
Csak az volt a baj - és a jogtalan intézkedés - hogy a nagyon is
szemtelenül viselkedő Béla még az özvegynek járó, András által
annakidején törvényesen ráíratott jövedelmektől is megfosztotta
Beatrixot. Ilyen rendelkezéseket az uralkodók gyakran tettek, hisz
sohasem tudhatták, mikor halnak meg. Királynak lenni meglehetősen
veszélyes foglalkozás volt akkoriban - hadjáratokat kellett vezetni,
folyton olyan helyeken járni, ahol tömegek vannak együtt (ez a
járványok miatt jelentett életveszélyt és akkor még nem beszéltünk az
orgyilkosokról, merénylőkről, puccsokról, palotaforradalmakról és sima
betegségekről is, amelyek mindenkivel végezhettek bárhol, bármikor. A
leendő özvegyekről gondoskodni különben pedig keresztényi kötelesség
is volt.
De nem Béla számára. Aki a jelek szerint csak az alkalomra várt, hogy
valamit tehessen. Araikor Beatrix közölte, hogy terhes és vele nem lehet
így bánni, Béla intett. Ez az intés egyben azt is leleplezi, hogy előre
elrendelt terv szerint cselekedett ő is, emberei is. Már minden részletet
megbeszéltek a koronázás előtt. A vele rokonszenvező udvaroncok egy
csoportja megragadta Beatrixot és szobájába hurcolta az özvegyet. Más,
Béla-párti udvaroncok pedig kardot rántottak és megrohanták az ott
álldogáló András-párti urak egy csoportját. Hogy kiket, az is előre
eldőlhetett. Béla hangosan megvádolta Dénes nádort, hogy ő a gyermek
apja. Mielőtt amaz védekezhetett volna, elhurcolták és megvakították,
majd tömlöcbe vetették.
Béla még tovább ordított, minden András-párti urat megrágalmazott,
felemlegette Gertrúd halálát és az urak között rámutatott arra a



néhányra, aki szerinte részt vett az anyja meggyilkolására irányuló
összeesküvésben, de még nem lakolt érte. A királyi fegyveresek azokat is
elfogták.
Hát bizony így zajlott ez akkoriban. Hogy az előző király temetésére és
az új király koronázására érkezett külföldi vendégek mit gondoltak, azon
jobb nem is töprengeni. Nagy magyar égés volt, annyi bizonyos. Béla a
jelek szerint nem vesztegette az idejét, a szó szoros értelmében csak arra
várt, hogy beiktassák hivatalába, kezébe kapja a hatalmat és parancsokat
osztogathasson, mint újdonsült király - és máris megindultak a
leszámolások. Mindennek el kellett tűnnie, ami Andrásra és annak
nyámnyila, tehetségtelen és tehetetlen uralkodására emlékeztetett. A
különbség tehát legfőképpen a módszerekben és a sebességben
nyilvánult meg.
András sokszor évekig habozott egy-egy döntés előtt, aztán meghozta
azt, majd bizonytalankodni kezdett, visszavonta és ismét évekig
gondolkozott, halogatott. Nos, Béla esetében ilyesmiről szó sem volt. Bár
néha az az érzésünk, hogy ő meg a másik végletbe esett: túl gyorsan
döntött, a határozottság látszatát keltve - de éppen e sietség miatt nem
mindig bizonyult az bölcs döntésnek.
Beatrix a jelen lévő olasz rokonokhoz fordult segítségért. Most már
neki is csak egyetlen vágya volt: minél hamarabb el innen! A terhes nő,
aki pár nappal korábban még Magyarország királynéja, szinte
társuralkodója volt, most kisemmizve, minden vagyon és hatalom nélkül
a szó szoros értelemében menekülni volt kénytelen.
A különösen harcias és veszélyes helyzet többek között azért állt elő,
mert Béla hallván a terhességről, úgy vélte: apja most, a halála után is
visszaütött. Andrásnak több fia volt - Bélának azonban, legalábbis addig,
csak leánygyermekei születtek. És Kálmán öccsének sem voltak fiai.
Felmerülhetett előtte az a „rettenetes” látomás, hogy ha Beatrix fiút szül,
valahány év után majd az örökli az ő trónját, nem lévén más férfiutód?
Tény, hogy Beatrixnak azonnal menekülnie kellett Esztergomból. De
hát királyi parancsra őrizet alá vették őt. Ezen úgy segítettek, hogy a
kíséret egyik francia tagját, egy páncélos lovagot rávettek, menjen páncél
nélkül, a nevezetes „ruhát” viszont adja kölcsön a karcsú királynénak.
Beatrix ily módon francia páncélos vitéznek álcázva, leeresztett
sisakrostéllyal ügetett ki a várkapun, a külföldiek között. Persze



gyaníthatjuk: a királyi udvarban hamar rájöttek a szökésre, de mert
Beatrix éppen azt tette, amit Béla parancsolt, hát hagyták elmenni. Még a
mosoni „kapuhoz” sem küldtek futárt, így a nemzetközi társaság, köztük
az ismét álruhás özvegy királyné akadálytalanul elhagyhatták az országot
a gyepűn keresztül.
A folyamatok, dolgok, személyek sokszor összekapcsolódnak. Most is
ez történt. Az Árpádházi-lány, Szent Erzsébet egyik fia Thüringiában
fogadta be a Magyarországról menekülő „rokont”. Beatrix aztán, amikor
eljött az ideje, itt szülte meg András király utolsó, már síron túli fiát, a
kis Istvánt.
Érdekes anya és fia további sorsa is. Beatrix ugyanis nem véletlenül
kereszteltette fiát Istvánnak - ismerte a magyar történelmet és a
névválasztással is jelezni akarta, hogy István - András gyermeke. Hogy az
Árpád háziak közül való. Hogy Szent István vére csörgedezik benne is.
Lehet, ez patetikusnak tűnt (már talán akkor is), de volt benne politikai
ráció és legfőképpen akarat, szándék.
Beatrix nem is titkolta, hogy élete nagy célja: fiát visszavinni vagy
visszajuttatni Magyarországra, ahol, majd ha felnő, neki jár a trón. A
szándék a sors igen kacskaringós útjain sikerrel is járt, csak éppen egy
nemzedékkel később - ugyanis nem Beatrix fia, hanem unokája került a
magyar trónra! Ám azt Beatrix már nem érhette meg.
De maradjunk még azokban az időkben. Az asszony meglehetősen
keserves és kalandos körülmények között kapaszkodott meg és állt
talpra. Pár hónappal a kis István (Stefano) születését követően néhány
hűséges szolgával, a thüringiai rokonoktól kapott kevés pénzzel lóháton
vágott neki a hegyi hágóknak - irány dél! A napfényes Itália!
Ha azt hitte Beatrix, hogy ott mindenki tárt karokkal várja, alaposan
csalódott. Azok a drágalátós nagybácsik és egyéb rokonok, akik
Esztergomba is eljöttek utána és hónapokig ették a magyar király
kenyerét, most igen dühösek voltak a fejlemények miatt. Úgy érezték,
András halála és Beatrix menekülése őket rövidítette meg jelentős
összegekkel. így aztán amikor az egyszerűen öltözött nő lovaival és
szolgáival felbukkant - a hegyeken át István egy, a nyereghez erősített
vesszőkosárban hozta és útközben olykor szoptatta is - bizony nem
aratott frenetikus sikert. Egyszerűen elüldözték, becsapták előtte az
ajtókat, a szolgákkal üzentek ki, hogy nem fogadják...



A veronai, velencei és egyéb rokonokkal is pontosan így járt. Már-már
koldulva tengette magát, úgy vándorolt tovább - ő, aki nem is olyan
régen még királyné volt!
Huszonöt éves korában érkezett Rómába és kihallgatásra jelentkezett a
pápánál. Ott végre meghallgatásra talált. Kalandos története és
kétségtelenül reménytelen helyzete arra ösztönözte a pápát, támogassa
őt. Már csak azért is, hogy egy kis borsot törjön IV. Béla orra alá. Aki
annak az Andrásnak volt a fia, kit kétszer is egyházi átokkal kellett
sújtani, hogy végre megadja tartozásait a magyarországi püspökségeknek
és a pápai államnak is... Ennyi kellemes bosszút igazán megengedhetett
magának IV. Ince. (A Beatrixnak juttatott anyagi támogatást viszont nem
a saját kasszájából tette, hanem több tucat itáliai zárdára különadót vetett
ki és az így befolyt, nem túl nagy összeget adta Beatrixnak. Aki okos
beosztással a tőke kamataiból is megélhetett.
Beatrix ügyesen forgatta a pénzt és felújította ismeretségeit. Magas
körökben kezdett mozogni, hiszen özvegy királyné volt, akivel
barátkozni a sznobok számára különös megtiszteltetést jelentett. Most
már az egykor oly kapzsi rokonok is felbukkantak, törleszkedtek volna
hozzá, de távol tartotta magát tőlük. Ehelyett az volt fő törekvése, hogy
Istvánnak megfelelő műveltséget biztosítson, utána pedig egy szép és
gazdag lányt találjon, aki férjéül fogadná. így remélte, hogy a kis
Stefanóból még igazi magyar István lehet.
Az is igaz, hogy ahányszor IV. Béla otthon hallott erről a „fattyúról”,
mindannyiszor kifakadt, hogy Dénes nádor kölykével nem akar semmi
közösséget vállalni és meg ne lássa őt Magyarországon, mert könnyen
úgy járhat, mint az „apja”, vagyis a megvakított nádor. Az efféle üzenetek
akkortájt, ha lassan is, de általában azért eljutottak a címzettekhez.
Beatrix tehát tudta, hogy míg Béla lesz a király Magyarországon, addig az
ő fiának nincs sok esélye a magyar trónra. De hát a helyzet bármikor
változhatott!
Beatrix végül is elérte, amit akart. Sikerült összehoznia egy szép és
méltó párt, ahol mindkettőjük származásában benne rejlett a majdani
továbblépés lehetősége. A szép velencei Timasina Morosinit nyerte meg
a házassághoz. A világ legszebb városában - akkor külön államban, az
egyik legerősebb tengeri hatalom földjén - a Morosinik igen befolyásos
család voltak, sokszor adtak már dózsét a városállamnak, vagyis ők is



uralkodók voltak. Beatrix remélte, hogy amint lehetőség nyílik, Velence
pénzén a kis Stefano elindulhat haza, Magyarországra, és ha szerencséje
is lesz, ha elegen állnak melléje, ha jó nagyokat képes ígérni, mint apja,
András király tette oly sokszor - bizony lehet esélye a trónra.
De a sors, amilyen kegyes, olyan kegyetlen is tud lenni. Beatrix nagyon
fiatalon, alig harmincnégy évesen egy kolostorban meghalt és nem
kísérhette tovább fia, majd unokája sorsát.
Vannak történészek, akik úgy vélik, Dénes nádort nem az állítólagos
királyi szerelmi történet miatt vakították meg és kobozták el vagyonát,
hanem azért, mert annakidején ő is benne volt a Gertrúd királyné elleni
összeesküvésben. Béla második nagy rohama - miután Beatrix eltűnt a
politikai színről - az egykori összeesküvők ellen irányult, mint már
említettük. Béla nagyon is önkényesen választotta ki az áldozatokat, úgy
tűnik, hallgatott a pletykákra is, bizonyítékokat nem követelt. Csak a
magyar urak ellen küldte poroszlóit, a külföldieket nem bántották.
Sokakat hurcoltak kínzókamrákba és volt, aki nem is élte azt túl. Minden
érintettet megfosztottak teljes vagyonától, családjukat is földönfutóvá
tették.
És mivel Béla úgy döntött, apja utolsó évtizedének „hibás döntéseit”
felülvizsgálja és korrigálja, hát elkezdte sorban visszavenni az András
által adományozott birtokokat. Mondani sem kell, hogy ezzel egyre több
urat fordított szembe önmagával és az általa képviselt királyi
hatalommal.
Ráadásul egyes rendelkezései az alsóbb néposztályok húsába is vágtak,
főleg anyagilag, hát nőtt az általános elégedetlenség. Azt is
mondhatnánk, hogy Bélának sikerült igen rövid idő alatt igen sok embert
magára haragítania, és ezeknek nem állt szándékában visszakozni, vagy
megalázkodni előtte. Még annak ellenére sem, hogy látták, miket művel
az állítólagos Gertrúd-ellenes „összeesküvőkkel”. Holott lényegében az
igazi összeesküvők már nem is éltek, amikor Béla a hatalomba került.
Annak sem örültek az urak, hogy az első naptól kezdve azok kapták a
legfőbb posztokat, a tényleges hatalmi polcokra azok az urak kerültek,
akik Bélával tartottak már régebben is. Akik merészeltek akár Andrással
is szembeszállni akkor, amikor az összetűzött a fiával. Egyszóval Béla
inkább a már kipróbált, komoly embereknek hitt, akik bizonyítottak
mellette.



Voltak viszont új kezdeményezései, amelyek akkortájt modernnek
számítottak és több európai ország uralkodóházában már bevezettek
hasonlókat. Béla például kimondta, hogy minden „haszontalan
adományt” visszavesznek és ez alól az egyház sem kivétel. Ez merész
dolog volt. Aminthogy az is, hogy a királyi, már nem kizárólag papi
személyek által vezetett kancellária, a fő-fő irodában minden ügyről
készüljön irat, maradjon írásos nyoma, ki mikor milyen ügyben mit
intézett. Csak a legfontosabb, főbenjáró ügyek kerüljenek a királyhoz, a
többiben a kancellária intézkedjen. Ezért akinek bármilyen ügye van a
királyi udvarral, annak leírását adja be. Vagyis írásban kell fordulni a
királyhoz! Ez megnövelte az írni-olvasni tudók tekintélyét és mind több
ilyen emberre volt szükség. Nőtt a műveltség értéke, kezdett kialakulni
egy sajátos középkori „értelmiség” is.
A másik dolog, amivel Béla nem növelte népszerűségét - és akkor még
szépen fejeztük ki magunkat - az a bizonyos „székégetés” volt. Mint
akkortájt más európai uralkodóknak, neki is egy újfajta, nagyobb
tekintély lebegett a szeme előtt. Vágy volt ez, ábrándkép csupán - vagy
több? Mindenesetre már az ügyek írásos intézését is azért találta ki - úgy
gondolják ma a történészek - hogy megszüntesse a királlyal való
fölösleges „bratyizás” lehetőségét. Egyszerűen nem volt kedve
akármelyik urat fogadni és idejét, energiáját vesztegetni arra, hogy
végighallgassa az illető bonyolult peres ügyét, viszályát vagy helyzetét,
avagy hallgatni mások üres hajbókolását, sunyi kunyerálását,
haszonlesését.
Lehet, ebben szerepe volt feleségének, Máriának is. Aki szintén egy
nem nagy országból jött, de ott minden bizánci mintára működött. És
bizony Bizáncban - valljuk be - szóba sem jöhetett volna afféle
„bratyizás” király és alattvalói között, amit például András művelt itt
harminc éven át. Mária nyilván már apósa életében is undorral nézte
azokat a mulatozásokat, amikor a király semmiben sem különbözött az öt
kísérő uraktól, lerészegedett, nőzött, énekelt és táncolt vagy éppen
kihányta, amit az imént evett... Ilyesmi odalent délen sohasem eshetett
volna meg!
És akár ő állt a háttérben, akár Béla spontán viselkedései és vágya vitte
a dolgokat ebbe az irányba - tény, hogy az új király távolságot tartott
mindenkitől. Pedig igazi „aljanéppel” nem is találkozott, feltehetően



sohasem állt szemtől szembe jobbágyokkal, rabszolgákkal (akik még
mindig voltak, bár már erősen csökkenő számban). Ő csak nagyurakkal
érintkezett, de azoknak is megtiltotta például, hogy a jelenlétében
leüljenek. Merthogy ő az urakat is jobbágyoknak tartotta alattvalói
értelemben - olyanoknak, akiknek hozzá képest semmijük sincs és éppen
olyan jogfosztott alattvalók, mint az alávetett parasztok. Ezt éreztetni is
akarta velük, hogy aztán majd erősebben tarthassa a gyeplőt. „A jobbágy
urak dölyfös merészségét fékezve megparancsolta, hogy ha valamelyik úr
az érsekeken, püspökökön kívül, jelenlétében székre merne ülni, kellő
büntetéssel lakoljon. Székeiket pedig, melyek a régi szokást szemmel
láthatólag hirdették, amennyit csak találhatott, a tűzbe dobatta”.
Nem csoda hát, hogy az urak elkeseredetten emlegették ezt a
székégető ceremóniát, amely persze igencsak jelképes volt. Erősen jelezte
nekik, hogy mostantól másféle idők következnek. Ez már nem a bohém
és tehetetlen, de folyton jókedvű András ideje volt. És az urak szíve egy
kicsit összeszorult. Mi lesz itt?
Köztudott volt, hogy Bélát erősen aggasztotta: Mária jó ideig csak
lányokat szült neki. Az első lányuk 1224-ben született - Béla ekkor
tizennyolc éves volt - és Kunigunda névre keresztelték. Kunigunda
Kinga később V. Boleszló (Boleslaw) lengyel király felesége lett, de
gyermekeket nem szült neki, viszont igen ájtatos életet élt, amiért
szentként tisztelték. Később megszületett még Anna, Erzsébet és
Konstancia is - és majd csak később, négy lány után egy fiú, István, aztán
ismét egy lány, Margit, majd a végén a kis Béla.
Ráadásul a gyerekek elég nagy időközökkel jöttek a világra. Igaz, a
különböző forrásokban a lányok nevei nem mindig egyeznek, de ennek
több oka is volt. Részben azért, mert egy- egy gyermeknek olykor több
nevet is adtak, másrészt a lányok születését nem tartották olyan fontos
eseménynek, mint a fiúkét, így azokat sokszor fel sem jegyezték.
Tizennégy éven keresztül csak lányok születtek és a tizenötödikben
jött végre István, a trónörökös - de ekkor már 1239-et írtak. Még kevesen
sejtették, hogy baj lehet azon „tatároknak” nevezett nép miatt, amelynek
lovasai - akár fűszál a réten, oly annyian voltak! - már ott nyargalásznak
valahol keleten, és egyre közelebbről hallik patáik dobogása.



Béla sok egyéb, aprólékosan megszervezett intézmény mellett nem
igazán törődött a hadsereggel. Ennek aztán nagy ára lett pár évvel
később.
Jellemző, hogy soha senki egyetlen szóval nem védelmezte meg
Beatrixot és nem emelt szót az özvegy elűzetése ellen. Annál inkább
fájtak az uraknak azok a rendelkezések, amelyek őket érintették
kellemetlenül.
Béla találta ki a rettegetett „bizottságokat”. Ez az intézmény valami
olyasmi lehetett, mint a sztálini vagy maocetungi „népi bizottságok”,
amelyek sokszor inkább várbíróságként működtek. Bélánál ezek inkább
gazdasági ügyekre koncentráltak és nem állítottak bitófákat - de azért így
is féltek tőlük. Egy-egy bizottság hat emberből állott, élén általában az
illetékes püspökkel - aki majdnem mindig Béla valamelyik kedves
embere volt. Ezek hatan a kíséretükkel mindig váratlanul bukkantak fel
egy-egy vármegyében és rögvest nekiláttak eldönteni, hogy Imre és
András királyok alatt ki mikor milyen adományt kapott és az „jogos”
volt-e? Persze az, hogy mi a jogos, ők maguk döntötték el. És mivel
Bélától azt a parancsot kapták, hogy minél több birtokot és adományt
vissza kell venni, hát a bizottságok ítéletei nyomán sokan
elszegényedtek, birtokok és jövedelmező előjogok nélkül maradtak.
Az urak persze mindezt olybá vették, hogy a király önkényesen
fosztogatja őket. Nehéz nyolcszáz év elmúltával állást foglalni e vitában,
de ismerve András király módszereit gyaníthatjuk, hogy nyakra-főre
adományozott mindent, amije volt - hol részegen, hol mulatság, hol
vadászat közepette. Béla annakidején látta mindezt, de nem szólhatott.
Semmit sem tehetett akkor - de most annál többet!
Ráadásul itt volt a kunok problémája is.
Akkortájt ez a szintén keletről, csak kissé „elkésve” érkezett nép a mai
Moldva területén élt. Az 1220-as években számos magyar szerzetes jelent
meg közöttük és erőteljes térítésbe kezdtek. Ez azonban - mint majd
látni fogjuk - nem változtatta meg a kunok alapvető természetét. Amikor
azt olvassuk, hogyan viselkedtek a kunok később a magyarok között
különösen az egyik következő király, László uralma alatt – kísértetiesen
visszaidéződik mindaz, amit maguk a magyarok műveltek háromszáz
évvel korábban. Akkor ők voltak azok a vadak, barbárok,



formálhatatlanok, kegyetlenek, akik bejöttek ugyan Európába, de ott úgy
viselkedtek, akár az elefánt a porcelánboltban.
Már András életében zajlottak ezek a „szelídítési” folyamatok, de a
kunok „háziasítása”, domesztikálása igazából nem járt sikerrel. Régebben
az is előfordult, hogy egész kun tömegeket kereszteltek meg egyszerre a
püspökök és nem egy ilyen eseményen Béla - akkor még, mint herceg
is jelen volt. És még élt András, amikor az első sikertelen után elindult a
második, domonkosrendi szerzetesek által vezetett expedíció keletre,
hogy megkeresse az ottmaradt magyarokat. Julianus barát sikerrel járt,
bár aztán „felfedezésének” nem volt különösebb jelentősége. Csak
megjegyezzük, hogy mindkét küldetést nem András, hanem Béla
pénzelte.
Az egyház erőteljesen térített a kunok között, remélve a „nyáj”
szaporodását. Béla pedig azért pártolta a folyamatot királyként is, mert
hát új alattvalókra és területre szeretett volna szert tenni. Akkor még
nem sejtették a korabeliek, hogy a kunokkal sok probléma lesz. De kivel
nem volt?
A kunok egy ideig felfoghatták a közeledő tatárok támadásait. Érdekes,
hogy Bélával kapcsolatosan kétféle nézetre lelhetünk a krónikákban. Az
egyik szerint elhanyagolta a hadsereget, ez okozta aztán a katasztrófát
de ez nehezen hihető, hiszen a Balkánon is viselt háborúkat, tehát volt
tisztességes méretű hadsereg. Más kérdés, hogy ez nem vehette fel a
harcot a mongolokkal.
A másik vélemény ezzel éppen ellenkező - azt hirdeti, hogy Béla már
évekkel korábban tudomást szerzett a veszélyről (többek között a messzi
keletről, a Volgán túli területekről hazatérő magyarkutató szerzetesektől
is). Ha pedig így volt, tett-e valamit a felkészülés, a védekezés
érdekében? Vagy az isteni gondviselésben bízott, vagyis a jó szerencsére
számított, mint oly sokan akkoriban?
Sok jel mutat arra, hogy ha a tatárok mégis támadnának, Béla
elsősorban a kunokat akarta felhasználni pajzsul. Afféle második
hadsereget látott bennük. Mivel az eltelt századok alatt a magyarok - e
tekintetben - túlságosan is idomultak a nyugathoz, Európához, a
keresztény világhoz, a hűbéres ideológiához és államrendhez annak
minden külsőségével és egyéb jellemzőjével együtt - hát Béla nagyon jól



látta, milyen kevésre lesznek képesek. Egy, már teljesen a nyugati
harcmodort követő hadsereggel nem veheti fel a harcot olyan ellenséggel
szemben, amely egészen másképpen harcol. Viszont itt voltak a kunok,
nemrégen még maguk is éppen olyan keletiek, olyan viharszerűen
vágtatok, rablók és öldöklők, mint maguk a félelmetes tatárok.
Ráadásul úgy kellett felkészülniük a harcra, hogy maga Béla vagy jó
emberei soha életükben nem láttak egyetlen tatárt sem! És ha látnak egy
két foglyot, mit érnek vele? A tatárok tömegben támadtak, tömegesen
fejtették ki szokásos harcmodorukat, vetették be eszközeiket. Ezt látni
kellett a maga teljességében ahhoz, hogy egy katonai képességekkel is
rendelkező ember felmérhesse a várható hatást és arra ellenszereket
találjon.
De ilyen ember nem volt akkor Magyarországon.
A kunok későn jöttek, nem találtak már szabad földet. Még háromszáz
évvel korábban a Kárpátokon belül is voltak ritkán lakott földek,
amelyeket egy kis erőszakkal el lehetett foglalni (így kerültek be ide a
magyarok is, minek szépítsük a dolgot?), de a tizenharmadik században
már nem volt ilyen egyszerű. Kun „honfoglalásról” már szó sem lehetett.
Nem volt ehhez „hon”, nem volt föld. Mi több, Kötöny kun vezér és a
vele érkező, keletről a tatároktól űzött földönfutó nomád nép egy szilárd
államszervezettel bíró ország határán akadt fenn. Ha átlépik a határt, a
várakban ülő katonasággal, határőrökkel és más fegyveres erőkkel
találják magukat szemközt. Lehet, kirabolnak egy-két falut, netán kisebb
várost („várast”) is, de aztán összefut a királyi had és akkor nagy öldöklés
lesz. Erre pedig nem volt szükségük. Sőt, tudták: ha békés úton sikerül
bejutniuk ebbe az országba, akkor az ottaniakkal együtt védekezhetnek a
közös ellenség, a tatárok ellen!
Kötöny kun vezér követeket küldött Bélához. Ígérte, ha befogadják
őket úgy, ahogyan itt állnak a határon, mindnyájan megkeresztelkednek,
hűséges és vitéz alattvalók lesznek. A forrásokat egybevetve úgy tudjuk,
hogy körülbelül 40 ezren lehettek a kunok, ami tekintélyes népcsoportot
jelentett abban az időben.
Béla közben egyre-másra kapta a híreket keletről. A tatárok már a
Dnyeper vidékén, tehát a mai Ukrajnában öldököltek. Így kénytelen volt
kiállni a kunok mellett még saját tanácsadói, udvari nagyjainak
véleménye ellenében is. A háttérben talán az is meghúzódott, hogy Béla



nemcsak a külső ellenség ellen akarta felhasználni a jövevényeket - a
tatárok ugyan ott száguldoztak a közeli sztyeppéken, de senki sem
tudhatta bizonyosan, hogy meg merik-e támadni az erős keresztény
országokat is? - hanem a belső ellenfeleket is féken tarthatja velük,
remélte. Vagyis egy belső, szinte „törzsi” magántestőrséget akart
létrehozni a kunokból, vélhetjük nem minden alap nélkül.
1239 őszén aztán megtörtént a nagy áttörés - Béla igent mondott, a
kunok átjöttek a Kárpátokon. Béla személyesen ment elébük a határra és
olyan fényes ünnepséget rendezett, „hogy ilyet az ország még
emberemlékezet óta nem látott”. A kunok keresztelkedése is festői
tömegjelenet lehetett. Kötöny fejedelem keresztapja természetesen maga
Béla volt.
A már letelepedettek és a nomádok azonban nem fértek össze - ez
várható is volt. Először is a kunok nem akartak különféle helyeken
letelepedni, pedig elég sok megyében ajánlottak nekik helyet. Ők inkább
a Tisza mellett egy közösségben éltek volna. Aztán itt is úgy éltek
tovább, minként otthon ellenséges népek között - nőket raboltak és
erőszakoltak, kárt tettek a kertekben, lopták a gyümölcsöt, a termést,
míg maguk semmit nem termeltek, nem is értettek hozzá. Hamarosan
számos verekedés, majd komolyabb csetepaték alakultak ki és a lakosság
egyre sűrűbben bombázta a hatalmasokat, hogy távolítsák le a kunokat.
Az uraknak is éppen elég okuk volt a panaszra, mert a kunok az ő
birtokaikat sem kímélték. Béla megint egyedül maradt, mindenfelől őt
átkozták az újabb csapásért.
Furcsa helyzet alakult ki - Bélának látnia kellett volna, hogy ugyanaz
történik, ami az ő gyermekkorában egyszer kísérteties hasonlósággal már
megesett. Akkor német anyja, Gertrúd részesítette előnyben a
németeket, azoknak mindent szabad volt a magyarok kárára is - most
meg ő hozta be a kunokat és azok még az igazságszolgáltatásban is a
magyarok előtt jártak. Jaj, csak meg ne sértsék a kunokat! - elv alapján az
összetűzéseknél a bíráskodó urak mindig a kun igazságát hirdették ki,
mert ez volt a királyi parancs, magyarnak igaza semmilyen fórumon nem
lehetett, sőt ha szót emelt a kunok ellen, még ő itta meg a levét. No, nem
is csoda, hogy Béla népszerűsége meredeken zuhanni kezdett.
A kunok pedig voltaképpen csak azt csinálták, amihez mindig is
hozzászoktak, ami létformájuk, életelemük volt. Csordáikat hajkurászták



szerte, mintha a tágas eurázsiai legelőkön lennének még mindig - de itt a
csordák folyton termőföldekre jutottak és a jogsértés, az összekoccanás
már kész is volt. Az egyik idegen krónikás mindezt szépen összefoglalta,
imigyen:
„Amikor pedig a kunok királya nemeseivel és közembereivel együtt
kóborolni kezdett Magyarországon, végtelen sok marhacsordájuk lévén,
súlyos károkat okoztak a magyaroknak legelőkben, vetésekben,
kertekben, gyümölcsösökben, szőlőkben és egyéb javaikban. És ami még
rettenetesebb volt - mivel ezek nomád emberek voltak - undorító módon
a földre tepertők a szegény emberek hajadon leányait és
megszeplőtelenítették a hatalmasok ágyát, valahányszor ezt kedvező
körülmények között megtehették”.
Nem nehéz elképzelni, hogy mit is jelentett a „megszeplőtelenítés”
(gondoljunk csak a vallásból ismert „szeplőtelen fogantatás” kifejezésre
nos, annak éppen az ellenkezője történt ilyenkor) és az is jellemző, hogy
bizony a kunok fene nagy kedvükben a nemesek udvarházait, kisebb
kastélyait sem kímélték, ha az útjukba esett.
De a kép úgy teljes, ha folytatjuk a krónikás beszámolóját: „Bár az ő
asszonyaikat, mint valami hitvány némbereket, a magyarok is le szokták
dönteni.”
Ahá, szóval ez kölcsönös volt? Akkor azért mindjárt más a helyzet. De
ettől eltekintve tény, hogy a két nép között a gondok csak szaporodtak,
az összetűzések olykor véres villongásokba torkollottak, ami senkinek
sem tett jót.
Emlékszünk még Béla uralkodásának kezdetére, amikor is úgy intézte
a dolgokat, hogy nála ügyet intézni csak írásban, a távolból lehetett. Ez
egyfelől lelassította az ügyintézést, méghozzá nagyon - de volt egy másik
hatása is: az uralkodó eltávolodott népétől. Igaz, Béla éppen ezt akarta,
mennyei magasságokba emelni önmagát, akit a sima alattvaló a legjobb
esetben is csak messziről láthat egy-egy villanásnyi ideig, és legyen neki
ennyi elég, majd ezt mesélje az unokáinak. Egyszerűbb polgárok
semmilyen ügyben nem kerülhettek színe elé. Ám most híre jött, hogy
míg a magyart kidobják az udvarból (mert a hitetlenek és reménykedők
azért nap, mint nap próbálkoztak azzal, hogy Béla színe elé jussanak!)
addig egy akármilyen kunt nem mertek kidobni, az bezzeg mindig
bejutott és közvetlenül fordulhatott a királyhoz.



Hogy miért volt Béla ilyen, nem tudjuk. Azt viszont annál jobban,
hogy ezzel ismét sok ellenséget szerzett magának. Bizony felmerül az
alapos - bár megszégyenítő - gyanú, hogy a tatárjárás későbbi hatásaiban
alighanem neki is szerepe volt - már évekkel korábban. Aki ilyen rideg
az alattvalókhoz, ennyiszer megszégyeníti, sőt megkárosítja őket,
ennyire semmibe veszik azokat az embereket - ne csodálkozzon, ha a
nagy és közös baj esetén nem rohannak a szavára, nem sietnek a
segítségére.
Ne feledjük: azt, hogy „ország” vagy pláne „haza” - kevesen értették és
még kevesebben voltak hajlandók valamit is tenni ezekért a
meglehetősen ködös közösségekért. A király dolga lett volna - mint
akkor és később sok király meg is tette - összefogni valahogyan az ország
részeit, az ott lakókban tudatosítani, hogy egyetlen közösség tagjai
mindahányan, és ha a közösség bajba kerül, védelmében mindenkinek
részt kell vennie. Nos, legyen elég annyi: Béla nem volt az az integráló
típusú ember, nem volt igazi vezér sem. Mivel szava az előző években
csak annyit ért, amennyit - baj esetén hiába kiáltott segítségért, kevesen
mozdultak meg hívására.
Az utóbbi évtizedekben számos magyar királynak alighanem fixa
ideája volt Halics, vagyis az orosz-ukrán földön történő hódítás
téveszméje. Ehhez nagyon ragaszkodtak, András után Béla is vezetett
errefelé több hadjáratot. Ezekben olykor nagyon is elverték, olykor
jelentéktelen részgyőzelmeket aratott. Most, amikor a tatárok már
elérték Halicsot is, hirtelen nem lett olyan sürgős e földek védelme. Béla
is szinte közönyösen nézte, ahogyan a harmincas évek végén a tatárok
feldúlták ezt a tartományt is.
Az urak viszont szép csöndesen gyávasággal kezdték vádolni Bélát.
Való igaz, a király igyekezett megőrizni az ország kétes értékű haderejét
is azért, hogy ha majd magyar földön folynak a harcok, legyen mivel
védekezni a „kutyafejűek” ellen.
Aztán jött a következő csapás - az urak között ismeretlen forrásból
elterjedt a rémhír, hogy a kunok tulajdonképpen a tatárok előőrsei. Akik
az ismert mesével – „menekülők!” - beszivárogtak az országba, elfoglalták
a stratégiai pontokat és lám, máris itt van az „ötödik hadoszlop”! (Bár ez a
kifejezés akkor még persze ismeretlen volt.) Béla ezzel sem törődött, az



egész 1240-es év úgy múlott el, hogy ő továbbra is küldözgette szerte az
országban a „bizottságokat” és e kommisiók alaposan kifosztották az
urakat. Birtokokat koboztak el, miközben a tatárok már ott voltak a
közelben. Az urak elégedetlensége csak nőtt...
Béla akkor ébredt fel, amikor 1240. december elején a tatárok
elfoglalták Kijevet is!
De akkor már csak kapkodásra maradt idő. Valamivel előtte végre Béla
is belátta, hogy a kun kérdést meg kell oldani. Nem hitte, hogy ezek a
tatárok ügynökei lennének, de azt is látnia kellett (végre valahára!), hogy
a kunok nem képesek együtt élni a magyarokkal. És ez fordítva is igaz.
A babonás népet nem csak a kunok meg a tatárokról keringő (részben
rém) hírek izgatták fel. 1239. június 3-án egész Európából látható
napfogyatkozás töltötte el rémülettel a lakosságot - ez önmagában is bajt
jelzett, de mert ugyanakkor egy üstökös is feltűnt, hát már mindenki
biztos lehetett benne, hogy a közeljövő rémületes pusztulást hoz.
Érdekes, egy idő után - mivel a tatárok azon évben, sőt a következőben
sem támadtak - az embereken jókedvű közöny lett úrrá:
- Ha eddig nem jöttek, akkor ezután sem jönnek! - mondták és
nevettek. Sokan úgy vélték, az egész tatár veszélyt a király és környezete
találta ki, hogy kordában tarthassa a lázadozó szegényeket. No meg a
vele szemben nem ok nélkül ellenséges urakat.
Ettől függetlenül a kunok iránti ellenszenv, mint parázs a hamu alatt,
nagyon is izzott.
Amikor aztán valóban betörtek a tatárok, a nép a kunokon állt bosszút.
Egy gyűlésen fegyvert rántottak és a mit sem sejtő Kötöny fejedelmet és
kíséretét levágták - mindenkit megöltek. A kunok persze ezt hallván ott,
ahol éppen voltak és szerte voltak az országban - elkezdték a magyarokat
gyilkolni. Ekkor, és emiatt, már csakugyan olyan benyomás támadt az
emberekben, hogy lám, igazuk volt, a kunok a tatárok előőrsei és máris
megkezdték a gyilkolást... Rabolva, harcolva, pusztítva gyűltek össze és
vonultak dél felé a kunok. Nagyot csalódtak a magyarokban.
Kevesen tudják, hogy a tatárok nem akkor bukkantak fel először,
amikor Mohinál aztán szépen csatarendbe állva megütköztek velük a
magyarok. Már Kijev elfoglalása után megindultak, nem törődve a téllel,
a nagy hóval. Szokásuk szerint előbb elállták a határokat, mindenfelől



„betömték a réseket” és amikor támadtak, ezt egyszerre több hadsereggel,
több irányból tették.
Bélának, aki már jó ideje riadóztatta a pápát, keserűen be kellett látnia,
hogy a „kereszténység védelméről” szóló buzdító jelszavak igazából csak
üres szólamok voltak a Vatikán részéről. Hát még, amikor később arról
értesült, hogy a pápák csak a Szentföldre irányuló keresztes hadjáratokat
támogatják (hogy elfoglalhassák az észak-afrikai és levantei kereskedelmi
útvonalakat...), sőt a keresztény egyház megbízottjai nem is egy
alkalommal titokban tárgyaltak a tatárokkal azért, hogy szövetségesükké
tegyék őket az... arabok ellen! - akkor aztán kénytelen volt belátni, hogy
a nyugati keresztény egyházaknak egyrészt fogalmuk sincs az igazi
veszély nagyságáról, másrészt nem törődnek azzal, mi zajlik Európa
keleti végeinél. Magyarország, mint oly sokszor, ismét egyedül maradt.
Fájó volt, hogy a legjobb szövetségesei hagyták cserben. Vagy akiket
annak hitt...
A tatárok tehát már korábban is betörtek Magyarországra. Nem
segítettek a keleti gyepük, a Kárpátok bércein kivágott fák tízezreiből
épített sajátos gátak, falak, gyepűk. Béla még az 1241-es év elején,
farsangkor is üzent minden megyébe, hogy legyenek készenlétben,
bármelyik napon és órában jöhet a futár a véres karddal, akkor pedig az
egész ott létező helyi haderőt talpra kell állítani és a király által megjelölt
gyülekező helyre küldeni. De az emberek csak nevettek a futárok
szavain...
A tatárok egyszerre támadtak Lengyelországra és Magyarországra.
1241 februárjában megindultak. Március első hetében széttörték az egész
gátrendszert és egy kisebb csatában szétverve a határvédő magyar erőket,
özönleni kezdtek befelé. Már március 17-én váratlanul az ország kellős
közepén: Vácott bukkantak fel! Ahol is az ellenség a székesegyházba
menekült lakosságot bezárta és a templomot felgyújtva mindenkit élve
elégetett - akit pedig odakünn talált, azt megölte. A férfiakat
lekaszabolták, a gyerekeket lándzsákra tűzték, a nőket előbb
megerőszakolták és csak utána ölték meg. Ez a csapat nem rabolt semmit
- csak gyilkolt. Éppen azért, hogy híre menjen vadságuknak és ekkor
majd úgyis félni fog mindenki, senki sem áll ellent, a menekülők pedig
elhagyják kincseiket, sőt országukat is tán... Akkor aztán nyugodtan
rabolhatnak, amit csak akarnak.



Ha ezt stratégiának nevezhetjük, akkor az volt. Ráadásul sikeres
stratégia, eddig mindig bevált. A kínai faltól a Dunáig, sőt még azon is
túl.
Béla már napok óta tudott a betörésről, mégsem mozdulhatott. Valami
bénultság vett rajta erőt - vagy félelem? Mindenesetre azzal ellentétben,
amit az iskolai tankönyvekben annak idején tanultunk róla - bizony nem
volt határozott és erős, nem is voltak közvetlen céljai. Arra hivatkozott,
hogy még nem gyűltek össze a hadai - és ezzel értékes napokat, sőt
heteket veszített. Ezen idő alatt a tatárok két irányból támadva
gyakorlatilag elözönlötték Magyarországot.
Mivel Kötönyt és családját a magyarok lemészárolták, ezzel csak
annyit értek el, hogy még kevesebb hadra fogható férfi védelmezte az
országot, amikor eljött az idő.
Mert az idő eljött, és ezt most már mindenkinek látnia kellett.
Béla a kezdeti bénaság és habozás után erőre kapott. Mindenhonnan
Pestre kérte a segítséget, merthogy akkor éppen ott tartózkodott. A
kunoknak is üzent, jöjjenek mégis harcolni, és az osztrák Frigyes
hercegnek, ki távoli rokona is volt, szintén segélykérő üzenetet küldött.
Ez a Frigyes meg is jelent nem sok harcossal, és mindjárt meg is ütközött
valahol a tatárokkal, kettőt közülük legott levágott. Nagy lett a felzúdulás
a magyar urak között. Lám, itt egy külföldi, aki máris harcban áll, pedig
ő is uralkodó, Bécsnek büszke hercege már megszalasztotta a tatárokat.
(Az más kérdés, hogy Frigyesnek ennyi elég is volt a harci dicsőségből.
Közölte Bélával, hogy ő most hazamegy erősítésért - aztán többé nem
látták...)
A tatárok két serege aztán négyfelé ágazott, de az előre küldött
portyázó csoportok, olykor csak tíz-húsz, olykor meg százkétszáz fő hol
itt, hol ott bukkant fel. Látszott, hogy jól ismerik az országot, pontos
térképeik vannak - ezeket állítólag keleti kereskedőktől vásárolták. De
annak is híre járt, hogy maguk a tatárok évekkel korábban már küldtek
ide kereskedőknek álcázott ügynököket, akik fel-alá jártak az országban
és mindenütt lerajzolták a táj jellegzetességeit, feltüntették a falvakat és a
gazdagabb udvarházakat, mint leendő célpontokat. Így aztán az „ötödik
hadoszlop” létezése bizony nem volt csupán fikció.



Tény az is, hogy mindig nagyon céltudatosan jelentek meg és csak ott,
ahol zsákmányra számíthattak. Értékes napok múltak. Béla akkori szokás
szerint elsőnek családját mentette ki, magára akkor még nem gondolt.
Bár tudta: a tatárok eltökélt szándéka - hisz mindenhol így jártak el
eddig is - hogy behatolva az ellenséges országba hamar elfogják annak
uralkodóját, ezzel remélik elfojtani az egész ellenállást és maguknak a
szabadrablást megkönnyíteni. Ezért feleségét és a lányokat - végső soron
hat lánya született - sebesen elküldte az osztrák határ mellé.
A felvidéki csapatok Esztergomnál, a dunántúliak Fehérvárott gyűltek
össze. Onnan indultak Pest felé. Béla maga már át is kelt a folyón
Budánál. De némi döbbenetét okozott, amikor ugyanott tatárok is
felbukkantak. Szerencsére nem támadtak, mert látták, hogy a magyar
sereg a szó szoros értelmében óráról órára növekszik.
Hogy hányan voltak a tatárok, nem tudni. Az akkori források a szinte
csillagászatinak tűnő ötszázezres létszámot emlegetik, de ennyi harcossal
biztosan nem rendelkeztek. Hiszen a tatárok nem úgy mentek háborúba,
hogy valahol volt egy támaszpontjuk, egy hazájuk, aztán onnan elindulva
kicsaptak, meg visszatértek (mint korábban a kalandozó magyarok
Nyugat- és Dél-Európában). Hanem felkerekedett egy egész népcsoport,
meghódított népek több ezer vagy tízezer emberét és rabszolgákat
terelve maga előtt, vitték állataikat, nyájaikat és szekereken összes
holmijukat is. Eleve az volt a kimondott szándék, hogyha valahol
termékeny földre, jó legelőkre akadnak, akkor azt elfoglalják, és ott
megtelepednek - egy ideig. Vagy örökre. Ki tudhatja? Az asszonyaik és
gyermekeik is velük voltak, a nők különféle mesterségeket kitanultak,
míg a férfiak már kora gyermekségüktől kezdve csak harcra edződtek,
gyilkolásra, rablásra - mert ez egy életforma volt.
Ily módon feltehető, hogy a tatár sereg minimum 100, maximum 120
ezer harcosból állott. Mindamellett félelmetes erőt képviselt, hiszen az
akkori Magyarország teljes lakossága nem érte el a három millió főt, és
ennek megfelelően még egy ilyen általános mozgósítás alkalmával sem
sikerült 50-60 ezer fegyverforgatáshoz értő férfinél többet kiállítani. Az
urak és a vármegyék egyenként még ezer embert sem hoztak össze.
Így aztán a sereg, amely Pest mellett egy mezőn gyülekezett, Aligha
jelenthetett komoly fenyegetést a tatárok számára. De azért a magyarok



bíztak önmagukban, ami igen dicséretes és hasznos lelkiállapot és sokszor
segített már a gyengébbeken is.
Azt sem szabadna elhallgatnunk, hogy az urak között volt egy sajátos
„békepárt” is. Ezek ugyan eljöttek Pestre, de azt az álláspontot
képviselték, hogy nem kell szembeszállni a tatárokkal, azok majd úgyis
eltakarodnak maguktól, ha már eléggé megszedték magukat
zsákmánnyal. Ez a szempont azonban a többiek éles bírálatával
találkozott.
Érdekes módon a király akkor, rögtön nem mert kiállni a tatárok ellen
- pedig azoknak egy nagyobb, állítólag tízezer fős csapata már Pest
közelében gyújtogatott és fosztogatott. Stratégiailag még nincsenek
készen, érezte. A sereg amúgy csakugyan nőttön nőtt, de Béla szerint
messze volt még attól a létszámtól, amellyel a siker reményében ki lehet
állni a tatárok ellen. Némelyik későbbi krónikás, ha burkoltan is,
gyávasággal vádolta Bélát.
Mellesleg ugyanígy ott és akkor - ha nem is szemtől szembe – de
morgolódva, félhangon sokan gondolkoztak. Csak az nem jutott eszükbe,
hogy akik megszegték Béla tilalmát és itt-ott észrevéve a tatárokat,
utánuk nyargaltak, azokat a támadók ősi keleti módszerrel maguk után
csalták, aztán lesből megrohanták és levágták. így járt az egyik harcias
érsek csapata is.
Akik pedig eljöttek, azok bizony szintén nem voltak valami harciasak
mi több, igazi harcra nem is nagyon alkalmasak. Sem a vezetés, sem a
„katonáik”. Egyik régi történészünk imigyen foglalta össze a kortársak
benyomásait az egyházi személyek által felvezetett csapatokról:
„Ugron érsek után eljöttek Mátyás érsek és más püspökök, mindegyik,
mint gazdag ember, nagyszámú fegyveres jobbágya élén. Idegen pap
csóválhatta fejét e papi daliák felett, kiknek megjelenése inkább felelt
meg magyar katonás természetüknek, mint az egyházi áldás józan
szegénységének, és azt találta, hogy maguknak, népüknek kétségkívül
többet használtak volna, ha otthon, egyházaikban buzgón imádkoznak,
mint sem hogy materiális fegyverekkel felövezve, a világiak táborába
vegyültek. Követték őket, mint áldozatra szánt juhok - mondák később
nagyon sok főpap és szerzetes.”
Ez a „mondák később” arra enged következtetni, hogy régi jó magyar
szokás szerint a muhi vereség után aztán persze mindenki bűnbakokat



keresett és önmagát sajnáltatta. Való igaz, nem nagy harci ereje lehetett
egy olyan seregnek, amelyben a főerőt a jelek szerint egyházi körök
biztosították. Ezeknek parasztjai - mint a fenti leírásból is kitűnik
mindenre alkalmasabbak voltak inkább, mintsem küzdeni. Még egy
ugyanolyan európai csapattal sem tudtak volna megmérkőzni, hát még a
mongolokkal! Akiknek lételemük volt a harc, csak erre készültek egész
addigi életükben és egy-egy ilyen csatától függött anyagi jólétük,
nemegyszer a szabadságuk, a jövőjük is.
A magyarok közti széthúzásnak hamarosan véres áldozatai is voltak.
Tovább öldösték a kunokat és egymással is igen hangosan veszekedtek, a
táborban is szidalmazták Bélát vélt gyávaságáért. Ám a király még
mindig az elmaradt segélyhadakra várt. Nagy csapás volt számára, hogy
Frigyes osztrák herceg elvonult embereivel. Jöttek viszont az ország
távoli részeiből urak és főpapok, és hoztak magukkal olasz és francia
zsoldosokat, itt szolgáló katonákat. Erről manapság már kevesen tudnak,
az emberek jobbára az hiszik, hogy ez csak egy tisztán magyar-tatár
összecsapás volt.
A táborban végül is felülkerekedett a háborús párt, lehurrogták azokat,
akik gyáván meghúzták magukat. Növelte a lelkesedést, hogy délről, a
tengerparti Dalmáciából befutott Kálmán, Béla öccse, aki eddig mindig
igen lojális volt bátyjához. Mivel Kálmán is az azonnali összecsapást
sürgette. Béla - ugyan kénytelen-kelletlen - mégis kénytelen volt keletre
indulni a csapatokkal. Valahol a Tiszán túl lehetnek az ellenség főerői,
ezt jelentették a felderítők, kémek - no meg a rémülten menekülő
szerencsétlenek, akik csak csodával határos módon kerülték el a halált
vagy a tatár rabszíjat.
Bélának már csak azért is lépnie kellett, mert a Pest mellett töltött idő
alatt veszedelmes dolog rajzolódott ki a szeme előtt: kis híján elvesztette
a had vezetését. Ugron érsek, aki maga már két nagyobb csatában is
szembeszállt a tatárokkal (igaz, mindkettőt elvesztette a túlerővel
szemben, de hősiességéhez és katonai tudásához nem férhetett kétség)
majdnem átvette tőle a vezérletet. Nem mintha az érsek akarta volna, de
ő volt a háborús párt hangadója, és ha Béla semmit sem lép, az urak
Ugront kiáltják ki hadvezérnek és szégyenszemre király nélkül indulnak
a tatárok ellen. Ezért aztán Béla - nagyobb meggyőződése ellenére,
rosszat sejtve - a sereg élére állt.



Hevesen és Borsodon át vonultak, útközben még csatlakoztak
hozzájuk azok a magyar seregek, amelyek ott vártak rájuk. Útközben
hírül vették, hogy a tatárok feldúlták Eger városát is. Akárcsak Vácott, itt
is majdnem az egész lakosságot leölték.
A legnagyobb baj az volt, hogy a magyarok igazából nem tudták, kivel
állnak szemben. Hogy miféle harcmodorra számíthatnak a tatárok
részéről? A kollektív történelmi amnézia azt sugallta nekik, hogy a
tatárok is csak olyan ellenfelek, mint bárki más ezen a tájon. Hogy
mekkorát tévedtek, azt hamarosan megtudták.
A magyarok csak vonultak, vonultak és már április első hete is
elmúlott, mire kezdték sejteni, hogy az ellenség közelébe értek. Közben
amiről viszont a magyarok nem tudtak - Batu kán és vezérkara útközben
több alkalommal is megszemlélte a vonuló sereget. A szemle eredménye
elégedetté tette - rájött, hogy a magyarok már nem azok, akiknek híre
még élt a keleti sztyeppéken, de lám, már annyira elpuhultak és
nyugatiakká váltak, hogy nem jelentenek igazi ellenfelet. Ha pedig ezt a
sereget szétverik, megsemmisítik, már semmi sem állhat útjukba és
ölükbe hull az országnyi zsákmány!
Végül is nem kell túlságosan mitologizálni az ellenséget. A
magyarokkal szemben nem az egész, erre a vidékre küldött tatár sereg,
hanem csak egy része, mintegy a fele állt: ötvenezer lovas harcosról
beszélhetünk. Így aztán kiderül, hogy a magyarok létszámukat tekintve
még felül is múlták a tatárokat. Batu kán nem látta szükségesnek több
embert vinni ezen magyar sereg ellen, még akkor sem, hogy a magyarok
legalább hatvan, de esetleg hetven ezren is voltak. Végül is a két sereg a
Sajó, a Tisza és a Hernád vidékén találkozott. Batu a sereg egy részét a
környező erdőségekben rejtette el. A magyarok a „Mohi pusztának”
nevezett, vagyis Muhi község melletti síkságon táboroztak le. És Béla
utasítására elkövették az egyik legnagyobb ostobaságot, vagyis hibát,
amit ilyen körülmények között csak elkövethettek: szekértáborba
húzódtak.
Képzelhetjük Batu elégedett mosolyát, amikor biztos
megfigyelőpontjáról ezt látta. Ellenség, mostanában ennyire még nem
könnyítette meg a dolgát. Az ő sebes lovasai számára ez volt a legjobb,
amit a magyarok tehettek. Tatár oldalról nézve tehát már előre biztosak
lehettek a győzelemben.



Az urak között a széthúzása természetesen nem szűnt meg - a látható
veszély egyáltalán nem ösztönözte őket arra, hogy most legalább egy kis
időre félretegyék a nézetkülönbségeket és a közvetlen veszélyre
koncentráljanak, azt próbálják meg túlélni, sőt netán győzni. Akadtak
olyanok, kik némi kárörömmel azt kívánták, bárcsak Béla elveszítene
egy kisebb csatát, akkor legalább jobban megbecsülné ezután a
magyarokat - ez alattomos célzás volt arra, hogy az utóbbi években Béla
a kunokat részesítette előnyben...
Béla persze nevetségesen viselkedett, rászolgált a gúnyolódásra.
Egyszerűen nem találta a helyét és a szerepét. Ő, aki már számos kisebb
hadjáratot vezetett oroszok, csehek ellen, most valahogyan másnak
érezte a szerepét. Az emberei csak a fejüket csóválták, amikor a király
például zászlókat kezdett osztogatni a csapatoknak, méghozzá saját
kezűleg, és nagy buzdító beszédeket vágott le minden egyes csapattesttel
külön-külön. Az urak, de még a parasztok is csak a fejüket csóválták.
Béla, akinél összefutottak az információk, sokkal többet tudott a
tatárokról, mint a nagyhangú urak. Innen az ő mérhetetlennek tetsző
óvatossága. Tudta, több tatár sereg tört be az országba, és akikkel ők itt
szemben állnak, az csak része egy nagyobb seregnek - de ezt az
információt egyelőre megtartotta magának, nem akarta, hogy pánik
törjön ki.
A szekérvárat - sajnos éppen Béla parancsára - összekapcsolták a
szekerek sora közé épített sátorvárossal. Ezeket a könnyebb védhetőség
kedvéért elég sűrűn állították fel. Így aztán a sátorkötelek szinte
behálózták a rendelkezésre álló teret, hol innen, hol onnan nyúltak bele
a sátrak közti térbe, az emberek csak botladoztak közöttük. Béla még
dicsérte is e rendszert, mondván: ha ide betör az ellenség, ugyan nem jut
messzire... Csak az a baj, hogy a végén a magyarok nem jutottak onnan
sehová. Legfeljebb a halálba.
Az április 10-ről 11-re virradó éjszakán jöttek a tatárok.
Batu mindent látott, kémei mindent jelentettek és tudta, hogy a
magyarok hibát követtek el. Mint a juhok, akolba zárták magukat, ez lesz
a vesztük - mondotta állítólag hadvezéreinek. A Sajón két ponton
indultak este átkelni a tatárok, hogy álmukban lepjék meg a magyarokat.
Ám azok a folyó mentén is őröket állítottak fel, a holdfényes éjszakában



így tudomást szereztek az egyik átkelési kísérletről. Azt vissza is verték,
sok tatárt levágtak, saját veszteségeiket feledve aztán visszatértek a
táborba. Ahol nagy volt az öröm, mert azt hitték, hogy ezzel aztán le is
tudták a dolgot, jól elverték a tatárokat és a maradéknak már nincs kedve
ismét kiállni velük.
Alighanem ez volt Batu egyik terve. Azok a Sajón átkelő tatárok
hagyták magukat megfutamítani, nagy rémületet mímelve elmenekültek,
hogy hamis illúziókba ringassák a magyarokat. A dezinformációnak és a
propagandának a jelek szerint már akkor is nagy művelői voltak a
világban, amikor e szavakat még senki sem használta.
Tény, hogy az éjszaka közepén felbolydult magyar tábor lakói
örömmel feküdtek le ismét. Fegyvereiket letéve nyugodtan elhevertek,
győzelmük biztos tudatában immár semmitől sem tartottak.
De bizony még alig pirkadt, amikor kiderült, hogy Batu főcsapata
valamivel feljebb átkelt a Sajón és máris ott volt a tábor mellett. „E
hirtelen támadás szörnyű zavart okozott a magyar táborban. A vitézek,
ki gyorsabban, ki lassabban, felugráltak, ide-oda kapkodtak, öltözködtek,
fegyverkeztek, lóra ültek, sorakoztak, de az mind lassan, zavartan ment”
- így a történész.
Az egyik krónikás kétségtelen és ostoba túlzással az írta, hogy „ebben
az ütközetben Magyarország csaknem egész lakossága elpusztult”. Hiszen
a lakosság nem volt ott, a csatában egyetlen nő vagy gyermek sem vett
részt, meg sem jelentek a környéken, csak a körülbelül 65-70 ezres
királyi sereg volt jelen.
Persze, a csapás így is igen nagy volt. A sátrak kötelei között a lovasság
nem tudott kibontakozni, a tatárok körbenyargalták a szekértábort és
nyilaztak befelé, lángoló nyílvesszőkkel felgyújtottak minden éghetőt.
Rettenetes hajnal volt az - a halál hajnala. Tudjuk, hogy még a csata
közben is egymást szidalmazták az urak, Ugron érsek és Kálmán, Béla
öccse derekasan harcoltak, mások viszont késlekedtek. Az előbbiek az
utóbbiakat szidalmazták, miközben zajlott a csata és a király is kapott sok
kegyetlen jelzőt a hanyagságáért, késlekedéséért, gyávaságáért. Nagyon
jól szerepeltek az olasz és francia vitézek és templomos lovagok (kik az
utolsó szálig odavesztek nagymesterükkel együtt), no meg egynémely
magyar csapat - de bizony a többiek teljesítményéről jobb nem szólni. A
király öccse, Kálmán is megsebesült - de ki nem szerzett sebet? Test a



test ellen küzdött, lőfegyverek még nem voltak, távolra csak íjjal lehetett
lőni, vagy dárdát dobni. „Az emberek úgy estek, mint tölgyfáról a makk,
ha megrázzák”, írta valaki nagyon is szemléletes módon. A magyarok
nagyobb része bizony odaveszett. Mindenki elvesztette a fejét és eljött a
pillanat, amikor az emberek már nem is figyeltek volna semmilyen
parancsszóra - ha ilyen érkezik. De nem érkezett, mert Béla is az életét
mentette. Csak néhány igen önfeláldozó emberének köszönhette, hogy
egyáltalán élve kikerült a táborból. A csapdából, amit ő maga építtetett
magának és embereinek.
A menekülést végül maguk a tatárok tették lehetővé. Tudták: több
tízezer ember szorult be a táborba és azok végső kétségbeesésükben nagy
pusztítást végezhetnek az ő soraikban is.
Ezért inkább maguk nyitottak egy menekülési útvonalat a közeli pesti
országút felé. A magyar vezérek persze tudták, hogy ennek is vannak
veszélyei. Kálmán kitört embereivel, de amint lehetett, azonnal letért
erről az útvonalról, az erdőkben menekült nyugat felé, nehogy a tatárok
elkapják. Mert azok főleg a vezérekre vadásztak hisz azok gazdagok
voltak, ékszerekkel teli ruhákban, drága fegyverekkel vonultak a csatába.
Bélát is kivágták az emberei, de nem a menekülési útvonalon, hanem
ellenkező irányban, észak felé menekítették őt. A krónikák nevek
említésével számolnak be róla, hogy az üldözők elől menekülő kis
csoportban ahányszor Béla lova „ellankadt”, vagyis elfáradt, egy-egy
hozzá hű úr átadta a sajátját, maga pedig hátra maradt és gyalog
védekezett, igyekezett feltartani az üldözőket.
A tatárok szokásuktól eltérően - nyilván parancsba kapták - nem
ügyeltek a menekülők által elszórt aranyra, ezüstre. Ókori trükk volt ez
a lovon vágtató urak aranyakat dobáltak maguk mögé, remélve, hogy a
zsákmányra éhes tatárok megállnak és összeszedik, ez alatt ők egérutat
nyernek. Most azt a parancsot kapták: meg ne álljanak, amíg csak
menekülőket látnak maguk előtt - és mint tudjuk, ők fegyelmezett
katonák voltak.
Így aztán a menekülési útvonalon kizúduló magyarok után nyomultak
és órákon, sőt napokon át tartott az üldözés. Akadtak magyar csapatok,
amelyeket mocsarakba szorítottak be és ott végeztek velük, de a legtöbb
fáradt, menekülni már nem tudó, vagy lovát vesztett magyart távolról
lenyilazták. „Mint ősszel a falevelek, úgy hullottak a nyavalyások” - az



utolsó szó alatt halálosan fáradt embereket kell érteni. Csak azok
menekültek meg mondhatni teljes létszámban, akik menekülés közben
egy elkésett, Mohi felé tartó pár ezer fős vármegyei csapattal találkoztak.
Ezek mit sem tudtak az ütközetről, fényes zászlóikat lobogtatva éppen a
tatárok ellen készültek bőszen. Egyszerre értesültek a gyászos hírről és
azt is felfogták, hogy akár máris fordulhatnak vissza. És jól is teszik, ha
nem várják be a félelmetes ellenséget...
Ahogyan egy krónikás írta - „még a kövek is sírtak” ezután, a tatárok
olyan pusztítást vittek végbe az országban. Megtámadtak minden falut és
várost, a nép pedig - naiv hittel - a kőfalakban bízva, a templomokba
menekült. Ezekre a tatárok egyszerűen rágyújtották az épületeket,
amellett elraboltak mindent, ami mozdítható volt. Az embereket, akiket
eladtak, általában lefejezték, a gyermekeket sem kímélték.
Összeharácsolt kincseikkel nem mentek haza, hanem folytatták a
zsákmányolást és öldöklést. Hetek alatt eljutottak szinte mindenhová,
ami a Dunától keletre esett. De ott sem álltak meg. 1241 nyarán
folytatódott az ország pusztítása.
Végső soron - így mondják a szakértők - a körülbelül hárommilliós
lakosságnak majdnem a fele odaveszett. Ilyen méretű vérveszteséget
akkoriban egyetlen más európai országnak sem kellett elszenvednie.



4. ÉLET A ROMOKON
A széthúzás átkai
A mohi csatából tehát úgy Béla, mint öccse Kálmán és mindenki más,
aki csak tehette, hanyatt-homlok elmenekült. Az urak egyetlen gondja
ekkor már nem is annyira birtokaik, mint a maguk és családjuk életének
védelme volt. Ez járt Béla eszében is.
Kálmán hercegre - és alighanem minden más fontos személyre
jellemző eset történt Pesten. Kálmán néhány megmaradt kísérőjével ide
vágtatott be. A pesti polgárok körülvették az utcán és kérték, ne menjen
el, vezesse a város védelmét! Ígérték, mindahányan csak vannak, zászlaja
alá állnak, ha azt kibontá. Csak azt várja meg, míg bárkákon a
feleségeiket és gyerekeiket leküldik a folyón, hogy azok valahol másutt, a
tatároktól távol várják ki a háború végét - aztán rendelkezésére állnak.
Ámde Kálmánnak az ellenállás, a harc már eszébe sem jutott. „Fusson
mindenki, amerre tud!” Lerázta magáról a harcolni akarókat - szemében
ott volt még a muhi csata gyilkos hajnala - és pár emberével átkelt a
Dunán, aztán tovább vágtatott somogyi királyi birtoka, egy nagyobb
majorság felé.
Nem tudta, mi történt bátyjával, a királlyal. Mellesleg akkoriban senki
sem tudott semmit. A hírek lassan jártak és igazak sem voltak - gyakorta
bizony nem. Az emberek csak beszéltek össze-vissza, annyit lehetett
tudni, hogy Béla vagy odaveszett Muhinál, vagy elmenekült - de hogy
hol van, és mit csinál, senki sem tudta. Sok kisnemesnek már ez is intő
jel volt - ha a király is menekül (vagy pláne, ha meghalt), akkor nagy baj
lehet. Kitört a káosz, amely nagyon is kedvezett az azt igen kedvelő
mongoloknak. Előttük járt a rémület, mögöttük a halál.
Meg kell említeni Pest magyar és német lakosságát, amely Kálmán „jó
tanácsai” ellenére sem menekült el. Éppen ellenkezőleg, gyorsan
erősíteni kezdte a várost, földsáncot hányt az akkor még igen kicsi, a mai
ötödik kerületnek is csak egy részére kiterjedő városka körül. Három
napig állták is az ostromot, de amikor már minden ház leégett és a
tatárok csak rohamoztak, akkor elfogyott az erejük. Akkor a tatárok a
teljes lakosságot, beleértve a nőket és a gyerekeket is lemészárolták, a



várost felgyújtották és ott vártak körös-körül, mígnem minden porig
égett. Április közepén a Duna vértől piroslott. Egyes források
különösen utólagos történészi számítások alapján - csaknem tízezerre
teszik a csak ott elhunytak számát.
Tatár hadak dúlták fel Erdélyt is. Mivel a muhi csatatéren megtalálták
Béla egyik főemberének holtteste mellett a királyi pecsétet is, fogoly
papokkal számos levelet írtak a magyar megyékhez és aláhamisították
Béla nevét meg rátették a királyi pecsétet. Ezekben a levelekben arra
hívták fel az embereket, ne menjenek el lakóhelyükről és ne féljenek a
tatároktól... Az emberek pedig azt sem tudták, mit tegyenek. Hiszen
média még nem létezett, megbízható hírek nem jöttek, csak ijesztő
rémhírek keltek lábra, így aztán a tatárok újabb fortélya bevált. Az
emberek otthon maradtak - ott is lepték meg őket a tatárok és még a
legszegényebb faluban is találtak maguknak zsákmányt, miután az
embereket legyilkolták.
Ugyanakkor ugyanez játszódott le Lengyelországban, de még a
cseheket is elverték, királyukat megölték, feldúlták a Magyarországról
északra eső szláv területeket is. Ami azt jelentette, hogy a magyarok
segítségre sehonnan sem számíthattak - a Nyugat pedig hallgatott,
szokása szerint nem küldött segítséget. Gyakorlatilag minden magyar
város a Dunától keletre odalett. A tatárok még a várakat is
megostromolták és mindenkit leöltek, akit nem hurcoltak el
rabszolgának Az ország keleti felében és Erdélyben csak azok maradtak
meg, akik idejében elbujdostak a hegyekbe, a nagy erdőibe és
barlangokba. Magyarországon akkortájt még hatalmas erdők voltak,
némelyik alig járható őserdő.
Persze ne higgyük, hogy nem akadtak árulók, renegátok, átállók.
Számos magyar besúgta a tatároknak a többiek rejtekhelyét, mert azt
remélte, ezzel megvásárolta életét. Olyanok is akadtak, akik saját
lányaikat vagy asszonyaikat ajánlották fel a tatároknak megmenekülésük
fejében. Akadtak vidékek, ahol - közeledvén az aratás ideje - maguk a
tatárok szövetkeztek a helybeli magyarokkal, és addig nem bántották
őket, mígnem azok learatták a termést. Amint azt begyűjtötték, akkor
aztán kivégeztek mindenkit, aki csak élt és mozgott a környéken, a
termést pedig magukkal vitték.



A Dunán a tatárok nem tudtak átkelni - ez túl széles folyónak
bizonyult. De úgy döntöttek, megvárják a telet, akkor a folyó befagy és
átjönnek rajta. Ma már nem világos, hogy miért nem kísérelték meg az
átkelést dereglyékkel, tutajokkal, amiket pedig elfoglalhattak talán ott is
- hisz a magyarok is ezekkel jártak. Mindenesetre a tatárok és a
magyarok között - mert a nyugati parton őrség állott - a Duna akkor
határfolyóvá lett. Igazából, egy történelmileg igen rövid időre minden
magyar terület, ami a Dunától keletre esett, voltaképpen egy hatalmas
eurázsiai birodalom, az Attila hun birodalmának méreteivel vetekedő
nagy állam részeként működött. A Duna keleti partján a tatárok olykor
sajátos bemutatókat tartottak a másik oldalon bámészkodó magyaroknak:
holttesteket hordtak oda, természetesen legyilkolt magyarokat raktak
halomba, aztán meggyújtották őket. Vagy egy-egy lándzsás tatár lovagolt
végig a parton, fegyverére pedig egy... csecsemőt tűzött.
És mi történt a királlyal?
IV. Béla a muhi csatából a nagy félkörívet leírva északon haladt nyugat
felé. Főleg erdőkben ment, ami lassította útját, viszont elég nagy
biztonságot adott. Hiszen akkor azon a részen még nem nagyon voltak
tatárok, bár egy-egy portyázó csapattal bármikor összefuthattak. Nem
tudjuk, hányán maradtak mellette, de aligha lehettek sokan, ha a
krónikás szerint „kevesedmagával” érte el Nyitra várát. Ott aztán kapott
kíséretet. Onnan Pozsonyba, majd az osztrák határra ment. Nem is
titkolta, hogy egyelőre az emigrációt választja - nyilván azzal vigasztalta
magát, hogy meg kell őriznie felséges személyét a jövő, az ország és a
magyarság számára. (Vesztes politikusok gyakori jelszava volt ez, mielőtt
a biztonságos távolba távoztak...)
Az osztrák Frigyes herceg, ki még pár héttel korábban oly vitézül
harcolt a tatárok ellen és saját kezűleg vágott le néhányat, aztán
hazament „fegyverkezni” - most elébe jött és kedves szavakkal pihenni
csábította Hamburg várába. De amikor odaértek, bizony Frigyes hangot
váltott. Lefogatta Béla kíséretét, a királyt is bezáratta a várba és egy régi
tartozását kezdte követelni, amelyet hat évvel korábban még Béla apja,
II. András fizettetett meg Frigyessel. A régi ügy felelevenítése nem volt
ínyére Bélának és restellte is, hogy míg otthon annyi baj van a



tatárokkal, ő ilyen simán belesétált Frigyes csapdájába. Akit mellesleg
barátjának és szövetségesének hitt.
Fizetett hát, bár nem sok készpénze volt. Adott ékszereket, aztán
három határ menti magyar megyét is lekötött Frigyes javára, aki csak
ezután engedte őt el. Béla továbbment és végre találkozhatott feleségével
és gyerekeivel. Frigyes különben nem volt jobb a tatároknál - látva, hogy
az ország keleti felét már elpusztították a tatárok, sereget gyűjtött és
ráküldte a Dunántúlra, hogy azok ott zsákmányoljanak. A szegény
magyarok, akik kelet felől rettegve várták a kutyafejűek támadását, most
hirtelen keresztény hadakkal találták magukat szemközt - nyugaton. De
erre ráfizetett, mert a sereg csak a győri várat tudta elfoglalni, a
feldühödött magyarok mindenfelől összefutottak és rágyújtották a várat a
seregre, amely nagyobbrészt bennégett. Frigyes ekkor az osztrák földre
menekült magyar urakon töltötte ki bosszúját, azokat is csak váltságdíj
ellenében engedte szabadon.
Nem csoda ezek után, hogy Béla már senkiben sem bízott és folyton
attól félt, hogy valamilyen cselvetés áldozatául esik. Még az sem látszott
lehetetlennek, hogy az osztrákok vagy valamelyik lázadó magyar úr
elfogatja és kiadja őt a tatároknak egy nagyobb pénzösszeg fejében. Vagy
akár csak azért, hogy az ő birtokait ne dúlják fel a mongolok.
Viszont azok, akik Bélát hosszú menekülési útvonalán segítették,
lovaikat neki adták, védelmezték őt - később a hálás férfitól igen nagy
birtokokat és előjogokat kaptak. De akkor még nem tartottak itt
egyelőre maga sem tudta kiben bízhat és kiben nem.
Mindenesetre eljutott Zágrábba, onnan írt levelet minden olyan
európai államfőnek, aki számított, elsősorban persze a pápának. Leírta,
mi történt és segítséget kért. Attól tartva, hogy a tatárok csakugyan
átjönnek a Dunán, Fehérvárról elhozatta Szent István király csontjait, az
egyházakból pedig összeszedték az értéktárgyakat és azokat is mind
Szlavóniába menekítette. Aminthogy feleségét az akkor alig kétéves kis
Istvánnal együtt, és számos udvari hölgyet (kik az előző események miatt
addigra már jobbára özvegyek lettek, férjeiket megölték a tatárok) a
dalmát tengerpartra küldte. Sőt először maga is odament és néhány
várban megosztva, biztonságba helyezte családját, kincseit és az
ereklyéket.



Utána visszajött magyar területre, átkelvén a Dráván. Későn ért
Somogyba - Kálmán, ki sebet kapott a tatároktól, meghalt egyik birtokán.
Így aztán egykori két öccse közül egyik sem élt már. Csak az érdekesség
kedvéért jegyezzük meg, hogy Kálmán testét titkos sírba temették,
nehogy a tatárok - ha eljutnának oda - megtalálják és kihantolják.(„Mert
az átkozott tatár nemzet a keresztények, kivált a fejedelmek sírjait,
istentelen kézzel megszentségtelenítve feltöri és csontjaikat szétszórja
vala”.)
A tatároknak addigra olyan rossz hírük lett, hogy sehonnan sem
érkezett segítség. Paradox módon éppen Béla és a püspökök a pápának és
más uralkodóknak írott leveleikkel, az azokban foglalt igazi, de szörnyű
leírásokkal ijesztették el az esetleg segíteni akarókat is. Megtudván, hogy
miket művelnek a tatárok, valahogyan senkinek sem volt kedve a biztos
halálba indulni, ezért inkább otthon maradtak azok is, akik Nyugat
Európában együtt éreztek a magyarokkal, lengyelekkel, oroszokkal és
más népekkel, akiket ez a rettenetes veszedelem ért.
Nyugaton akkor politikusok és még inkább tudósok - egyházi emberek
- azzal foglalkoztak, hogy a bibliát alapul véve próbálták megfejteni, kik
ezek a tatárok? Mely ősi nép leszármazottai e vérszopók? Nagyon
érdekes elméletek születtek, kár, hogy ezeket az akkori magyarok
valahogyan nem tudták értékelni. Mert bizony egyes pihent agyú
„tudósok” arra napnyugaton kisütötték, hogy a tatárok bizony Góg és
Magóg népe a Bibliából. Vagy egy, még Nagy Sándor által elzárt zsidó
nemzetség ivadékai, akik nemrégen szabadultak ki, és rá a világra (a
németországi zsidók állítólag örültek is e rokonságnak, és mint a
megváltókat, úgy várták, hogy a tatárok a Rajna partjára érkezzenek... de
lehet, ez csak rosszindulatú pletyka volt?)
Akadtak olyan uralkodók is, akik szerint a magyarok voltak
gondatlanok és szervezetlenek, hát most viseljék annak
következményeit! Ezt a változatot a legszívesebben éppen a bécsi Frigyes
terjesztette Nyugaton.
A német császár pedig úgy értelmezte Béla levelét, hogy az felajánlotta
neki országát hűbérbirtokuk a tatároktól való védelem fejében (Béla
csakugyan valami ilyesmit írt elkeseredésében), erre azt válaszolta: ha
Béla az ő hűbérese, akkor küldjön egy sereget a német-római császár
itáliai hadjáratához (éppen a pápasággal birkózott akkor már jó ideje, egy



igen véres háborúban). Amely válaszból csak annyi derült ki, hogy a
császárnak halvány fogalma sem volt a magyarországi helyzetről és arról
a két „apróságról”, hogy Magyarország csaknem megszűnt létezni, és
hogy a király serege is megsemmisült - arról nem is szólva, hogy
országvesztés esetén egyik király sem vonul háborúba egy harmadik
ország ellen, amely neki semmit sem vétett, lévén otthon is éppen elég
baja...
Az sem jelentett sok vigaszt a magyaroknak, hogy az öreg pápa elsírta
magát Béla levelét olvasva - de a pápa is azt válaszolta, elég baja van neki
most a német császárral, nem tud Magyarországon segíteni. Hasonló
választ kapott Lengyelország is.
Mi több, elterjedt a hír, hogy a német császár titkos követek által maga
bíztatta fel a tatárokat, hogy támadják meg a magyarokat, hogy aztán
azok tőle kérve segítséget, hűbérbirtokul, mint érett gyümölcs essen az
ölébe ez a szerencsétlen ország és népe.
Voltaképpen múltak a hónapok és semmi sem történt. A Nyugatnak
esze ágában sem volt segíteni, de közben eljött a tél. Azok a magyarok,
akik szerte az erdőkben, hegyekben bujkáltak és nyáron még csak
elvoltak valahogy, mert meleg volt és élelmet is találtak maguknak
most nagy bajbajutottak.
Béla meg csak ült a napfényes dalmát tengerparton Spoleto (Split) vára
mellett és várta, hogy történjen valami. A pápától várt segítséget annak
ellenére, hogy az nemet mondott először. De az öreg Gergely meghalt,
erre Béla máris az utódjához küldött főpapi küldöttséget - ám azok
odavesztek egy tengeri viharban. Ám a következő pápa csak két hétig
uralkodott, aztán másfél évig egyáltalán nem volt pápa - egyszóval ezek a
reményei is füstbe mentek.
Rossz év volt az a magyaroknak - mert a Duna már karácsonyra
befagyott, ami pedig annak előtte igen ritkán esett meg. A tatárok egy
külön kis hadsereget állítottak ki arra a célra, hogy hatoljon át az
országon, csatákba sehol se bocsátkozzon, inkább jusson el az Adriáig és
ott fogja el Bélát. Ezzel remélték teljessé tenni győzelmüket. Ma azt
mondanánk, hogy egy tatár kommandós csapat indult Béla elfogására.
Nem nagyon érthető ma már, miért várt a tatár sereg a Duna
befagyásáig, aztán amikor az megtörtént és átkelt a folyón, akkor indult
Esztergom, Pannonhalma, sőt Bécs felé. Hiszen a Duna keleti-északi



partján haladva is eljuthatott volna Bécsig, sőt azon túl is, és Felső
Magyarországon is talált volna elég elpusztítani való célpontot. A tél
mindenesetre csakugyan megsegítette őket, elárasztották a Dunántúlt, a
városokat feldúlták, az embereket állati dühvel kivégezték, különösen
ott, ahol a vártnál kevesebb zsákmányhoz jutottak. Persze, addigra az
emberek elásták kincseiket, aki tehette, el is menekült. De meglepően
sokan kitartottak, még az urak közül is.
A kommandós csapat a Balaton mellett zúdult alá Zalába és
megkereste a Horvátországba vezető hadiutat. Hihetetlen rémület járt
előttük, mint egy szemtanú írta. „Eljött az idő, amikor rokonok és
szolgák a veszélyben elszéledtek, az apa fiát, a fiú atyját ott hagyta”.
Béla hírt kapott a közelgő hadseregről, ezért a rendelkezésére álló
szerény erőkkel visszahátrált a tengerpartra.
Bevonult Spoletó-Spalatóba (Split), de észre kellett vennie, hogy sokan
már nem jöttek vele. A rémület bizonyos urak esetében erősebbnek
bizonyult a királyhűségnél. Emiatt Béla nem elégedett meg a város
falainak védelmével - ahogyan hallotta, ennél erősebb várakat és
városokat is elfoglaltak már a tatárok, kik ostromgépekkel is
rendelkeztek. Az tény, hogy az emberek bátrabbnak gondolták őt, mint
amilyen volt. Mert alighogy megérkezett a városba, azonnal kijelentette:
ez neki csak egy állomás a menekülésben, nem akar itt maradni - és egy
erős gályát követelt, amelyen a tengeren át menekülhetne tovább.
Valamelyik dalmát szigetre gondolt elsősorban, csak azt tartotta
biztonságosnak - remélvén, hogy a tatárok a hajózáshoz nem értenek.
És mivel a spoletóiak nem tudták a gályát hamarjában előteremteni,
átment Traúba (Trogir), amely maga is szigeten fekszik. Itt végre
biztonságban érezte magát és egész családját is oda hozatta.
A tatár kommandós sereg azonban átlépte a Drávát, ezzel már
Horváth-dalmát területen járt. Az emberek elrejtőztek előlük, így kevés
ellenállásra akadtak. A csapat igen gyorsan haladt („nem mintha az úton
járt, hanem mintha a levegőben repült volna” - egy szemtanú vallomása)
és igyekezett megelőzni Bélát. De közelebb érve elfogott parasztoktól
megtudták a tatárok, hogy Béla már a partnál is távolabb, egy szigeten
van. De ez sem tartotta vissza őket.
A tatárok élcsapata meglepte Spoletót. A hegyekből rohantak le oly
sebesen, hogy a városfalakon kívül sátorokban élő alacsonyabb rangú



magyarok - már nem fértek be a falak mögé, ott a velük jött urak
foglaltak szállást - lovaikat, pénzüket, sátraikat otthagyva hanyatt
homlok éppen csak be tudtak menekülni a városba, és mire a kapukat
becsukták mögöttük, már ott is voltak az első mokány lovasok. Spoletó
hirtelen úgy tele lett menekültekkel, ahogyan még soha - beszélik, hogy
magyarok laktak még a csatornákban, sőt a temetői kriptákban is. De
számos előkelő ember így is a szabad ég alatt hált, férfiak, nők vegyesen.
A város lakói most adtak csak hálát Bélának, amiért nem maradt ott
Mert a tatárok ugyan mímeltek egy kis ostromot, de csak addig, míg meg
nem tudták, hogy Béla már Traúban van - akkor sebbel-lobbal
otthagyták ezt a várost és a másik alá mentek. De a király résen volt.
Néhány hajója állott Trau kikötőjében, és amikor hírét vette, hogy a
tatárok megjelentek a várossal szembeni parton, családját és kincseit
azonnal hajóra tétette, a hajó pedig eltávozott. Mindenki azt hihette,
hogy Béla is rajta van - de a király még ott maradt, egyszerű öltözékben,
és így mintegy inkognitóban figyelte a tatárokat. Egy horvát forrás
szerint maga is csónakba száll: és ide-oda evezett a biztonságos part
mentén. Így várta meg, hová fejlődnek a dolgok?
A tatárok persze nem akarták ilyen könnyen feladni a dolgot.
Sejtették, hogy Béla még ott van, vagy talán tudták is valami árulótól - de
semmit sem tehettek. A hajózáshoz csakugyan nem értettek. A
kellemetlen patthelyzetnek egy nagyon távoli esemény vetett véget.
1241 decemberében - tehát még a magyarországi tatárok második, téli
rohama előtt - több ezer kilométerrel távolabb, keleten meghalt minden
tatárok vezére, a nagykán. A jelek szerint a tatár posta nem nagyon ért az
egykori (vagy nyolcszáz évvel korábbi) hunok postajáratának és
sebességének nyomába, mert ahhoz, hogy a hír a Duna partjára
megérkezzen, két és fél hónapnak kellett eltelnie. Innen továbbították
aztán a „kommandós seregnek” le az Adria partjára. Tatár szokás szerint
nem volt automatikus öröklődés, így tehát azok a vezérek, akik Ázsia és
Európa különböző tájain éppen hódítással, zsákmányszerzéssel
foglalkoztak, hadaikkal együtt hazaindultak, hogy szavuk lehessen az új
vezér megválasztásánál. (Netán hogy éppen saját magukat választassák
meg nagykánnak?) Ami persze nem jelenti azt, hogy nagyon siettek
volna - most olyan vidékeket, tartományokat választottak, ahol idefelé
jövet nem pusztítottak, hogy legyen újabb zsákmány és ennivaló. Így



aztán feldúlták Erdély azon részeit, amelyek előbb megmenekültek, majd
Bulgária felé vették az irányt. Akiket nem öltek meg, azokat rabbá téve
hurcolták magukkal. A kommandós csapat a későbbi Jugoszlávián vonult
kelet felé, csöppet sem sietve, még hónapokon át tartották rettegésben a
Balkánt, mielőtt hazamentek.
Amit maguk után hagytak, az maga volt a pokol.
A pusztulás, a megsemmisülés.
A tájakon senkit sem lehetett látni. Ha maradt is egy-egy ember
magányosan elbújva, rettegett előjönni. Az emberek még hónapokon át
bujkáltak, mert senki sem tudta bizonyosan, mi lett a tatárokkal,
csakugyan elmentek-e? Szokásuk volt azelőtt visszajönni, percek alatt
előbukkanni igencsak váratlanul. Volt olyan vidék, ahol tizenöt napi
járóföldre nem maradt egyetlen ember sem. Mindenfelé üszkös romok és
temetetlen halottak, amelyek csak vészes járványokat keltettek. Akik
pedig megmaradtak, azok éheztek és gyakorta éhen is haltak - hisz nem
volt evés, hát nem volt aratás sem. A megmenekültek fakéregből törtek
lisztet és abból sütöttek „kenyeret”. Az emberek állatokat fogdostak,
macskákat ettek, sőt állítólag emberhússal is táplálkoztak az ínségben.
Frigyes bécsi herceg ismét támadott, hogy a kivérzett országot kifossza,
de Pozsonynál megállították a magyarok. Mert voltak urak, vitézek,
voltak katonák. A Muhiból megmenekültek, az utolsó ellenállók, a
makacsok, akiket dühített, hogy a tatárok után most meg ez az osztrák
akar hasznot húzni az itteniek nyomorúságából.
Amikor végre csakugyan elmentek a tatárok és ezt a mindenfelől áradó
hírhozók is megerősítették, Béla király májusban elindult haza
Magyarországra. Ahogyan elmúlt a veszély és bizonyossá lett, hogy a
király él és cselekvőképes, úgy jöttek elébe a különféle urak. Ezek egy
része rögtön valami szolgáltatásért cserébe ilyen-olyan jogokat kunyerált
tőle, mások csak kardjukat hozták, ismét mások pénzt kértek lerombolt
váraik, falvaik újjáépítésére.
Két feladat látszott a legsürgősebbnek. Az egyik: kiirtani a bűnözőket,
akik e válságos helyzetben erősen elszaporodtak mindenfelé. Az éhezők,
a fegyelmező erőt elvesztők, a reménytelenek egy része fegyvert ragadott
és az amúgy is meggyötört falvakat fosztogatta - ezekkel a nádorbíró
révén Béla erős kézzel számolt le. A másik a sóbányák megnyitása volt



a só akkortájt fontos állami monopólium volt. A bevételek egyik legjobb
forrása, szinte pénzként funkcionált - akadtak egész megyék, amelyek
adójukat is sóban fizették. Jó embereit a király szétküldte minden
országrészbe azzal az utasítással, hogy szervezzék újjá az életet.
Mert bizony sok táj úgy nézett ki, mintha valamilyen természeti
kataklizma söpört volna végig. Akárha holdbéli tájakon jártak volna az
érkezők. Azt hiszem, Béla tulajdonképpen csak ekkor fogta fel, mit
műveltek a tatárok Magyarországon. Ő, éppen ő volt az, aki eddig ebből
semmit sem látott, hiszen mindig a tatárok elől szaladt, azok pedig
mögötte pusztítottak.
Hihetetlen, mi minden történik egy országban, amelyik egyetlen év
leforgása alatt elveszíti állampolgárainak felét! Bírósági perek szakadtak
félbe és nem is lehetett őket folytatni, mert odaveszett az összes bíró - de
elhullottak a fel- és alperesek is. Az igazságszolgáltatás is romokban
hevert, minden szereplőjét megölték vagy rabságba hurcolták. Nem volt
közigazgatás, mert nem voltak közigazgatók, vagyis hivatalnokok. Egész
falvak és városok néptelenedtek el, mert egyetlen lakójuk sem maradt
életben. Iskolák bomlottak fel tanárok és tanítványok híján, papok nem
misézhettek, mert nem volt hol - és még jó, ha maradt pap és maradt
hívő, ki őt meghallgassa. Egész nemzetségek, nagycsaládok tűntek el
nyomtalanul. Amikor először vetettek végre és arattak volna - 1243-ban
- jöttek a sáskák és elpusztították a termést. „Az emberek azt hihették,
Isten elfelejtette ezt a földet és csak a harag magvát ültette el”.
Mindezek tetejében az osztrákok azt terjesztették a világban, hogy a
tatárdúlás nem volt véletlen, „a magyarok bűnös nép lévén rászolgáltak
erre a büntetésre”. Ez még nem lett volna olyan nagy baj, de itthon
Bélának teljesen alapvető hiányosságokkal kellett szembenéznie. Szinte
úgy, mint Robinsonnak egy lakatlan szigeten. Hiszen minden hiányzott
az országban. Például - a pénz is. Az értéktárgyakat, a nemesfémeket és
főleg az addig magyar területen fellelhető aranypénzek javarészét
elvitték a betolakodók. Bélának pénzhez kellett jutnia, ehhez „zsidók”
kellettek, akik persze nem mindig voltak azok, lehettek éppenséggel
„szerecsenek”, vagyis muzulmán kereskedők és bankárok is (akkortájt
ezekből tán több is volt Európa számos államában, mint zsidókból).
Tőlük előre és egy összegben lehetett pénzt kapni, ha például az
adószedés jogát egy-egy területen több évre bérbe adták nekik. De ettől



függetlenül szükség volt váltópénzre, érmék százezreire, hogy
megindulhasson a kereskedelem, egyáltalán az élet, a pénzforgalom. Béla
volt az első, aki kényszerűségből nem verhetett rendes pénzt,
nemesfémből, hanem csak rézpénzt tudott adni az országnak, legalábbis
kezdetben.
Ráadásul attól kezdve éveken keresztül mindig várták az újabb tatár
támadást. A tatárok ugyanis nem mentek haza Ázsiába, hanem Batu
vezetésével a Krím-félszigeten és a Volga környékén választottak
maguknak új hazát és ott letelepedtek. Így a veszély, hogy ismét eljönnek
Európába, mindig fennállt. Aki vetett, nem tudhatta, fog-e még aratni...
Ez a bizonytalanság gyilkos erővel hatott az emberek lelkére,
viselkedésére, a jövőbe vetett hitére. A tatárjárásnak általában csak az
anyagi káráról szoktak beszélni, és nyilván akkor is csak ezt vette észre a
többség. De a lelki károk talán nagyobbak voltak. Akkor indult meg
ugyanis Kelet-Európában egy hosszú, lassan nyolcszáz éves folyamat,
amelyhez hozzájárultak a következő évszázadok mindig vesztes háborúi,
a folyamatos idegen megszállások, idegen érdekek uralma. A saját akarat
elvesztése, a saját célok elérhetőségének lehetetlen volta. Ebből lett aztán
mára az, hogy az emberek immár szinte öröklődőén, mintegy
„genetikusan” pesszimisták, rosszkedvűek, nem jogkövetők stb.
Bélának azt is látnia kellett-, hogy a tatárok sehol sem bírtak el az
igazán megerősített, magas csúcsokra épített várakkal. Pedig némelyik
ostromára több hónapjuk is volt. Vagyis ahhoz, hogy az országot a
jövőben egy hasonló (bárhonnan jövő) támadástól megvédelmezzék, sok
ilyen várra van szükség.
Ettől kezdve rohammunkában épültek a várak. Mivel pénze a
királynak továbbra se sok volt, csak olykor csurrant-cseppent a kasszába,
Béla ezúttal kénytelen volt elődei - és tegyük hozzá: a sokat bírált apja
módszeréhez folyamodni: birtokokat adományozott azoknak az uraknak,
akiknek volt lehetőségük várakat építeni. Megesett, hogy némelyik úr a
maga erejéből épített várat vagy erősítette meg valamelyik birtokán lévő
várost. De a legtöbb esetben Béla annak fejében adott birtokot egyes
uraknak, hogy konkrét helyen várat emelnek és azt egy támadás esetén
saját erejükből megvédelmezik, békeidőben tatarozzák, mindig jó karban
tartják.



Elsősorban persze azok az urak jöttek szóba, akik a tatár veszedelem
idején kitartottak Béla mellett, sőt védelmezték, fedezték a király
menekülését, majd vele voltak a sajátságos „száműzetés” idején is.
Mondani sem kell, hogy ezen urak számára kifizetődött a hűségük,
törődésük a királlyal és ügyeivel.
Az is szinte mindennapos lett, hogy Béla eleve olyan helyeken
adományozott birtokokat, ahol várépítésre alkalmas magaslat, hegy volt.
Az adományozó birtoklevélben pedig ott szerepelt a kikötés, hogy itt és
itt ennyi és ennyi időn belül a megajándékozott úr köteles ekkora vagy
akkora nagyságú várat emelni, emeltetni.
A pápától - most, a baj után - is csak annyi segítséget kapott, hogy
amaz körlevélben kötelezte a magyar püspököket olyan erődítmények
emelésére az egyházi birtokokon, ahová veszedelem esetén a híveket
elrejthetik, megvédelmezhetik. Vagyis az egyházkerületeknek is várakat
vagy legalább megerősített templomokat kellett építeniük.
Bélának az első telet sem volt hol eltöltenie jószerével, mert hiszen
amerre a tatárok jártak, kevés hely maradt épen. Ezért az akkortájt
újonnan épült Túróczi várban telelt át, onnan küldte rendelkezéseit, ott
fogadta az urakat és valamilyen primitív, csökkentett létszámú „királyi
udvart” is létesített ott. A veszteségeket megpróbálták összegezni, de csak
rideg számokat kaptak - minden vármegyében x, mennyiségű falu és x,
számú ember pusztult el... Csak sejteni lehetett, hogy az ország
elveszítette lakosságának majdnem a felét, ezzel ereje, jelentősége is
alaposan csökkent.
Akkoriban emelték a visegrádi várat fenn a csúcson, méghozzá Mária
királyné saját pénzéből, illetve a hozományából. A cél eredetileg az volt,
hogy hasonló veszedelem esetén a várba csak nőket és gyermekeket:
özvegyeket, árvákat fogadnak be. Nem sokkal később Béla volt az, aki az
ország fővárosát is áttette Visegrádra - egyszerűen ezt jobban védhető
helynek tartotta. Esztergomi palotáját és várát pedig egy nagyvonalú
gesztussal az ottani érseknek adományozta.
Ám nem csak ott, hanem mindenfelé rohamosan épültek a várak. Béla
külföldi lovagrendeket is befogadott és birtokokkal kedveskedett nekik,
annak fejében, hogy a legveszélyesebb keleti tartományokat baj esetén
megvédelmezik.



Hatalmas pszichológiai sokk érte az országot, nem is szólva
demográfiai és gazdasági csapásról. Attól kezdve legalább húsz éven át
minden hatalmi törekvésben benne volt valahol, hogy amit tesznek, az
jó-e a majdani védekezés szempontjából? Mindenki, aki épített valamit,
az első és a tizedik és a századik gondolata az volt: „és mi lesz, ha megint
jönnek a tatárok?” Ez volt az alapvető és - úgy tűnt akkor - kiirthatatlan
szempont az országban.
Azt kell mondanunk, hogy a tatárjárás lélektani sokkhatása a
legnagyobb hatást talán éppen Bélára gyakorolta. A király - harminchat
éves volt akkortájt, tehát érett férfi - másokkal együtt szintén
megváltozott. Komolyabban kezelte az életet, súlyozni kezdte a
problémákat és már csak az igaziakkal foglalkozott, de azokkal alán
keményen és kitartóan. Rendíthetetlen építő és szervező lett belőle. Aki,
valljuk be őszintén, egy ilyen csapás nélkül aligha lett volna és akkor,
mint csak a sok hasonló király egyikét emlegetnénk ma is. Arra, hogy így
kiemelkedett a sorból, az eseményeknek döntő hatásuk volt.
Mária királyné ezen időben - míg a család a dalmáciai menekülés útját
járta - végig terhes volt. A nagy bajban - ahogyan az lenni szokott - a
király, család ezerszer is elmondta fogadalmát, miszerint ha a gyermek
megszületik, egyházi pályára szánják. Ha fiú lesz, papot csinálnak belőle
bármennyire is trónörökösnek tekinthető a fiúgyermek. Ha meg lány,
akkor természetesen apáca lesz belőle... Az 1242-es év végén aztán, mire
az ország felszabadult, a gyermek is megszületett. Lány volt, Margitnak
keresztelték. És persze a szülők nem felejtették el a fogadalmat.
Olyannyira nem, hogy a kis Margit alig lett négy éves, máris
apácazárdába adták.
Azért a menekülés korszakában a királyi családot érte
magántermészetű csapás is. A dalmát tengerparton két lányuk is meghalt:
az első Margit, aki akkor tizenhat, és a tizenhárom éves Katalin (a
hivatalos felsorolásokban egyik-másik nevet nem is találjuk meg). A
spliti székesegyházban nyugszanak a mai napig, katafalkjuk latin felirata
szerint „Catharina” híres volt, „Margarita” pedig ragyogó szépség. Nem
kétséges, hogy a hazatérés után született kislány éppen az első, elhunyt
Margit után kapta a nevét.



A királyi párosban Mária asszony sem volt passzív fél. Maga is élénk
levelezést folytatott az európai hatalmasságokkal, és a pápával is. Egyik
levelében bevallotta: annyira tartottak a tatároktól a következő évek, sőt
évtizedek alatt is, hogy lányaik házasságát is ennek rendelték alá. Olyan
keleti uralkodókhoz adták őket feleségül, ahonnan időben jelzést
kaphattak egy újabb készülő tatár veszedelemről. Az elsőszülött fiúnak
pedig - ugyanezen okból - kun feleséget találtak. Érdekes, hogy Mária ezt
és a többi házasságot úgy állította be a pápa felé, mintha ily módon a
magyar (és keresztény) király erősen megalázta volna magát, nagy árat
fizetve azért, hogy megvédhesse majdan a Nyugatot...
A nyugatot, amely különben nemhogy nem tett semmit a
magyarokért, hanem éppen ellenkezőleg. Amikor vagy két-három évvel
a tatárok kivonulása után arrafelé is felismerték a csapás nagyságát és
mélységét, néhány helyen igyekeztek azt a maguk hasznára fordítani.
Például a mindig cinikus, mindig telhetetlen Velence azonnal támadott a
dalmát partokon, elfoglalta Zárát (a saját szempontjai szerint
magyarázva, azt csupán „visszafoglalta” a magyaroktól). A már többször
említett Frigyes ismét úgy látta, hogy most aztán végre leszámolhat a
magyarokkal, hisz azok meggyengültek. Míg Velence lényegében
büntetlen maradt, Frigyes ezt nem mondhatta el magáról - a másvilágon.
Ugyanis maga Béla vonult ellene, nem feledve, hogy Frigyes
gyakorlatilag fogságba csalta őt és megzsarolta. Most eljött a visszafizetés
ideje - egy ütközet következett, felemás eredménnyel. A magyarok
ugyan elvesztették a csatát, más értelemben viszont ők győztek: ugyanis
Frigyest sikerült a csatamezőn megölniük. Az osztrák herceg arccsontját
döfte keresztül egy lándzsa, amit aztán a férfi nem is élt túl.
A következő nyolc év alatt, 1250-ig tizenhat jelentős vár épült az
országban, és számos kisebb, amely egy-egy környék lakosságát volt
hivatva védelmezni baj esetén. Persze akadtak olyan urak rögtön, mint a
később sokat emlegetett Csák és társai, akik inkább voltak rablólovagok,
mint az országot szolgáló urak. Ők csak saját érdekeiket nézték és
egymással, meg más magyarokkal csaptak össze, számoltak le. Nos,
ezeket aztán Béla igen rövid pórázra fogta, sajátos kis „belső háborúkat”
viselt ellenük és rövid idő alatt móresre tanította a rablókat.



A hatalmat, talán nagy sajnálatára, szét kellett tagolnia, meg kellett
osztania. Az újonnan felépülő városok kezébe is adott belőle. A kis
lokális konfliktusokat és a magánszemélyek közti civakodásokat
természetesen ott helyben és gyorsan kellett elrendezni. A városok
némelyike vámjogokat kapott, mások vámmentességet, szabad
bíróválasztást, vásárok rendezésének jogát nyerték el. No és a fentiek
értelmében jogot arra, hogy megbüntesse azokat, akik - idézzük egy
korabeli forrásból - „ha valaki mást hajánál fogva rángat, felpofoz, késsel,
karddal, dárdával, nyíllal megsebesít, megcsonkít - különösen
intézkedjék.”
Béla hivatalnokokat, tisztségviselőket jelölt ki, gondoskodott arról,
hogy az illetők rendes éves fizetést és természetbeni juttatásokat
kapjanak. A legtöbb vár és város az első öt évre adómentességet kapott
csakhogy szaporodjanak, akik tehetik, ilyeneket építsenek.
Kiderült persze az is, amit előre sejteni lehetett az új népességi adatok
birtokában - egyszerűen nem volt elegendő ember. Ahhoz, hogy a már
csaknem háromszáz éve bejáratott állami és polgári gépezet működjön,
kellett egy bizonyos számú ember - nos, ennyi akkor már egyszerűen
nem volt. Meghalt, elhurcolták, megölték, kiirtották, éhen halt,
elbujdosott. Ahhoz, hogy akár csak egy város szervezetei működjenek,
elegendő dolgos kézre, megtermelt termékekre, földművelőkre,
adófizetőkre volt szükség. Kézenfekvő volt, hogy ilyen azonnali munkára
kész, tehát felnőtt embereket csak külföldről lehet behozni. Megindult
hát egy sajátos toborzás, és mint négyszáz évvel később a török-dúlás
után, úgy a magyarokat akkor is idegen vérrel kellett „feldúsítani”.
IV. Béla követeket küldött Európa szinte összes országába („a világ
minden részébe”), hogy jöhetnek lovagok, polgárok, urak és parasztok,
ki-ki rangja, módja szerint, annyi földet kaphat, amennyit megérdemel,
avagy művelni bír. Az 1250-es évek végéig, sőt az 1260-asokban is
érvényes volt még ez a felhívás és sokan éltek is vele. Természetesen
azok jöttek elsősorban, akiknek a maguk földjén valami okból nem ment
jól, vagy - mint a németországiak nagy bevándorlását - egy-egy éhínség,
pusztító járvány segítette elő. Mégsem kell azt hinnünk, hogy valamiféle
nagy tömeges bevándorlás indult meg, hogy az idegenek délről,
nyugatról és északról végeláthatatlan sorokban, karavánokban,
konvojokban és gyalogosan vonultak volna Magyarország felé. Éppen



mert azt hallották nem sokkal korábban, hogy ott mindent elpusztított a
tatár - hát egyfelől úgy sejtették, nincs ott sok olyan jó dolog, amiért
érdemes volna eldobni a már ismert lakóhelyüket, másrészt továbbra is
félni kellett a tatárok esetleges támadásától.
De azért jöttek, jövögettek az idegenek, akik egy idő után már nem is
voltak olyan idegenek. Hamar megszerették ezt a tájat - nem tudunk
olyanról, aki meglátva az itteni viszonyokat, hanyatt-homlok menekült
volna vissza (bár nyilván akadtak ilyenek is, de kevesen). Akik egyszer
„otthon” már felszámoltak mindent, ha fogcsikorgatva is, de helytálltak
az idegen országban.
Béla okulván a történtekből minden jog mellé kötelezettségeket is
elrendelt, elsősorban hadi kötelességeket. Ezt mindig „szorosan
meghatározta”, ahogyan akkoron írták vala. Amely útvonalon például a
király elindult és haladt látogatóba vagy bármilyen más békés céllal, az
útvonalon lévő városok tíz-tíz fegyverest voltak kötelesek adni a
kíséretébe. Háború esetén persze minden új birtokot kapott úr, de város
és vár is bizonyos számú fegyverest volt köteles kiállítani, mégpedig
azonnal, amikor a háborúról a királyi értesítést („véres kard”) megkapta.
Volt olyan polgárváros, amelynek minden tizenöt tehetős családja után
egy páncélos vitézt kellett kiállítania - mindegy, hogy az közülük való
volt-e, avagy „bérelték” (mint zsoldost megfizették) - csak ott kellett
lennie ennek a katonának a csatában, ráadásul két lóval. Vagyis egy lovat
kellett vinnie tartalékban, hogy arra majd olyan katonát ültethessen a
király, akinek valami okból nem jutott ló. A király még azt is előírta,
hogy milyen fegyverzettel kell rendelkeznie ennek az embernek.
Még az olyan jogokhoz és kiváltságokhoz is kapcsolódtak katonai
kötelmek, amelyekhez az előző uralkodók sohasem kapcsoltak semmit.
Voltak falvak, amelyek a királyi szakácsokat, mások a királyi udvarra a
halat és vadat szállították és ennek fejében egy-egy ilyen falu lakossága
csak azzal foglalkozott, amire előjogokat kapott. De mostantól kezdve
nekik is ki kellett állítaniuk bizonyos számú katonát.
Mint ebből is látható, Béla szinte görcsösen, de kitartóan készült az
újabb tatár támadásra. Hogy közben mégis a velenceiekkel vagy
osztrákokkal kellett megütköznie, majd utána a csehekkel vívott háborút
- nem sokat jelentett. Ezeket a hadjáratokat felfoghatta gyakorlásképpen
is. Ilyenkor legalább láthatta, mennyire tartják be rendelkezéseit és az új



rendszer például a katonaállítás terén mennyire válik be? Az újonnan
épített várak bírják-e az ostromokat?
Felhagyott a birtokok visszavételével és csak élete vége felé folytatta
ezt a régi akciót, amely különben már a tatárjárás előtt is nagyon sok
ellenséget szerzett neki. Most éppen az ellenkezőjére volt szükség - nem
elvenni, hanem adni kellett. És kit érdekelt már az ősi szabály, hogy az
ország területének felénél többet a király sohase adjon ki a kezéből? Ez
rendkívüli helyzet volt és Béla ezt jól érzékelte.
Persze a széthúzásnak most is sok jele volt. Egyes dalmát-városok nem
sokat törődtek Bélával és a távoli Visegráddal, az új királyi székhellyel,
meg egyáltalán a magyar problémákkal. Ők néha Velencével
szövetkeztek titokban. A rabló főurak is a saját útjukat járták - már
amikor Béla engedte nekik. De éreznie kellett a királynak, hogy vannak
itt szép számmal, akik folyton csak akadékoskodnak, vagy az ő hatalmát
szinte semmibe véve a maguk pecsenyéjét sütögetik.
Az egyik ilyen, kevéssé anekdotaszerű történet egy Folkus nevezetű
úrhoz kapcsolódik. Akkoriban még erősen számon tartották, ki melyik
nemzetségből való, vagy ha azt nem is jelezték, de az apja neve
mindenképpen szóba került. „Mikó fia, Bálint”, avagy „Kácsik fia, Simon”
és hasonló elnevezések az akkori forrásokban gyakorta előfordulnak.
Ezért is alakult ki aztán a családnév, amely a magyarban - igen logikusan
- megelőzte-megelőzi a személynevet.
Nos, Béla elhatározta, hogy türelmes lesz az urakkal, hiszen kora
szemléletének rabjaként neki sem jutott eszébe, hogy a „nemzet” fogalma
alatt például a parasztok vagy polgárok tömegeit kell érteni - csakis a
nemességet. Belátta, hogy a különleges helyzetben engedékenyebbnek
kell lennie, most a világért sem hangolhatja maga ellen az urakat, annak
rettenetes következményei lennének. De azért ahol tehette, leszámolt a
rablólovagokkal.
Ott volt viszont ez a Folkus. Az ügye azért is kényes lehetett Béla
számára, mert Folkus annak az egyik Simonnak - Kácsik Simonnak - a fia
volt, aki annakidején részt vett Béla anyja, Gertrúd meggyilkolásában. Az
apa meglakolt ugyan, de Béla nem akarta az „átkot” és önnön
bosszúállását továbbvinni a következő nemzedékre. Az viszont nem az ő
hibája volt, hogy Folkus uram éppen azokban az években, mint afféle



rablólovag, sőt közönséges bűnöző kezdett el viselkedni. Lehet, a
tatárjárás alatt a birtokát ért veszteségeket így akarta kompenzálni?
Folkus Losonc környékén élt, és amit Béla az apjával történt
elszámoltatás után meghagyott nekik, azon immár csak szerény
mennyiségű családi birtokok közé tartozott Fülek vára is. Folkus azzal
„nyitott” még igen fiatalon, hogy alattomos módon megölte egyik
rokonát, akivel valamiben összekülönböztek. A korabeli szokás szerint
ekkor párbajra kellett volna kiállnia azzal a nemes úrral, akit az elhunyt
rokonai erre a feladatra kijelöltek. Nos, a kijelölés meg is történt, de
Folkus enyhén szólva húzódozott a párbajtól - nyilván felmérte az
erőviszonyokat és úgy látta, ott ő bizony a rövidebbet húzná.
Az ügy a király elé került - efféle birtokos nagyurak esetében a pörös
ügyeket az udvarban döntötték el. Hiszen nem volt olyan bíróság, amely
rangban, tekintélyben, hatalomban felettük állt volna - és ők különben is
mindnyájan egyedül és kizárólag csak a királynak tartoztak felelősséggel.
Vagy egyesek még neki sem? Merthogy Kácsik Folkus viselkedése arra
utalt: ő éppen a másik táborba tartozik.
Mivel néhány előkelő úr közbenjárt Folkus érdekében, hát a király
megbocsátotta a rokongyilkosságot, fátylat borított az ügyre. Persze
annak fejében, hogy Folkus megígérte, több baj már nem lesz vele. Ám
ahogyan az gyakorta lenni szokott, a király engedékenységét ez az ember
a gyengeség jelének hitte és attól kezdve úgy is viselkedett, mint aki egy
gyenge, csak szavakra, de nem tettekre képes ellenféllel áll szemben.
Miként egy krónikás feljegyezte, Folkus uram „gonoszságról
gonoszságra menve” haladt tovább. Vagyis esze ágában sem volt fékezni
ösztöneit és ott ártott a királyi hatalomnak, ahol csak tudott. A
következő alkalommal érzékeny pontot választott: hamis pénzt veretett.
Nem véletlenül volt ez mindig főbenjáró bűn - amit például ma is
szigorúan büntetnek. A hamispénz aláásta a valódi pénz értékét és a
közbizalmat. A királyi hatalom iránt is kétségeket ébresztett az
alattvalókban, nem is szólva a gazdasági kárról.
Ezt Béla sem nézte tétlenül. Az érvényes törvények szerint, ha nemes
úr vetemedik ilyesmire (minden törvényben többféle büntetést
helyeztek kilátásba, attól függően, hogy a tettes paraszt volt-e vagy úr. A
nemesek büntetése a legtöbb esetben sokkal kisebb volt, mint a
parasztoké, ám egynémely esetben viszont - amelyek már a királyi



hatalmat vagy a király személyét, életét, biztonságát fenyegették - velük
még kegyetlenebbül bántak el, ha lebuktak), akkor annak az úrnak
sajátságos párbajban kellett részt vennie. Amelyben ellenfele teljesen fel
volt fegyverezve, még páncélt is viselhetett - a bűnös úr viszont
gyakorlatilag meztelenül, egy ágyékkötőszerű gatyában volt kénytelen
kiállni ellene. És még fegyvere sem lehetett. Az efféle „párbajok”
kimenetele persze egyértelmű és előrelátható volt. Az egész sajátos
szertartás - mondhatjuk így is: cirkusz - inkább csak arra szolgált, hogy a
bűnös úr kivégzés helyett ilyen álcázott módon, mintegy „párbajban”
essen el. Még ott, még akkor is vigyáztak arra, hogy egy megtévedt
nemes úr tette ne rombolja a többiek tekintélyét. Vagyis akármennyire is
rászolgált, nem küldték simán a hóhér kezébe, fel egy vérpadra, mert az
demoralizáló hatást keltett volna a bámészkodó parasztokban. Így hát „az
úr a pokolban is úr”-elv alapján még a pénzhamisító nemes úr is kapott
egy kis kibúvót. Párbajban esett el, nem a hóhér végzett vele.
Nos, Folkusra is ez a sors várt, hiszen egyhamar kiderült, hogy ki áll a
hirtelen felbukkanó hamis pénzek mögött. De mielőtt az elfogott urat a
„meztelen” párbajra vitték volna, megint sokan könyörögtek érte. Sőt,
maga az elítélt is felmehetett a királyi udvarba és ott Béla lábához
borulva szánta-bánta bűneit. Nem tudni, ezúttal milyen indokok
munkálkodtak a király agyában - de másodszor is megbocsátott neki.
Legalábbis nem ítélte a párbajra, hanem börtönben tartotta. De a jelek
szerint Folkusnak sok barátja lehetett a legmagasabb körökben is, mert
attól kezdve ezek az urak és hölgyek folyton rágták a király fülét,
engedje el őt, nem való, hogy egy nagybirtokos úr holmi közönséges
akasztófavirágok módjára a rácsok mögül nézze a világot...
Béla tehát egy idő után futni hagyta Folkus urat és ezzel élete egyik
nagy hibáját követte el, mert innentől kezdve a dolog már nem egy
romantikus kalandfilm volt, nem egy rablóregény, hanem véres valóság,
amely sok ember életébe került.
Folkus ugyanis azzal hálálta meg a királyi kegyet, hogy megint fokozta
gaztetteit. A krónikás szerint „a bűn szemtelen növendéke” lévén, ezúttal
igazán nagyban játszott. A füleki várban embereket gyűjtött - nem
túlzás, ha azt mondjuk: magáéhoz hasonló gazembereket szervezett
rémisztő csapatba - majd azokkal megtámadta, lerohanta hatvan városát.
Ezt a helységet annakidején a tatárok is feldúlták, élő ember nem maradt



még a környéken sem - most az esztergomi érsek birtoka volt és az
néhány év alatt benépesítette a várost. Folkus csapata lesből rohanta meg
a védtelen város mit sem sejtő lakóit - ki hitte volna, hogy a tatárjárásnál
is rettenetesebb órák következnek? Ugyanis minden szemtanú
megegyezett abban, hogy a tatárok semmi sem voltak ahhoz képest, amit
a kegyetlen Folkus és emberei műveltek velük. Nemcsak hogy leöldösték
a kezükbe került embereket, de miután kifosztották a házakat és
összecsomagoltak minden kincset, az összes épületet felgyújtották - a
templomot sem véve ki!
Nos, ez a pogányoktól talán megszokott dolog volt, de Folkus emberei
valahol mégis keresztények voltak - vagy azoknak kellett volna
lenniük... Elképzelhető az érsek és a király felháborodása, a környék
gyásza. Mindenki Folkusról beszélt, ellene fordult, őt átkozta. Bélának
lépnie kellett - ráadásul olyan hangok is hallatszottak: hogy ha a király
nem engedte volna szabadon, a halottak most is élnének!
Béla akkortájt éppen a vidéket járta és a füleki várhoz közel haladt el
menetével. Tudta, hogy a vár ura otthon van, hát követet küldött hozzá:
azonnal jöjjön elő és jelenjen meg őfelsége színe előtt. Éreztette vele: ha
megtéríti az okozott kárt, talán ismét elnézően bánnak vele... Folkus
persze csak gazember volt, de nem bolond, hogy önként adja magát a
poroszlók kezére - hát inkább a biztonságosnak hitt falak mögött
gubbasztott, de nem engedelmeskedett a királyi parancsnak. Már csak
ezzel is megsértette a királyt, már csak ezért is felelősségre lehetett volna
őt vonni - de persze itt sokkal nagyobb bűnökről volt szó. Most már az
eddig mindig Folkus mellett kiálló urak is hallgattak, nem védelmezték
őt tovább. A hatvani események híre bejárta az országot, nem lett volna
tanácsos kiállni a főbűnös mellett.
A krónikák itt egy ponton nem világosak. Vannak, amelyek túllépnek
az ügy itt következő fordulatán és onnan folytatják, amikor Folkus már a
király kezébe került. Más források viszont arról tanúskodnak, hogy Béla
most már komolyan vette a dolgot, hadaival Fülek várához kanyarodott
és ostromolni kezdte a várat, amit aztán be is vett. Így került a kezébe
harmadszorra is a rablóvezér.
Annak előtte eleget hallgathatott Béla mindenkitől. A krónikás erről
így írt: „A bűn fia miatt az Isten egyházai, szegény és gazdag gyakran
ostromolták a király fülét”, vagyis még ebben a helyzetben is rá kellett



beszélni Bélát, tegyen már valamit Folkus elfogásáért és
megbüntetéséért.
Végre megvolt Folkus, Fehérvárra vitték és ott a királyi törvényszék
halálra ítélte. Ahogyan az lenni szokott, a főbenjáró bűnök miatt elítélt
nemesek birtokát pedig a királyi kincstár javára kobozták el. Ilyenkor a
„csúnyán viselkedő” főúr amúgy ártatlan családtagjait is megfosztották
mindentől - kivéve, ha mondjuk a feleségének volt saját birtoka, amit
hozományként vitt a házasságba, vagy ami bizonyíthatóan még az ő
nevén volt. Ha ilyennel nem rendelkezett, az özvegyet kidobták várából,
palotájából, udvarházából és mehetett a rokonokhoz, vagy akár
hajléktalanná is válhatott - senkit sem érdekelt.
Nem tudjuk, Folkusnak volt-e családja. Tény, hogy amikor kimondták
az ítéletet, abban a pillanatban automatikusan el is vesztette összes
birtokát.
Az ítélet végrehajtásával azonban nem siettek a hatóságok. Ki tudja,
talán arra számítottak, hogy a király ismét meggondolja magát és a végén
legalább a puszta életét meghagyja a szerencsétlennek? A gondolat, a
remény nyilván megfordult Folkus fejében is, ám ő nem akart a királyi
kegyre hagyatkozni. Sokkal jobban bízott önmagában.
Ami azt jelentette, hogy megszervezte a... szökését!
Folkus együtt ült egy régi, rutinos bűnözővel, aki már sok éve
sínylődött a tizenharmadik századi „sitten” - mondhatni, kevéssé
romantikus és főként messze nem komfortos körülmények közepette.
Neki kapóra jött ez a minden hájjal és főleg pénzzel megkent másik
cellatárs, akinek odakünn azért akadtak segítő cinkosai. Ők ketten együtt
aztán kisütötték, hogyan lehet megszökni az ország legjobban őrzött
királyi várbörtönéből. Az egykori várúr, nagybirtokos és főnemes meg
újdonsült barátja, a köztörvényes bűnöző (kinek nevét a krónikák nem
tartották érdemesnek feljegyezni és így számunkra megőrizni) egy
éjszaka megöltek két őrt, kijutottak az épületből és feltehetően külső
segítők révén azonnal el is tűntek. A szökést csak jóval később vették
észre. Történt mindez az 1245-ös évben, vagyis nem sokkal a tatárok
okozta nagy rémület után.
Folkusról soha többé nem hallottak semmit. Lehet, cinkosa végzett
vele, vagy ő a cinkossal és tovább menekült. Nagy a valószínűsége, hogy
külföldre ment, mivelhogy itthon előbb vagy utóbb felismerték és



elfogták volna. Hogyan élt, hogyan halt - és mikor? - már örök titok
marad.
Némely környéken amúgy is túl nagy volt a bűnözés. Akadtak olyan
városok, különösen az Adriai-tenger felé vezető kereskedelmi
útvonalakon, ahol szinte minden kereskedőt kiraboltak. Béla ezen úgy
segített, hogy ráparancsolt a városokra: a kirabolt kereskedőket nekik
kell anyagilag kárpótolniuk. No, lett is nagy kapkodás meg futkosás, de
mindenütt rájöttek a megelőzés módszereire - fegyveres poroszlókat
alkalmaztak, akik egy-egy környéken kiirtották a rablókat. Ez a városok
számára még olcsóbb mulatság volt, mint a kirablottakat kárpótolni.
Érdekes módon a kunok egy része a megpróbáltatások és az őket övező
általános ellenszenv dacára sem hagyták el az országot. Némelyik kun
megkeresztelkedett, de az csak álca volt - amúgy meg már nem
követelték meg az itt letelepedőktől - mint egykoron - hogy térjen át a
keresztény hitre, csak utána telepedhet meg. A kunok sokfelé
elszóródtak, de néhol nagyobb tömegben is együtt maradtak. Életmódjuk
most is ütközéseket produkált a magyarokkal, itt-ott „gyakori rettenetes
kicsapongásaik miatt” büntetést érdemeltek, földjeiket elkobozták.
Velük kapcsolatban ismét az volt a helyzet, mint a tatárjárás előtt
mivel e harcias katonanépre szükség volt, többet néztek el nekik, mint
bárki másnak. De ezúttal alig voltak összetűzések, mert jobbára olyan
helyeken laktak, ahonnan előzőleg a tatárok kiirtották a lakosságot. Nem
voltak annyira szembetűnőek, saját „királyuk” volt, népviseletükben
jártak és ősi szokásaiknak hódoltak, és - szaporodtak... méghozzá igen
nagymértékben és gyorsan. Már csak azért is, mert míg azelőtt a régi
hazákban, a folytonos harcokban és menekülések közepette nyilván
kevesebb gyermekük született - most, a biztonságos új hazában aztán
igencsak jött az áldás. A magyarok hamarosan felfigyeltek az új
veszélyre, de nem sokat tehettek. Béla különben látva a veszélyt mindent
megtett, hogy a kunokat részekre osztva szétszórja az országban, de azok
ebbe nem egyeztek bele. Csak erőszakkal lehetett volna lépni, ám egy
belső fegyveres konfliktus, egy újabb háború, a tatárok után egy
„kunjárás” igazán nem hiányzott az országnak. Ezért Béla lemondott a
konfrontációról. Így inkább azon munkálkodott, hogy a kunokat még
jobban a magyarokhoz kösse, idevaló, itt élő néppé szoktassa.



A még gyermek Istvánt, aki 1245-ben mindössze hatodik évében járt
és már a „Szlavónia hercege” címet is viselte, ugyanazon a gyűlésen,
amelyen Simon fia Folkust halálra ítélték, királlyá koronázták és
miként a krónikás írta - „valami kun nővel” - összeházasították. Ez
persze egyelőre csak névleges házasság volt, ámde kilenc évvel később,
1254-ben igazi házassággá lett a dolog. Mindenesetre a nő igazi kun
nevét nem őrizte meg az emlékezet, csak annyit lehet róla tudni, hogy
értelemszerűen az akkori kun vezér - kit maguk a kunok királyuknak
neveztek volt - lánya lévén, hát a házasság nem nagyon volt rangon aluli
(de azért persze az volt és ezt mindenki jól tudta). Az ifjú feleség
mellesleg állítólag igen szép nő volt, természetesen keresztény, és a
keresztségben az Erzsébet nevet kapta. A tragikus módon odaveszett
Kötöny király egyik rokonaként tartották számon.
Kétségkívül az esküvői szertartás egyik felemelő része lehetett a kun
vezérek esküje. A szemtanúk szerint ez úgy zajlott le, hogy a királyi
udvarban megjelent tíz kun vezér parancsára egy kutyát kettévágtak,
majd e dög felett mondták ki a kunok nagy esküvését, miszerint a
jövőben a kunok a magyar királyt és Magyarországot úgy a tatárok, mint
„más barbár népek” ellen megoltalmazzák. A kutyatetem felett esküdöző
kunok önmagukat természetesen nem tartották barbár népnek.
Mellesleg az esküt fölösen is betartották - vagyis nem csak az országot
védelmezték, de ha Béla hadba indult, akkor külföldön is vitézkedtek a
magyarok mellett. Félelmetes hírük lett, ugyanis háromszáz éves szünet
után például az osztrák tartományokra hozták a rémületet. Amit egykor
a vad magyarok műveltek a fejlett nyugaton - halál és pusztulás maradt a
nyomukban - azt most a magyarok oly előzékeny segédcsapata, a kunok
végezték el.
Időközben Béla gyermekei is kezdtek felnőni és gondolni kellett azok
házasságaira is. Mint szinte mindig, itt sem szerelmi házasságokról volt
szó, a házasulandó fiatalok (olykor kiskorúak) azelőtt sohasem
találkoztak, nem látták egymást.
Két lányt egy-egy rutén (orosz) herceghez adtak feleségül, egyet pedig,
Kunigunda-Kingát - már volt róla szó - a lengyel királyhoz. Anna lányát
Béla a csernyigovi herceghez, Rosztiszlóhoz (Rasztiszláv) adta,
Konstancia férje pedig Lev Przemysli herceg lett, aki hamarosan a halicsi
fejedelmi trónt is elfoglalhatta. Míg a többé lány külföldön élt, addig



Anna visszatért Magyarországra, merthogy otthoni belpolitikai okok
miatt férjének menekülnie kellett és Rosztiszló a jelek szerint egészen
kézenfekvőnek és nagyon kényelmesnek találta, hogy attól kezdve apósa
nyakán éljen.
Ugyanakkor Béla nagyon kedvelte ezt a vejét és fel is használta
különféle déli hódító hadjáratai során. Aztán a király visszafogadta a
Kötöny halála után elmenekült kunokat is. Mint később a pápának írta
nem minden célzás nélkül válaszol arra a tényre, hogy sem a pápaság,
sem a nyugati hatalmak a kisujjukat sem mozdították Magyarországért,
amikor az nagy bajban volt - „Sajnos most pogányokkal védelmeztetjük
országunkat, pogányokkal tiportatjuk le az egyház ellenségeit.” Mint
nagy áldozatot jelenti ebben a levélben is Rómába, hogy kedves fiát is
kénytelen volt összeházasítani egy kun lánnyal, mert ez volt a feltétele
annak, hogy a kunok visszajöjjenek az országba és meghódoljanak a
magyar király előtt.
A családi ügyeknek elég nagy súlyuk volt Béla és felesége számára.
Említettük, hogy Margit domonkosrendi apácakolostorba került a nyulak
szigetén, vagyis a mai Margitszigeten (amely így természetesen róla
kapta a nevét). 1271-ben ott is halt meg, életét lényegében azon a másfél
kilométeres kicsiny földdarabon élte le, de ettől nem tűnt bánatosnak.
Nem sokkal a tatárjárás után jött a világra a pár utolsó gyermeke, a kis
Béla. A sok lány után a második fiú 1243-ban született. Végül is nem
csak keleti házasságok köttettek a gyermeke sorában. Az egyik lány,
Erzsébet egy igencsak neves, sőt később, mint ismeretes, neves
uralkodókat is adó családban, a Wittelsbachokba házasodott be. Erzsébet
férje Wittelsbach Henrik bajor herceg lett, Béla pedig a brandenburgi
őrgóf lányát vehette feleségül. Ezzel a két házassággal Béla a „német
vonalat” erősítette.
Érdekes módon uralkodott Béla. Ugyanis lényegében háborút sohasem
nyert meg maradéktalanul, olykor még az egyes csatákat is elvesztette
mégis megnövelte az ország területét! Ez valóságos bűvészmutatvány
benyomását kelti, amire rajta kívül kevesen voltak képesek akkoriban és
később is.
Uralkodásának idejét nem nevezhetjük dicsőnek, a hadsereget
nemegyszer megalázták, a magyar fegyverek győzelmi sorozatának nem



nevezhetjük Béla uralkodását - és mégis, ha másképpen nem, a
körülmények kikényszerítésével, diplomáciával tudott területeket
szerezni. Amikor például úgy elbánt vele Frigyes osztrák herceg, Béla a
hazatérése után visszavette tőle a saját szabadságáért váltságdíjként
kifizetett három vármegyét, aztán a csatában Frigyest megölték és bár
Magyarország látszólag veszített - Ausztria egyik része, Stájerország az
ölébe hullott. Frigyessel ugyanis kihalt a Babenberg-dinasztia és míg a
trónutódlásért folytak a harcok és viták, addig Béla a vérszomjasa
kunokkal az élen szép csöndben elfoglalta a tartományt. Később meg a
cseh Ottokárral veszett össze, éppen az általuk közösen feldarabolt és
uralt Ausztrián, amiből újabb háborúk lettek. Béla itt sem
diadalmaskodott, de igazából nem is veszített.
Egy időre a cseh békekötés még Margit életének nyugalmas ritmusát is
fenyegette. A lány ugyanis tíz éves korától a huszonnyolc éves korában
bekövetkezett haláláig a Szigeten élt - ám volt egy időszak, amikor a
veszedelmes cseh ellenfél kibékítésére Mária és Béla, a szülők úgy látták
volna jónak, ha Margitot feleségül adják a cseh Ottokárhoz. A jelek
szerint a napi politikai érdek majdhogynem győzedelmeskedett az
egykori fogadalom fölött! A vallásos érzületet, ígéretet, szentséget
alárendelték volna annak, hogy a lányt akarata ellenére férjhez adják
Ottokárhoz, ha másképpen nem lehet lecsillapítani és Magyarországhoz
kötni a veszedelmes idegen uralkodót.
Érdekes azonban, hogy Margit nemet mondott. Már maga az a tény,
hogy egy lány szülei ellen lázadt, ráadásul az uralkodó családban,
hihetetlen megütközést keltett. De Margitnak volt egy érve, ami afféle
aduászként minden más kártyalapnál-érvnél erősebbnek bizonyult: az,
hogy őt már apácának szánták, sőt azzá is lett, szülei fogadalmat
teljesítettek vele. Ha őt most mégis kiveszik a fogadalom hatálya alól,
azzal Mária és Béla esküszegést követnek el, méghozzá nem is holmi
emberi hatalom, hanem a Legfőbb Hatalom, az isten ellen!
Nyilván a főpapok is Margit mellett tették le a garast ebben a vitában.
Az államérdek ütközött bizonyos felsőbb - a szó szoros értelmében
„felsőbb” - szempontokkal és itt ennek kellett győznie. Állítólag az is
segített Margitnak, hogy egy csöppet sem volt puhányabb, mint anyja
vagy apja - bizony ő is megmondta a magáét és keményen ragaszkodott
álláspontjához. Ez olyannyira sikerült neki, hogy végül is meghagyták őt



„szentnek”, élhetett tovább a szigeti kolostorában és többé senki sem
háborgatta. Így aztán ő is csatlakozott az Árpád-háziak női szentjeinek
sorához. Pedig - tegyük hozzá - a szemtanúk állítása szerint nagyon szép
nő volt és sokan sajnálták, hogy életét egy zárdában töltötte el.
Ámde Ottokárnak feleséget kellett adniuk. Szerencsére ott volt a
Rosztiszló-Anna páros lánya, kit szintén Kunigundának (Kingának)
neveztek el (mivel a kis Béla bajor feleségét is így hívták, miként a
Lengyelországba távozott lányt is, hát ebben a családban, egy időben
három azonos nevű fiatal nő élt). Mária és Anna unokája sudár és szép
lány volt. Mint egy krónikás feljegyezte, „Kunigunda pillantása még a
haldoklókat is feléleszthette”...
Akkoriban egy másik folyamat is lejátszódott. Már az 1260-as évekről
van szó, amikor a király erősen elmúlott ötven éves (1260-ban ötvennégy
volt). Már sejteni lehetett, hogy olyan „hosszú életű” lesz, mint az apja
volt. Ahogyan múltak az évek, a király mind kevesebbet beszélt
Máriával, a feleségével - de továbbra is szerette őt - viszont Anna nevű
lánya, aki itthon élt férjével és gyermekeivel, egyre közelebb került az
apjához.
Annának az említett Kunigundán kívül két fia is volt és az erélyes,
okos nő mind nagyobb befolyást szerzett apja fölött. Nem tudható, csak
sejthető, hogy esetleg orosz férje ötleteire akarta rávenni az apját. Ámde
az is elképzelhető, hogy Anna arra spekulált: apja hagyja ki fiát, a már
megkoronázott Istvánt az öröklési sorrendből és helyette egyik unokáját
juttassa a trónra, még életében?
A két szóba jöhető fiú Mihály és Béla volt - ily módon egyidőben
három Béla is volt a családban - de ők még elég kicsik voltak, miközben
IV. Béla elsőszülött fia, István már szépen felcseperedett. 1259-ben húsz
éves volt. És az évek csak múltak, múltak. Hamarosan már Istvánnak is
fia született a kun Erzsébettől (1262-ben) és nem úgy tűnt, mintha István
önszántából lemondana a trónról. Ellenkezőleg, már alig várta, hogy
ráülhessen...
Ejtsünk pár szót erről az Istvánról is. Annál is inkább, mert hiszen
később - bár nem hosszú időre - Magyarország királya lett ő is. Tény,
hogy fiatalon már részt vett apja egynémely - természetesen jobbára
vesztes - hadjáratában és az uralkodásba is kezdett beletanulni. Ő volt az
„erdélyi herceg” és a „kunok ura” címet is viselte és legalábbis névleg az



apjával közösen kormányzott, mint szintén megkoronázott társuralkodó,
ifjabb király és trónörökös. Ám ahogyan múltak az évek, úgy lett István
egyre türelmetlenebb. Hogy e vágyait csillapítsa, Béla néha háborúba
küldte fiát, fiatal kora ellenére vezényelje a hadakat. Az egyik, bolgárok
ellen indított háborúskodásban (1260-ban) a huszonegy éves fiatalember
igen jól harcolt, el is verte az ellenséget nem egy alkalommal.
Ekkortájt körülbelül tizenöt éves lehetett a kisebbik fiú, Béla (a „kis
Béla”). Mivel bátyját már megkoronázták, ő a „Szlavónia hercege” címet
kapta. Egyszer anyjával el is utaztak abba a tartományba fogadni az
ottani urak, városok és az egyszerű nép hódolatát. A kis Béla már csak
fiatal kora miatt sem tudott belefolyni a bátyja és apja közti harcokba.
Mert végül is - nem tagadható - apa és elsőszülött fia között az
ellentétek belső háborúhoz vezettek. Ehhez fogható nyílt, fegyveres
ellentét utoljára vagy negyven éve zajlott magyar földön - és IV. Bélának
még emlékeznie kellett rá, mert hiszen éppen ő volt az, aki fegyvert
fogott apja, II. András ellen...
A közös kormányzat amúgy is olyan felemás dolog volt, egy
tizenkilencedik századi történész szerint „hosszabb ideig fenn nem
állhatott, vagy az apának, vagy a fiúnak kellett felülkerekednie”. Azért a
helyzet mégsem volt teljesen hasonlatos a negyven évvel korábbihoz. IV.
Béla most ugyanis erősebb volt, mint egykoron az apja, viszont István
nem tartott annyira tőle, mint Béla annak idején az apjától. István kezdte
meg a harcot, igaz, egyelőre csak szavakkal - kijelentette apjának, hogy a
régi királyi családok mintájára ő is egy külön hercegséget követel
magának, ahol teljhatalmú úr lehetne. Béla erre „felforrt vala” - mint
írják - és hadba hívta embereit. Nosza, Istvánnak sem kellett több, ő is
háborút hirdetett.
Az apja ellen.



5. HARCOSOK ÉS EMBERRABLÓK
Belső és külső háborúskodások
Az apa volt annyira bölcs, hogy ne üssön elsőnek. Megtette ezt
helyette a fia, tanúságát adva fiatalos vérének, heves természetének. A
királyfi mellett lázadók csaptak le először a királyi birtokokra. István
„kikiáltá a harcot, s a király híveinek megrablásával, jószágaik
pusztításával megkezdette”. Mindez az 1260-as évek elején történt és pár
hónappal később a két sereg már egymással szemben állott Pozsony
mellett. Nem tudni, Anna lányának mekkora befolyása volt erre is, de
tény, hogy Béla ezúttal nem volt hajlandó visszalépni. Legalábbis
keménységét hangoztatta.
Béláról azt tartják a történészek, hogy mély érzelmi életet élő,
érzékeny ember volt. Igazából talán ő volt az egyetlen Szent István óta,
akit ilyen pszichés dolgok is foglalkoztattak igazán mélyen. Az akkoriban
szinte kötelező vallásossága mellett meglehetősen családszerető ember is
volt. Nemcsak Anna, de a felesége Mária is nagy hatással volt rá és
bizony tudunk olyan konkrét és évekig elhúzódó eseteket - pereket,
börtönbüntetéseket, kegyvesztett urak neveit sorolhatnánk - amely
ügyekben szinte nem is Béla, hanem Mária járt el, ő intézkedett és a férje
csak engedelmesen rábólintott.
De most a fiáról, és ami még fontosabb - a hatalomról volt szó! A
királyi tekintélyről is, többek között. Ha István csapatai győznek, akkor
Béla számára vagy a halál marad, vagy a menekülés külföldre. Egyikhez
sem volt nagy kedve. Menekülni, közel a hatvanhoz? Akkoriban egy
ilyen korú embert aggastyánnak tekintettek és általános csodálkozás
övezte, hogy még egyáltalán képes járni, mozogni, beszélni, gondolkozni.
No persze azt is hozzá kell tennünk, hogy igazából nagyon kevesen
tudták a király korát, aminthogy egymás múló éveit sem tartották
számon, és a születési dátumokat is ritkán ismerték.
Mária asszony is ügyködni kezdett - neki aztán tényleg nem állt
érdekében, hogy szeretett félje és még inkább szeretett vére, a fia
egymásnak essenek. Nem tudni, vajon az imáknak köszönhetően
miként a korabeli legendagyártók állították - vagy politikai belátás volt



ez a fiú részéről - de csata helyett a szembenálló felek váratlanul
kiegyeztek.
No persze, ennek a kiegyezésnek ára volt, nem is kicsi. A megkötött
egyezség értelmében István megkapta a Dunától keletre eső országrészt.
Ez területileg „az ország java” (akkori kifejezés) lehetett volna, de
igazából a tatárjárás miatt még mindig igen leromlott földnek számított
(pedig már idestova húsz év telt el a mongol támadás óta) és az is volt. A
valamikor 72 vármegyéből 29 jutott Istvánnak és alája rendelték a
kunokat és az erdélyi szászokat, és megkapta a sóból származó királyi
jövedelmek negyedét is. Amivel nem volt elégedett, többet akart, mert az
összes eddig felsoroltakból ez jelentett konkrét pénzt, semmi más. Persze
a nemes urakra nézve ez az egyezmény nem tartalmazott kötelező
pontokat, ők attól függetlenül, hol voltak birtokaik, mindenhová
szabadon járhattak és a „két királyhoz” is bármikor elmehettek.
Mindkét uralkodó azt is kikötötte, hogy az urak várait, birtokait,
jószágait nem bántja, mindegyik uralkodó tiszteletben tartja a másik
deklarált híveit és egyáltalán, minden nemesember kiváltságait.
Ha azt hinnénk, hogy most végre ki lettek elégítve István vágyai és
nyugalom, bizalom honolt az országban - igen nagyot lódítanánk. Az
urak látványosan két táborra oszlottak, és bár mozgások e két tábor
között mindvégig voltak, azért nagyjából kirajzolódtak a határvonalak.
Ki hol áll, adott esetben, egy összeütközés alkalmával csapataival együtt
kinek a pártját fogná, az öreg, avagy az ifjú királyét - mindenki tudta.
Az egyezséget hamarosan - 1262 decemberében - megerősítették, ahol
is István „király” őszintén ígérte, hogy betartja azt. Végül is nincs okunk
kételkedni, hogy csakugyan nem akarta még dűlőre vinni a dolgot. Az
anyja is erre kérlelte és valahol persze szerette az apját is. Egy kicsit
hasonlított Bélára abban a tekintetben, hogy neki is voltak érzelmei és
azok nemegyszer uralták tetteit is.
Csak hát persze a két férfinek szinte az ógörög tragédiák sorsszerűsége
szerint szembe kellett fordulnia egymással. Mindegyik olyan volt: ha a
maga igazát érezte, nem nézett senkit, ment előre, mint a bika és
eltiporta az ellenállást. Azon kívül igencsak sértődékenyek is voltak.
Istvánról feljegyezték, hogy „szerette szüleit, de azért, ha föllobbant,
igazát kereste. Nem rettent vissza, hogy őket a legérzékenyebben meg ne



sértse”. Nos, az apja sem volt jobb e tekintetben, merthogy Béla „nehezen
felejtett, nehezen bocsátott meg”.
Az ország megosztásáról hamar kiderült, hogy nem jó ötlet.
Mondhatni, a terv „nem nyert”, semmilyen téren nem bizonyult
hasznosnak. Ahogyan az lenni szokott, a virtuális határvonalat nagyon is
hasznos, valós határként értékelték például a kor bűnözői - aki nyugaton
követett el valamit, amiért üldözésére indultak, az simán átment keletre,
és fordítva. A másik országrészben egy ideig biztonságban érezhette
magát, vagy akár örök időkre is elrejtőzhetett, hiszen ott nem keresték
őt. És hiába volt az egyezség, mindegyik király rászállott a másik híveire
- akinek mindkét térfélen voltak birtokai, óhatatlanul rosszul járt. Aztán
persze a pórul járt urak hol itt, hol ott bukkantak fel, panaszra mentek a
püspökökhöz (akik mintegy szavatolták azt a bizonyos egyezséget a két
király között), vizsgálatot követeltek, bizottságok kiküldését, kártérítést,
perekkel fenyegetőztek és maguk is fegyverhez kaptak... Nőtt az
anarchia.
Persze mindkét uralkodó meg volt győződve, hogy csak a másik szegi
meg az egyezséget, így aztán a bizalom totális hiánya alakult ki közöttük.
Mondani sem kell talán, hogy sok főúr, sőt még püspök is csak szította a
békétlenséget - nekik úgy volt jó, ha a két király egymással vetélkedve
mind több urat akar a maga oldalára állítani, ezért ott nagy birtokok
„eshetnek le” az élelmeseknek!
Az sem segített, hogy a két úr mintegy félévente meghosszabbította az
egyezséget és mindannyiszor találkoztak fényes kíséretükkel és roppant
ünnepélyes (egyházi) szertartások keretében esküdöztek a békés és
barátságos folytatás mellett. Közben már Istvánnak is kezdtek születni
gyermekei, Béla szerencséjére előbb sorban lányok - ahogyan annak
idején neki is.
1363 nyarán aztán csak azzal állt helyre - látszólag - a békesség, hogy
az ország főurai és főpapjai, valamint a pápa által e célból ideküldött
legátus előtt tett esküt apa és fia a béke megtartására. Életfogytig ígérték
megelégedni azzal az országrésszel, amit az osztozkodásnál kaptak.
A két nő a harmadik ellen fordult. Mária asszony és Anna lánya
mindketten igencsak politikus és harcias nőszemélyek lettek az évek
során - úgy próbálták Istvánt sarokba szorítani, hogy egyszer elfogadták
Erzsébetet, István feleségét és folyamatosan lázítottak a kunok ellen is.



Mi több, sikerült a kunok egy részét Béla mellé állítani, azok pedig
Erdélyben István ellen fordultak. Bizony Istvánon még az sem segített,
hogy a felesége kun volt és elméletileg minden kunnak vele kellett volna
tartania. Ám a kunok jó része különféle kedvezmények miatt Béla mellé
állt.
Hogyan volt lehetséges, hogy Anna szavára még Béla is hajlott
nehezen hihető - de így történt: a szülők akkor már úgy látták jónak, ha
fiuk meghal! A dolgok felgyorsultak és azelőtt szinte elképzelhetetlen
méreteket öltöttek. Istvánt embereivel beszorították az egyik várba,
ostrom alá fogták. Ő még mindig volt annyira naiv, hogy azt higgye: csak
egy csetepaté ez is, olyan, mint az eddigiek, majd elmúlik, ha bocsánatot
kér a szüleitől. Amit őszintén meg is akart tenni. Emberét e hírrel
kiküldte a várból, de Béla emberei a követet elfogták és ahelyett, hogy a
király elé vitték volna az üzenetével, kínzókamrába hurcolták és ott
végeztek vele.
István csak ekkor fogta föl, mi zajlik körülötte. Látnia kellett, hogy
legjobb embereit Béla az utóbbi hónapokban szépen elcsalta mellőle,
adományokkal halmozta el őket és bizony rájuk többé nem számíthat.
Érdekes módon az egész család ellene fordult - kivéve a „Nyulak
szigetén” imádkozó, önmagát ostorozó (a szó szoros értelmében) Margit
húgát, aki nyíltan hangoztatta István-párti vélekedését és azt, hogy a
család István halálát akarja. Ami ellen Margit határozottan tiltakozott, de
ki figyelt oda a zárdabeli apácára? Hiszen őt a világi élet számára már
„leírták”.
Közben - hogy még zavarosabb legyen a helyzet - a mongolok ismét
megjelentek a határokon. Ugyan most nem rendeztek „tatárjárást”, de
be-becsaptak a határokon és csak nagyobb pénzadományokkal lehetett
őket kivonulásra biztatni.
Bélának nem voltak illúziói. Bármiképpen is zajlanak az események
vélte - a végső megoldásra kell készülni. Csak egy király maradhat.
Viszont volt neki még egy fia, a „kis Béla”, hát rá támaszkodott.
István mellé odaállt néhány ispán a hadaival, ezek felmentették őt az
ostromlott várban, kitörhetett hát onnan és a bosszún gondolkozhatott.
Béla pedig nem volt szerencsés hadvezér. így aztán éppen a saját fiával
szemben sem vitte sokra a háborúskodás terén. A „rossz fiúval” szemben
a „jó fiút” részesítette előnyben és kegyekben, rá támaszkodott.



Önszántából ekkor már szinte háromfelé osztotta az országot, hiszen a
saját részéből sok vármegyét adott át Béla hercegnek a támogatás fejében.
Észak- és Nyugat-Magyarország szép és gazdag megyéi kerültek az ifjabb
Bélához.
Csak a vak nem látta azon évben és a következő elején (1264), hogy
szaporodnak az ütközési pontok, nő a súrlódási felület, emelkedik a
feszültség a két király között. Most már Istvánnak sem voltak illúziói
afelől, mennyire „szereti” őt a családja. Huszonöt éves meglett férfi volt,
akinek a jelek szerint még küzdenie kellett a „jogos jussáért”, vagyis az
országért. Más fiatalemberek apja ilyenkor már régen a föld alatt volt és
legfeljebb saját testvéreikkel kellett küzdeniük a hatalomért, nem az
előző nemzedékkel. Ám a jelek szerint IV. Béla még mindig vasból volt,
ötvennyolc évesen megülte a lovat, csatákat vezetett, uralkodott és sokat
volt úton szerte az országban. Ráadásul a csatákban soha nem vett részt
személyesen, közelharcba nem bocsátkozott, csak messziről vezényelte
azt. Ezért - bár a várból kitört István serege megerősödött, sőt meg is
ütközött apja hadaival - arra nem volt esélye, hogy végezzen Bélával. Azt
viszont tapasztalnia kellett, hogy - nyilván apja felhívására - Béla
seregének számos vitéze csak arra törekedett, hogy a csatában végezzen
vele, Istvánnal! Ez nem lehetett véletlen (tudjuk: nem is volt az).
István Pestre tartott, nem messze a városkától ütközött meg apja
hadaival és Bélának, az örök csatavesztőnek még azt is meg kellett érnie
szégyenszemre, hogy a saját fia verte el őt jó alaposan. De István nem
használta ki a győzelmet, a család felől érkező első békülékeny üzenetre
azonnal visszavonult birtokaira és egy ideig nem mozdult. Egy időre
valódi béke lett - ehhez úgy látszik, az kellett, hogy István csapatai
elverjék Béla hadait. A két király most hirtelen annyira jóba lett, hogy a
szerbek ellen közös háborút is indítottak. Itt persze az István vezette
csapatok arattak győzelmet, amit Béla elrontott - amikor már legyőzték a
szerbeket, Béla váratlanul a szerb fejedelemhez adta feleségül az egyik
lányát. így a győztes István a legyőzött sógora lett, ami nyilván nem volt
ínyére.
Rövidre fogva a történetet - mindenki tudta, hogy a régi állapot már
nem állítható helyre. Ráadásul néhány csúnya történet is pettyezi az
eseményeket. Margit végül rendezett egy nagy békítést éppen a két
„birodalom” határán, a Margitszigeten. Ott volt az egész család, a két



vétlen nő, Mária és Anna is. Mégis, Anna olyan tervet, agyait ki, amely
mentesítette a két asszonyt attól, hogy csakugyan részt vegyen a
békülésben. Amikor István bejött a kolostorba - itt nem kellett
bérgyilkosoktól tartania - odabent várta őt Margit húga, apja, Mária és
Anna is. Ám mire abba a helyiségbe léphetett, Mária királyné és Anna
egy hátsó kijáraton szépen kislisszoltak és így Margiton kívül már csak
Bélával, az apjával foghatott kezet a fiatal harcos... Ez is felért egy
pofonnal.
Nem sokkal korábban Béla herceg elvette német feleségét és IV. Béla
nyilván arra gondolt: ha István megtartja a békét, akkor majd csak
kibékül valahogy az öccsével, ha ő, az apjuk már nem lesz. De még itt
volt és esze ágában sem volt feladni a harcot. Végül is a belháború egy
időre véget ért, István visszakapta Erzsébetet és gyermekeit, akiknek
fogdaőre sokáig - milyen érdekes - Anna, a sógornő volt. „Kegyetlen
vipera”, mondotta róla Erzsébet, miután Lengyelország érintésével
hazatérhetett.
1266 márciusában a két király ismét megújította az egyezményt, újfent
szent esküvéssel fogadták, hogy most már aztán csakugyan betartják
annak minden egyes pontját. István volt annyira óvatos, hogy Máriát, az
anyját és Annát, a nővérét is bevette az esküvésbe - nem mintha e két nő
oly nagyon betartotta volna adott szavát.
Azután megint - mintha mi sem történt volna - Béla és István közös
hadjáratra indultak, ezúttal a bolgárok ellen. Öt csatát vívtak az
ellenséggel, és Bélának, aki szokása szerint távol maradt a háborútól, igen
kemény fricskát jelenthetett, hogy fia megnyerte mind az öt ütközetet...
Az uraknak ez jó korszak volt. Ahogyan remélték, úgy lett - mindkét
király birtokokat osztogatott, csakhogy a tehetős urakat megtartsa maga
mellett és azok a jövőben sok katonával támogassák őket. Nagyon sok
birtokadomány és nemesi címre jogosító oklevél keletkezett abban az
időben - igen sok, a magyar történelemben később ismertté vált nemesi
család virtuális „órája” kezdet ketyegni éppen akkortájt.
Az urak arra is kihasználták a helyzetet, hogy a nem is olyan régen
kiadott Aranybulla mintájára ismét leszögezzék, sőt ahol lehet,
kiszélesítsék az uralkodóval szembeni jogaikat, lehetőségeiket.
És az évek múltak.



Eljött 1269, amely bizonyos szempontból vízválasztónak bizonyult. IV.
Béla egyik nagy reménysége omlott össze. A király akkor mái hatvankét
éves volt és talán őt is meglepte, hogy ilyen sokáig ék. Zajlottak az
események - az egyik ilyen éppenséggel a Timót-ügy volt, amelynek
lezajlása fellebbenti a fátylat nemcsak a kor, szokásairól,
megcsontosodott nézeteiről, de az urak és a király gondolkodásmódjáról
is.
Timót pap volt, ámde nagyon alacsony sorból jött, szülei egyszerű
szólták voltak. A pápa kinevezte őt zágrábi püspökké, de egyházmegyéje
és papjai nem akarták őt elfogadni éppen azért, mert ilyen mélyről jött.
Az ügyben az urak egy része is Timót ellen állt ki, majd rábeszélték IV.
Bélát, tegye ugyanezt. A pápa akkor az a IV. Kelemen volt, aki maga is
meglehetősen görbe pályavonalat futott be annak előtte. Az biztos, hogy
azokban a századodban kevés pápa élt át olyasmiket előző életében, mint
ő. Kelemen francia volt, nős volt, felnevelt két lányt, ügyvéd volt, egy
királyi udvarban tevékenykedett. És csak a felesége halála után
megözvegyülve lépett egyházi pályára, ahol éles elméjével tiszteletet
vívott ki magának, amint egyre feljebb hágott a ranglétrái. Hetven
évesen lett pápa és nem csoda, hogy az életet másképben nézte, mint
azok a kollégái, akik egész életükben nagyon szik egyházi keretek között
mozogtak csupán.
Kelement felháborította a magyar urak magatartása, Bélától pedig
külön is rossz néven vette, hogy csatlakozott Timót ellenzőihez.
Elhatározta, hogy ellenérzéseinek nyilvánosan is hangot ad. Amikor
aztán Béla küldöttei megérkeztek Rómába és 1266. január 21-én
elkezdték sorolni, mi minden bajuk van Timóttal - de legfőképpen az,
hogy szolgáktól ered, márpedig fölöttük ne uralkodjon egy olyan főpap,
akinek szülei csupán szolgák voltak! - és Bélától is idézték ugyanezt a
véleményt, Kelemen félbeszakította a diplomáciai irat ismertetését és
ékes latin nyelven a következőket mennydörögte (a letorkolló beszéd
pontos szövege fennmaradt):
„Minden ember egyformán születik, egy ég alatt egy levegőt szív.
Meztelenül jő a földre, meztelenül távozik, ebben nincs különbség
szabad és szolga, szegény és gazdag, pór és király között. Az isteni
kegyelem nem tesz különbséget nagy és kicsiny, szabad és szolga között.
Az Úr előtt nincsen személyválogatás! Ha szolga volt is, a püspöki



méltóság e szolgaságot eltörölte. A királyok királya is asztalához, nagy
munkájához szegény halászokat választott”.
Ez elég egyértelmű volt - az urak, a követség leforrázotton hallgatták
Kelemen pápa csöppet sem diplomatikus „letolását”. De a pápa még nem
fejezte be, most a konkrét ügyre tért rá:
„Mi dicsősége van abból a nagy, hatalmas királynak, ha szegény
emberrel küzd.../.../ ha egyszerű ember ellen mutatja hatalmát?
Oroszlán nem fog fegyvert féreg ellen, sas nem támad verebekre. És te,
férfi, nagyfejedelem, annyira törekszel egy püspök megbuktatására, a ki
ellen, ha mind igaz, a mit mondanak, kifogást nem tehetsz? Mert nem ő
teremtette magát, hanem az Isten. Nem tőle függött, hogy nemes
szüléket válasszon magának, nem az ő hibája, ha olyan szülei voltak,
aminőket az Isten adott neki!”
És végül még hozzátette, nagyon is nyilvánvalóan a személyesen
Bélának címzett szavakat, sajátos pápai üzenetként:
„A szegény ember ügyét el nem hagyjuk. Ne zavarjon meg némely
papok befolyása, akik - mint mondják - inkább a püspökségre, mint a
püspökre gondolnak, az élő ember örökségét szeretnék, de azt azon úton,
amelyen járnak, amíg én élek, nem fogják megkapni!”
Ennél egyértelműbb üzenetet Béla senkitől sem kapott. Messze nem
csak egy püspökről volt itt már szó. A pápai állam élén időről időre
akadtak olyanok, akik szó szerint vették a krisztusi tanításokat - rendre
el is buktak, persze.
Amire IV. Béla nem számított, az nagy csapásként szakadt rá.
1269-ben váratlanul meghalt kisebbik fia, Béla. Az okról nem sokat
tudni, valószínűleg betegség végzett a fiatalemberrel. Még a házassága is
gyermektelen volt, olyan hirtelen jött ez a dolog. Így hát másik utód
nélkül maradt - most már mindenképpen ki kellett volna egyeznie a
nagyobbik fiával. Aki nem csak az elsőszülött, de akkortól kezdve az
egyetlen fia is volt.
1270. január 18-án - pár hónappal az apa halála előtt - meghalt még
Margit is. A „Nyulak Szigetének” apácája nem bírta tovább az
önsanyargatást és a sok szomorúságot, amit a szülei és a „kedves
rokonok” egymással versengve okoztak neki és szeretett bátyjának,



Istvánnak. Talán sokkoló, ami most következik: a szülei el sem jöttek
Margit temetésére!
Az a tény, hogy Margit annakidején szembeszállt a szüleivel, most
jelentkezett ismét. Az, hogy nem ment férjhez csak azért, mert ők
időközben meggondolták magukat. Azért sem szerették, mert kiállt
István bátyja mellett, annak pártját fogta. No és azért, mert Margit...
komolyan vette azt, amiben hitt! Nem volt benne semmiféle kétszínűség.
Ez a lány mindig azt tette, amit mondott, és mindig hitte is, amit
mondott vagy tett. Ő kolostorban akart élni, szent módjára (hamarosan
szentté is avatta az egyház) - de a szüleinek mindezzel együtt ellensége
maradt.
Olyan gyorsan eltemették a zárdabeliek, hogy István se érhessen oda a
temetésére. Ez mellesleg feltett szándékuk volt. Ezzel a nővérek, Margit
társnői a királynak és főképpen Mária királynénak akartak kedvére
tenni. Ez ugyan sikerült, mégis, Margit halála után a zárda már
semmilyen támogatást nem kapott, az addigiakat is visszavonták. A
nővérek nyomorba süllyedtek a Nyulak Szigetén. Ez az utólagos,
kicsinyes bosszúállás nagyon is j ellenző volt - no, nem annyira Bélára,
mint a feleségére és lányára.
Béla különben az utolsó években már szinte teljesen Anna lánya
befolyása alá került és nem mondhatjuk, hogy ezzel jól járt ő vagy az
ország. Anna bosszúálló természetű, mohó és uralkodni vágyó nő volt.
Ha fiúnak születik, már húsz évvel korábban elragadja a hatalmat az
apjától...
IV. Béla amellett, hogy olyan sokáig élt és a középkori magyar királyok
között majdhogynem példátlan módon harmincöt évig lényegében
zavartalanul ülhetett a trónon, ráadásul igen szerencsés ember is volt.
Életében többször is elkerülte a halált, a merényleteket. Mondhatjuk úgy
is, hogy megúszta a dolgokat, pedig nagyon könnyen otthagyhatta volna
a fogát.
Először éppen hat-hét éves volt, amikor anyjával, Gertrúddal
leszámoltak az urak - nem sok hiányzott, hogy őt is eltegyék, mint a
„rosszhírű német némber” fiát. Az apja, II: András elleni
összeesküvésekben is életét veszíthette volna, de azokat is megúszta. A
tatárjárást, a muhi csatát is megúszta, pedig elég közel járt hozzá a halál.
Attól kezdve már nem ment csatákba, mint aki nem akarja kihívni maga



ellen a sorsot. Még valamivel korábban odaveszhetett volna Kötöny kun
király felkoncolásakor, hiszen az indulatok ellene is izzottak - Béla volt
az, akit a türelmetlen urak „gyáva királynak” tituláltak.
Aztán nemcsak hogy sikerült élve elhagynia az égő muhi szekérvárat,
pedig sok ezer tatár őt kereste - még az üldözők, a „mongol
kommandósok” elől is sikerült egérutat nyernie. Besétált ugyan Frigyes
osztrák herceg kelepcéjébe, de sikerült magát kivásárolnia.
Egyszóval sokszor elkerülte a halál torkát - kivéve az utolsó esetet.
Úgy járt, ahogyan majd mindnyájan járunk egyszer. Eljött 1270 májusa,
és tovább nem menekülhetett. Már egy éve, Béla fia halála óta
betegeskedett. Az akkori orvosi-közegészségi viszonyokat tekintve bármi
volt is a baja - csoda, hogy még a következő év májusáig elhúzta élve.
A pszichés és testi kóroktól legyengült, nyilván nagyon depressziós
királyt a sanyarú jövő víziója késztette rettegésre. Mi lesz az országgal,
nélküle? És főleg - mi lesz a családjával? Nem is ok nélkül gyötörte az
aggodalom. Ha csak arra gondolt, hogy apja halála után, amikor ő került
a trónra, bizony alaposan elintézte András király tanácsosait,
megritkította az András mellett végig kitartó híveket, és számos főurat
kurtított meg egy fejjel. Nagyon is természetesnek látszott hát, hogy ha
fia, István követi őt a trónon, bizony itt is fejek fognak hullani és ki
tudja, mi lesz akkor a drága feleségével, Máriával és a legalább olyan
kedves Anna lányával? Meg a többiekkel?
Kétségbeesetten kapkodott és már abba is belenyugodott volna, hogy
az unokája legyen a király. Az a kisfiú, akit a lánya szült Ottokár cseh
királyfinak. Ráadásul Anna az utolsó hetekben folyton a nyakára járt és
azért az egyetlen dologért könyörgött, ami őt igazán érdekelte: a
kincsekért. A királyi kincstárból egy szép részt akart magával vinni
mert nyilván ő is menekülni akart rögtön apja halálát követően.
Ilyen eseményekkel tudatában Béla egyáltalán nem törődött már
István fiával, hanem a cseh Ottokárban látta a menekülési lehetőséget.
Utolsó napjaiban levelet is diktált neki. Most Prágában volt minden
reménye - Ottokár hát egy napon váratlanul ilyen levelet kapott:
„Amennyiben úgy esnék, hogy az Úr hívására a betegségünkből
minden test útjára lépünk, kedves feleségünket, Magyarország
királynéját és legédesebb leányunkat...”



Mármint hogy Ottokár azokat mentse ki innen, ezt kérleli. Mária és
Anna a fontosak tehát, csak ők. No meg a hívek, a hűséges urak, akik
Istvánnal szemben velük tartottak - mert hát a levél így folytatódik:
„... és a mindazon báróinkat, kik hűségben állhatatosan megmaradtak,
ha hozzátok folyamodnának, atyailag öleljétek magatokhoz, tanáccsal és
segítséggel gondoljatok reájuk alkalmas időben, ha a mi halálunk után
esetleg határaitokra kellene nekik távozniuk... E dolgokat kérjük
tőletek, édes fiam, végakaratunkként a halálos ágyban”.
A saját magára és a címzettre vonatkozó többes szám nem elírás - a
fejedelmi többes (plurális maiestatis) használata a királyok közti
levelezésben napi rutin és persze réges-régi szokás volt.
E levél is jellemző képet ad Béla lelkiállapotáról és a családban
kialakult „lövészárok” mélységéről, állandóságáról.
1270. május 3-a egy vallási ünnep volt, ezért Bélát kivitték a Nyulak
Szigetére, az ottani kolostorhoz - és ott érte a halál. A halál, amely a jelek
szerint ironikus is tud lenni. Ha már nem ment el Margit lánya
temetésére, hát most az lett a sors által rámért büntetése, hogy ott kellett
meghalnia. IV. Bélát kívánságára Esztergomban temették el, ugyanabban
a templomban, ahol nem sokkal korábban Béla fiát is örök nyugalomra
helyezték.
Az utódlás ügyében semmit sem intézett, viszont Ottokárnál
beprotezsálta családját és főbb híveit. Halála nem váltott ki különösebb
sajnálatot, bár az emberek többsége - nem sokat tudva a királyi család
belső viszályairól - csak a tatárok utáni újjáépítő királyt látta benne. Az
erőszakos cselekedeteiről „odalent” nem sokat tudtak, hisz az jobbára a
főurak ellen irányult, akiknek egy része most meg is könnyebbült.
Mások trónöröklési harcoktól tartottak és ezek a realisták borúsan néztek
a jövőbe. A legtöbb ember feleannyi ideig élt, mint a király, így azok
gyermekkoruktól életük végéig csak őt látták a trónon. Akik most
túlélték őt, nagyon furcsállták a helyzetet és nehezen tudták elképzelni,
hogy ilyen nagy változás következett be.
Márpedig bekövetkezett és ezt sokan előbb-utóbb meg is érezték.
Béla még jószerével le sem hunyta a szemét, amikor Anna lánya
működésbe lépett. Irány a kincstár! Összeszedett mindent, amit csak
talált - a krónikások lakonikusan csak annyit jegyeztek fel, hogy az ott



talált „királyi kincset” magával vitte. Ezért írtam fentebb, hogy
nyilvánvalóan elvitt mindent, mert hát, ha már alkalma nyílott rá, miért
is hagyott volna ott bármit is?
A leginkább Béla-párti urak is szétszaladtak, igyekeztek egy időre
eltűnni mások szeme elől. Több külföldi származású méltóság is jobbnak
látta most egy ideig nem mutatkozni az udvarnál. Mária Laszkarisz
dicséretére legyen mondva - nem ment sehová. A maga számító és hideg
módján ugyan, de ott maradt és elintézte férje temetését. Az „öreg
királyné” bízott benne, hogy őt nem érheti baj, talán még István sem
emel rá kezet, bármennyi bajt is okozott neki.
Voltak olyan urak is, akik átálltak Istvánhoz, de igazából senki számára
nem volt vitás, ki lesz a király. IV. Béla halála előtti irreális
reménykedését a „cseh unoka” trónra ültetésében senki sem osztotta.
István, amint hírt kapott apja haláláról, azonnal indult és pár nappal
később máris Budán volt. És egy érdekes változás zajlott le a
fiatalemberben. A harmincegy éves férfi dúlva-fúlva érkezett Budára és
kész volt leszámolni minden ellenséggel, már azt is kitalálta, hogy
melyik apja-párti főúrral hogyan fog végezni és micsoda nagybirtokokat
fog elkobozni... De amikor ezen urak többsége ott várta őt és azonnal
meghódolt előtte, egy perc alatt elszállt a haragja. Mégsem volt egészen
apja-anyja fia. Mert: „Amikor meghódoltak, esze, szíve benne a bosszút
elfojtották. Arra gondolt, hogy akik atyjának szolgáltak, neki is szolgálni
fognak és csak az országos méltóságokat töltötte be azonnal a maga
embereivel”.
Elsősorban persze most azok nyertek magas hivatalokat, akiket Béla
király azért üldözött, mert István fia mellett álltak. Aztán más hívek
következtek a rangsorban. István gondosan ügyelt rá, hogy mindazok,
akik a szembenállás keserű éveiben érte szenvedtek károkat, most
megkapják mindazt, amire vágytak. Tudta, ettől kezdve ezekben az
emberekben bízhat a leginkább.
Anna nyugatra menekült a kincsekkel, mondván: azokat apja
ajándékozta neki. Akár így volt, akár nem, a dolog mindenképpen
kellően „meredek” volt ahhoz, hogy aggassza az új hatalmat. Az
erőszakos lánytestvér családjával együtt természetesen IV. Béla utolsó
reménységéhez, II. Ottokár cseh királyhoz menekült. Oda követték őt



azok is, akik az elmúlt időszakban túlságosan is kötődtek Bélához és
tudva tudhatták, hogy nekik most nem terem babér, sőt az életük is
veszélybe kerülhet. Mint látjuk, már nyolc-kilencszáz évvel ezelőtt is
szinte természetes volt: politikai-hatalmi változás esetén egyesek
emigrációba vonultak, máskülönben végük lett volna.
István nem uralkodott sokáig.
Ezt persze ellenfelei vagy barátai nem tudhatták. István szüleinek
sokadik gyermeke volt. Mégis, bár a kisfiú az első leánytestvére után
tizenöt évvel született, a szülei mai értelemben véve még nagyon is
fiatalok voltak. Hiszen apja harminchárom, anyja harmincegy vagy
harminckét éves lehetett mindössze. Így mire István akkori értelemben
felnőtt, tehát mondjuk tizenöt éves lett, a szülei még jóval innen voltak
az ötvenen.
A sok új állás-osztás és birtokadományozás közben az eltűnt kincseket
is kutatták. Szerencsére fennmaradt egy sajátos leltár, ebből tudható,
hogy a magyar kincstárból (amelynek tartalmát a magyar királyok
úgymond Attila óta gyűjtötték - ahogyan egy akkori krónikás ezt szentül
hitte...) - hiányzott két arany korona, a királyi jogar és az aranyozott
trónus, ugyanolyan kard, nyaklánc, drágakövekkel kirakott igen drága
korsó, számos aranytányér és persze rengeteg egyéb, fel sem sorolt
értékes tárgy, ékszer. István persze rögtön elküldte a listát Ottokárnak és
követelte vissza az oda jogtalanul kivitt tárgyakat, amelyek a magyar
állam - akkor úgy mondták: a magyar korona - tulajdonát képezik.
Akkoriban nem ritka szópárbaj indult el a két uralkodó között.
Méghozzá meglehetősen lassan zajlott a dolog, akár egy levelezéses
sakkparti a régebbi időkben - egy követség elment Prágába és vitte István
üzenetét, aztán beletelt egy hónap is, mire visszajött a válasszal. Arra
megint elment egy követség István válaszával, és várhatták, mit talált ki
erre Ottokár.
Mindenesetre mi ezt most kissé lerövidítjük. Tehát az első fordulóban
István visszakövetelte a kincseket, mire Ottokár azt felelte: miért rajta
keresik azt, amit Magyarország elveszített?
Tehette Ottokár, amit tett, és lehetett is ilyen szemtelenül fennhéjázó,
mert időközben szép lassan majdnem egész Ausztriát uralma alá hajtotta
és a magyarokat különben sem kedvelte - minden rokoni szál ellenére,
amellyel őt boldogult IV. Béla király is befonta.



A szavakat ugyan nem jegyezték fel, de a krónikások egyértelműen
értésünkre adták, hogy ezen üzenetet hallva István király valami nagyon
cifrát mondott. Ne kerteljünk - már akkor is nagyon ismert magyar
nyelvi fordulatként alighanem Ottokár kedves édes anyját említette meg
szexuálpatológiai szövegkörnyezetben, cselekvésre buzdító utalásokkal
megtűzdelve...
A későbbi történészi munkák egyikében a jelenetről csak annyit
olvashatunk, hogy V. István „magyarosan” elkáromkodta magát, majd
megkeserüli ezt II. Ottokár, de azután lecsillapodott.
Mindesetre István ekkor személyes találkozót akart, hogy úgy
beszéljék meg a dolgot. Nyilván nem olyan akcióra készült vagy célzott,
amit akkortájt éppen nagyapja művelt Ázsiában. Végső soron ugyanis
Theodor Laszkarisz, Mária apja nemrégen egy politikai-hatalmi vitát a
török szultánnal úgy döntött el, hogy párbajra hívta ki ellenfelét, ott
győzött is és ezzel egy időre megállította a pogányok térhódítását. Nos,
V. István magyar király volt, Európa közepén élt és bár a lovagi-vezéri
párbajok még itt is divatban voltak, azért a politikában igazán fajsúlyos
személyek nem ilyen módon „vitatkoztak”. Ő csakugyan egy békés
megbeszélésre, tárgyalásra gondolt.
Munkához láttak a rokonok, hiszen nemcsak a magyar és a cseh,
hanem egyes osztrák és német uralkodók is immár harmadik nemzedék
óta keresztül-kasul rokonok voltak, jobbára éppen Béla lányai és unokái
révén. Próbálták kibékíteni egymással a szembenálló feleket - úgy
látszott, akkor éppen senkinek sem volt érdeke a háború a Budavára
Prága-Bécs háromszögben, sem annak peremvidékein.
IV. Bélának a halála után sem volt nyugta, jó ideig. Ugyanis az a
meglehetősen szokatlan dolog történt vele, hogy holttestét kiásták és...
ellopták. Méghozzá úgymond hatalmi szóval. István fia már nem
törődött apja maradványaival, ez egy teljesen más jellegű „akció” volt.
Esztergomban, a minoriták templomában temették el Bélát, a „kis Béla”
nem sokkal korábban odakerült maradványai mellé. így rendelkezett a
nagy király.
Ámde a dolgot túlságosan is szívére vette az akkori esztergomi érsek,
aki nem tűrhette, hogy az az ember, aki harmincöt évig ült a trónon és



sok szolgálatot tett az Egyháznak, egy ilyen „alacsonyabb rangú”
templomban nyugodják. Fejébe vette, hogy Béla helye az esztergomi
székesegyházban van. És bár a különbség földrajzilag mindössze pár száz
métert tett ki, egy napon az érsek (későbbi kifejezéssel: prímás)
parancsára Béla csontjait kiszedték a minoriták templomából és felvitték
a várhegyre (a mai bazilika közelében állt a székesegyház). Ami nem
ment könnyen, mert a minorita szerzetesek keményen ellenálltak
országos botrány lett a dologból, hogy papok véres verekedése előzte
meg az „ünnepi aktust”, az áttemetést. A templom falára papi vér
csordult, mondták és írták. Az ügynek egész kis irodalma is keletkezett,
méghozzá Rómába küldött panaszos, árulkodó, becsmérlő és
mentegetődző levelek formájában. A végső döntésre a pápát kérték fel,
aki hosszas mérlegelés után az érsekkel szemben a minoritáknak adott
igazat és ekkor az érsek dúlva-fúlva, de a pápai parancsnak kényszerűen
engedelmeskedve volt kénytelen végignézni, hogy most a minoriták
szedhetik össze Béla csontjait a székesegyházban és viszik vissza saját
templomukba - vér ezúttal nem folyt.
Az a bizonyos utolsó év nem volt túl kegyes az Árpádháziak aktuálisan
uralkodó családjához.
1269-ben halt meg a „kis Béla”, 1270 januárjában temették el Margitot,
májusban az öreg Béla királyt és augusztusban az idős (hatvankét éves)
Mária királynét is utolérte valami betegség. Elég érdekes élete volt, ha
figyelembe vesszük, hogy a Fekete-tenger déli partján született és onnan
tizenéves fiatal lányként került fel északra, a „barbárok” földjére, ahol
aztán egészen más környezetben vadidegen emberek (akik egy nagyon is
vadnak tűnő nyelvet beszéltek, amit neki is meg kellett tanulnia) között
kellett élnie, mi több, helytállnia.
Nagyon különös lelki viszony lehetett a nemrég meghalt Margit és
István között. Mert egyfelől István egyik első dolga volt az Egyháznál
kezdeményezni Margit szentté avatását (amire azért jó pár száz évig
várni kellett), másfelől pedig kiderült, hogy Margit tanításai és példája,
viselkedése meglehetősen nagy hatást tett Istvánra. A férfi ugyanis nem
sokkal a hatalomátvétel után néhány hétre... eltűnt. Nyoma veszett.
Csak a beavatottak tudták, hogy a legnagyobb titokban külföldre ment.
Krakkóba, Szent Szaniszló sírjához vitt az útja. Itt élt akkor nővére,
Kinga, aki V. Boleszló lengyel király feleségeként élt a szép városban.



Margittól István többek között azt tanulta, hogy a sérelmekre nem
bosszúállással, hanem megbocsátással kell válaszolni. Igaz, amikor
Ottokár Prágából azt a bizonyos pökhendi választ küldte az elrabolt
kincsek ügyében, akkor aligha a megbocsátás járt a fejében. De később
elgondolkodott a dolgon.
A király távolléte szerencsére keveseknek tűnt fel és mire szélesebb
körben elterjedt volna a hír, hogy Istvánnak nyoma veszett, már vissza is
jött Krakkóból. Mindenesetre nagy bátorságra vall, hogy egy király
akkoriban mindössze öt-hat kísérővel nekivág egy ilyen hosszú útnak és
nem fél attól, hogy útközben ezer veszély leselkedik rá.
A király augusztus közepén ment ki, a hónap végén már el is indult
vissza Krakkóból és egy hetes szakadatlan lovaglás után ismét Budán
volt. Októberben aztán már egy Pozsony melletti zátonyszigeten békét
kötött Ottokárral és itthon is igyekezett úgy viselkedni, hogy senkinek se
kelljen tőle félnie.
Nem tudhatta, milyen kevés ideje maradt.
Egy pillanatra menjünk vissza az időben tízegynéhány évet.
Egy addig elképzelhetetlen eset fordult elő egy Árpád-házi uralkodó
családjában: IV. Béla engedélyezte, hogy igencsak kiskorú fia, István
megnősüljön - a különös az volt, hogy a felesége nem egy európai
uralkodóházból származó lány, hanem egy kun vezér lánya, Erzsébet
lett. Hogy erre milyen szorító politikai helyzet késztette Bélát, már
tudjuk.
Nem ismerjük Erzsébet igazi, kun nevét, mi több, a szüleiről sem
maradtak fenn adatok. Csak annyi tudható, hogy a gyermekházasság
másik résztvevője, az apró „menyasszony” kora is annyi lehetett, mint
Istváné.
Később a történészek egy része egyszerre dicsérve- rágalmazva azt
állította, hogy Erzsébet lett a legszebb és leggonoszabb feleség az Árpád
háziak között. Hogy szép volt, azt senki sem vitatta. Hollófekete haja
volt és - ezen sértegetők szerint - „fehér mája”. Mint ismeretes, a régi
magyar nyelvben a „fehérmájú” a nimfomániás nő szinonimája volt.
Vagyis az olyan lányé, asszonyé, aki örökké felajzott szexuális állapotban
van, és sohasem tud betelni a férfiakkal. Ám könnyen lehet, hogy ezt



csak kitalálták. Ma is hajlamosak sokan a más népekhez tartozókat
ilyesmivel is megvádolni. És sok egyébbel.
Szóval nem tudható, ki is volt valójában ez az „Erzsébet”? Minden róla
szóló írásban másféle eredetet tulajdonítanak neki. Beszélték, hogy
Kötöny fejedelem sátrából való, ami persze sok mindent jelenthet
leginkább azt, hogy a nagyfejedelem valamelyik ágyasa hozhatta a
világra. Mások szerint rabnő volt maga is, akinek szüleit a kunok valahol
a keleti sztyeppéken ejtették fogságba és tulajdonképpen rabszolga volt a
kislány. Akkor viszont aligha adták volna feleségül egy király fiához.
Ugyanakkor azt sem feledhetjük, hogy kezdetben a kislány sorsa
eléggé bizonytalan volt. Talán magyarul sem tudott eléggé. Politikai
házasság volt ez, és Erzsébet lényegében afféle magas rangú túsznak
számított a magyar királyi udvarban - hiszen oda vitték az esküvő után
azonnal. Béla és Mária alighanem arra gondoltak: ha a kunok
fellázadnának, a kezükben van egyik főemberük lánya, és azt tesznek
vele, amit akarnak. Ha szükséges, meg is ölethetik, hátha ez észre téríti a
kunokat...
Erre szerencsére nem került sor. Még évek teltek el, és ismerjük az
eseményeket - a kunokat több-kevesebb sikerrel meg tudták
„szelídíteni”, bár voltak összeütközések. A tatár veszedelem is lassan a
múlt ködébe veszett. A fiatalok felnőttek és néhány forrás szerint
egymásba szertettek. A fiúnak kétségkívül tetszett ez a lány, akit melléje
rendeltek, aki - bármilyen hihetetlen is ez egy tizennégy-tizenöt éves
fiúnak - a felesége volt.
Erzsébet boldogsága már aligha lehetett ilyen felhőtlen. Állandóan
éreztették vele, hogy gyanakodnak rá, hogy egyetlen kunban sem lehet
megbízni. Ez örökösen gyanakvóvá és depresszióssá tette a fiatal nőt. A
végén már nyilván akkor is azt hitte, lenézik és megvetik, ha erről szó
sem volt. Az asszony tizenöt vagy tizenhat lehetett, amikor a házasságuk
megérett - merthogy attól kezdve gyermekeket szült férjének. 1256 és
1271, tehát tizenöt év alatt hétszer szült, de így sem érte utol királyi
anyósát, Máriát, aki tízszer élhette át az anyaság ilyen nagyszerű, de
fájdalmas kezdetét.
Erzsébetnek állítólag „rohamai” voltak, ami persze nem volt egyéb,
mint a régi magyar nyelven oly szépen elnevezett „mélabú”. Vagyis
depressziós hangulatok rohanták meg, olyankor nem lehetett vele



beszélni, csak búsongott és mindenkiben ellenséget látott. Férje ezt
megértette, mentegette asszonyát és mai kifejezéssel élve, ha csak
szükség volt rá, hát habozás nélkül „falazott neki”. Védelmezte őt az
ellenségesnek tekintett külvilágtól.
István mellette örök optimista volt, jól forgatta a kardot, és mint rövid
uralkodása alatt nemegyszer bebizonyította, a csatatéren és a diplomaták
asztalánál is helyt tudott állni.
Erzsébetnek öt gyermeke maradt életben - három lány, két fiú. Az első
lányt is Erzsébetnek hívták, aztán született Katalin és Mária, majd jöttek
a fiúk: László és András.
Erzsébetnek állítólag nem tetszett a „László” név - az udvari körök
újabb, ellene irányuló provokációjának tartotta. Merthogy hallotta, hogy
volt már egyszer egy László nevű magyar király (Szent László), aki
kétszer is elpáholta az országba betört prédáló tatárokat és ki is verte
őket vitézül... Mindazonáltal nagyon szerette ezt a Lászlót, olyannyira,
hogy szinte csüngött rajta. Csak Lászlóval többet foglalkozott, mint az
összes többi gyermekével együttvéve.
István igyekezett feleségét elszigetelni a politikától, ami nem is volt
nehéz dolog. Erzsébet jobbára anya volt és depressziós rohamai: élte át.
Tizenvalahány évvel az első gyermek születése után fizikai vonzalom
már aligha volt a két ember között. Amikor pedig 1270 májusával István
az ország ura lett, a nő és a férfi még inkább eltávolodott egymástól.
Hiszen Istvánnak most már rengeteg dolga volt és különféle
hadjáratokba is bonyolódott - nem ért rá feleségével törődni. Ebből
később aztán egy tragédia lett, amire hamarosan kitérünk.
A politikában az első fontos lépés az volt, hogy Ottokárral kibékült - a
cseh csak annyit kért, István ne tekintse őt tolvajnak, pénze van elég, és
ha akarja, a kárát négyszeresen is megtérítheti. Ezzel máris egymás
tenyerébe csaptak. De a békesség nem tartott sokáig, mert Ottokár,
aminthogy Ausztria számos tartományában már nyeregben érezte magát,
most a nyugat-magyarországi régióra is szemet vetett. Amikor a csehek
már jó híveit is gyilkolták - és a békekötéstől alig egy-két hónap tellett
el! - István kardot vont és decemberben ötvenezer fős, magyarokból és
kunokból álló haddal megtámadta a cseh uralom alatti Ausztriát. Sok
várost felégettek és vagy húszezer embert megöltek vagy fogságba



ejtettek. Jellemző Ottokárra, hogy amikor az ellentámadás hírét hallotta,
a magyarok megbízhatatlan voltára, esküszegésére hivatkozott - mintha
nem is ő kezdte volna a békétlenkedést. Persze Ottokár már nagyon is
tudatában volt a „píár” jelentőségének, nem is szólva a propagandáról.
Azonnal leveleket küldött szét a világba, a pápai államba is, és ezekben
Istvánt hitszegéssel, az egyház elleni erőszakkal vádolta. Azt állította,
hogy egy barbár haddal tört be a békés tartományokba, felgyújtotta a
templomokat és papokat halálra kínoztatott - ami már csak azért sem
lehetett igaz, mert István is mélyen hívő ember volt. Ottokár nem
átallotta magát Európa és a keresztény és keleti védőbástyájának nevezni
- ezzel mintha arra célzott volna, hogy a magyar határon túl már Ázsia, a
barbárság és a pogányság uralkodik. Kis híján odáig fajultak a dolgok,
hogy egy sajátos „keresztes háborút” hirdetett a magyarok ellen és
bizony jöttek is szép számmal kalandra éhes és szent hit lovagok, hogy
védelmezzék a kereszténységet - egy másik keresztény államtól. (Persze
volt már ilyen a világtörténelemben korábban is, gondoljunk csak arra,
amikor Velence biztatására az európai keresztes sereg a magyar királyság
Zára nevű városát ostromolta meg, vagy még inkább, amikor a
keresztesek a Szentföld helyett Bizáncot vették be, amely szintén
keresztény állam volt...)
A téli hadjáratnak voltak kegyetlen epizódjai is. Főleg azért, mert
egyes ausztriai és egyéb grófok valóságos rablócsapatot alakítottak
szerettek volna a háború mellékvizein evezve nagy zsákmányt gyűjteni.
Az egyik ilyen több száz fős csapat, benne több tucat nemes lovaggal
1270 végén a befagyott Fertőtavon, a jégen szeretett volna, lopva betömi
magyar területre, de a jég ezt a sok száz lovat és embert nem bírta el,
beszakadt és gyakorlatilag az egész csapat a jeges vízben lelte halálát.
1271 tavaszára aztán Magyarország is felfegyverkezett,
körbehordozták a véres kardot és az urak, a vármegyék ontották a
katonákat. II. Ottokár ezenközben szintén nagy haddal indult és fennen
hirdette, hogy Magyarország mostantól fogva többé nem fog létezni.
Április közepére el is foglalta Pozsonyt és felprédálta a várost, bár
legtöbb lakóját elengedte élve. Aztán a Felvidék számos városát és várát
is elfoglalta, de, még nem mert átkelni a Dunán, ahol István serege is
éppenhogy gyülekezett („gyűlöngött” - ahogyan régebben mondták és
írták.)



Sajnos azt kell mondani: Ottokár azért hatolt át ilyen könnyen a
megyéken és az egész vidéken, mert számos város megalkuvó ura
egyszerűen az első fenyegetésre megadta magát.
A cseh seregben szép számmal voltak más nemzetiségűek, főleg
osztrákok, németek - de bizony átállt magyarok is! Igaz, István serege
sem volt színmagyar, merthogy abban meg kunok, székelyek, bolgárok,
görögök, oláhok, még oroszok is akadtak szép számmal. A tavaszi
hadjáratban forgandó volt a hadiszerencse - Ottokár néhányszor
elpáholta Istvánt - de aztán fordult a dolog és június végére nemhogy
felszabadult az ország, de István áttette a háború színterét Ausztriába.
Ahol ismét magyarok dúlták fel a tartományokat. Ottokárra jellemző,
hogy már Bécsig futott csapataival, vagy inkább azok maradékával, de
még akkor is azt hirdette Nyugat felé, hogy íme, legyőzte a
magyarokat... a jelek szerint ismét nagyobb volt a „píár”-ja, miit a
lelkiismerete, vagy nagyobb a szégyene?
Aztán a két király békét kötött, nem is tehetett mást, mert a magyarok
akkor már fenn északon is jártak, Brno környéken, morva földön
pusztítottak.
Végül is a cseh király „visszaadott” mindent, amit a magyaroktól
karddal elvett vagy elvenni vélt. Lemondott az Anna hercegnő által
hozzá vitt kincsekről, de legfőképpen az Ausztria iránti igényeiről.
Beállt a béke.
Amely azonban nem tartott soká, mert István új háborúba kényszerült
másutt. Ezenközben azonban István úgy látta, jó lenne szövetségeseket
találni a latin-francia vidékeken, tehát délen, már csak azért is, hogy a
csehek és németek túl szoros szövetségét valahogyan ellensúlyozza. A
francia Anjou-k ekkoriban terjesztették ki hatalmukat Szicíliára és
Nápolyra és erőteljesen kacsintgattak Bizáncra is. Mellesleg István még
nem is volt magyar király, amikor egy évvel apja halála előtt már
házassági tárgyalásokat folytatott az Anjou-k megbízottaival. Végül is
ennek eredményeképpen I. Károly nápolyi-szicíliai király és István
szövetségük megkötését házasságokkal pecsételték meg. István Mária
nevű lányát adta Károly szintén Károlynak nevezett fiának, míg az ő fia,
László ugyanezen Károly király Izabella nevű lányát vette feleségül. Ezek
mellesleg éppen olyan gyermekházasságok voltak, mint amilyenben
annak idején Istvánt is belevitték a szülei Erzsébettel. Elég, ha annyit



mondunk, hogy a későbbi Kun László mindössze hét éves volt az esküvő
idején...
Az Anjou-k számára mindennek több jelentősége volt. Az egyik:
István gyermeke annak nagyanyja, Mária Laszkarisz révén a bizánci
uralkodócsalád felé jelentett egy utat - vagy legalább keskeny ösvényt.
Sőt az Anjou-k remek érzékkel és mintegy jövőbelátással azt a
lehetőséget sem hagyták figyelmen kívül, hogy így e kettős rokonság
révén a jövőben talán még a magyar trónöröklésbe is beleszólhatnak.
Azt kell mondanunk, hogy a magyar viszonyok között alighanem V.
István volta utolsó lovagkirály. Nem volt bosszúálló, mint kora sok
vezére, de nem volt misztikus sem, amit pedig a családi indíttatás,
különösen Margit húga talán némileg indokolt volna. István igyekezett
megbocsátó és igazságos lenni. Nem ravasz és kegyetlen, pedig
családjában szép számmal voltak ilyenek is. Arra azért vigyázott, ne
mondhassák rá, hegy enged a női „szelíd erőszaknak”. És itt elsősorban
nem Erzsébetre, a feleségére gondolt. Például anyjának sem engedett az
utolsó hónapokban, mert tudta, hogy Mária Bélával együtt az ő életére
tört. És például Anna birtokaira és híveire is lecsapott, miután az
elmenekült a kincsekkel - neki nem bocsátott meg soha. Már csak azért
sem, mer Anna volt az ártatlanul elfogott és bebörtönzött Erzsébet
börtönőre - ezért (is) lakolnia kellett.
Istvánnak eszébe sem jutott a két fia között felosztani az országot, vagy
akár csak bármilyen kicsiny hatalmat is adni a kezükbe. És tette ezt
éppen ő, aki már tizenhat-tizenhét éves korától kezdve folyton vitában,
majd később harcban állt apjával a hatalom egy-egy tekintélyes
darabjáért... vagyis mint király rögtön másképpen, más oldalról és más
érdekhelyzetből látta ugyanazt a problémát. Pedig László fia ekkor már a
tizennyolcadik évéhez közeledet (miközben az apja nem sokkal múlott
harminc...) és nyilván megfordult a fejében, hogy neki is kéne egy kis
„birtok”, egy hercegség, ahol beletanulhatna az uralkodás művészetébe.
István tizenegynéhány évvel korábban folyton arról szónokolt, hogy
milyen joga vannak egy magyar hercegnek, hogy neki is jár a hercegség
ám amikor a sánc másik oldalára került, kissé álszent módon art kezdte
hangsúlyozni, hogy ilyen jog egyszerűen... nem is létezik! Hát igen, a
hatalom megváltoztatja az embereket.



Persze akármilyen ember is volt István, nyilván sok jót és sok rosszat
mondhattak róla kortársai és mindenki talált jogos indokot a véleménye
alátámasztására - lényegében sohasem derülhetett ki, milyen király
lenne belőle. Erre egyszerűen nem maradt idő. Minden adottság megvolt
ahhoz - elméletileg - hogy apjához hasonlóan ő is évtizedeken át üljön a
trónon és vezesse az országot.
A király vesztét felesége, Erzsébet, a kun asszony okozta. És most már
akár azt is megtehetjük, hogy figyelemmel kísérjük a király utolsó
néhány hónapját. 1272 januárjában Máramaros környékén vadászott, és
amint onnan visszajött, az ország adminisztratív ügyeit intézte. Volt
éppen elég dolga. Fenn akarta tartani az ország igazgatási egységét,
vagyis egy centralizált hatalomra törekedett - éppen elég baja volt a cseh
háború hónapjai alatt az elszakadni vágyó urakkal és mindenki mással,
aki nem függött a királytól. Merthogy ezek, ha érdekük azt kivárna,
simán elszakadtak nemcsak a királyi hatalomtól, de még az országot is
otthagyták volna, hogy birtokaikkal együtt idegen hatalmakhoz
csatlakozzanak. Ennek az esélyeit próbálta csökkenteni a király.
István tavasszal a Dráván túli tartományokban, délre indult.
Útvonalában a mai Bosznia és Hercegovina egynémely vára, városa is
szerepelt. Nagyszámú és fényes kíséret ment vele - feltehetően azért
történt így, mert István nem akart otthon hagyni senkit, aki távollétében
esetleg bajt keverhet. Mellesleg a király azért vonult le az Adria partjára,
hogy ott a nyár folyamán találkozzon Anjou Károly szicíliai királlyal.
Mária lánya apósával, vagyis mostanában egyetlen igazi szövetségesével.
Egyes nagyobb városokban hetekre megállt a menet és a király,
törvénykezést tartott. Ilyenkor bárhonnan az országból eléje sereglettek
az urak - jobbágyokkal és szolgákkal a király udvarban senki sem állt
szóba! - és mindenféle vitás ügyeket tártak István elé, hogy azokban
királyként döntsön.
És ekkor most tegyünk egy kis kitérőt - ismét Erzsébethez.
Az asszony mellőzve érezte magát. Már évek óta depressziós
hangulatban, másoktól kissé elszigetelve élt és meg volt győződve arról
is, hogy férjének már nincs rá szüksége, mert a politikával többet
törődik. Valahol persze meg kellene értenünk az asszony érveit is.
Erzsébet kun volt, és nem uralkodócsaládból származott. Ezzel máris
kétszeresen idegen volt az udvarban. Ráadásul félelmei nem is voltak



teljesen alaptalanok, hiszen látnia kellett, hogy Béla és Mária képesek
még saját fiuk életére is törni - hogyne végeznének hát akkor vele, aki
csak egyszerű kun asszony, és aki mögött nem áll semmilyen párt,
semmilyen magas rangú család? Számtalanszor rá kellett ébrednie, hogy
ő egy senki, egy porszem, amit-akit bármikor elfújhatnak az útból.
Éppen ezért kellett volna jobban ragaszkodnia férjéhez. István volt az
egyetlen, aki rá vigyázott, aki őt minden bajból kimenthette. Gondolom,
az sem tett jót Erzsébet amúgy is labilis idegrendszerének, hogy egyszer
már elfogták és elrabolták őt kicsiny gyermekeivel együtt. Ezt soha többé
nem heverte ki.
Most, amint István hatalomra jutott, már szinte egyáltalán nem
töltötték együtt az idejüket. Erzsébet érezte, hogy távolodik az utolsó
segítőtől is. Makacsul nem tartott rá igényt, valamiféle vészösztönnel
inkább maga készítette elő a tragédiát.
Szeretőt tartott!
A Gutkeled nemzetség egyik tagja, egy huszonkilenc éves,
meglehessen könnyelmű természetű szépfiú, bizonyos Joachim volt ez a
kegyenc. A Gutkeledek német származásúak voltak eredetileg,
valamelyik ősük kóbor lovagként állott be ide, talán még Szent István
alatt, vagy később. Erre az időre azonban már gyökeres magyar uraknak
számítottak, részt vettek az előző századok háborúiban és birtokaikban is
szépen gyarapodtak. Ez a Joachim is nagyon gazdag volt, ráadásul mivel
nagyon tudott hízelegni (a királynak), hát tőle is kapott magas tisztséget:
ő volt Szlavónia bánja. Akkortájt egy jó ideje már a mai Horvátországot
és az egykor külön kezelt Dalmáciát nevezték ezzel a szóval.
Nos, ahogyan az lenni szokott, gyakorlatilag már az egész udvar tudta,
hogy Joachim úr nemegyszer aludt a királyné ágyasházában, persze csak
amikor István király messze járt. Erzsébet talán szerelmes volt ebbe az
emberbe? Sokan úgy látták akkor és a szakértők egy része ma is amellett
teszi le a garast, hogy ellenkezőleg: Erzsébet nem szerette ezt a
szélhámosságtól sem távolálló férfit - neki egy eszközre volt szüksége. A
kun feleség ugyanis valamiféle cselszövésen törte a fejét és ehhez volt
szüksége egy befolyásos és bátor férfira, aki bejáratos a királyi udvarba.
És hogy az illetőt magához kösse, szerelmet mímelt.
Tény, hogy Erzsébet lány korában nagyon szép volt. Az is tény
említik a krónikások - hogy a hét szülés sem rontotta el az alakját, a



testét. Ettől függetlenül nehezen értelmezhető ezen Joachim nevű
úriember ilyetén bátorsága. Sőt mondhatni - vakmerősége. Mit akart
nyerni ezen az „üzleten”? Amit ő nyilván elsősorban valamiféle
üzletként értékelt. Az efféle nőcsábászok minden téren profitot
hajszolnak, ami persze nem okvetlenül csak pénz lehet.
Amikor tehát István elindult le délre, Erzsébetet Fehérvárott hagyta.
Viszont Joachimot magával vitte, már csak azért is, mert hiszen ott volt a
vidék bánja, akit felkeresni szándékozott. Tehát afféle adminisztrációs,
közigazgatási főnöke. Joachim annyira behízelegte magát a király
kegyeibe, hogy István egyik legféltettebb kincsét, az akkor tíz éves kis
Lászlót is rábízta.
Zágrábot elhagyva a menet június vége felé a Plitvicai-tavakhoz közel
egy királyi birtokon állt meg. Ez már közelebb volt a célba vett
tengerparti Zárához (Zadarhoz), mint Zágrábhoz.
Nem tudták, hogy egy készülődő összeesküvés van kibontakozóban. A
tettesek elhatározták, hogy sokkolják a királyt, olyan helyzetbe hozzák,
hogy kiállhassanak vele, hogy megölhessék. Hogy ez pontosan hogyan
fog bekövetkezni, talán még maguk sem tudták, de erőteljesen
reménykedtek a sors kegyeiben. Az viszont nem eléggé világos, hogy
Erzsébet csak sima résztvevője volt-e az egésznek - vagy egyenesen ő
tervelte ki a dolgot? Alighanem a régi nagyasszonyok példái lebegtek a
szeme előtt. Akik egy gyermekkorú király gyámjaiként egy-egy országot
igazgattak kemény kézzel, férfiasán!
Azt hitte, erre ő is képes lenne? Vagy ha nem, hát mi máshoz volt
szüksége Joachimra? Vagy csupán - jól számított? Hiszen nagyon jól
ismerte férjét, akinek most ártani akart. Tudta, hogy István az indulatok
embere akkor is, ha később mindig moderálja magát. Az első percek
fontosak lehetnek, és ha akkor valami történik a királlyal - remélte -,
arra később már nem lesz segítség.
Erzsébet sok egyéb baja mellett - mint azt a későbbi események
igazolták - megalomániás is volt. Nagyzási hóbortban szenvedett, ami
aligha véletlenül alakult ki benne. Ferde tudatában az elmúlt években
átélt események arra a következtetésre juttatták a nőt, hogy csak a
hatalom az, ami őt megmentheti. Csak akkor lel nyugalmat és
biztonságot, akkor kapja meg az őt megillető tiszteletet, ha kicsiny fia
mellett ő fog állni a trónus mellett...



Nos, ha ez volt a terv, akkor szépen be is vált a dolog.
István egy reggelen arra ébredt, hogy riadót vertek az udvar ideiglenes
szálláshelyén. Addig a magyar történelemben soha elő nem fordult
esetről kellett hallania: elrabolták a trónörököst!
Vagyis gyermekrablás történt. Nyoma veszett Joachimnak, és vele
eltűnt a tíz éves kis László is. Hogy a gyermeket kényszerrel vitték el,
vagy maga is csak anyjának engedelmeskedett, nem tudható. De tény,
hogy a szlavóniai bánnal együtt annak minden embere és katonája eltűnt
azon az éjszakán!
Ez egyértelművé tette a helyzetet. István kis híján agyvérzést kapott
(később állítólag éppen ez történt), mert végre az emberei a szemébe
mondták, ki is az a Gutkeled fia Joachim. Hogy a felesége szeretője!
Sok volt ez egyszerre annak a szerencsétlen embernek. Ugyan még
csak harminchárom éves volt, de pár percen belül nemcsak szeretett fia,
a trónörökös elrablásáról értesült, hanem arról is, hogy a feleségének
szeretője volt és van. Vagyis arról is, hogy az az asszony, aki miatt ő oly
sokat szenvedett a saját szüleitől, nem becsülte őt meg! Szült neki számos
gyermeket, de a háta mögött megcsalta egy másik férfival! István, mint
király, mint férfi, mint férj, mint apa semmisült meg egyetlen perc alatt.
Meg kellett értenie, hogy rossz emberismerő volt - nemcsak Erzsébettel,
de a nagy hívének tartott Joachimmal kapcsolatban is tévedett. Most
bizony nem a megbocsátó, a megfontolt ember győzött benne, hanem
éppen ellenkezőleg.
Bosszúért ordított, lóra kapott. Közben a felderítők kiolvasták a
nyomokból, hogy merre menekültek azok az éjszaka folyamán. Kiderült,
hogy nem messze onnan van Kapronca, vagyis horvát nevén Koprivnica
vára, amely Joachim birtoka volt. A felderítők jelentették, hogy a várban
szemmel láthatóan nagy az őrség, a kapukat bezárták és fegyveresek
vannak a falakon. Tehát védekezésre, ostromra készülnek! Nem volt hát
kétséges, hogy az az ember rabolta el a gyermekét, akire ő maga bízta! És
aki a felesége szeretője volt!
István természetesen azonnal letette hivatalából Joachimot, mást
nevezett ki bánnak, összeszedte csapatait és Kapronca vára ellen indult.
Elrendelte a vár ostromát is, ha az nem adná meg magát azonnal (nem
adta meg, még hónapokon keresztül sem!) De ő maga oda már nem
érhetett, mert betegség döntötte le lováról.



Feltehetően agyvérzést kapott az indulattól, a sokktól.
Mindez meglehetősen gyakori volt akkoriban, a beteg fiatal kora nem
sokat számított. Az emberek rengeteg húst ettek és a magas vérnyomásra
sem volt semmilyen orvosság. Egy-egy indulatosabb kitörés, esemény
hatására a megnövelt vérnyomás valahol elpattintott egy kis eret, vagy
többet - általában az agyban. És kész volt a baj, amit csak tetézett, hogy
ha egy királynak volt is orvosa, az a korabeli „tudománya” szintjén
legfeljebb eret vághatott, de ez akkor már nem segített.
El kell ismerni, hogy az alig két éve uralkodó királyért mindent
megtett a környezete. Ám ez a „minden” messze nem volt és nem is
lehetett elég. Képzelhetjük, míg valakit annakidején ilyen félig bénult,
magatehetetlen, beteg állapotban Horvátországból elszállítottak Budára!
Ez a kocsizás az úttalan utakon csak súlyosbíthatta a beteg állapotát.
Koprivnica-Kapronca ostroma persze nem állt le, egy percig sem
szünetelt, amíg a király élt. István, már amennyire kommunikálni tudott
környezetével, kifejezte azon óhaját, hogy a Nyulak Szigetére vigyék.
Margit húga sírjánál ugyanis az akkoriban keringő történetek szerint
csodák történtek. Csodálatos gyógyulások! És István nyilván arra
számított, hogy húga a halála után vele is csodát tesz. Éppen vele, aki a
családból egyetlenként mindig nagyon jóba volt a húgával! De ez a
számítása nem jött be. De hiába fektették a királyt nap, mint nap húga
sírja mellé, állapota nemhogy nem javult, hanem csak még inkább
rosszabbodott. Rettenetes gondolatai lehettek a szinte magatehetetlen
embernek. Csak annyit sejthetett, hogy akik fiát elrabolták, azok ezzel
nyilván valamit el akartak érni. De mit? Senki sem jelentkezett nála
váltságdíjért. A dolog különben is eléggé egyértelmű volt.
Nem tudunk olyan parancsáról, amely Erzsébet ellen irányult volna.
István nem akart bosszút állni a feleségén - bár ki tudja, miképpen
cselekszik, ha egészséges marad? Ha életben marad? Csak a kaproncai
ostromot folytatták a király katonái - ám el kell ismerni, hogy a vár védői
- Joachim emberei - vitézül védekeztek és a jelek szerint a királyi
csapatoknak egy hónappal az ostrom megkezdése után sem volt több
esélyük a bejutásra vagy a vár elfoglalására, mint az első napon.
Július közepére a király állapota annyira rossz volt már, hogy a hívei
István megkérdezése nélkül az akkor Nagyszigetnek nevezett Csepel
szigetére vitték át. A Margitszigetről Csepelre evezős bárkán tették meg



az utat. Ki tudja, mi járt István fejében, amikor nézte a hullámokat,
érezte ringatásukat? Még élni, élni akart, bizonyosan. De már beszélni
sem tudott.
Csepel szigetén volt egy királyi kastély, ahol régebben vadászatok
alkalmával szállt meg az úri társaság. A szigeten ugyanis sűrű erdőség
terült el, vadban gazdag és zárt területnek számított, ahol természetesen
csak a királynak volt joga vadászni.
Most persze szó sem volt vadászatról, annál inkább - haldoklásról. A
kastély körüli sűrűséget most nem vidám hallali és kutyák csaholása
verte fel. Legfeljebb bánatos kürtök - azok jelezték augusztus 6-án, hogy
István, ki e néven Magyarhonban az Ötödik volt, lelkét visszaadta
teremtőjének.



6. KIRÁLYI SZERELMEK, KIRÁLYI
FOGSÁG
Cinkosok az anarchiában
V. István király halála természetesen néhány nap alatt teljesen új
helyzetet teremtett az országban.
A királyt - akaratának megfelelően - Margit húga mellé temették a
Nyulak szigetén, ám ez persze már semmit sem jelentett. Ha egy király
elmúlott, elmúlott hatalma és uralkodásának legfeljebb némi visszhangja
maradt a lelkekben és a... birtokviszonyokban. Most viszont mindenki
az új helyzetre készült és abban akarta meglelni számításait. Kapronca
ostromával haladéktalanul felhagytak, amikor híre jött a király
halálának. Hiszen furcsa helyzet alakult ki: akik eddig a várat
ostromolták, azoknak nem volt többé uruk és parancsolójuk, viszont a
várban őrizték a kis László gyereket, aki viszont - ezt mindenki felfogta,
és aki nem, annak az okosabbak elmagyarázták - most Magyarország
királya lett. Vagyis aki miatt eddig kívülről ostromolták a várat, hogy
visszaszerezzék és apjához elvigyék, az mától király lett és úgy is kell
vele bánni, hozzá viszonyulni. Az az ember pedig, Gutkeled Joachim, aki
eddig állítólag erőszakkal és törvénytelenül magánál tartotta a kisfiút
akit gazember haramia módjára elrabolt! - most hirtelen annak gyámjává
lépett elő. Mi több, nyilvánvalóan ő fogja sugallni a kis király tetteit,
intézkedéseit - vagyis a „haramia” lesz igazából a király!
Gondolom, ez elég sokkolóan hatott a vitézekre. Mindenesetre
Joachim megnyittatta a várkapukat. Saját emberei és a királyi ostromlók
leborultak a tízéves kisfiú előtt. Joachim pedig kevélyen intézkedett: a
két kis csapat most már együtt, mint az új ifjú király testőrsége vonult
északra, Magyarország felé.
Erzsébet nagyon örült, hogy terve bevált. Megszerezték a fiát,
elszakították a királytól, ráadásul a szerencsés véletlenek összjátéka
folytán a férje meg is halt és most aztán uralkodhat a szeretőjével - a kis
László mögé bújva! Annyira örvendezett, hogy folyton futárokat küldött
délre, és amikor már azt hallotta, hogy Joachim és László közelednek, hát



pár napi járásra elébük ment. Onnan aztán együtt vonultak Fehérvárra, a
magyar királyok ősi koronázási helyére.
Az ügy azért nem ment simán. Alig ért be a kun nő a kíséretével a
városba, az ott időző István-párti főurak végre átláttak a szitán. Nem
kellett ehhez nagy ész - elég volt meglátniuk, hogyan vonul be a városba
és utána hogyan viselkedik Erzsébet és Joachim. A nő és a férfi nem is
titkolták nagyon is bensőséges szerelmi kapcsolatukat és ezzel
mindenkinek világosan értésére adták: ez nem tegnap kezdődött, hanem,
jóval régebben. És lehullt a hályog azok szeméről is, akik eddig csak
valami kis szokványos főúri lázadást sejtettek László elrablása mögött.
Annak előtte még sohasem történt meg, hogy egy aktuálisan uralkodó
magyar király gyermekét a főurak börtönbe vetették volna.
Igaz, ami igaz - a kis László azért egyszer sem érezte magát börtönben
a kaproncai hetek alatt. Joachim, ez a simulékony modorú tizenharmadik
századi dzsigoló nagyon ügyesen megmagyarázott neki mindent és talán
László is elfogadta a helyzetet. Túl kicsi volt még ahhoz, hogy önálló
akarata vagy szándéka lehessen. És bízott az anyjában.
Az anyjában, aki az első pillanattól kezdve igen fennhéjázó módon
viselkedett. Ezzel csak olajat öntött a tűzre. Az Istvánhoz hű urak egy
kisebb csoportja megtámadta a királynénak otthont adó épületet, az
egyik ajtónálló Erzsébet-párti urat kis híján agyonverték. A férfiak
meztelen karddal a kezükben egyszerűen Erzsébet életére törtek, az ő
vérére szomjaztak. Érthetően felháborította őket, hogy a kun asszony
nem hogy nem mutatott gyászt gyermekei apja sajnálatos halála fölött,
amit ő maga okozott az összeesküvésével - de éppen ellenkezőleg, nem
titkolta örömét, amiért megszabadult tőle! És folyton a nyálas
szeretőjével mutatkozott! És ki tudja, mit tervez a kis Lászlóval, István
fiával?
Az urak nyugtalansága és támadása nem járt eredménnyel. Erzsébet
őrsége erősebbnek bizonyult, idejében riasztották a segédcsapatokat is és
visszaverték a támadókat. Azok persze menekültek, a királyné hívei
váltakozó sikerrel üldözték őket. Az indulatok szintjére jellemző, hogy
már egyik fél sem válogatott, Erzsébet emberei például az esztergomi
érseket is bántalmazták, sőt kirabolták, ami hallatlanul pimasz tettnek
számított akkoriban.



Mindenesetre valószínűleg szeptember elején (a krónikákban nincs
pontos dátum, csak annyi, hogy hetekkel apja halála utál, de egy
hónapnál rövidebb idő alatt) Fehérvárott Magyarország királyává
koronázták IV. Lászlót, akit később Kun Lászlónak neveztek el - bizony
nem ok nélkül.
A koronázás után gyorsan kiderült, hogy a „lapok leosztása” már
megtörtént. Merthogy azt is kihirdették: mivel László még kicsiny korú,
anyja Erzsébet lészen a gyámolítója. Erzsébetet hivatalosan is
„anyakirálynőnek” - akkori szóhasználattal „öreg királynénak” nevezték
ki. Ahhoz képest, hogy az asszony is annyi idős lehetett, mint (akkor már
megboldogult) férje lehetett, vagyis harminchárom körül járt, a
szóhasználat talán sértőnek bizonyult. De törődött is ezzel Erzsébet!
Hiszen olyasmi jutott a kezébe, ami az Árpád-házi királyok alatt kevés
nőnek jutott: a hatalom.
Erzsébet hát fia mellett kormányzó lett, amely tisztségében hivatalosan
is megerősítették. Az adományokhoz, intézkedésekhez és egyáltalán, az
államügyek vezetéséhez beleegyezését kellett kérni; minden hivatalnak
az országban. Vagyis ténylegesen ő lett az uralkodó. Gutkeled
nemzetségbeli Joachim úr természetesen azonnal visszakapta szlavóniai
báni címét és rangját, ő is László nevében járt el, iratokat fogalmazott és
küldött szét. Nem lehet véletlen, hogy az egyik város, ellenkező
polgáraihoz „László” ilyen tartalmú levelet küldött:
„Figyelmeztetünk benneteket, hogy abban, ami a mi kedves Joachim
bálinkat illeti, hozzá való töretlen hűséggel járjatok el, mert ámbár még a
gyermeki korban vagyunk, van hatalmunk, hogy Isten segítségével
azokat, kik ellenünk föltámadnak, keményen megzabolázzuk. Ezért, ha
valami hűtlenség száll meg benneteket, se szárazon, se vízen nem fogtok
a mi kezünk súlya elől meneküld”.
Nyilvánvaló, hogy egy tízéves gyerek nem ír vagy irat ilyen levelet.
László aligha tudott egyáltalán arról, hogy a nevében ilyen és hasonló
fenyegetőző, keménykedő irományok mentek szét az országban.
Ahogyan az lenni szokott, az újonnan berendezkedő hatalom
bőségesen megjutalmazta azokat, akik a válságos időkben - ha csak pár
hétig is - hűségesen mellette álltak. A kaproncai vár védelmét irányító
tiszt például nagybirtokot kapott, de mások sem jártak rosszul. Eltették
hivatalából azokat, akik előzőleg nagyon is látványosan álltak István



mellett - no és ezek között olyanok is akadtak, akik most életüket féltve
inkább külhonba menekültek Ezeket birtokaiktól is megfosztották és
ellenük távollétükben szigorú ítéleteket hoztak. Egyszóval - zajlott a
hatalomátvétel.
Lászlónk nem volt sok szerencséje az urakkal, de anyjának sem.
Egyrészt Erzsébetnek azonnal fejébe szállt a dicsőség és roppant módón
páváskodott, igyekezett igazi királynőnek látszani. A felfuvalkodott
újgazdagok e korai példánya általános ellenszenvet keltett ezzel a
viselkedésével - még saját hívei is mulattak rajta (kevésbé előkelőén
fogalmazva: kiröhögték a háta mögött), amikor pecsétet vésetett
magának „Erzsébet, Magyarország királynéja, a kun császár leánya”
felirattal. Mivelhogy a „kun császár” fogalma teljesen érthetetlen volt,
nem létezett sem azelőtt, sem azután - nomád népeknek országuk sem
volt, nemhogy császáruk lett volna. Ráadásul Erzsébet származása is
eléggé homályos volt, sok jel mutat arra, hogy nem a kun előkelőségek
közül, hanem jóval mélyebbről származhatott és csak szépsége miatt
kerülhetett be a kun felső körökbe, majd onnan az ismert körülmények
hatására jöhetett át a magyar uralkodóházba.
Talán nem kell mondani, hogy a magyar főurak, akik mindig is
szerettek a zavarosban halászni (ez a tulajdonságuk ezer éven át
megmaradt és sokszor negatív mozgatóereje lett az eseményeknek),
hamar rájöttek: az asszonyi kéz csak nem fogja olyan erősen a gyeplőt,
mint foghatná. Így aztán hamarosan két pártra szakadtak - az egyiket
továbbra is Joachim vezette és hozzájuk csatlakozott néhány, a cseh
emigrációból frissiben hazatért egykori Béla-párti úr is. A másik oldalt a
Csák nemzetségbeliek - igen tekintélyes birtokosok - alkották. Félreértés
ne essék, ezek mind Erzsébet és a Kis László oldalán álltak, csak éppen
egymást igyekeztek kiszorítani. Erzsébet pedig, bármilyen műveletlen nő
is volt, ráérzett a diktátorok örök ravaszságára és hagyta is, hogy ez a két
párt vetélkedjen az ő kegyeiért. Ha az egyik oldalt büntetni vagy
figyelmeztetni akarta valamiért, a másik pártbélinek adott rangot vagy
tisztet, olykor meg fordítva.
Nem árt tudnunk, hogy ekkortájt - idestova háromszáz évvel Szent
István után! - még mindig megvolt Magyarországon a rabszolgaság
intézménye. Ezeket akkori nyelven egyszerűen „fej”-nek hívták.
Fennmaradtak különféle szerződések, örökösödési iratok,



birtokadományozási oklevelek, peres papírok, amelyekből egyértelműen
kiderül, hogy a rabszolgákat sokszor egész családjukkal együtt adták
vették, mint jóval később a feketéket Amerikában. És ha a rabszolgának
gyermekei születtek, azok is gazdája tulajdonát képezték. Tudjuk éppen e
korból, hogy szökött rabszolgákat nagy erőkkel kerestek nemegyszer.
Az urak különben is egyre „fesztelenebbé” viselkedtek és olykor
hangjukat is felemelték a király ellen. Ha pedig valami nagyon nem
tetszett, akkor néhányan összeálltak és egy-egy kisebb lázadást
produkáltak. Nyilván azért, hogy megijesszék a királyi udvart, és hogy
majd „megtérőként” újabb adományokat kapjanak. Ez az a kor és állapot,
amelyet később a történészek a „feudális anarchia” jelszóval illettek, és
amire Ady is célzott - bizony, „Csák Máté földjén” az erőszak uralkodott
csupán.
Erzsébet azzal is rontotta helyzetét, hogy egy idő után váltogatni
kezdte kegyenceit. Vagy két év telhetett el férje halálától, amikor
kidobta Gutkeled Joachimot és most egy erdélyi urat - Kán Miklóst, aki
mellesleg prépost, tehát egyházi személy is volt - „részesítette
kegyeiben”. Ami kétségtelenül arra utal, hogy ez a férfi lett a szeretője, a
szexuális partnere. Hiszen Erzsébet akárkivel nem adhatta össze magát
ő, a „kun császár leánya”!
Mondani sem kell tán, hogy Joachim, a selyemfiú, emberrabló katona
és kvázi-államférfi ebbe nem nyugodott bele. Közben történt egy és más
egy másik fronton is - Erzsébet hasonló nevű lánya a jelek szerint erősen
anyjára ütött. A „kis Erzsébet” Margit húgához hasonlóan szintén apáca
lett, ott azonban - hogyan is fogalmazzunk csak finoman? - szóval „letért
az erény útjáról”, méghozzá nagyon is letért. Különféle szexuális hátterű
botrányokba keveredett. Nosza, több sem kellett az udvarnak, máris
elterjedt a vélemény, hogy kitört rajta a kun vér, no lám, ez sem különb
az anyjánál! És tényleg nem volt különb.
Erzsébetet csak a hatalom és a szex érdekelte. E két téren előre is
haladt, sokat nyert - vagy azt hitte. Mert bizony nem volt eléggé
intelligens és nem vette észre idejekorán, hogy éppen e két vágyánál
fogták meg őt az urak. Mintha csak terv szerint cselekednének (ki tudja,
nem volt-e ilyen terv?) „etették” őt szépen, megkapta a szexet és
megkapta a hatalom... látszatát is. Mire észbekapott, hogy nem az urak



az ő játékszerei, hanem felcserélődtek a szerepek és az urak őt a
markukban tartják, már késő volt.
Kán Miklós például eltökélte, hogy nagyprépostból nagyot ugrik
felfelé és az elhunyt esztergomi érsek helyére pályázott. Szeretője,
Erzsébet természetesen mindenben támogatta őt. Akkoriban még nem a
pápa nevezte ki a magyar egyházfőt, hanem a király egyetértésével
egyházi tanács döntött - nos, Erzsébet és cinkosa nem sajnálta az
ígéreteket és a fenyegetéseket is, hogy Miklós lehessen az érsek. Már
csak azért is szüksége volt Erzsébetnek erre a győzelemre, mert egyre
több baja volt Joachimmal - aki természetesen még küzdött a befolyásért
és egyáltalán nem volt hajlandó lemondani a királynéról, mint
szeretőről. De hát az urak végül is érsekké választották Miklóst, így
előállt a történelmünkben egyedülálló és szerfölött pikáns helyzet: az
esztergomi érsek a magyar királyné szeretője volt!
A Gutkeledeknek akkoriban rosszul ment, a család sorra veszítette el
hivatalait és ezzel bevételeit és befolyását is. Odakünn persze közben a
németek, osztrákok csehek együttesen fenekedtek a magyarok ellen,
olykor be is törtek a határon és, pusztítottak, raboltak, gyilkoltak. Belül
pedig kitört a lopakodó anarchia - nem voltak látványos belső háborúk,
de az ellentétek egymásnak feszültek és itt-ott azért vér is folyt a
csetepaték során. A királyi udvarban pedig folyamatosan dúlt az
anarchia.
Jellemző Erzsébet népszerűtlenségére, hogy még az itt élő kunok is
ellene lázadtak, alig tudták őket lecsillapítani. De az sem volt tovább
tartható, hogy az érsek legyen a királyné szeretője. A pápa is közbelépett,
nem erősítette meg Miklóst e tisztségében, mire a magyar egyház és az
urak is be nem töltöttnek tekintették az esztergomi főpapi széket,
Miklóst pedig elűzték onnan. Így aztán Erzsébet sem tudta, most mit
tegyen? A cseh Ottokár közben, eredeti esküjét és az aláírt
egyezményeket megszegve, kilenc országban mozgósított a magyarok
ellen, mindenféle szövetségeket hozott létre csak azért, hogy az általa
olyannyira gyűlölt magyarokat végképpen letörölje a térképről - ami
deklarált szándéka is volt különben. A magyar urak, amikor a külső
fenyegetés meg-megerősödött, mindig abbahagyták belső csatározásaikat
és közösen feszültek a veszély ellen - de amint az csillapult vagy
elmúlott, megint egymásnak estek.



Előállt az a fura helyzet, hogy pontosan két évvel a kaproncai
események után, 1274 júniusában a kis, tizenkét éves László „király”
ismét fogságba esett! Csak most az anyjával együtt. Hol volt már az az
idő, amikor a király jelenlétében még leülnie sem volt szabad senkinek?
Hát csak így tisztelték már a királyokat... Erzsébet is megtanulhatta a
keserű leckét. És megint Joachim pártja nyúlt az egyszer már oly jól
bevált eszközhöz. Buda mellett fortélyos módon elfogták a királynét és
fiát, egy ideig fogva tartották és kieszközölték - kikényszerítették! - hogy
minden fontosabb hivatalt visszakapjanak, Erzsébet bocsássa el az
ellenpártiakat.
Igazából persze mindenki tudta, hogy ez már nem mehet így tovább.
Hiszen a kisfiú egyre növekedett és hamarosan eljön az idő - sejthették
amikor már nem Erzsébettel, hanem vele állnak majd szemben. Volt
ugyan egy másik trónörökös is, akiről eddig nem esett szó. (Ugyanis mint
említettük akkortájt, Istvánnak és Erzsébetnek a sok lány mellett két fia
született: László után még András is, aki három-négy évvel volt nála
fiatalabb.) De az urak - bár latolgatták a lépést - végül is eleinte nem
„tűzték zászlajukra” a kis Andrást László ellenében, mert a gyerek túl
kicsi volt. Később viszont meggondolták magukat.
Az sem volt megoldás, hogy pár évenként elkapják a királyt és/vagy az
anyját és így kényszerítik ki akaratukat. Valami tartósabb megoldásra
vágytak.
A jelek szerint ez lehetett a gyermekrablások évtizede, mert a
Joachim-pártiak nem sokkal később hatalmukba kerítették a kis Andrást
és őt vitték magukkal a Dunántúlra. Úgy látszik, mindenképpen kellett
nekik egy túsz, nehogy a királyné pártja nagyobb csapást mérjen rájuk.
Ekkor egy kisebb belső háború dúlt, eltartott egy évig, sok halottal,
feldőlt birtokokkal, sebesültekkel, viszálykodással. Emberek tűntek el
nyomtalanul, mások hűségükért birtokhoz jutottak, nemesi rangot
kaptak azelőtt semmibe vett percemberkék, és így tovább - egyszóval
zajlott az élet a „feudális anarchiában”. A lényeg, hogy 1275-re Joachim
visszatért régi befolyásához, ismét ő parancsolt a kis László királynak és
az ország nagyobbik felének. Megint változtak az urak a főbb posztokon,
ki nádor, ki vajda, ki ispán, ki kancellár stb. lett. Erzsébetet már meg sem
kérdezték - útban volt a süllyesztő felé.
Ezenközben Izabella már régen Magyarországon volt.



Mert hát a kis Lászlónak volt „magánélete” is, bár ő ebből nem sokat
vehetett észre.
Még apja életében említettük, hogy István a halála előtt két évvel,
vagyis saját uralkodásának megkezdésekor már megházasította erősen
kiskorú fiát. A menyasszony a szintén kiskorú Anjou Izabella nápolyi
királylány volt.
Cinikusan szólva Izabella igazán megszokhatta már az anarchiát - mert
Nápolyban is az dúlt, amikor ő született. Aztán Magyarországon is ezt
kellett látnia. Izabella szülei különben mindketten franciák voltak - apja
egy vidéki király, Anjou Károly, aki az akkoriban részeire szakadt
Franciaország egyik-másik déli tartományát uralta, anyja pedig egy
irodalomba, trubadúr-költészetbe szerelmes légies arisztokrata
asszonyka, aki aligha állt két lábbal a földön. Az apa igen vitéz katona
volt, a Szentföldön küzdve még fogságba is esett, de a szultán börtönéből
megszökött, visszajött Európába, ahol a pápai állam hadvezéreként nagy
győzelmeket aratott. Ezért cserébe kapta meg a nápolyi-szicíliai kettős
királyságot. 1265-től volt a terület ura. Akkoriban született Izabella
lánya is, akit diplomáciai, politikai okokból négy évesen eljegyeztek a hét
esztendős magyar Lászlóval. Az eljegyzéssel, majd egy évvel később a
házassággal egy időben IV. Béla felajánlotta Anjou Károlynak, hogy a
tizennégy éves másik lányát, Máriát pedig vegye feleségül Károly akkor
huszonegy éves fia, akit a változatosság kedvéért szintén Károlynak
hívtak. Ő később uralkodásának idején a II. Károly sorszámot kapta.
Ha már a tágabb rokonságról van szó - István király nővére, Mária
voltaképpen szerencsésen megúszta a magyarországi kalamajkákat,
Nápolyban élhetett, ahol rövidesen tizennégy élve maradt gyermeket
szült férjének! (Ebből kilenc volt a fiú.) Ami egyben azt is jelenti, hogy
nyilván jóval több szülése volt, és „csak” tizennégy gyermeke maradt
életben. Ami arra utal, hogy talán húsz terhességet is kihordott...
De térjünk vissza Izabellához, akit a következő évben roppant
ünnepélyes külsőségek közepette hoztak Magyarországra, hogy itt
nevelkedjen fel és tanulja meg a nyelvet, szokja a körülményeket, álljon
készen a nagy feladatra, mire eljön az idő és férjével együtt maga is
trónra kerülhet. Ám még korábban egy viszontküldöttség jött
Magyarországra, megnézni az itteni körülményeket. Kevés földrajzi és



meteorológiai ismereteik lehettek akkortájt a Nápolyban élő uraknak,
mert az év végén indultak el és a legszigorúbb télben érkeztek magyar
földre. Mint nálunk feljegyezték: a meleghez szokott francia urak
némelyike két bundát öltött magára, de még így is didergett
szorgalmasan, beszélni is alig tudott a bőrt kékítő hidegben... a
hegyeken csak úgy tudott átjönni a küldöttség, hogy Béla király pár ezer
katonát vezényelt ki eléjük, akik a küldöttség előtt szolgálatkészen
letaposták a havat.
No de hagyjuk a meteorológiai viszontagságokat. Izabella
mindenesetre 1270 őszén indult az ismeretlenbe, a nagy kalandra. Öt
éves volt csupán. Budáról hamarosan Veszprémbe vitték, mint már
többször is láthattuk, ez volt az idegen leendő királynék sajátos „kiképző
iskolája”. Néha ott kereste fel a közelben vadászó vőlegénye, az egyre
kamaszodó, csinosodó, daliás szőke László, a legtöbbször az apósa, István
jött el hozzá. Meg kell jegyeznünk, hogy az anyós, a kun Erzsébet bizony
egyetlen egyszer sem volt kíváncsi leendő menyére.
Alighanem 1277-ben, a fentebb leírt komplikációk után, a főúri
anarchia idején tartották az esküvőt. László ekkor tizenöt éves „kész
férfi” volt, Izabella viszont alig tizenkettő, még innen a testi érettségen.
Amit különben is nehezen viselt el és irtózott a szextől - mint ezt is
feljegyezték a sasszemű, mindent halló és mindent tudni vélő pletykás
krónikások.
Nehéz elképzelni két embert, akik ennyire nem illettek össze. László
olyan volt, mint a nagyapja meg a többi elődje. Szeretett mulatni,
vadászni, imádta a lovakat, és mint később kiderült, még a lovaknál is
jobban a... nőket. A lányokat és asszonyokat, szinte válogatás nélkül.
Lobbanékony, indulatos, de lelkesedő természete mélységes ellentétet
képezett Izabella anyjától örökölt borongós, „lila” természetétől. A lány
szégyellte kezdődő nőiességét, alighanem éretlen volt a belső világa. És
bár nem is érdemes az efféle politikai okokból és kényszer hatására
kötött házasságokban bármiféle érzelmeket keresni - ami nagyon ritkán
azért létrejött - ebben az esetben azt kell mondanunk, hogy Izabella és
László igencsak távol voltak egymástól és a házasságuk tizenhárom éve
sem hozta őket közelebb.
Amely házasság különben nem volt mentes a viharoktól, sőt a
meglehetősen drasztikus eseményektől sem, mint majd látni fogjuk. De



most egyelőre térjünk vissza eredeti történetünkhöz. Oda, ahol Erzsébet,
László, Joachim és a többiek még küzdenek a politikai porondon.
Joachim merész külpolitikai játszmába kezdett. Hogy az örökké
okvetetlenkedő, folyton támadó és fél Európát a magyarok ellen hangoló
Ottokárt félreállítsa, összehozott egy találkozót az új német császár,
Habsburg Rudolf és László között. Ehhez tudni kell, hogy az
ismeretlenségből felbukkant és váratlanul magas polcra került Rudolf
ekkor közel hatvan, míg Lászlónk mindössze tizenöt éves volt. De ez
nem változtatott azon, hogy két király tárgyalt egymással. László ugyanis
tizenöt évesen már kezdte kiszedni a hatalom fogantyúit az anyja
kezéből, mindent maga akart vezetni, és igaza volt.
Rudolf is nagy mérkőzésre készült, éppen Ottokár ellen. Köztudott
volt, hogy a cseh király már László apja, sőt nagyapja ellen is küzdött.
Mondani sem kell, hogy a Joachimmal szembenálló párt meg az
Ottokárral kötendő békét, sőt erős szövetséget támogatta - így aztán a
külpolitikai ellentéteket belső huzakodás is kísérte.
Végül is megtörtént a nagy összecsapás Rudolf és Ottokár között, a
német seregek egyedüli támaszai a magyarok voltak. László király ugyan
jelen volt, de fiatal kora és tapasztalatlansága miatt nem ő, hanem Csák
Máté nádor vezette a hadat. A döntő ütközet (1277. augusztus 26.)
leírásával nem fárasztom az olvasót, megtalálható ez más, erre
szakosodott művekben. A lényeg az, hogy Ottokár nemcsak elvesztette
seregét, de az életét is - holtan maradt a csatatéren és távozásával Európa
megszabadult egy örökké gennyes góctól.
Voltak még más összecsapások is, az egyikben odalett Joachim is
ezzel meg a magyarok szabadultak meg egy örökös bajkeverőtől.
Közben az anarchia felülről lefelé terjedt. A polgárok látva, hogy
odafent az uraknak mindent szabad, még esküt szegni, egymás és főleg a
hatalom ellen lázadni, azzal fegyveresen és erőszakkal szembeszállni
hát egynémely városokban előbb csak tiltakozó mozgalmak bontakoztak
ki, aztán vér is folyt. Fenyegetett az a veszély, hogy az elnyomott és
minden joguktól megfosztott jobbágyok is fellázadhatnak. De az urakat
ez sem érdekelte.
A legnagyobb gondokat a kunok okozták, akik a jelek szerint semmit
sem tanultak az elmúlt évtizedekben és nem is voltak hajlandók



lemondani addigi nomád életmódjukról, beleilleszkedni a hazai
viszonyokba. Nagyban segítette őket az is, hogy László felfedezte
magában a felerészben kun vért és attól kezdve folyton velük
barátkozott. Nem hiába kapta aztán a magyaroktól a „Kun” melléknevet.
Ha akkor Nyugatról jött valaki az országba - és jöttek ilyenek, pápai
küldöttek, vagy a nápolyi király emberei, német követek, mások
igencsak megdöbbenhetett a király viselkedésén. László még igazán fel
sem nőtt, máris féktelenebbül kezdett viselkedni, mint az anarchista
urak. Ráadásul ott volt az anyja, aki hol az egyházfőt fogadta ágyába, hol
meg más férfiakkal élte világát és ezt nem is titkolta különösebben.
Az meg hamarosan már a külföldet és főleg a pápát is felháborította,
hogy a fiatal király nemcsak mindent megenged a kunoknak (amit egy
bármilyen rendű-rangú magyarnak tiltott a törvény), de még együtt is él
velük, kun módra öltözik, nyelvüket is bírja, és szép lassan leveti a
keresztény szokásokat. Nem is tagadta, hogy jobban kedveli őket a
magyaroknál és megengedett nekik mindent, amit csak akartak. A
kunokra olyannyira jellemző szexuális szabadosság pedig egyenesen a
mennyekbe röpítette a fiatalembert.
Talán ez is oka volt, hogy Izabella nem törekedett rendes, igazi
felesége, asszonya lenni és így királynéja sem lehetett az országnak.
Házasságuk gyermektelen maradt. Gondoljuk csak át, mennyi szenvedést
jelenthetett valakiknek és mennyi gondot okozott felelős embereknek az
a tény, ami ma így jelenik meg a lexikonokban: „Gyermekéről nem
tudunk”. Rettenetesen lakonikus, tényközlő, szófukar és rideg szavak
ezek - mögötte pedig valóságos tragédiák rejtőzhettek, rejtőzhetnek.
Különben pedig feljegyezték azt is, hogy a római pápa elé egyre több
magyarországi panasz került. Bizony be kell vallanunk, hogy a magyar
urak és hatóságok már akkor is szerették kiteregetni saját szennyesüket
olyan helyeken, ahol döntést vártak. Ahol - hitték - felülbírálhatják a
hazai határozatokat, viszonyokat. Rómában bizony egy idő után már
elkezdték unni a sok magyar panaszos levelet, iratot, meg azokat is, akik
személyesen utaztak oda, hogy keserveiket előadják a pápa előtt.
Még ma is olvashatók az akkori naplókban, hogy a pápa „elé kerültek
gyakorta a nemes Magyarország bajai”, ahol még „az egyház szabadságát
is lábbal tiporják”. Állítólag egyidőben olyannyira megszaporodtak az
efféle vérlázító jelentések, hogy a pápa már-már arra gondolt, maga



utazik Magyarországra rendet csinálni. Ami nagy szó, mert a pápák
akkortájt igen ritkán mozdultak ki államukból. Persze efféle pápai
látogatásra nem is került sor, de már az ötlet is jelzi a problémák komoly
voltát és a pápai hivatalok aggodalma sem lehetett alaptalan.
Ilyen körülmények között a pápa „legátust”, vagyis személyes
megbízottat, küldöttet irányított Magyarországra, hogy az a helyszínen
vizsgálja ki a panaszokat. Nos, Lászlónak és társainak ez egy csöppet sem
volt ínyére és már az első pillanattól fogva azon tanakodtak, hogyan
lehetne megszabadulni a legátustól?
Nagyon jól sejtették, hogy a legátus, mint a pápa és általában a Nyugat
„szeme”, enyhén szólva meglepő dolgokat fog tapasztalni nálunk. És így
is lett, a legátus érkezését követően sorozatban törtek ki a botrányok.
A legátus - egy itáliai püspök - azért jött, hogy - idézzünk a pápai
megbízólevélből - „hogy az Úr nevében gyomláljon és ültessen, rontson
és építsen”. Gondoskodjon arról, hogy magyar földön helyreálljon az
egyház tisztelete, hogy megtegyen mindent, amit „az istentisztelet, az
apostoli szentszék méltósága, az egyházi törvények megtartása, az
egyházi szabadság helyreállítása, az ország ereje, a tisztaság, a béke, a
szegények felsegélése és a lelkek üdve és megnyugvása megkíván”. Szó se
róla, eléggé bonyolult és sokrétű feladat egy olyan embernek, aki azelőtt
soha nem járt errefelé és halvány fogalma sincsen az itteni viszonyokról.
A levelében persze melegen ajánlotta a pápa ezt a püspököt IV. László
király figyelmébe és széleskörű meghatalmazást kapott, hogy minden
helyen és néprétegben kutakodjon, tényeket és véleményeket gyűjtsön,
utána pedig saját belátása szerint (de nyilván a pápaság, az egyház
érdekeinek messzemenő figyelembevételével) döntéseket hozzon.
A legátus az 1279-es év elején ért magyar földre, ahol nem fogadta
kitörő lelkesedés. Az urak, de maga a király is csak kényszerből és
ímmel-ámmal fogadták, nem nagyon dolgoztak a keze alá és
semmiképpen sem igyekeztek megkönnyíteni a dolgát.
Persze a legátus jól látta a problémákat, mert itt sokan segítettek neki
és nem csak egyházi személyek, nem csak László ellenségei. A legégetőbb
és legbotrányosabb dolog kétségtelenül a kunok viselkedése volt. És az,
hogy László a magatartásával teljes mértékben támogatta és feloldozta
őket. Vagyis szinte „falazott” nekik. Júniusra a legátus megdolgozta a
királyt, aki írásos fogadalmat tett, hogy ezután pogány ember az



udvarában nem kaphat hivatalt, maga pogányokkal nem barátkozik és
pogány viseletét sem hord, azok szokásait nem követi. Sőt, azt is
megígérte, hogy országából a pogányokat - értsd: kunokat - kiűzi!
Júliusra aztán megegyezés született László és a kunok között. A hét
nemzetségfő - tőlük közeli hozzátartozókat szedtek túszként
megígérték, hogy áttérnek a keresztény hitre és letelepednek, nem
kóborolnak tovább. Igaz, ruha és hajviseletük kérdésében nem engedtek
- ebben viszont a pápai legátus engedett, jó érzékkel szimatolva ki, hogy
ha csak ez az ára pár tízezer új keresztény áttérésének, akkor isten neki,
ezt nem szabad tőlük sajnálni. A rabszolgatartás kérdésében is engedett a
legátus - a kunoknak áttérve, házakat építve, keresztény szokás szerint
élve csak a magyarországi keresztény rabszolgáikat kellett szabadon
engedniük, a más nemzetiségűeket megtarthatták - aminthogy
megtartották a magyarok is a keresztény, de itt fogságba került és
munkára kényszerített, meglehetősen sok német, spanyol, olasz, osztrák
stb. rabszolgát.
A kunok igen nagy - a tatárdúlás után és miatt még mindig üresen álló
- földterületeket kaptak és nemeseiket magyar nemeseknek ismerték el
azok összes jogával és kötelmeivel együtt. A jelzett területeken várakat
építhettek, falvakat hozhattak létre, övék lett minden folyó, erdő, hegy
és völgy, szántó és legelő. Rendelkeztek arról is, mi történjen a
nézeteltérések, birtokviták és egyebek ügyében, miféle törvénykezés
zajlik majd a jövőben a kun-magyar vegyes ügyekben. A legátus saját
embereit küldte a kunok közé, hogy szemmel tartsák az egyezmény
betartását, megvalósítását.
Jó, ha tisztában vagyunk vele: a magyar király, IV. (Kun) László
mindeközben még csak... tizenhét éves volt! És egy 17 éves kamasz sok
mindent megígér (pláne, ha király, azaz politikus) olykor tudatosan azt
is, amit nem fog betartani. Ráadásul közbeszólt az erotika is. Volt a
kunok között egy fiatal és nagyon szép lány, bizonyos Édua, aki hogy,
hogy nem, egyszercsak felbukkant a király mellett. Aligha állunk távol
az igazságtól, ha feltételezzük, hogy nem véletlenül került oda - a kun
urak hozták oda és mutatták be a királynak. Sejtették, hogy nem tud
ellenállni a szépségének - és nem is akar ellenállni. Nyertek.
Nem tudjuk, de elképzelhető, hogy Lászlóra az anyja, a kun Erzsébet
gyakorolt ilyen rossz befolyást. Mint kun nő, nyilván mindent megtett



azért, hogy „félvér” fia inkább a kunokhoz húzzon. De az is lehet, hogy a
genetika mondta ki az ítéletet - a fiú vérében, tudatában, természetében
a kun örökség dominált a magyar felett.
Mivel László esküvései ellenére sem volt hajlandó leszokni barbár és
pogány viselkedéséről, a legátus kiközösítette őt az egyházból. László
döbbenten vette tudomásul, hogy ez alkalmat ad a híveinek arra, hogy
vagy elforduljanak tőle, vagy csak újabb ajándékba kapott nagybirtokok
fejében (a „megnőtt kockázatért”...) maradjanak mellette. Így a legátus
lépését aljas támadásnak értelmezte. Krónikások szerint Édua arra
biztatta, ölesse meg „azt az idegen papot”, mármint a pápai legátust és így
vessen véget az egész ügynek. László, bárha csak tizenhét éves volt, azért
észbe kapott. Nem olyan egyszerű szembeszállni az egyházzal! Érnek
mindenki kárát látná, elsősorban éppen ő. Már kezdte látni, hogy neki
amúgy sincs akkora hatalma, mint volt nagyapjánál vagy apjának. Azok
még kordában tarthatták az urakat és legfeljebb egy-egy trónkövetelő
saját fiukkal álltak harcban. Ő viszont szembekerült az urak egyik
felével, ezek mind csak többre áhítoznak, és nem nézik az ország
érdekeit. Egy-egy Csák Máté vagy más nagyúr bármikor képes
megtámadni és lerombolni királyi városokat, kirabolni az egyházat és
számos más dolgot megcselekszik az efféle, csakhogy ártson a királynak
és használjon önmagának.
Hát visszakozott, bocsánatot kért, ismét, megesküdött a Bibliára, sőt
kezet adva a legátusnak, hogy ezen túl teljesíti, mit a legátus kér. Persze
szószegő lévén az alaptermészete, hát ezt sem tartotta be. Nem sokkal
később ismét elment kunjai közé. Közeli barátai és hívei - magyar urak,
mi több, nem is egy püspök! - követték és vele mulattak a csinos kun
lányok között, mérhetetlen mennyiségű ételt és italt is elfogyasztva
esténként
Ezenközben Izabella királyné, akiről László szinte megfeledkezett, élte
a maga kényszerűen szűzies életét és olykor hónapokig sem látta a férjét.
Ő is írogatott panaszos leveleket a pápának, aki meg viszontválaszaiban
szorgosan vigasztalta a sosem látott fiatal nőt - de ezzel egyikük sem
ment sokra.
Azt is beszélték: hogy Lászlóban a kun és az ősi magyar vér keveredett
és a fiatalemberben felébredtek a réges-régi hagyományok, gondolatok
Merészen azt képzelte, a kunok révén talán a magyarokkal együtt egy



nomád néppel törhet ki Európa síkságaira és miként egykoron a nagy
Attila, úgy ő is hódításokat végezhet majd! Ő lesz „Isten második ostora”?
Ne feledjük, a dolog onnan belülről nézve nem is volt olyan képtelen,
ugyanis mind László, mind előtte az összes Árpád-háziak és minden
magyar akkortájt szentül hitte, hogy ők Attila hun király egyenes
leszármazottai.
1280 januárjában számos nagyúr is megijedt az újabb egyházi átok
lehetőségétől. Nem akarták László helyett „elvinni a balhét”, ahogyan ma
mondanánk. Nem akartak összetűzni a legátussal, két malomkő között
őrlődtek és érdekes, hogy a két ellenfél közül a királyt találták
gyengébbnek, sebezhetőbbnek. De a király gyorsabb volt - elfogatta a
legátust és fogságban tartotta, remélve, hogy ezzel valamit elérhet. Ha
mást nem, hát megzsarolhatja az életével a pápát, az egyházat.
Parancsára tehát a király vitézei foglyul ejtették a legátust és átadták a
rabot a... kunoknak!
László arra számított: ha valami baja is lesz a fogolynak, megölik vagy
ilyesmi, akkor sem ő teszi azt és később majd valahogyan
kimagyarázhatja a dolgot. Nosza, az urak még inkább megrémültek és
úgy döntöttek, akkor most ők is lépnek egyet. És megtették.
Elfogták Lászlót!
Igen, László király addigi rövid életében immár harmadszor került
fogságba. Ismét tőle idegen politikai erők hatalmában volt. Akik elfogták,
ezzel több legyet ütöttek egy csapásra. A királyban tudatosították, hogy
erősebbek nála. Másfelől megmenthették a legátus életét, hiszen
sejtették, hogy László személye és biztonsága fontos a kunoknak, tehát
nem bántják a legátust, amíg veszélyben tudják László életét.
Az már csak plusz pikantéria az ügyben, hogy az urak és fegyveres
embereik akkor kapták el Lászlót, amikor az a kun szeretőjéhez ment.
Érdemes megjegyezni, hogy egyes krónikások fordított sorrendben adják
elő az eseményeket - szerintük az urak előbb fogták el Lászlót és a kunok
csak utána a pápai legátust. De tudható, hogy a legátust nem a kunok
ejtették foglyul, hanem László, és ez sok mindent más megvilágításba
helyez. A király egyre csak tetézte bűneit, hibát hiba után követett el.
Erzsébet, az anya mindennel próbálkozott, hogy fiát kiszabadítsa, még
pénzzel is operált és nagy zajt csapott e méltánytalanság fölött (mintha



pár évvel korábban nem ő lett volna az, aki a cinkosával a saját fiát
elfogatta, mintegy „birtokba vette” és apja ellen fordította...)
Végül is győzött a józan belátás és mértéktartás, amire persze máskor is
nagy szükség lett volna. Még a kunok voltak az okosabbak, ők elsőként
látták be a dolog abszurd voltát - „eszükbe jutott, mily bajba keverhetik a
királyt, ha a legátust megölik és megkegyelmeztek életének és különben
sem bántották”. Február végén a legátus kiszabadult, az urak pedig a
távoli Erdélyből - ahol foglyul ejtették - Lászlót elhozták Budára és
márciusban ő is megszabadult. Ismételten - hányadszor már tavaly nyár
óta? - esküvéssel fogadta, hogy senki sem áll bosszút, betartja a
törvényeket, et cetera, et cetera.
Minden ilyen alkalommal, amiről eddig nem írtunk, nagy
átrendeződések történtek a főbb hivatalokban. Megesett, hogy egyesek
alig pár hónapig töltöttek be fontos posztokat - nádor, országbíró, tárnok
(kincstárnok), hadvezér, vagyis afféle miniszteri állásokat, majd jött egy
újabb változás és az addigi hivatalnokok repültek, helyüket mások,
időközben a király kegyeibe férkőzött, vagy politikai alkuval
kikényszerített jelöltek foglalták el.
A kunoknak közben elegük lett a hercehurcából, úgy érezték, minden
változás az ő bőrükre megy, a kellemetlen állapot számukra nem
változik, elegük lett akkor Lászlóból is - hát fellázadtak és az ország sok
táján, amerre éltek, lerohanták a magyar urak birtokait, felégettek
városokat és falvakat.
Lászlót nem lehet persze egyoldalúan elítélni és csupán megrögzött
kunbarátnak tartani. Értelmes, intelligens fiatalember volt, akire nagy
teherrel nehezedett az uralkodás, a vezetés súlya, amit nem volt kitől
megtanulnia, hiszen lényegében apa nélkül nőtt fel, furcsa gyámok,
érdekemberek között. Ambivalens természetének éppen ekkor adta
tanújelét - feldühödött azon, hogy a kunok az ő királyi hatalmát és
egyáltalán a magyarokat, mint országot uraló népet semmibe veszik
valóságos háborút indított hát azok ellen, akik között még pár hónappal
korábban is olyan jól érezte magát. Éduát azonban, és számos bizalmas
kun barátját továbbra is maga mellett tartotta. A kunok nagyobb része
felkelt, de nem mindnyájan.
Sikerült is egy döntő csatában elbánni a kunokkal - nagyobb részük
most már végleg kimenekült az országból, az itt maradók pedig belátták,



hogy tovább nem tehetnek úgy, mintha ők egy másik ország lennének az
országban. Végül is helyreállt a béke, László valósággal gazsulált a
legátusnak, csak hogy kedvét keresse - alapítványt tett, egyik bányája évi
jövedelméből jelentős összeget adott egy kórháznak, amit ott építenek
majd fel, ahol a legátus azt akarja. Ily módon talán László volt az első
magyar kórházalapító.
László annyira belejött a háborúskodásba, hogy egészen a mai
Bulgáriáig üldözte a kunokat, majd hazajött és a legátussal közösen
rendbe tették a vitás ügyeket.
A pápai küldött csak ezek után távozott Magyarországról. Mint oly sok
idegen a későbbi századokban is a legátus távozásakor kijelentette:
nagyon érdekes ország ez, sokat tanult az itt tartózkodása alatt
mindazonáltal „nem szívesen látná viszont ismét”... Meg lehet őt érteni.



7. KALAND, ÁRMÁNY, ÁRULÁS
Egy dinasztia végnapjai
Az 1280-as évek első felében az urak már azt hitték, bármit
megtehetnek az országban, a királyi hatalomnak úgysem lesz elég ereje,
hogy velük leszámoljon. És minden jel arra mutatott, hogy igazuk van.
Idegen veszély nem lévén, a nagyurak fel- és alá száguldoztak szedett
vedett vagy éppen egészen jó, fegyelmezett magánhadseregeikkel és hol
bosszúból, hol puszta vagyonszerzés okán feldúlták a királyi városokat,
de magánszemélyeket is bántalmaztak, olykor meg is öltek. Mit
számított, hogy nemesember halálának okozása főbenjáró bűnnek
számított?
Enyhén szólva lazult az adófizetési fegyelem is. Különösen az
egyházaknak, a püspökségeknek, érsekségeknek járó pénzt, termést és
bort nem szolgáltatták be a parasztok és polgárok, vagy nem időre
megesett, évekig elmaradtak ezzel és nem izgatta őket különösebben a
dolog. De a királyi adók is el-elmaradtak, mert az adófizetőket az urak
riválisai fosztották ki. Mindehhez hozzájárult az a rossz általános
közérzet is, amit László viselkedése, modora és tettei indikáltak az
országban. Megint gyakorta váltogatta őket a posztokon, oktalanul
eltaszított magától addig hozzá hű embereket és arra érdemteleneket
fogadott barátságába, kegyeibe, hitt a rágalmaknak, amiket az udvar urai
egymásról terjesztettek - mi több, olykor maga is rossz hírét költötte
egyeseknek, igaz ok nélkül. Aztán amikor Lászlónak elege lett a kisebb
nagyobb pártütésekből, vélt vagy valós ellenszegülésekből, akkor hadat
gyűjtött és megindult egyik-másik nagyúr ellen. Akik birtokai
nemegyszer oly nagy területet tettek ki, mint manapság három-négy
megye!
Furcsa helyzet alakult ki: a fiatal király jelleme egyre romlott,
ingerlékeny és követelőző volt, ha pedig valamit megkívánt, pénzt rá
nem sajnált. Így aztán folyton adósságokba verte magát, híveit (közöttük
anyját) nagy birtokokkal jutalmazta, zsidóktól vett fel kölcsönöket
iszonyatos kamatokra és továbbra is kunokkal barátkozott, akik ugyan
országos veszedelmet már nem jelentettek, de azért az itt maradottak a



királyon keresztül ezután is aránytalanul nagy befolyást gyakoroltak az
országra és eszük ágában sem volt keresztény, európai módra élni és
viselkedni.
Apósa, ki addig László igaz szövetségese volt külföldön és nemegyszer
éppenséggel ez az Anjou Károly tartotta féken a pápát is - jóindulatra
hangolva a magyarok ellen - Izabella lánya sorsa felett érzett
szomorúságában szintén távolodóban volt már a fiatal királytól. Hiszen
Izabellát a férje tökéletesen elhanyagolta - sőt később még más
aljasságokat is művelt vele, amire majd kitérünk.
1285-ben jött egy újabb, második tatárjárás - persze össze sem lehet
hasonlítani az előzővel, amely IV. Béla, László nagyapja élt át. Ezek a
tatárok berohantak és kirohantak - pár hónap alatt ugyan szerették volna
végigpusztítani az országot, de ez nem sikerült nekik. A királyi hadak
résen voltak és hamarosan kiverték őket Erdélyen keresztül. Elég sokan
fogságba is estek, nők és férfiak vegyesen. Ekkor mutatkozott meg László
egy másik, addig ismeretlen arca: most meg hirtelen lelkesedni kezdett a
tatárokért. Mint annak előtte a kunokért most ezekért bolondult, attól
kezdve tatár ágyasai is voltak, a fogoly tatár férfiak közül pedig jó
néhányat „tanácsadónak” vett maga mellé. Nem csoda aztán, ha elterjedt
az a hír (amely bizonyos történeti munkákban máig tartja magát,
ráadásul nem zárható ki, hogy igaz volt), miszerint a tatárokat eleve
László hívta be! Mármint azért, hogy az ellene szegülő népet és urakat
egy kis móresre tanúsít, hogy a közös veszély örve alatt ő ismét
visszaszerezze elillanni látszó hatalmát, vagy legalább annak egy részét.
Mások, mint például a Thuróczy-féle krónika is inkább úgy látja, hogy
a Magyarhonból kivert kunok bosszújáról van szó, ők hívták volna be a
tatárokat. („Utóbb aztán a kunok közül azok a kevesek, akik
megmenekültek, a tatárokhoz futottak és ösztönzésükre a tatárok az
Úrnak ezerkétszáznyolcvanötödik esztendejében másodszor is bejöttek
Magyarországra, és egészen Pestig mindent irgalmatlanul felégettek”.)
De hát Lászlót mindez nem nagyon érdekelte. Ha csak tehette,
ágyasaival szórakozott, feleségét pedig, mint már írtuk volt, erősen
elhanyagolta. „De ő megvetvén a házastársi ágyat, kun leányokhoz
szegődött, Édua, Köpcses és Mandula nevezetű leányokat, meg igen sok
másokat is ágyasul tartott, a szerelmüktől valóban megromlott a szíve és



a bárók meg az ország nemesei előtt gyűlölet tárgya lett”. Mármint
László, a király.
A krónikás szerint a pápai legátus ittléte alatt arra is rá akarta venni a
királyt, hogy különös ágyasai helyett inkább a feleségével foglalkozzon
(Thuróczy: „éljen házastársával”). De a legátus e tárgyban semmilyen
eredményt nem tudott felmutatni, aminek aztán tragikus
következményei lettek. Izabella csat küldözgette haza Nápolyba a
leveleit és azokban sorra apácai életmódjára panaszkodott. Igazából
sohasem derülhetett ki, hogy meddő-e vagy sem, mert túl ritkán volt
együtt az ágyban királyi férjével. Megesett, hogy László egy álló évig
feléje sem nézett
Akadt persze olyan utólagos és meglehetősen felületes krónikás, ki
szerint Lászlónak gyermekei is voltak, de azokat is elhanyagolta
(Ransanus) - ám ez nem igaz, semmilyen utódjáról, se fiúról, se lányról
nem tudunk. Pedig hát, ha termékeny férfi volt, akkor legalább az
ágyasai közül jó néhány teherbe eshetett. Mondjuk ez az Édua, aki
tizenegynéhány évig volt mellette kisebb-nagyobb szünetekkel.
Voltaképpen feudális anarchia volt ez is. A király magánélete pontosan
fedte az ország életét, viszonyait. Minden szétzilálódott, elvesztette
eredeti feszességét, törvényességét, fogytak a betartott szabályok,
törvények, az állami intézmények tekintélye úgy olvadt, mint tavasszal a
hó. László tizennyolc évig uralkodott - ha beszámítjuk gyermekkorát is,
amikor még nem övé volt a döntő szó - és ez a korszak igazából egyetlen
elhúzódó, hosszú anarchia volt. Azt, amit a mai történészek „a királyi
hatalom korábban nem tapasztalt méretű hanyatlásának” neveznek,
Lászlónak is látnia, érzékelnie kellett. Tudta, hogy az ország szétesőben
van, ezerfelől érkeztek jelzések. Itt ezek lázadtak fel, ott amazok. Akár
csak egy helyi bíró vagy intézmény ellen, vagy egy földesurat hagytak
ott parasztjai, támadtak meg más urak katonái - mindez már azt jelezte,
hogy nagy baj közeleg.
A külországi hadjáratok sem hoztak változást e téren. Annál több
belháború dúlt szerte, a Csákok és más nagyurak kényükre-kedvükre
garázdálkodtak, olykor fél országnyi méretekben is. Hadat viseltek
egymás ellen, pusztítottak. László mindenesetre megpróbált
szembeszegülni velük, ez tipikus önvédelmi reflex volt, hiszen a saját
hatalmát és végeredményben az életét félthette már az uraktól. Még arra



is hajlandó volt, hogy a királyi állandó sereget nemcsak kunokkal, de itt
ragadt (vagy általa itt maradásra rábeszélt) tatárokkal is megerősítse. Ily
módon aztán a királyi hadsereg eléggé vegyes képet mutatott.
Ezenközben azonban László egyre vadabbul viselkedett. Mivel
könyvünk fő témáját nem a garázda urak adják, hanem az Árpád-házi
királyok saját, mondhatni szinte személyes és államügyei - hát
maradjunk László különféle gonoszságánál. Van ott miben válogatni.
Izabella akkor már jó ideje a Nyulak szigetén élt egy kolostorban - ott
lakott Erzsébet is, a nővére, aki meglehetős szigorral kezelte a királyi
feleséget. 1285-ben otthon Nápolyban meghalt Anjou Károly is. Attól
kezdve aztán László semmivel sem törődött, nem volt mi fékezze őt.
Kimutatta hát a foga fehérét: Izabellát a kolostorba száműzte és
megfosztotta minden királynéi birtokától. Mi több - ez volt ám a sértés,
amire egy ország hördült fel - Izabella javait, mint Éduának
adományozta!
Mondani sem kell, hogy a kun ágyas ettől igen büszke, sőt rátarti lett.
Már „asszonynak” szólíttatta magát, ami pedig a régi magyar királyi
udvarokban egyedül a királynénak járt ki... De hát Édua volt most a
királyné, ő maga legalábbis úgy tartotta, és mint látható, maga László is
igen kézzel fogható módon megerősítette őt ebben a hitében.
Attól kezdve azok a civil és egyházi személyek, akik Izabellának
szolgáltak, mellette álltak, minden nap életveszélynek voltak kitéve
némelyik ellen merényletet is kíséreltek meg „ismeretlen személyek”.
Akik kétségtelenül a király zsoldjában álltak. Azt a nagyurat, aki a
királyné mellett állt, hadsereggel támadta meg (1286). Az urak váltakozó
sikerrel harcoltak a király ellen és bizony - már nem először az utóbbi
években - gondoltak arra, hogy a „velencei” Andrást kellene a trónra
ültetni. Tapogatózó tárgyalásokat is folytattak az akkortájt alig
húszegynéhány éves ifjúval. De az akkor még nem jöhetett ide, nem
akart részt vállalni a László ellen folyó háborúból - túl gyengének érezte
a támogatást.
Azokban az években gyakorlatilag folyamatos háború dúlt az
országban és a határvidékeken is. Mert hát valamelyik úr hol maga kért
segítséget osztrák vagy egyéb uraktól „odaátról”, vagy azok maguk
akarván a zavarosban halászni, rátámadtak a határ menti vidékekre.
Sokszor nyertek is ezzel egy-egy darabot Magyarországból, hónapokra



vagy akár évekre is - attól függően, hogy László a királyi haddal mikor
tudott visszaütni.
Közben azért a családi ügyek is zajlottak. László meglehetősen
kegyetlen és erőszakos nővére, a már említett Erzsébet rávette bátyját,
hogy „szabadítsa ki” őt a kolostorból. Erzsébet ugyanis szerelembe esett
egy igen tehetős cseh gróffal, aki el is jött, hogy a hölggyel
összekerülhessen. Más kérdés, hogy végül is - legjobb tudomásunk
szerint - ebből nem házasság, hanem csak szexuális viszony lett, de
ennek az ügy szempontjából nincs jelentősége. László engedett nővére
kérésének, katonákkal rohanta meg a szigeti kolostort. Erzsébetről
tudnunk kell, hogy Lászlóhoz hasonlatosan szilaj életet élt, a legenyhébb,
amit mondhatunk rá, hogy... nem volt szűz. Mondhatjuk úgy is, hogy
nagyon nem volt szűz. De kolostorban élt és a látszatot úgy kívánta
megőrizni, mintha őt onnan elrabolták volna. A romantikus
leányszöktetés persze meglehetősen erőszakos eseménysorozatba
torkollott, kétségtelenül László tudtával és engedélyével. A katonák
feltörték a kolostor kapuját, berohantak és a már poggyászával együtt ott
várakozó, türelmetlen „hajadont” felkapták és úgymond „erővel
elhurcolták”. Erzsébet a forma kedvéért sikoltozott egy kicsit és
„violentiát”, erőszakot emlegetett - majd a kapu előtt várakozó cseh
gavallérral együtt villámgyorsan távozott a helyszínről. Az egész olyan
lehetett, mint egy jóval később forgatott filmvígjáték - eddig. Mert ami
ezután jött, az már egy csöppet sem volt vidám dolog. A katonák nyilván
azt a parancsot kapták Lászlótól, hogy szolgálataik fejében ezek után ki is
rabolhatják a kolostort (!), amit haladéktalanul megtettek. Ezenközben a
domonkos rend több apácáját tettleg bántalmazták - nem zárhatjuk ki,
hogy némelyik fiatalabbat meg is erőszakolták.
Nem csoda hát, hogy ismét óriási botrány támadt ebből is, meg sok
minden másból. Az országnak kezdett elege lenni Lászlóból. A vele
szembehelyezkedők között már nemcsak nagybirtokos feudális főurak,
hanem egyre több egyházi személy is volt. Ismét mentek a rémtetteit
leíró levelek Rómába és Nápolyba, a nyugati világ megdöbbent a fiatal
király viselkedésén, tettein. László ekkor már huszonhat éves volt és
igazán benőhetett volna a feje lágya.
De hát kun volt, sokkal inkább az, mint magyar. A génjeiben hordozta
azt a szabadságot, amit végső soron sohasem kaphatott meg. Pechje volt,



hogy akkor és ide született. Ha teljesen kun vitéz lehetett volna, talán
boldogan él akár Magyarországon, akár valahol keleten vagy a Balkánon.
De ide született, ráadásul a tizenharmadik század végén magyar
királynak kellett lennie. Ahol nem élhette ki ösztöneit, szenvedélyeit,
nem uralkodhatott igazán és ezért nem is lehetett szabad. Egész (rövid)
életében azt kellett éreznie, hogy vagy az urak játékszere - mint volt
gyermekkorában - vagy a felnőtt királyt sem tisztelik eléggé, hogy
mindig rákényszerítenék az akaratukat. Hogy mindig mások elvárásainak
kell megfelelnie - legyen az az apósa, a pápa, a legátusa, a főurak, a
kunok, a tatárok, a nők...
Igen, a nők! Bizony ismét megjárta velük. Miután Izabellát
gyakorlatilag börtönbe vetette és elkobozta birtokait, felhördült az
egyház. Az érsek hirtelen nagy erőt mutatott - olyannyira, hogy a
megrettent király maga sietett Esztergomba bocsánatért esedezni. Mert
megint fenyegetett a veszély, hogy kiközösítik az egyházból. Hogy az
egyház pártján álló főurak őt ismét elfogják - egyes források szerint ez
meg is történt a Felvidéken és csak akkor engedték szabadon (már
negyedszer!), amikor ünnepélyes ígéreteket tett a javulásra. Jellemző,
azon kapták rajta elfogói, hogy a tatároknak üzent, őket hívta segítségül
és várta, várta ezt a segítséget... Amely szerencsére már nem érkezett
meg.
Az érsek immár sokadszor arra intette - és azt parancsolta - hogy
Éduát adja férjhez, valakihez és távolítsa el magától, küldje el az ország
túlsó végébe és többé ne találkozzon vele. Megeskették, hogy mindent
visszaad Izabellának is, beleértve az asszony szabadságát, sőt ezen túl
vele is többet „foglalkozik”. Hiszen végtére is Izabella az ő törvényes
felesége, Magyarország királynéja!
Mondani sem kell, hogy László ezúttal is mindent megígért, égre
földre esküdözött, valóságos színpadi jelenetet rendezett a szemtanúk
beszámolója szerint. Térdre borulva esküdött meg, hogy ezen túl betartja
a törvényeket, teljesíti a feltételeket, nem barátkozik kunnal-tatárral és
tisztességes keresztény ember módjára fog öltözni, viselkedni,
cselekedni.
Végül is Izabella körülbelül egy évig volt kolostori rabságban, rangjától
megfosztva. Aztán kiszabadult. László egy ideig úgy tett, mintha



csakugyan betartaná az esküjét. Lehet, valóban akarta is - de ez az
akarata, mint mindig, most is túl kevésnek, túl gyengének bizonyult.
De hát a királyból nem lehetett kiirtani néhány alapvető tulajdonságát.
Az egyik a megbízhatatlanság, álhatatlanság volt, de akadt ott más is.
Valahol génjei mélyén gyűlölte a kereszténységet, álságos szervezetként
könyvelte el az egyházat (sok tekintetben természetesen igaza is volt) és
igazából saját ősei, vérei, családja sem izgatták különösebben. Egy, ma
ritkán emlegetett tettére is ki kell térnünk, ha csak pár szó erejéig:
Székesfehérvárott felgyújtatta a családi levéltárat! Vagyis porrá égette azt
a gyűjteményt, amely az Árpád-házi királyok okmányait, leveleit, iratait
őrizte és mivel ugyanott tartották a családi kegytárgyakat, ereklyéket is
hát azok is elégtek...
Úgy igazán tehát senki sem bízhatott abba, hogy annyi sikertelen
próbálkozás után László király most majd megjavul és egyszerre szelíd
lesz, béketűrő, keresztényeket kedvelő, kunt, tatárt utáló. Hogy olyan
uralkodó lesz, akivel az urak nem tehetnek azt, amit akarnak.
Rómában is nagy aggodalmakat okozott László viselkedése. Ne
higgyük, hogy keveset tudtak viselt dolgairól - ha lassan is ment annak
idején a posta, azért az egyház megoldozta a rendszeres levelezést, az
esztergomi érsek különben is gyakran küldött sajátos „helyszíni
jelentéseket”, beszámolókat a magyar viszonyokról. IV. Honorius
pápának hát sok gondot okozott László viselkedése. Ne feledjük,
akkortájt Magyarország nem egy kicsi kelet-európai országnak számított
- nem is az volt - hanem egy nagy, kiterjedt ország, Európában méreteit,
erejét, hatalmát tekintve az negyedik vagy ötödik helyen állhatott
Franciaország, Itália (amely persze távolról sem volt egységes), a
németek mögött. Rómáinak sem volt hát mindegy, hogy mi történik a
földrész pogányokkal határos szélein. Ha ott összeomlik a kereszténység,
akkor a pogány áradat betör és egészen Ausztria határáig nyomulhat
előre - vagy tovább is? És László király éppen ezt a kereszténységet,
Magyarország nem-pogány voltát kérdőjelezte meg viselkedésével,
törekvéseivel.
A pápa itteni szemei és fülei révén átlátott Lászlón és róla szóló
véleményét még az egyenesen a királynak írott leveleiken sem titkolta:
„Ladislaus, kit az egyház annyi szülői gonddal ápolt, oktatott, intett



most csak szóval követi tanácsait, tettel, saját gyalázatára, vesztébe
rohan.” A pápa felsorolta László ismert vétkeit, és ezt nem titkolták el
más királyi udvarok elől sem. Így aztán Róma, mintegy elrettentő
példaként ismertette László utálatos tetteit, amivel persze nem keltette
az ország jó hírét. De az igazság az, hogy maga László tette azt tönkre és
éppen ezzel a viselkedésével. Róma már ott tartott, hogy kitagadják a
királyt az egyházból, sőt keresztes háborút hirdetnek Magyarországon
László és pogány barátai ellen! Nem véletlenül léptek fel ilyen
keményen, hiszen látták, hogy László nézetei egyre jobban távolodnak a
kereszténységtől és amilyen kiszámíthatatlan volt a férfi, bármikor
egyik napról a másikra - kiadhatta a jelszót híveinek, hogy égessék fel a
templomokat, öljék le a papokat, és ő maga meg boldog révülettel
menekült volna „vissza az időbe” valamiféle egykorvolt táltosos ősvallása,
pogány rítusokba.
Már meg is bízták az érseket, hogy a legsúlyosabb egyházi
büntetéseket helyezze kilátásba Lászlónál, ha nem változtat ezen meg
azon - bizony elég hosszú lista kerekedett ki bűneiből. A pápai levél
szerint „a keresztény vallást elhanyagolja, sőt elveti. Szerencsen, pogány
társaságban él feleségét embertelenül börtönbe zárja, a házasság
kötelékét megszegi, közbotrányul utálatos vétkekben fetreng és
gyűlöletessé válik Isten és emberek előtt”. Azt is szemére vetették, hogy
enyhén szólva nem maradt hűséges a feleségéhez: „vegye vissza a
királynét, akit hogy idegen, hitetlen nőkkel annál szabadabban és
szemtelenebbül vétkezhessék, elzáratott, étel, ruházat és más szükséglet
megvonásával sanyargat, szeméből könnyet facsar, keblét sóhajra
készteti”. Vagyis László csúnyább dolgokat művelt, mint hittük, mert
lám, az egyházi értesülések szerint elzáratott feleségét éheztette is.
Az volt László ideiglenes szerencséje, hogy miközben a pápa
előkészítette azt a sajátos „hadműveletet”, váratlanul meghalt. Akkor a
dolog egy időre abbamaradt. 1287 nyarán már sok hónapja nem volt
pápa, így a király „üldözését” most a magyar egyház vette át. De ők csak
a királyné ügyében mertek lépni, a többi vádponthoz római támogatás,
hátszél nélkül egyelőre nem bátorkodtak nyúlni. Mivel az akkori érsek,
Ladomér igen kemény ember volt és látszott, nem tréfál, ráadásul az
összes környékbeli (nyugati) királyi udvarnak megírta László tetteit és
onnan is rosszalló fejcsóválások érkeztek - hát László engedett. Izabella



kiszabadult, visszakapta birtokait, maga a király fogadta őt Esztergomban
- úgy tett, mintha mi sem történt volna, mintha Izabella csak egy
hosszabb utazáson vett volna részt, amelyből most visszatért, de jó!
Aztán gyorsan otthagyta „kedves feleségét”, Magyarország asszonyát.
Tudta jól, hogy most nem ajánlatos a közelében maradni. A királlyal
elégedetlen urak nem kis csoportja Izabella mellé gyűlt és az egyház által
is megerősítve kezdték visszavenni a királyné birtokait. Mert persze
azokat László csak szóban adta át nejének, a valóságban már régen
elajándékozta másoknak, a saját híveinek és persze a kun nőnek,
Éduának - most valóságos kisebb hadjáratokra került sor és nem egy
várat, birtokot fegyveres harcban, olykor szinte ostrommal kellett
visszafoglalnia a jogos tulajdonosnak. Az urak nagy örömmel vettek részt
e harcban, tudták: ezzel is Lászlót gyengítik.
Az erőszakra persze a másik oldal is azzal felelt. Bizony az is
megtörtént, hogy az egyház nevében elfogatott főurakért cserébe László
meg püspököket, papokat és az őket szolgáló nemesembereket vetett
börtönbe, egyes - az ő értelmezése szerint „lázadó” - egyházmegyéktől
pedig visszavette nemcsak az előzőleg általa ajándékozott birtokokat és
kiváltságokat, de valamilyen vindikált jogra hivatkozva azokat a javakat
is, amiket az ő apja vagy nagyapja adományoztak az egyháznak!
A tatárok azon a télen Lengyelországot pusztították (egy kisebb
magyar „expedíciós hadtestnek” is része volt abban, hogy aztán a
pogányokat visszaverték és azok nagy károkat okozva végül tavaszra
kitakarodtak onnan) és ez elgondolkoztatta Lászlót. Most igazán nem
hiányzott egy újabb - immár harmadik - tatárjárás, amely után ő minden
bizonnyal már elvesztené a hatalmát. Hát gyorsan köpönyeget fordított,
ez már igen gyakorlottan ment neki. Felkereste Ladomér érseket és ismét
meghódolt az egyház előtt. Már csak azért is, mert látnia kellett, hogy
tábora egyre szűkebb, mind több úr ellenezte az uralmát.
1288 volt hát az az év, amikor javulni látszottak a dolgok. Erzsébet, az
„öreg királyné” is meghúzta magát, igyekezett nem viselkedni
szembetűnően, vidéki birtokára vonult vissza és úgy tett, mintha nem
érdekelné a politika. De a fiát szemmel tartotta, sorsának alakulása
továbbra is izgatta. Nagyon jól tudta: László bukásával vége neki is.
László odáig süllyedt, hogy idegen hatalmakkal paktált le megint - a
saját magyarjai ellen! Ezúttal ausztriai őrgrófok, kisebb tartományi urak



egy csoportja jelezte neki előre, hogy megtámadják a nyugati
vármegyéket. Ő pedig helyeselte a dolgot, sőt buzdította az osztrákokat,
mivelhogy a nyugati ország szélen az ő belső ellenségei uralkodtak.
Szégyenteljes viselkedését még meg is tetézte. Azon év őszén - számára
szinte már csak az utolsó előtti volt, mint később kiderült - László
sereggel vonult a Dunántúlra és mindenki azt hitte, hogy megy
védelmezni az ország határait az idegenektől. De nem, vagy tíz mérföldre
az ostromlott területektől megtorpant és mit sem tett az ott pusztuló
magyarokért. Erre már felhördült a „közvélemény” is, László addigi
népszerűsége még inkább lezuhant, immár saját régi, kipróbált hívei is
kezdtek kételkedni benne.
László pedig mindinkább „elvadult”. Talán a szó szoros értelmében is.
Mint aki megelégelte a civilizációt, az embereket. Ugyanakkor anyja
utolsó éveiben vallásos lett, nagy adományokat juttatott az egyháznak és
nyilvánosan örvendezett azon, hogy annakidején őt „kivették a
pogányságból és az igazi világosság ismeretéhez vezették”. Lehet persze,
hogy csak a fia foszladozó „image”-át akarta egy kicsit megreparálni.
László teljesen megmakacsolta magát. Nádornak valamiféle
„szerecsent” - kikeresztelkedett egykori pogányt - nevezett ki, a magyar
urak nagy megrökönyödésére. Rettentő dolgokat beszéltek róla. A fél
ország azt suttogta vagy harsogta, hogy a király tatár babonákat vall, azok
vallását vette át és az ő életmódjukat követi.
Az újabb pápa sem tehetett mást, mint legátust küldött
Magyarországra, zabolázza meg a királyt. Ismét egy itáliai püspöknek
jutott a hálátlan feladat. Már 1290-et írtak akkor, amikor a pápa
megbízólevelét aláírta. Májusban indult el Rómából a legátus,
tarsolyában a szokásos feladatokkal és a király bűnlajstromával. A pár
évvel korábbi küldetéshez képest most csak egyetlen pont hiányzott a
listáról: Izabella királyné időközben, mint láttuk, már kiszabadult
fogságából. De a többi vádpont sajnos továbbra is igaz volt.
Aztán jött a vég. Lászlót egyre kevesebb híve követte, már lassan
mindenki elfordult tőle. Akkor szeretett kunjaihoz menekült, ott
keresvén feledést. Azon az utolsó tavaszon megint otthagyott csapot
papot és nem törődött az ország dolgaival. Ez különben már igencsak
jellemezte őt az utóbbi években. Nem is csoda, hogy egyedül maradt



már úri társai is unni kezdték erőszakos természetét, kicsapongásait, az
örökös hadakozást mindenki ellen. Makacs természete sem segített
feloldani a vitákat és ellentéteket, éppen ellenkezőleg.
Ha pedig László komolyan hitte valaha is, hogy a kunokban találja meg
igazi partnereit, társait, akik megvédik, és esetleg segítik további uralmát
is - tragikusan tévedett. Mert éppen ők végeztek vele. Azok, akiknek
véréből származott. Akikhez tartozott - vagy azt hitte.
A kun urak is belátták, hogy ez így nem mehet tovább. László csak bajt
okoz és fura viselkedésével őket is bajba sodorja. Talán a maguk
mentségére cselekedtek? Vagy egy tüzes vita végére tettek pontot?
Nagyobb a valószínűsége, hogy alaposan átgondolt terv szerint, előre
megfontoltan cselekedtek. Ámde az is bizonyos, hogy nem az egész
„kunság” nevében és tudtával cselekedtek.
1290. július 10-én este és éjjel ismét egy mámoros orgiát tartott a
király. Kun lányok szexuális szolgáltatásai jelentették persze az est, az
éjszaka fénypontját. A kőrösszegi várban történt mindez, amely a kunok
egyik lakóhelye volt és ott magyarok nem is éltek. Azt sem lehet persze
kizárni, hogy egyes magyar urak is tudtak a dologról, sokan még azt is
emlegették akkortájt, hogy ezek bérelték fel a kun orgyilkosokat - de ezt
bizonyítani ma már reménytelen feladat lenne. Mindenesetre a krónikák
megőrizték a három fő orgyilkos kun nevét: Árboc, Törtel és Kemence
voltak azok, akik persze nem hármasban, hanem számos cinkossal együtt
megrohanták a király szálláshelyét. Aki mellett - gondolom, hasonlóan
kábult, részeg állapotban - ott feküdt „balkézről való sógora”, Édua
kikeresztelkedett fivére, akit „csak megsebesítettek”, még mielőtt királya
védelmére kelhetett volna.
Magát Lászlót a krónikások szavait idézve „kegyetlenül legyilkolák”.
Azt beszélik, dühükben a merénylők a királyt hátára fektették és torkától
a hasáig felvágták egész testét, majd egy három élű tőrrel össze-vissza
szurkálták - ezt nem élhette túl. Aminthogy bele is halt ott helyben, és a
testet a gyilkosok annyira felismerhetetlenné marcangolták, hogy
állítólag később csak az anyajegye alapján tudták azonosítani. Ez adta
csupán a bizonyságot, hogy az a véres hústömeg nem más, mint a király.
Aki huszonnyolc évesen halt meg, de előtte többet élt, mint sok
ötvenéves.



Hogy utána mi történt, az is meglehetősen jellemző dolog. László
maradék hívei tehetetlen dühükben bosszút álltak. Néhány nap alatt
letámadták mindazokat a kun szállásokat, ahol az összeesküvők vezérei
laktak. El is fogták a merénylőket. Árbocot ősi kun szokás szerint
egyszerűen kettéhasították - mint a kutyát, amelyre fél évszázaddal
korábban ünnepélyesen esküt tettek a kun urak... Törtelt „ízekre tépték”
- jobb nem részletezni, hogy ez hogyan zajlott le (akit az efféle dolgok
mégis érdeklenek és elég erős idegzettel rendelkeznek, azok olvassák el a
szerző „A kivégzések története’” című hézagpótló művét - a kiadó megj.).
A többi merénylővel is végeztek, sőt ősi szokás szerint mindegyik
családját, még a csecsemőket is megölték. Alig néhányan tudtak
külföldre menekülni, de ott sem lehettek biztonságban
Igazából maga a királyi holttest sem érdekelt senkit. IV. László halott
volt, a trón pedig üres. És az Árpád-háziaknak már csak egyetlen
uralkodó adatott meg a sorstól, mielőtt végleg a homályba hanyatlik a
dinasztia.
Kun László halála után fájó űr támadt, amit szerfölött sokan szerettek
volna betömni.
Az első jelölt Habsburg Rudolf volt. A később igencsak ismertté lett
(akkor viszont még jobbára ismeretlen) család feje arra alapozott, hogy ő
lehet Magyarország ura, mivelhogy IV. Béla a tatárjárás idején nagy
megszorultságában felajánlotta országát II. Frigyes német-római
császárnak. De igényének nem nagyon talált híveket, hiszen egyfelől
tudott volt, hogy Béla ezt csak szorultságában tette, másfelől a későbbi
pápa érvénytelenítette is azt az ígéretet. Azért Rudolf tett egy próbát,
hátha sikerül? De „nem nyert”.
Aztán jelentkezett maga a pápa is, aki Andrást (akiről mindjárt szó
lesz) nem ismerte el törvényes leszármazottnak és az Árpád-házat
kihaltnak nyilvánította. És nem tudni miért, afféle mindenek felett álló
döntőbíróként (hja, kérem, isten helytartója a Földön, azért az mégis
csak jelent valami hatalmat...) egyszerűen „odaajándékozta”
Magyarországot a saját kedvenc jelöltjének, az Anjou-háznak. Az ürügy
erre az volt, hogy az oda kiházasított Mária királyné - V. István lánya,
tudjuk, aki azt a rengeteg gyermeket szülte - egyik fia uralkodott akkor
Nápolyban. Ez a Martzell Károly be is nyújtotta trónigényét és a pápa



mellé állt. Nem Őszentségén múlott hát, hogy akkor mégsem az Anjouk
kerültek a trónra. Nekik még várni kellett egy kicsit.
Hogy a dolog ne legyen ilyen egyhangú, váratlanul felbukkant még
egy jelölt is. Ennek kilétéről nem sokat tudunk, viszont annyi bizonyos,
hogy jó reflexekkel rendelkező... szélhámos lehetett. Az ismeretlen
férfiú kijelentene, hogy ő az egyetlen igazi és alkalmas jelölt, mivelhogy
nem más, mint V. István király legkisebb fia, András.
Hogy az már régen meghalt és el is temették? Az efféle ál-trónjelöltek
a bevált, mondhatni ókori recept szerint ezt az érvet azzal ütötték el,
hogy nem is András halt meg, hanem egy másik gyermek, azt temették
el, őt pedig apjuk parancsára elvitték valahová, ott megbízható emberek
nevelték fel. Ha szükség volt rá, jó pénz reményében mindig akadt
néhány „tanú” is. Még fizetni sem kellett nekik, hisz azt remélték: ha az
ál-jelölttel sikerül „megetetniük” a döntéshozókat és az csakugyan trónra
kerül, akkor ők egyből nagybirtokosok, főurak lehetnek. De most a
fortély nem jött be, az ál-jelöltet sem ültették trónra, további sorsáról
nem tudunk.
Persze a távolabb élő önjelölt trónörökösök még javában vitatkoztak
azon, kinek van több joga a budai trónra, amikor azt itthon már rég
betöltötték és a hoppon maradt urak csak egy-egy rövid levélből
értesültek a befejezett tényről.
Pár szóval emlékezzünk meg Izabelláról is. Kun László szerencsétlen
felesége a férje halála után egy ideig még az országban maradt. Majd
amikor Andrást (Endrét) a trónra ültették, nem volt maradása. Pedig
nem bántak vele rosszul, ellenkezőleg. András király felesége még egy
kissé meglepő címet is kitalált neki, amelyet aztán vele kapcsolatban a
magyar királyi udvarban használtak: ő volt a „kedves anyós”. Aki ugyan
nem volt persze, de ez azt is jelentette, hogy jól bántak vele. Később
Izabella mégis úgy döntött, hogy visszatér Nápolyba. Huszonéves volt
még mindig és éppen időben érkezett Nápolyba ahhoz, hogy gratuláljon
negyvenhárom éves sógornőjének, a magyar Máriának, aki akkor hozta a
világra tizennegyedik gyermekét...
A két nő attól kezdve sülve-főve együtt volt - azt hiszem, volt mit
mesélniük egymásnak. A nápolyi lány a Magyarországon töltött viharos
évekről beszélt biztosan, míg a magyar királylány a nápolyi asszonyi
korszakával és ezer pletykával örvendeztette meg rokonát. Állítólag



bizonyos „történelmi” munkákban olvashatjuk ezt az információt is
együtt jártak aztán a kolostorba Aquinói Szent Tamást hallgatni. Ami
azért lett volna szerfölött misztikus és kevéssé hihető dolog, merthogy
nevezett prédikátor és filozófus már akkor meghalt, amikor Izabella
született... Visszatérve hősnőnkre: Izabella ott halt meg, a kolostorban,
mindössze harmincegynéhány évesen.
Viszont itt az ideje, hogy megnézzük az utolsó király, III. András
életútját. Mert itt aztán bőven voltak kalandok, ha nem is mindegyik az
ő sajátja. De bizony hosszadalmas volt az út, amíg a család egyik
elkalandozott ága egyszercsak visszakanyarodott Magyarországra és
szárba szökkent a virág.
Emlékezzünk csak. Az időben kissé vissza kell mennünk II. Andrásig,
merthogy az új király annak unokája volt, vagy lett volna. Már
említettük, hogy II. Andrásnak három felesége volt és az utolsótól
született volna egy bizonyos István. A felmerült és makacsul vissza
visszatérő gyanú szerint nem is a király, hanem Dénes nádor lett volna a
gyermek apja, ám ezt sohasem erősítették meg. Minden valószínűség
szerint csak pletyka volt, amelyet politikai okokból eresztettek fel. Ugye
emlékeznek még: Beatrix, férje váratlan halála idején már terhes volt, és
az utóddal (IV. Bélával) történt összeütközés, majd letartóztatás után
férfiruhában, páncélos lovagként leeresztett sisakrostéllyal menekült el
az országból. Annak is tanúi lehettünk már, hogy miután 1235 táján
német földön megszülte a kis Istvánt, az Alpokon át lóháton egy nyereg
mellé akasztott kosárban vitte az újszülöttet, időnként megtorpanva egy
kis szoptatás kedvéért.
Akkor addig kísértük figyelemmel a kis István - Stefano - útját, míg
anyja tíz éves korában meghalt és a gyerek árván maradt.
Magyarországra nem térhetett vissza, mert itt sem Béla, sem utódai nem
ismerték el őt törvényes gyermeknek. Mindenki meg volt győződve,
legalábbis akik a felülről jövő sugalmazásokra érzékenyek voltak - hogy
ez a kisfiú, később felnőtt férfi nem az Árpád-háziak közül való.
Akadnak történészek, akik ma is meg vannak erről győződve. Mindez
azonban szerencsére nem változtathat visszamenőleg a régmúlt
eseményein.
Stefano-István állítólag nem csak egyszer nősült meg. Hányatott
gyermekkora alatt több itáliai városban élt, rokonok támogatták vagy



sem - inkább nem nagyon... Az első felesége Ravennában lakott. Aztán
felesége halála után a férfi vándorúira ment, eljutott Aragóniába, spanyol
földre is, ahol I. Jakab uralkodott. Ennek felesége pedig nem más volt,
mint II. András második házasságából származó lánya, Jolánta. Vagyis
István-Stefano féltestvére. Jolánta elismerte benne testvérét és gazdagon
megvendégelte. Egy idő után azonban az „itáliai-magyar” férfi visszatért
Ravennába, majd Velencébe ment és a dúsgazdag Morosini család (több
dózsét adtak a köztársaságnak) egyik lányát, Tomasinát vette feleségül.
Nagy kellett legyen a szerelem, ha a gazdag velencei kalmárok szinte
ellenállás nélkül odaadták lányukat a „magyar király fiának”. Aki ugyan
földönfutó volt, gyakorlatilag vagyontalan - de származása révén
politikailag is érdekes és talán fontos személyiség. Nem kétséges, a
Morosinik és a velencei Tízek Tanácsa alighanem már a jövőre
kombinált. Nem jöhet rosszul egy ilyen rokonság, ha egyszer ez a Stefano
mégis trónra kerülne Magyarhonban! - gondolhatták.
A Tomasinával kötött házasságból 1265 körül született meg az az
András, akiről a fejezetben szó lesz. Tehát olyan emberről van szó, aki
előtte sohasem élt Magyarországon, csak nagyapja és apja révér kötődőt
ide. Ismerjük el, ezek elég gyenge szálak voltak.
Stefano 1271-ben végrendeletet írt. Emlékeztetett rá, hogy
annakidején apjától már gyermekként megkapta a „Szlavónia hercege”
címet - most ezt hagyta fiára. És csakugyan, a dúsgazdag Morosini-család
hercegként nevelte fel a kisfiút. Ha már az apja nem került trónra, hátha
a fia lesz olyan szerencsés? Már az 1270-es években az egyik
nagybirtokos magyar család, a Kőszegiek felfigyeltek a dologra.
Hallották, hogy Velencében él még András király unokája. Netán
felhasználhatnák őt az egyre furcsábban viselkedő László király ellen?
És ezzel „Velencei András” (Andrea, merthogy az olaszban az férfinév,
az András megfelelője) egy lépéssel közelebb került a magyar politikai
szintérhez.
Számos nyugati erő lassanként tudomásul vette András létezését.
Ebben nyilván nem kis szerepe lehetett Velencének is. A város
külpolitikusai remélték, szerephez juttatják „Andreát”. Akin annakidején
sokat segített, hogy apját az akkori pápa a magyar király fiának elismerte,
ez most hivatkozási alap lett.



Mellesleg csak úgy jellemzésül: Stefanónak volt egy törvényes fia első
feleségétől, és két törvénytelen csak úgy balkézről - hol itt, hol ott
szerelmeskedett néhány hölggyel, ezek gyümölcsei voltak e gyermekek.
Andrea Velencében, mint törvényes gyermek látott napvilágot, a
többiekről később senki sem beszélt.
1274-ben a rossz emlékű Joachim (ki többször is elrabolta és
hatalmában tartotta a kis László királyt, a kun Erzsébet szeretőjeként
pedig annak gyámja volt kiskorában) és társai megpróbálták már bevonni
játszmáikba a velencei magyart. Nem az akkor még gyermek Andrást,
hanem apját, Stefanót. Mint valaki írta, Joachim „herceget fogott
magának és azt tűzte ki maga elé cégérül”. De ez nem vált be, a terv nem
sikerült, ezért pár évvel később a lázadó urak simán tervet váltottak és a
kis Andrást-Andreát hívták be, aki akkortájt jó esetben is csak tizenkét
tizenhárom éves lehetett és életében először járt Magyarországon. Nos,
sokat ugyan nem láthatott belőle, mert a látogatás igen kurtára
sikeredett. A „kisherceg” a Zala megyei Kehidán 1278. május 27-én már
szinte hatalomba is lépett, egyelőre, mint Kun Lászlóval szembenálló
„szlavóniai herceg”. Velencében a Tízek Tanácsa dörzsölhette a kezét - a
számításuk előbb-utóbb beválik! Ha nem az egyik nemzedék, hát a
következő éri el a célt - a magyar trónt!
Aztán fordult a hadiszerencse és a kisfiút a kísérői hamarosan
visszamentették a biztonságos Velencébe. Ott nőtt tovább és egyre
inkább tervezgette maga is, hogy egykoron majd visszatér
Magyarországra, uralkodni.
1287-ben jött el ismét az alkalom - vagyis Andreának ezúttal csaknem
tíz évet kellett várnia. Viszont addigra felnőtt, 22 éves lehetett, amikor
László ellenfelei, számos nagyúr (a névsor könyvünkben legalább egy
teljes oldalt tenne ki, annyian álltak akkor már fegyveres konfliktusban a
„kun királlyal”) ismét őt próbálták zászlóra tűzni. Miként egy krónikás
feljegyezte róla, „az ifjú bátor volt, mint az Árpádok mind, különben
csöndes, nyugodt természet, értelmes és jóindulatú. Érzékkel bírt a
tudományok iránt, és mint velencei ember, méltányolni tudta a békés
polgári foglalkozást, a kereskedést. Valami nagyobb ambíció nem bántá,
de jogához, mi születésénél fogva illette, ragaszkodott”.
Voltak esélyei, szó se róla. Mire eljött Kun László halála, András 24
éves lett. A papság azért szavazott mellette - még a pápának is



ellentmondva, ami igen nagy szó volt! - mert nyugatról jött. Ő volt az
első Árpád-házi királyunk, aki nyugaton született, ottani műveltséget
hozott magával és felvirágoztathatta az országot (a sors iróniája, hogy ez
az „első” ily módon az utolsó is volt a sorban...)
Az urak meg azért álltak melléje, mert megtévesztették őket. Azt
hitték, egy gyengekezű idegen jön ismét, akivel gyermekként bánhatnak,
akit ide-oda rángathatnak, és aki majd ész nélkül osztogatja az
adományokat és rangokat. Sokkal jobban tartottak volna egy német,
osztrák vagy cseh uralkodótól. Az olasz semlegesnek tűnt, ráadásul - ha
igaz... - magyar királyi családból eredt. Vele nem lesz gond - hitték.
Egyelőre azonban András - bár elfogadta az urak meghívását a trónra
még nem indult el. Hiszen Kun László még élt ezidőtájt. A velencei
kivárta, míg világos lesz a helyzet - és neki lett igaza, mert László még
mindig nem adta fel, sőt egyre keményebben harcolt.
1280 tavaszán jött el ismét a „helyzet”. Akkor a lázadó urak ismét írtak
Velencébe és most már nagyon határozottan kérték, jöjjön, várja a trón.
Ígérték, hogy Lászlóval hamarosan végeznek - és mit tesz isten (vagy a
kun merénylők) - csakugyan megoldódott a helyzet. Még élt László
király, amikor András „ily meghívásra megragadta az alkalmat, hogy
elnyerje atyja örökségét és részt követeljen magának az országból”. A
mondat helyes értelmezése: bizony akkor még nem arról volt szó, hogy
övé lesz az egész ország, hanem csak egy része - amennyit az urak
elhódítanak Lászlótól, ott lehetne ő egyelőre „herceg”.
Kis sereget gyűjtött, hajóra ült, átment Zárába és ott partra szállva,
elindult észak felé. 1290 elején érkezett magyar földre. Ügyes módon
külön követeket menesztett a főbb urakhoz, hogy kipuhatolja
szándékaikat, és hogy mindegyik megtisztelve érezze magát, amiért a
„jövendő uralkodó” őróla külön is megemlékezett. Az egyházat sem
hagyta ki, több püspökkel, sőt a Lászlóval mindig szembenálló Ladomér
érsekkel is felvette a kapcsolatot. Vagyis jó diplomata módjára építette ki
a szálakat, szinti senkit sem hagyott ki, aki valamit is számíthatott. Külön
kedveskedett azoknak az uraknak, akik még nem döntötték el, ki mellé
álnak.
Ennek ellenére nagyobb mozgalom nem támadt és számottevő sereg
nem gyűlt melléje. Néhány velencei politikus és rokon, amikor látták,
hogy „Andreának” ilyen gyér a támogatottsága, vissza is fordult legott



féltették az életüket. Aztán a fiatal András elkövette első hibáját
nyilván azért, mert nem ismerte eléggé a helyi körülményeket. Kevés
kísérővel felkeresett egy zalai várurat, be is ment a várába - mire az
pénzéhes módon elfogatta a fiatalembert, tömlöcbe záratta és menten
levelet írt Velence kormányának, hogy nagy váltságdíj ellenében
hajlandó csak Andreát kiadni.
Mire azt a választ kapta, hogy a velencei törvényei értelmében
velencei állampolgárért soha egyetlen garast sem szabad fizetni. Ez egy
korabeli anti-terrorista rendelkezés lehetett. A gazdag város polgárai,
különösen a kereskedők folyton a világot járták, és ha nem hoznak ilyen
rendelkezést, szinte minden héten elfognak valahol egy velenceit és a
város hamar belerokkant volna a váltságdíjakba. Ahogyan manapság a
civilizált jogállamokban az a szokás, hogy terroristákkal nem tárgyalnak
- úgy Velencében már régen elhatározták, hogy emberrablóknak; (tehát:
terroristáknak) nem fizetnek. És miután ezt mindenfelé kihirdették, a
velenceiek nyugodtan járkálhattak szanaszét a világban, legfeljebb
meglopták vagy kirabold őket, ha nem voltak résen.
Nos, Magyarországon a jelek szerit ismeretlen volt ez a törvény és az
emberrabló nagyúr hoppon maradt. De nem végleg, mert foglyát elvitte
Bécsbe és ott felajánlotta az osztrák hercegnek. Aki akkoriban éppen Kun
László szövetségese volt és komolyan fontolóra vette, hogy kiadja
trónkövetelőt Lászlónak. Ez esetben biztos halál várt volna a leendő
királyra. Végül is a váltságdíjról nem tudunk, tény viszont, hogy az
osztrákok, élükön Albert herceggel és feleségével vendégként fogadták
Andrást és úgy is bántak vele. Nem volt fogoly („amint rangjához illett,
szép ruhával, illő szállással és kellő cselédséggel látták el”).
Azért bántotta őt, hogy immár kétszer is megfordult abban az
országban és igazából nem sok nyomot hagyott. Nem lódultak meg
tömegek a zászlaja láttán, az urak egy része is csak ímmel-ámmal
„lelkesedett” érte. Ha ki is álltak mellette, nem azért tették, mert
szerették, vagy, mert igazi hívei lettek volna. Hanem csak azért, mert a
létező rosszal, Lászlóval szemben jelentett alternatívát.
A felemás és idegesítő helyzeten csak László halála változtatott. De bár
ez nyitotta meg az utat Andrásnak a trónra. Senki sem mondhatta, hogy
benne lett volna László meggyilkolásában, vagy arra irányuló
összeesküvésben. Az urak is majdnem mindnyájan melléje álltak. Csak



egy bökkenő volt és emiatt kalandfilmbe illő dolgokra kényszerültek az
urak. Mindenki tudta ugyanis Magyarországon, hogy András Bécsben
van, Albert hercegnél. Nos, ha Albert herceg megtudja, hogy Andrást az
urak, hipp-hopp, azonnal a magyar trónra ültetik, nem engedi el, hanem
csak nagy váltságdíj fejében, vagy olyan ígéreteket csikar ki belőle,
amelyek később szerfölött hátrányosak lehetnek az országra.
Ezért létérdekük volt előbb értesíteni Andrást, sőt kicsalni-kihozni őt
Bécsből, mielőtt még Albert értesül a trónutódlási tervekről. Ladomér
érsek utasítására két esztergomi szerzetes remetének álcázva sietett
Bécsbe. Ahol is András eléggé rossz anyagi körülmények között élt akkor
már. A kezdeti „szép ruha, illő szállás, kellő cselédség”-típusú segítség
elmaradozott. Főleg azért, mert Andrásunk eléggé el nem ítélhető
módon gőgös volt és éreztette Alberttel, hogy bizony a Habsburgok a
közelébe sem jöhetnek egy olyan ősi és előkelő dinasztiának, mint az
Árpádoké... Ezt talán nem kellett volna mondania. A jelek arra
mutatnak, hogy András mégis inkább volt királyi vér, mintsem
diplomata. Így aztán Albert megvonta anyagi támogatását. Nem adott
neki több pénzt és a trónörökös nélkülözni kényszerült.
Ahogy fentebb említettem, tiszta kalandfilm volt a történet. A két
szerzetes barát bejutott a városba, megkereste András szállását. Igazolták
magukat. Gondolom, Ladomér érsek gondosan elrejtett levelét szedték
elő csuhájuk varratából és a fiatalember végre szabadulhatott
kényelmetlen helyzetéből. Aligha őrizték komolyan a szálláshelyét, ha
az éj leple alatt mindhárman kijutottak onnan, sőt Bécs városát is baj
nélkül elhagyhatták.
A szökést a jelek szerint alaposan megszervezték, mert hajó várta őket
és a Dunán ereszkedtek alá, méghozzá sebesen. A sietségre jó okuk volt.
Amint a hajó az ország határára ért, nagy küldöttség várta a királyt,
számos főúrral az élen. Mondani sem kell: miután László meghalt,
mindenki bátrabb lett és azok is nagy dérrel-dúrral csatlakoztak az ifjú
királyhoz, akik annak előtte valahogyan sohasem tudták eldönteni, kinek
a pártján is állnak... Most persze mind azt remélte, hogy ez a fiatalember
majd nekik is juttat ezt-azt, nem is keveset...
Már csak egy akadály jöhetett közbe: a korona ellopása. Ugyanis be
kell vallani, nemegyszer megtörtént már, hogy a koronázás előtt
valamelyik közelálló úr rátette a kezét a szent ékszerre, csakhogy



megakadályozza a ceremóniát. Itt is majdnem ez történt, de egy
Andráshoz (és az egyházhoz) hű főpapnak sikerült a többiek elől
megkaparintania a nevezetes jelképet és szolgálatkészen, rohanvást hozta
Székesfehérvárra. Az Árpád-háziak ősi koronázó helyére.
Ez az egész „kalandfilm” igen sebesen játszódott le - már ahhoz a
korhoz képest. Tizenhárom nappal László halála után tették a koronát
András fejére. Vagyis ennyi idő kellett, hogy a halálhír eljusson az
urakhoz, meggyőződjenek annak igaz voltáról, a szerzeteseket Bécsbe
küldjék, a királyt onnan elhozzák és a végén ünnepélyesen
megkoronázzák. Rekordidőt futottak, mondhatnánk mai nyelven. (Bár
más források szerint a koronázásra csak július 28-án, vagyis tizenhét
nappal a merénylet kiderülte után került sor. De akkortájt ez is nagyon
gyors reakcióidőnek számított.)
Ami nem is csoda, merthogy „IV. László király halálának híre gyorsan
elterjedt mindenfelé. Külföldön beszélték, hogy valami kun ember a
felesége karjaiban találta és úgy ölte meg.” Ez jellemző, hiszen hiteles
hírforrások híján ennél sokkal jelentéktelenebb eseményekről is a
legvadabb kitalációk lehettek forgalomban, a vándorok pedig szorgosan
hordták őket mindenfelé. Mint látjuk - külföldre is. Mellesleg érthető,
hogy az idegen uralkodóházak erősen figyelték a „kollégáknál” zajló
eseményeket és érthető módon különösen az ottani erőszakos
haláleseteket.
A velencei fiatalember III. András néven került trónra. Különféle
érdekek álltak mögötte - sokszor anélkül, hogy ő maga tudott volna
róluk. Legalábbis meglepő, hogy az egész főpapi kar mögötte sorakozott
fel - a pápa ellenében! IV. Miklós pápa ugyanis elődjéhez hasonlóan nem
ismerte el András apját királyi származéknak, az Árpádok véréből
származónak, amiben nyilvánvalóan IV. Béla király hívei - és talán maga
a király - is szerepet játszott. Mondjuk ki, valamilyen formában nyomást
gyakoroltak az akkori pápára, utódai pedig a pápa utódjára. Végül is
Beatrix itáliai grófnő gyermekét nem tartották magyar királyi vérnek, így
annak fia, András sem lehetett az. Mégis, úgy a főpapok, mint a magyar
urak nagy többsége szó nélkül és azonnal melléje állt - mi több, a főpapi
kar egészen uralkodása végéig (tizenegy évről van szó) falként állt
mögötte!



Ennek csak egy oka lehetett - az uraknak eleve ilyen királyra volt
szükségük. Fiatal, gyenge, idegen, tapasztalatlan emberre, akit kényük
kedvük szerint az ujjuk köré csavarhattak.
Míg otthon kezdetben nem tartották őt sokra, addig külföldön azért
nem volt rossz híre. Érdekes módon nem sokkal megkoronázása után
segítséget nyújtott a Habsburgoknak (de nem annak a Rudolfnak, akinek
fogságában volt Bécsben, és akit olyannyira lenézett...) hogy
visszaszerezzék a könnyelműen elvesztett német királyi címet. Az ezt
eldöntő háborúban ugyan nem nagy létszámú, de erős magyar csapat is
„vendégszerepelt” a Habsburgok oldalán, akik egészen a Rajnáig
nyomultak előre. Az ottani krónikákból tudjuk, hogy az errefelé sok száz
éve nem látott magyar harcosok általános figyelmet keltettek, nagyon
megbámulták például a hosszúra eresztett hajukat, amit e marcona
férfiak ugyanúgy befonva viseltek, mint az asszonyok. Ugyanakkor
hosszú szakállt viseltek és kiríttak a német páncélos vitézek közül már
azzal is, hogy ők „lenge ruházatban” voltak, fel-alá száguldoztak
lovaikon, és ha kellett, íjaikkal előre vagy hátra egyforma könnyedséggel
és pontossággal lőttek. Feljegyezték azt is, hogy sem ők, sem lovaik nem
féltek a víztől. Míg a német lovagok (gondolom, már csak súlyos
páncéljuk miatt is) a folyókon sekély gázlókat kerestek, a magyarok a
legmélyebb vizeken is átúsztattak.
Azért az urak aggódtak is. Mert minden új, különösen általuk
kezdettől nem ismert fiatal király egy „lutri” volt. Ki tudja, mivé fejlődik?
Mi rejlik természete mélyén? Lehet, ellenük fordul, vagy kijátsza őket
egymás ellen? Arról nem is szólva, hogy szomorú tapasztalataik voltak
IV. Lászlóval, ezt még senki sem felejtette el.
Igazából a belső béke rövid ideig tartott. 1292-től kezdve gyakorlatilag
nem volt olyan év, amikor valamilyen lázadás ne tört volna ki az ország
egyik vagy másik területén. Tovább tartott a feudális anarchia, a főurak
egymást és a királyt is marták. A határokon túl az utolsó királyválasztás
idején felsült Anjou-k is mozgolódtak, különösen a hozzájuk közelebb
eső szlavóniai területeken szereztek mind több hívet. A belháborúk, a
király elleni lázadások meg csak szaporodtak. Hogy segítséget kapjon,
András néhány velencei rokonát is bevonta a kormányzásba, ami persze
nem jó vért szült.
A fiatal királynak a házasságai sem sikerültek tökéletesen.



Az első neje egy Fennena nevű lengyel emigráns hercegi család sarja
volt (a név meglehetősen különös, azóta sem használatos). Nem valami
előkelő család, valljuk be - de a nősülésre éppen akkor került sor, amikor
a leendő király a magyar koronára szemet vetett. Akkor még egy
velencei úr volt csupán, befolyásosabb (éppenséggel uralkodó) családok
szóba sem álltak vele.
Fennena sem volt magyar, de kissé különös módon előbb ismerte meg
Magyarországot, mint a leendő magyar király. Tizenöt évvel korábban a
családja elvesztette hatalmát Lengyelhonban és ide menekült. A kis
hercegnő 1276-ban Óbudán született, lengyelül, magyarul és latinul
beszélt már tíz éves korában. Tizenegy évesen a család visszatért
Lengyelországba, ahol sikerült egy országrész felett megszerezniük a
hatalmat (akkortájt ott is feldarabolták a hazát a feudális nagyurak). A
júliusi koronázás előtt és után gyorsan peregtek az események, követek
mentek és jöttek, szeptemberben már el is hozták a kis Fennenát.
Októberben esküvő és koronázás Fehérváron, ahogyan kell, és ahogyan
szokásban volt annak előtte sokáig. A fiatalok nászúira Veszprémbe
mentek. Bár Fennena még csak tizennégy múlott, testileg igen fejlett volt
és mindenki remélte, hogy hamarosan fiút szül tíz évvel idősebb
főijének. A szülés meg is történt már a következő évben, de „csak” egy
lány jött a világra. A király mellesleg nagy lendülettel és kedvvel jött az
országba - de amit itt látott, az elborzasztotta. Az emberi és tárgyi
infrastruktúra rettenetes volt. Egyfelől az urak széthúzása, másfelől a
városok primitív állapota riasztották el. Egy nyugati királynak írt
leveléből idézzünk: „Az ország, a bárók és más hatalmasságok
erőszakosságából eredő különböző és igen sok pusztítások folytán
annyira megsemmisül, hogy az egyházak és a nemesek és más ország
lakók is dolgaikban és vagyonukban csaknem teljes kifosztásig jutottak...
Az ország az elesés előtt áll”.
A helyzetjelentés nyilván alapos diagnózis volt. Nem csoda, ha a
férfinak kicsit elment a kedve ezen ország uralmától. Mennyire más volt
a valóság, mint amit a szülei - mint egy szinte elérhetetlen
meseországról! - meséltek neki annak idején.
Mindenesetre csak egyet tehetett, ha nem akart megfutamodni:
elhitette önmagával, hogy éppen ő az, aki majd rendet csinál. Akinek
elég valahol megjelennie, és máris egy csapásra véget ér a széthúzás, az ő



neve és személye egyesíti a széthúzókat és minden jóra fordul... Naivság
volt ezt hinnie ott és akkor - de ettől András még hitte. Ne feledjük:
másképpen gondolkodott, mint az itteniek. Az egyház éppen azért állt
melléje, mert egy felvilágosult, modern gondolkodású nyugati embert
láttak benne.
Így aztán hamarosan össze kellett csapnia a nyugati embernek a
keletiekkel - és mert egyedül volt, nem győzhetett.
Visszatérve asszonyához, aki igen lelkesen vezette a veszprémi
udvartartást, majd a következő év augusztusában megszülte azt a
bizonyos Lányt, kit Erzsébetnek kereszteltek el. Míg a király azon volt,
hogy a köznemeseket a maga oldalára állítsa a hatalmaskodó bárók
ellenében, az asszony nem foglalkozott politikával. Már csak azért sem,
mert jól látta, hogy az előző évtizedekben néhány nő ezt nagyon
elrontotta és nem akart hozzájuk hasonlítani.
Szegény Fennenának nem jutott örömteli élet. A szülésből eredő
valamilyen komplikáció miatt a következő négy évet folyamatos
betegeskedéssel töltötte. Férje ugyan mindent megtett érte, a leghíresebb
olasz orvosegyetemek (már voltak ilyen kezdeményezések,
intézmények) doktorait hívatta el, de azok sem tudtak rajta segíteni.
Négy évig szenvedett, majd - tizenkilenc éves korában - meghalt.
András így özvegy maradt. Még alig múlott harminc, és nem született
fia - hát szinte természetes volt, hogy hívei tanácsára, de a maga feje után
is hamarosan egy újabb házasságra gondolt. Alig várta ki a gyászévet és
1296-ban - más források szerint 1297-ben - elvett régi szövetségese,
Habsburg Albert Ágnes nevű lányát.
Ez az Ágnes volt a legelső Habsburg - magyar trónon. Persze még nem,
mint igazi uralkodó, hanem csak királyné, tehát a dolog jelentőségét nem
szabad eltúloznunk. Már akkoriban tudott dolog volt, hogy ez az osztrák
család igen szapora - kis túlzással mindig annyi gyermekük született
évszázadokon át, mint a hosszúfülű rágcsálónak egy-egy alomban. Nos,
azt kell mondanunk, hogy Ágnes roppant sajnálatos módon a ritka
kivételek közé tartozott. Néhányan már előre figyelmeztették a királyt,
hogy ez a bothoz hasonlatosan vézna leányzó aligha lesz alkalmas a
gyermekszülésre, de Andrást akkor a politikai indokok is egy ilyen
házasság révébe vezérelték.



Ez a házasság különben az egyik indítéka volt annak, ami aztán
később, főleg András halála után következett. A Nápolyban terveket
szövögető Anjouk, mióta egyszer belekóstoltak „Magyarországba”, nem
adták fel a reményt, hogy uralkodni is fognak ott. Anjou Caroberto
(Károly Róbert, a későbbi király) és társai már pénzt vettek fel kölcsön az
itáliai bankoktól, hogy magyarországi hadjáratot folytassanak és
megszerezzék a nagy ország kívánatos koronáját. Ez annyira köztudott
volt az 1290-es évek végén és különösei 1300-ban mindenfelé, hogy
szerte Európából jelentkeztek a zsoldosok Nápolyban. Mint említettük,
az Anjouk ügynökei szorgalmasan utazgattak Magyarországra is és
aranypénzek pengetésével csiklandozták a hatalmasabb, főleg délvidéki
urak fülét. Akkortájt már egészen erős pártja volt a nápolyiaknak
Andrási velencei ellenében. Akinek közben ráadásul a folyamatosan ki
kirobbanó királyellenes lázadásokkal is le kellett számolnia, ami csak
növelte az ország belső instabilitását.
András főleg azért választotta a Habsburg-lányt, mert békére vágyott.
És Bécsből éppen ezt ajánlották neki: békén hagyják Magyarországot.
Nyílva ők is arra számítottak, hogy ha közös osztrák-magyar trónörökös
születik, akkor a következő nemzedék során sikerül valahogyan
Magyarországot az osztrák tartományokhoz csatolni.
Ágnes tizenhat éves volt, amikor a Dunán egy hajón Budára érkezett.
Az egyik első rokonszenves cselekedete az volt, hogy az akkor még alig
hatéves kis félárva Erzsébetet a szállására költöztette és többé nem is
hagyta el. Még mindketten szinte gyerekek voltak, de ez az Ágnes - aki
kedvesebbnek bizonyult annál, amit akkoriban egy „német” nőtől
elvártak - szeretettel és gondoskodással vette körül a magyar-lengyel
kislányt. Mindez persze nem változtatott azon a rossz tulajdonságán,
hogy meddőnek bizonyult, ami a magyar államra is végzetes befolyást
gyakorolt.
Itthon viszont a király anyja, a velencei Tomasina Morosini kezében
volt a legnagyobb hatalom. Fiát is úgy ugráltatta, ahogyan akarta. Ki kell
jelentenünk, hogy András semmilyen téren nem volt jelentős király, az
Árpád-háziak utolsó uralkodója inkább az előzők karikatúrája,
szegényített mása lehetett és nem is volt több. Az Ágnessel kötött
házasság meghozta a szövetséget is a Habsburgokkal, aminek fő értelme
András számára az volt, hogy a nyugati határvidéken ellene lázadó



főurakat mintegy „bekerítette” nyugatról, osztrák segítséggel hamarosan
le is verte lázadásukat.
Velence és Magyarország között addig sohasem látott méretekben
fejlődött ki a kereskedelem, persze a Víziváros hasznára. Igaz, a velencei
kalmárokat magyar területen rendszeresen kirabolták (általában a lázadó
urak...), akik emiatt éppen olyan rendszeres kárpótlást kaptak a királyi
udvartól. 1300 nyarán azonban meghalt a jóasszony - méghozzá állítólag
mérgezésben. Ő maga akarta megmérgeztetni egyik magyar úri
ellenségét, méreggel megrakott vadhúsos tálakat küldött neki. Az úr
kivetette a küldeményt a tálakból, és ahogyan a szokás kívánja, az edényt
a világért sem küldette vissza üresen, hanem maga is tett bele jóféle
magyar ételeket. Csak hát a jelek szerint a személyzet ezenközben nem
mosta el az edényeket. Ily módon signora Morosini is evett a saját
mérgéből, ahogyan a magyar úr is az övéből - és mindketten kínok
között pusztultak el... Legalábbis ezt állítja egy krónikás. András tehát
támasz nélkül maradt, pedig az anyja igen keményen kézben tartotta fia
érdekeit ebben az idegen országban is. 1300 tavaszán már köztudott volt,
hogy az Anjouk király-jelöltje hadaival el is indult Magyarország felé.
Eltartott egy ideig, míg az az embertömeg magyar földre érkezett. Az
ország pedig nemhogy nem tudott - nem is akart védekezni. Az urak
mindinkább átálltak az idegen királyhoz, az újabb pápa eleve el sem
ismerte Andrást királynak, így a főpapok is ingadozni kezdtek.
A finálé közeledett. Az Árpád-háziak háromszáz éves uralma nagyon
hirtelen szakadt meg, bár a vész előrelátható volt. 1300 januárjában
váratlanul meghalt András. Lehet, anyja már nem vigyázhatott rá és
méregszakértői is szétfutottak? Mert hát sok forrás arra esküszik: a
királyt megmérgezték. Még csak harmincöt éves múlott.
Olasz inasokat, vagy egyik étekfogóját - előkóstolóját - vádolják az
ügyes tett elkövetésével. Van, aki azt hiszi, hogy olaszok bérelték fel
őket. Mások szerint éppen ellenkezőleg, a királlyal szemben álló magyar
urak keze lehet a dologban. Mindenesetre tény, hogy András mérgezésre
utaló tünetekkel lett rosszul és igen hirtelen halt meg. Vele kihalt az
Árpád-háziak sora, akik hivatalosan, európai fogalmak szerint mérve
többé-kevésbé civilizált uralkodóként háromszáz, ténylegesen pedig a
honfoglalás óta, tehát valamivel több, mint négy évszázada uralták az
országot.



Délről nagy léptekkel közeledett az Anjou-király, aki ugyan még nem
volt az, de hamarosan azzá lehet, és ez köztudott volt. Az urak ismét
idejében helyezkedtek, nagyon kevesen maradtak a halott király özvegye
mellett. Mindenesetre szükség is volt rájuk, mert hét év káosz
következett. A 12 éves Károly Róbert ugyan kinevezte magát magyar
királynak, de az urak ezt nem ismerték el, a többségük a cseh király
mellett szavazott - annak nyilván több pénze volt e sajátos „választási
kampányra”.
De mi maradjunk András özvegyénél. Habsburg Ágnes mindössze húsz
évesen lett özvegy. A nápolyi király hívei letartóztatták volna, ha egy
maroknyi lovagias úr meg nem védelmezi - de ezek is azt tanácsolták,
gyorsan szedje össze, ami pénze, vagyontárgya van mozgatható, aztán
irány napnyugat - ha életben akar maradni. És Ágnes élni akart. Ráadásul
sok pénze volt, csak ékszerből vagy nyolcszáz darabot csináltatott neki a
férje, azokat is magával vitte. Végül is körülbelül negyven szekér vitte az
özvegyet és holmiját Bécsbe. A határon már az apja által eléje küldött,
akár a határon áttörésre is kész jelentős sereg várta...
Később sokan vetélkedtek Ágnes kezéért, de nem ment férjhez,
jótékonysággal foglalkozott, rengeteg menhelyet, kolostort, varrodát
alapított és istápolta az arra rászorulókat. Valamivel később maga is
kolostorba vonult. Apácaként akkoriban szinte hihetetlen kort ért meg:
1364-ben, nyolcvannégy évesen halt meg. De Erzsébet, a mostohalánya
már csaknem három évtizeddel korábban meghalt egy svájci
kolostorban, ahová Ágnes egyetértésével költözött. A szerencsétlen
Erzsébet negyvenhat évesen halt meg, de mióta elhagyta
Magyarországot, egyetlen rokonát sem látta többé. Azokban a zavaros
időkben különben nem is maradtak rokonai, akik felkereshették volna.
Véget ért hát egy hosszú eposz. Az addigi szereplők letűntek róla.
Azonban a színpadon, amelyet a Kárpátok, az Alpok, a Balkán és az
Adria szegélyeztek, az előadás nem állt le egyetlen pillanatra sem. Új
szereplők, új hősök, új kis és nagy aljasok, új szerencsések és új
szerencsétlenek bukkantak fel. Más szélhámosok, más szentek, más
bátrak és más nemes lelkűek ágáltak tovább. Mindenki játszotta a
szerepét, és játsza ma is.