---
master_file: "[[@DrJuhaszIstvanu]]"
---
# Index for Dr. Juhász István – Hogy adóztak a rómaiak.pdf

A tizenkét táblás törvények
A nyugati jogrendszerek ősi alapja a tizenkét táblás törvények. Nem véletlen, hogy ez
a jelenkori jogászképzésben is megjelenik, illetve több modernkori alkotmány
megalkotásánál, így például az Egyesült Államok alkotmányának összeállításánál is
hivatkozási alap volt.
A tizenkét tábla ... számomra biztosan felülmúlja az összes filozófus könyvtárait, mind a tekintély súlyában, mind a
hasznosság mértékében.
(Cicero (Kr.e. 106-43), ókori római író, filozófus és politikus)
A farkas által nevelt Romulus és Remus Kr.e. 753-ban alapította Rómát. Testvérviszályban Romulus megölte
Remust, ezt követően ő lett Róma első királya. Romulust követően még hat király uralkodott Rómában, míg az
utolsót, Lucius Tarqiuinius Superbust el nem űzték Kr.e. 510-ben (vagy 509-ben). A királyok számos törvényt
hoztak, ezekről Zlinszky János ’Állam és jog az ősi Rómában’ c. könyve ad összefoglalót (lásd az
irodalomjegyzékben).
Korábban részletesen írtunk Rómáról, illetve a Római Birodalomról. A bevezető írásban
(https://ado.hu/ado/hogyan-adoztak-a-romaiak-bevezeto-resz/) szóltunk a tizenkét táblás törvények koráról is,
illetve az utolsó részben (https://ado.hu/ado/hogyan-adoztak-a-romaiak-osszefoglalo-attekintes/) (összesen 19
írás volt erről) megadtuk az összes korábbi cikk linkjét.



A Tarpeii szikla (Francis Towne festménye). A szikla ma is megvan Rómában, veszélyessége miatt elkerítették.
A tizenkét táblás törvény létrejötte
Következett a köztársaság kora, amelyben Rómát patríciusok vezették, a plebejusok lényegében jogfosztottak
voltak. Kialakult egy vagyonos plebejus-réteg, amely már hatékonyabban tudta érdekeit képviselni a
patríciusokkal szemben. Ennek is volt eredménye, hogy Rómában létrehoztak egy tíz férfiból (természetesen
patríciusból) álló testületet (decemviri legibus scribundis), ők voltak a decemvirek, akiknek feladatuk volt a római
jogrend összefoglalása. Teljes körű hatalommal ruházták fel őket, intézkedéseik ellen fellebbezni sem lehetett. A
törvényalkotási munkát két év alatt végezték el, összegyűjtötték és írásba foglalták az addig csak a szokásjog által
szentesített törvényeket.
A törvényeket tartalmazó tíz bronztáblát Kr.e. 451-ben (vagy 450-ben) függesztették ki azon a kis téren, ahol a
népgyűléseket tartották, illetve a törvénykezést is gyakorolták. A decemvirek hivatali idejének lejártát követően
újabb tíz férfit bíztak meg a törvénykezési és városvezetési feladatokkal, akik a korábbi táblákhoz két kiegészítő
táblát állítottak össze. Így jött létre a tizenkét táblás törvény (latinul: Leges Duodecim Tabularum vagy
egyszerűbben Duodecim Tabulae). A második decemvir zsarnokoskodni kezdett Róma felett, ezért elűzték őket.



A tizenkét táblás törvények kifüggesztése
A táblák összeállításánál (egyes források szerint) háromfős küldöttséget menesztettek Athénba, hogy a Szolón
által kialakított jogrendszert, illetve a görög városállamokban alkalmazott jogot tanulmányozzák. Ez kevéssé
valószínű, az már inkább elképzelhető, hogy a dél-itáliai, szicíliai görög városok által alkalmazott törvényeket
figyelembe vették a kódex összeállításánál.
Rómában a mindennapi életben három szabályrendszer érvényesült, a ius, a mos, és a fas. A ius volt a római
társadalom egyetlen normarendszere, a vallási szabályokat a fas foglalta össze, a mos pedig a polgároktól elvárt,
de a jog és a fas révén nem kontrollálható viselkedési normákat jelentette. A táblás törvények a ius területére
korlátozódtak, bár éles határokat nehéz szabni, a másik két terület elvei is megjelentek egyes törvényekben.
Az eredeti bronztáblák Kr. e. 390-ig (vagy Kr. e. 387-ig) nyilvánosan is láthatóak voltak, de a gall betöréskor
megsemmisültek. A táblák megsemmisültek, de a szövegek fennmaradtak, az újabb másolatokat Rómában és a
Róma által uralt városokban is kifüggesztették.
Cicero (Kr.e. 106-43) szerint a gyermekeknek még az ő korában is fejből meg kellett tanulniuk e törvényeket.
Ismeretük a császárkorban is általános volt, a törvények szövege még 254-ben is ki volt függesztve Karthágó
piacán.
Mára csak az ókori szerzők műveiből ismerünk részleteket a törvényekből. Ki kell emelni ezek sorából Cicerót,
Titus Liviust, Catót, Tacitust, Varrót. Magyar fordításukat Zlinszky János tette közzé (lásd az irodalomjegyzékben).
A törvények jelentősége
A római jog volt Róma talán legnagyobb adománya az emberiség számára. Ez is egyike volt azon feltételeknek,
amelyeknek köszönhető a Római Birodalom két évezredes fennállása.
A rómaiak átvették a görögöktől azt a felfogást, hogy a törvények olyan módszerek, amelyekkel az egyének
megvédhetők egymástól és az állam hatalmától. A rómaiak voltak azonban azok, akik kodifikálták a törvények
elvont fogalmait és mindennapi használatba vették azokat. A rómaiak úgy döntöttek, hogy jobban bíznak az írott
törvényekben, mint emberi uralkodóik szeszélyében.



A tizenkét táblás törvények nyilvánosak, megismerhetőek voltak
Elvek, amelyek már a tizenkét táblás törvényekben is megjelentek:
– A törvényeket azok életbe léptetése előtt nyilvánosan megvitatták.
– A törvényeket írásba foglalták, a nyilvánosság számára megismerhetővé tették (kifüggesztették).
– A törvények biztosították a felnőtt szabad férfiak egyenlőségét a bíráskodás során. Nem volt ez biztosított a
gyermekeknek, nőknek, rabszolgáknak, illetve a nem római polgároknak csak korlátozottan.



– A törvény előtti egyenlőség ellenére a szabályok főleg a patríciusok és a vagyonos plebejusok érdekeit
szolgálták, a szegényebb plebejusoknak és a nincsteleneknek (proletároknak) kevés esélyük volt a
jogérvényesítésre.
– Megkülönböztették a polgári eljárásokat és a büntetőügyeket. Ennek megfelelően az alperes-felperes, illetve a
vádló-vádlott fogalompárok is léteztek már.
– Polgári eljárásokban a pertárgy értékéhez viszonyított összeget kellett letétbe helyezni a felperesnek és az
alperesnek is. A vesztes elveszítette az összeget az állam javára.
– A tárgyalások nyilvánosak voltak. Ez azt is eredményezte, hogy gyakran a tömegek tetszésének megfelelő
ítéletek születtek, előfordult a tetszésnyilvánítók lefizetése is. A tárgyalások a kor sajátos szórakoztató eseményei
voltak.
– Kialakultak a vagyon, az elbirtoklás, a szomszédjogok, az orgazdaság, a szerződés, a kezes, a jogsértés, a
bűncselekmény, az igazságosság fogalmai.
– Kialakult a tanúskodás és a védelem fogalma. A védők – elvileg – nem fogadhattak el semmilyen előnyt a
tevékenységükért, de ezt sokszor megszegték.
– Csak olyan személy(ek) lehetett(ek) ítélkező bíró(k), aki(k)nek személyét az alperes és a felperes is elfogadta.
– A megegyezést részesítették előnyben, ezt szorgalmazták a tárgyalás és a bírói döntés helyett.
– A jogsértéshez, bűncselekmény súlyához igazodó büntetések alakultak ki. A talio-elvet (szemet-szemért) csak
végső eszközként alkalmazták, ha más nem vezetett eredményre.
– Bűncselekmények esetén nyolcféle büntetés volt: pénzbüntetés, béklyó, ostorozás, természetbeni megtorlás,
polgári kegyvesztettség (megszégyenítés), száműzetés, rabszolgaság, halál.
Ítélet és büntetések (megszégyenítés, béklyózás, korbácsolás) az ókori Rómában (William Hogarth rajzai)
Az egyes táblák tartalma
A tizenkét táblán tematikusan jelentették meg a törvényeket. Az egyes táblák a következő témákat ölelték fel:
I-II. tábla: az igazságszolgáltatás rendje, felperes/vádló és alperes/vádlott, bírák, ügyvédek, tanúk, a törvénybe
idézés módja, tárgyalás, ítélet, végrehajtás.
III. tábla: adósságrendezés.
. tábla: az apák (paterfamilias) családhoz fűződő jogai, házasságjog.



. tábla: nők, gyerekek, örökösödés, gyámság.
. tábla: adásvétel (és mindaz, amit formális adásvétellel intéztek), birtok(lás)jog.
VII. tábla: földjog.
VIII. tábla: károk és jogellenes cselekmények (lopás, rablás, sérülési törvények).
. tábla: közjog, törvénykezés, joghatóság.
. tábla: városrendészet, temetkezés.
. tábla: a hivatalos naptár, zálogjog.
XII. tábla: rabszolgák okozta károk, a patríciusok és plebejusok házasságának tiltása, az utóbb kihirdetett törvény
érvényteleníti a korábbit.
A tizenkét táblás törvények néhány kiemelt rendelkezése
A III. tábla szólt az adósságrendezésről.
Aki tartozását elismerte, vagy tartozását ítélettel eldöntötték, annak legyen jogos 30 napja a
teljesítésre. Ezután következzék a manus iniectio (a hitelező kezét veti az adósra, tkp.
elkezdődik az eljárás). A praetor (bíró) elé kell vezetni.
Ha nem tud eleget tenni az ítéletnek, vagy ha senki sem lép fel helyette az eljárás folyamán
vindexként (perbéli kezesként), vigye magával (a felperes), kötözze meg szíjjal vagy 15
pondus súlyú lábbilinccsel , nem kisebbel vagy ha akarja nagyobbal.
Ha akarja, éljen sajátjából. Ha nem sajátjából él, az, aki fogva tartja, adjon neki naponta egy
mérő lisztet (ennyi lisztből – kb. 30 dkg – készült kenyeret). Ha akarja, adjon többet.
Eközben pedig még joga volt kiegyezni, s ha nem egyeztek meg, 60 napig maradt bilincsbe
verve. E napok folyamán három egymást követő vásárnapon a praetor elé vezették a
comitiumra (a népgyűlés helyére), és kikiáltották, mennyi pénz van ellene megítélve. A
harmadik vásárnap után halálbüntetést kapott, vagy eladták idegenbe a Tiberisen túlra.
A harmadik vásárnap után vágják részekre. Ha többet vagy kevesebbet vágnak, ez nem
tekinthető csalásnak.
A rendkívül szigorú szabályok nyilvánvalóan a hitelezés biztonságát, a vagyonnal rendelkező hitelezők érdekeit
szolgálták.
A VIII. táblán szerepelnek a lopással kapcsolatos rendelkezések:
– Ha valakit éjszaka lopás közben ölnek meg, akkor jogosan ölték meg, ez nem bűncselekmény, a tolvajt
törvényesen megöltnek kell tekinteni.
– A tolvajt (furem), azaz fosztogatót és rablót (praedonem et latronem), nappal (luci) megölni tiltja a törvény, ha
fegyverrel nem védekezik, de ha fegyverrel jön is, ne öld meg, hanem használja és (nem azzal) védekezik; ha pedig
védekezik, fennhangon kiálts (endoplorato, hoc estconciamato), hogy meghallják és (segítségedre) jöjjenek.
– Az egyéb tetten ért tolvajok közül a szabadokat megkorbácsoltatták és rabszolgaságba adták annak, akitől
loptak, ha t.i. nappal történt és nem védekeztek fegyverrel; a rabszolgákat megostoroztatták és ledobatták a
Tarpeii szikláról, de a serdületlen gyerekeket a praetor mérlegelése szerint megvesszőzték, és az okozott kárt



megtéríttették.
A tetten ért tolvajt a tulajdonos éjjel büntetlenül megölhette, nappal viszont – kivéve, ha tolvaj fegyverrel támadt
– nem volt szabad megölni, segítséget kellett hívni az elfogására.
Akire a hamis tanúságtétel vádja rábizonyult, annak büntetése szintén a halál volt, letaszították a Tarpeii szikláról.
Ha a bíróra rábizonyult a megvesztegetés ténye, akkor őt is halállal büntették. A csalárd védő büntetése a
megszégyenítés volt.
Bárkit kivégezni csak ítélet alapján lehetett.
Büntetések (csonkítás, rabszolgaság, halál) az ókori Rómában (William Hogarth rajzai)
A X. táblán megtiltják az eltúlzott (luxus) temetési szertartásokat, az asszonyok eltúlzott gyászmegnyilvánulásait
(„Az asszonyok ne karcolják fel arcukat, sem pedig ne jajveszékeljenek a temetéseken”). Megtiltották az arany
ékszerek eltemetését, de ha a fogak voltak arannyal javítva, annak elégetését nem tartották törvénysértőnek.
Máglyát vagy sírt tilos volt épületek közelében létesíteni, kivéve, ha a tulajdonos beleegyezett. Sírt és előterét
nem lehetett elbirtokolni.
Törvénykezés a Római Birodalomban
A népgyűlések szerepét a Kr. előtti II. századtól fokozatosan átvette a szenátus, Kr.u. 98-ban szavazott meg
utoljára törvényt a népgyűlés. A Kr. utáni II. századtól a törvényhozás a császár jogává vált.
A Kr. utáni VI. században, 528-ban született meg a Codex Iustinianus, amely az egységes jogrendszer
kialakulásának sajátos betetőzéseként értelmezhető. Ebben a Justinianus császár által kiadott és a korábbi
törvényeket szerkesztették egyetlen egységes törvénykönyvbe az akkori jogtudósok. Ténylegesen 529. április 7-én
jelent meg. Ennek szövege nem maradt fenn, de a törvénygyűjtemény 534-re elkészült javított, bővített változata
igen, méghozzá teljes egészében.
Érdekes módon ez a kódex is 12 kötetből állt. Az egyes kötetek tartalma a következő volt:
– I. könyv: kánonjog, egyházjog, jogforrások, közhivatalok;
– II-VIII. könyvek: magánjog (polgári jog);
– IX. könyv: büntetőjog;
– X-XII könyvek: közigazgatási és pénzügyi jog.



Letaszítás a Tarpeii szikláról
Irodalom:
Codex Iustinianus (https://droitromain.univ-grenoble-alpes.fr/) (Corpus Iuris Civilis)
Deli Gergely: Érték és valóság határán – A jóerkölcs kezdetei
(https://jap.sze.hu/downloadmanager/download/nohtml/1/id/2772/m/3946) (Jog, állam, politika, 1. évf. 2. sz. /
2009, 55-79.o.)
Gulyás Istvánné (szerk.): Az antik Róma napjai (Tankönyvkiadó, Budapest, 1983)
Vécsey Tamás: A XII táblás törvény töredékei (Politzer Zsigmond és Fia kiadása, Budapest, 1900)
Zlinszky János: A tizenkéttáblás törvény töredékei (Nemzeti Tankönyvkiadó, Budapest, 1991)
Zlinszky János: Állam és jog az ősi Rómában (Akadémiai Kiadó, Budapest, 1997)



Hogyan adóztak a rómaiak? – Bevezető rész
A nyugati típusú társadalmak a Római Birodalom örökösei. Jogrendszerük, közéletük,
kulturális örökségük, vallásuk, sokszor még a nyelvük, kifejezéseik is visszavezethetők
a birodalomra. Igaz ez a közéletre, a politikai rendszerekre, az állami működésre is,
beleértve a pénzügyi és adózási rendszereket is.
... adót meg a háború jogán szed, hiszen a győztes mindig megadóztatja a legyőzöttet.
(Julius Caesar: Feljegyzések a gall háborúról – első könyv 44.)
Korábbi írásainkban már többször érintettük a Római Birodalom adózási ügyeit. Az Újszövetség adózási témái
(Jézus születése, Jézus példabeszédei stb.) természetesen kapcsolódtak a Római Birodalomhoz is, de tárgyaltuk
Néró adóreformját (https://ado.hu/ado/nero-csaszar-kolto-volt-es-adoreformer/), szóltunk Vespasianusról, aki
még a vizeletet is megadóztatta (https://ado.hu/ado/kulonos-adobol-szarmazik-az-ismert-mondas/), vagy a
konstantinápolyi Hagia Sophia székesegyház építéséről (https://ado.hu/ado/adolazadasnak-koszonhetjuk-az
hagia-sophiat/).
A cikksorozatban a rómaiakkal, a Római Birodalommal kapcsolatos történelmi eseményekre, hadvezérekre,
csatákra, államférfiakra csak a legszükségesebb mértékig térünk ki, ezek az általános és középiskolai oktatásból is
ismertek lehetnek.
A címben feltett kérdés megválaszolásához először is tisztáznunk kell, hogy mit, kiket értünk „rómaiak” alatt. Ez az
egyszerűnek tűnő kérdés már önmagában is bővebb kifejtést igényel. A cikksorozat bevezető részében ezzel
foglalkozunk, az itt leírtakra a későbbiekben gyakran fogunk hivatkozni.
Róma alapításától a Római Birodalom kialakulásáig
Róma alapításáról két monda született.
1. Róma városát Romulus és Remus alapították, akik Mars hadisten és Rhea Silvia
ikergyermekei voltak. Romulus magának akarta a hatalmat, megölte Remust. Így lett
Romulus Róma első királya.
2. A rómaiak Trójából származtak, hajóval érkeztek Itália középső vidékére. Az itt élő
latinokkal szerződést kötöttek, letelepedtek, békében éltek. Egyszer az egyik királyukat
gonosz öccse elűzte a trónról, testvére unokáit a Tiberis folyóba vettette. A kosárba tett
ikerfiúkat a megáradt folyó, nem sodorta el, hanem a partra tette. Romulust és Remust egy
anyafarkas szoptatta és védte meg, később környékbeli pásztorok nevelték fel őket. Felnőve
visszaszerezték nagyapjuk királyságát. Madárjóslással döntötték el, hogy melyikük legyen a
király. Az égiek Romulusnak kedveztek, a várost is róla nevezték el.



A Romulust és Remust szoptató anyafarkas
A város alapítását a hagyomány Kr. e. 753. április 21-ére tette, ezen a napon ünnepelték a későbbiekben a város
alapítását. Régészeti leletek szerint a terület már ez előtt jó száz évvel is lakott volt.
Romulust további hat király követte Róma trónján. Az utolsó három király – Tarquinius Priscus, Servius Tullius és
Tarquinius Superbus –, az ún. etruszk királyok létezését a történettudomány is elfogadja.
Servius Tullius már agresszív terjeszkedő politikát folytatott, a környékbeli településeket leigázta, megsarcolta.
Ezt a hódító politikát Tarquinius Superbus is folytatta, de saját népét is terror alatt tartotta, ezért Kr.e. 509-ben
elűzték trónjáról.
Már a királyok ideje alatt kialakult a Rómát vezető patríciusok, illetve a polgárjoggal sem rendelkező köznép
(plebejusok, tulajdonképpen nincstelenek) megkülönböztetése. Közöttük helyezkedtek el a patríciusok
támogatására szoruló, kisebb vagyonnal rendelkező cliensek. A szenátus is ekkoriban jött létre a
legbefolyásosabb családok képviselőiből.
Ezt követte a köztársaság időszaka egészen Kr.e. 27-ig. Ez egy arisztokratikus köztársaság volt, politikai jogokkal a
plebs továbbra sem rendelkezett. A szenátus irányította Rómát, kezdetben 100, később 300 taggal (a létszámot
Julius Caesar emelte fel 900-ra, de akkor Róma már birodalommá formálódott). A plebejusok az évszázadok során
számos jogot kivívtak maguknak, a hatalom a béke érdekében engedményeket tett.
Rómát két választott consul vezette, helyetteseik voltak a praetorok, a tisztségek betöltéséért fizetség nem járt. A
szerepek kétszerezésével kívánták elkerülni azt, nehogy egyeduralom alakuljon ki, illetve az azonos rangú vezetők
egymást is ellenőrizték. Ha a consulok és a praetorok is háborúban voltak, akkor legfeljebb hat hónapra dictatort
választottak a helyettesítésükre. Ez a modell sikeresnek bizonyult mintegy négy évszázadon át!
A királyok által megkezdett terjeszkedő politika a köztársaság időszakában tovább folytatódott, a Kr.e. 3. századra
Itália római uralom alá került. A harcok során a hadizsákmány Rómába áramlott, a győztes „jogán” a veszteseket
megsarcolták, adófizetésre kényszerítették. Sok település a harc helyett az önkéntes behódolást választotta,
elkerülve ezzel a kifosztást és a véráldozatokat.
A hódításokhoz jól szervezett hadseregre volt szükség. Ebben a rómaiak különösen erősek voltak. A katonákat
meg kellett fizetni, de erre a hadizsákmány, illetve a meghódított területek adói bőséges fedezetet nyújtottak.
Az egyes területek a következő jogállásokkal rendelkezhettek:



. Róma városa, a római területek és coloniák polgárai, illetve a római polgárjogot kapott törzsek;
. Római polgárjogot kapott, de szavazat nélküli települések (municipia);
. Autonóm, illetve a római fennhatóságot elismerő szövetségesek (socii, foederati).
A köztársaság időszakának Kr.e. III-I. századi legfontosabb eseményeit most csak jelzésszerűen soroljuk fel:
– első pun háború, Kr.e. 264-241., Szicília római provincia lesz;
– második pun háború, Kr.e. 218-201., Hannibál az Alpokon keresztül lerohanja Itáliát, cégül a rómaiak
megsemmisítő vereséget mérnek rá;
– harmadik pun háború, Kr.e. 149-146., Karthágó elpusztítása, Africa provincia római uralom alá kerül;
– Sulla diktatúrája, Kr.e. 82-79.;
– Spartacus rabszolgafelkelése, Kr.e. 73-71., mintegy 60 ezer rabszolga esik áldozatul Róma bosszújának;
– első triumvirátus, Kr.e. 60-48, Julius Caesar, Pompeius és Marcus Licinius Crassus;
– Julius Caesar galliai hadjárata, Kr.e. 58-51., Gallia római provincia lesz;
– Julius Caesar, Kr.e. 46-tól 10 évre, majd Kr.e. 45-ben örökös diktátor;
– Julius Caesar megölése, Kr. e. 44-ben március idusán (15-én);
Julius Caesar
– második triumvirátus, Kr.e. 43-36. Caius Octavianus (a későbbi Augustus császár), Marcus Aemilius Lepidus és
Marcus Antonius;
– Augustus császár, Kr.e. 27-től.
A köztársaság időszaka alatt az előzőeken túl Róma provinciája lesz például Hispánia, Macedonia, Thrákia és
Egyiptom is. Egyiptomnak sajátos a jogállása, Augustus személyes birtoka.
A Római Birodalom „megalakulását” nem szokás konkrét évszámmal jelölni, hiszen a folyamatos terjeszkedő
politika következtében az fokozatosan jött létre. Mégis, ha konkrét évszámot kellene megjelölni, az Kr.e. 241 lehet,
mivel ekkor vált Szicília római provinciává.



Augustustól Diocletianusig
A Kr.e. 27-től Kr.u. 476-ig terjedő időszakot szokás a Nyugatrómai Birodalom időszakának nevezni. (a 476-os évvel,
mint a bukással kapcsolatban a történettudomány ma már más véleményt képvisel, erről a későbbiekben lesz
szó).
Ennek az időszaknak a Kr.u. 284-ig tartó része a principátus kora, az azt követő időszak a dominátus.
A principátus korában Róma folytatta terjeszkedő politikáját, létrejött a provinciák rendszere. A provinciák
létrejötte mindig együtt járt annak határainak megállapításával, a provincia lakói státuszának (ide értve egyes
városok és személyek immunitását is – erről még lesz szó), illetve a Róma felé teljesítendő adókötelezettségek
meghatározásával. Ezeket a területet elfoglaló hadvezér határozta meg. Az adózásban gyakran meghagyták a
korábbi adószabályokat, azzal a kitétellel, hogy azokat Róma felé kell teljesíteni.
A principátus korában a birodalom többször is válsághelyzetbe került. Ez részben az uralkodásra alkalmatlan
császárok miatt történt (pl. Caligula vagy Néró), más esetekben a császári cím megszerzésének bizonytalanságai
miatt. A császári cím nem dinasztikus alapon öröklődött, a császárokat választották. Volt, amikor a szenátus
döntött erről, volt, amikor az előző uralkodó nevezte meg utódait, sokszor a légiók kiáltották ki vezetőjüket
császárnak, de az is előfordult, hogy valaki önmagát „nevezte ki”. Ez azt is magával hozta, hogy többször is voltak
polgárháborúk, ellencsászárok, illetve egy időben a birodalom különböző területein uralkodó császárok.
Pénzügyi, adózási szempontból ki kell emelni Augustus adóreformját, Tiberius idejének gazdasági válságát, Néró
adóreformját, Vespasianus különös adóintézkedéseit, Traianust, aki adót fizetett Róma népének.



Fosztogató római katonák Dáciában (részlet a Traianus-oszlopról)
A bevételek egy része vámokból származott. A római vámrendszer sajátos kettős vámrendszer volt, fizetni kellett a
birodalom határán, de az egyes provinciák határának átlépésekor is. Ezt egészítette ki a kikötőkben, hidaknál,
utak használatáért fizetendő vámkötelezettség.
Az I-III. századokban jelentős infláció volt. Ez oda vezetett, hogy a viszonylag fejlett pénzgazdálkodás helyébe a
cserekereskedelem lépett, sőt az adók jelentős részét is természetben kellet leróni.
A hódítások visszaszorulásával, a népvándorlások megindulásával, a birodalom gazdagságára szemet vető
szomszédos népek támadásainak megindulásával a birodalom működéséhez, a határok védelmét biztosító
katonaság költségeihez a forrásokat is a saját lakosságtól kellett előteremteni.
Az infláció megfékezését és az adóreformot Diocletianus császár (uralkodott: 284-305) kísérelte meg.
Nagy Konstantintól a Római Birodalom bukásáig
Nagy Konstantin (uralkodott: 306-337) Diocletianus lemondása után ragadta magához a hatalmat („E jelben győzni
fogsz!”). Vetélytársait sorra kiiktatta a hatalomból, végül egyedüli birtokosa lett a császári trónnak. Beszüntette a
keresztényüldözéseket, kiigazította Diocletianus gazdasági intézkedéseit, a birodalom fővárosát Rómából Új
Rómába helyezte át. Az új főváros hivatalos neve volt az Új Róma, de a Konstantinápoly, illetve Bizánc elnevezés
terjedt el (mai neve Isztambul). Számos adóintézkedést is hozott, ezekről részletesen fogunk majd értekezni.
A IV. század végén lett császár Nagy Theodosius (uralkodott: 379-395). Ő tette a kereszténységet a birodalom
államvallásává, betiltotta a régi vallások gyakorlását. Halála előtt megosztotta birodalmát két gyermeke között,
nyugaton Mediolanum (Milánó), majd Ravenna lett a főváros, keleten Új Róma (Konstantinápoly). E megosztás
miatt nevezik őt a Római Birodalom utolsó császárának.



Szent Ambrus püspök megtiltja Theodosius császárnak a szentmisén való részvételt (Anthony Van Dyck, 1619-20, Milánó)
A birodalom nyugati része a következő évtizedekben fokozatosan ellehetetlenült, különösen a barbárok
támadásai okoztak nagy problémákat. Végül 476-ban Odoaker germán vezér elfoglalta az itáliai területeket, és
azokat saját országához csatolta. Odoaker a császári jelvényeket Konstantinápolyba küldte, ezzel is kifejezve azt,
hogy nem tartja magát a Római Birodalom uralkodójának, ennek az ekkor keleten uralkodó Zénó keletrómai
császárt fogadta el.
Az Új Róma székhelyű Római Birodalom még egy évezreden át létezett, ebben voltak igen sikeres időszakok és
válságok is. Az államnyelv egy ideig még a latin volt, de a VII-IX. századokban egy görögösödési folyamat ment
végbe, a hivatali nyelv is a görög lett.
Sikeres időszaknak tekinthető Justinianus uralkodása (527-565), illetve a makedón-dinasztia uralkodási ideje (811
1056), ez utóbbi volt az ún. aranykor. A válságok közül ki kell emelni a hunok támadásait, az arab támadásokat, a
vallási megosztottságot (képrombolás, egyházszakadás).



A XI. században a bizánci császár kérésére indultak meg a keresztes hadjáratok. A kezdetben sikeres katonai
műveletek többször is Konstantinápoly kifosztásához vezettek, és nagyban hozzájárultak a végső vereséghez. Erre
1453. május 29-én került sor, az iszlám seregek elfoglalták a fővárost.
Konstantinápoly ostroma (freskó egy bukovinai templom falán)
Róma mitológia szerinti alapításától a birodalom bukásáig összesen 2206 év telt el.
A Római Birodalom utódállamai, örökösei
Konstantinápoly eleste után három kisebb terület maradt keresztény irányítás alatt, a Nikaiai Császárság, az
Epiruszi Despotátus és a Trapezunti Császárság. Ezeket a muszlim seregek folyamatosan támadták, az utolsó
görög területet 1461-ben foglalták el.
A dicső Római Birodalom örököseinek többen is tartották magukat.
A Konstantinápolyt elfoglaló török szultánok egészen az oszmán birodalom megszűnéséig (1922. november 1.)
magukat tartották a Római Birodalom örököseinek, és viselték is a római császári címet.
Az orosz uralkodók III. Ivánt moszkvai nagyfejedelemtől (uralkodott: 1462-1505) egészen II. Miklós cárig
(uralkodott: 1894-1917) szintén a birodalom örököseinek tartották magukat, Moszkvát Harmadik Rómának is
nevezték.
A német-római császárok is a Római Birodalom jogos örököseinek tartották magukat (arról most nem lesz szó,
hogy a Német-római Birodalom nem volt német, nem volt római, és nem is volt birodalomnak tekinthető). Ezt a
jogfolytonosságot, örökséget kívánta alátámasztani 1557-ben (több mint száz évvel a Konstantinápoly eleste után)
Hieronymus Wolf német történetíró. Munkájában (Corpus Historiae Byzantinae) új rendszert alakított ki az ókori
római és a középkori görög Római Birodalom megkülönböztetésére. Ő használta először a „Bizánci Birodalom”
kifejezést, amely általánossá akkor vált a 17–18. században, amikor a híres francia írók (például Montesquieu)
népszerűsíteni kezdték.
A „bizánci” jelző a despotikus, elmaradott, pusztulásra ítélt egyfajta szinonimájaként jelent meg az európai
történetírásban. Ez eléggé igaztalan egy olyan birodalommal kapcsolatban, amely egy évezreden át (ha az itáliai
előzményeket is figyelembe vesszük, több mint kétezer éven át) fennmaradt és működött. A birodalom hivatalos
neve egészen 1453-ig Βασιλεία τῶν Ῥωμαίων (Baszileia tón Rómaión), azaz a Rómaiak Birodalma volt. A muszlim
és a szláv kultúrákban nem létezett az európai történetírás által használt megkülönböztetés, ezekben a
civilizációkban a Keletrómai Birodalmat egyértelműen a Római Birodalom folytatásának tekintették.
Irodalom:



A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – Állami működés a
köztársaság korában (2. rész)
A több mint kétezer évet felölelő római történelem legjobban talán a római állam
működésén keresztül ismerhető meg. Milyen tevékenységeket látott el az állam,
hogyan szolgálta polgárai javát, illetve milyen forrásokból lehetett e tevékenységek
gazdasági-pénzügyi fedezetét biztosítani?
Eközben a tartományra rákényszerített adókat kíméletlenül behajtották; de ezenkívül is sok mindent kiagyaltak a
kapzsiság kielégítésére.
(Julius Caesar: Feljegyzések a polgárháborúról – Harmadik könyv 32., részlet)
A cikksorozat bevezető részében (https://ado.hu/ado/hogyan-adoztak-a-romaiak-bevezeto-resz/) áttekintettük a
rómaiak történetét a város alapításától (Kr. e. 753. április 21.) egészen Konstantinápoly elestéig (1453. május 29.).
Megállapítottuk, hogy a Bizánci Birodalom kifejezés, illetve az e mögött lévő államalakulat elkülönült kezelése
félrevezető, az elnevezés a középkori európai történelemhamisítás terméke.
Az állami működés szempontjából a következő korszakokat érdemes megkülönböztetni:
– A királyok kora (Róma alapításától Kr.e. 509-ig);
– A köztársaság kora (Kr.e. 509-től Kr.e. 27-ig);
– A principátus kora (Kr.e. 27-től Kr.u. 284-ig);
– A dominátus kora (284-től 476-ig);
– A Keletrómai Birodalom időszaka (395-1453).
A királyok kora (Róma alapításától Kr.e. 509-ig)
A királyok korának történései főleg mitologikus jellegűek, nagyon kevés erről az időszakról az ismeretünk. Annyit
bizonyosra vesz a történettudomány, hogy a hét királyból az utolsó három (az ún. etruszk királyok) valós
személyek voltak. Az állami működés legfőbb terepe ebben az időszakban Róma városának védelme, illetve a
környező települések meghódítása, Rómához csatolása volt. Ez azt jelenti, hogy a katonai kiadásokon kívül más
költségekkel alig kellett számolni. A haderő fenntartásával, működésével kapcsolatos kiadásokat az uralkodók
fedezték, de az elfoglalt területek kirablása, megsarcolása általában elegendő volt a finanszírozáshoz.
Rendszeres bevételt jelentett a Rómához tartozó földterületek bérbeadása, szükség esetén akár el is adták a
földeket.
A sóadót és a kikötői vámot már ebben az időben is ismerték és alkalmazták, de alkalmaztak fejadót is. A
vagyonadót a hatodik király, Servius Tullius vezette be.



A köztársaság kora (Kr.e. 509-től Kr.e. 27-ig)
Kr.e. 509-ben a rómaiak elüldözték Tarquinius Superbust, az utolsó királyt. Ezt követően Róma sajátos
arisztokratikus köztársaságként működött, a patríciusok képezték a város elitjét, az irányítást a patríciusokból
választott testület, a szenátus tartotta kezében. Ez kezdetben 100 főből állt, Julius Caesar emelte 300 főre a
létszámot, majd később, a város növekedésével 900 fős lett a testület. Ahogy nőtt a létszám, egyre kisebb lett a
szenátus befolyása Róma politikájára.
Senatus Populusque Romanos – A római szenátus és a római nép
A végrehajtó hatalom képviselőjéül consulokat választottak Kettőt, hogy egyrészt megosszák a hatalmat, másrészt
a consulok egymást is ellenőrizni tudják. Más tisztségek (például a questorok) esetében is alkalmazták ezt a fajta
megosztottságot.
A köztársaság korában Róma folytatta agresszív terjeszkedő politikáját, a Róma környéki településeket követően
egész Itáliát uralma alá hajtotta. Az első pun háborút követően Szicília lett az első római provincia.
A háborúk eltartották a hadsereget, a meghódított területekről származó hadizsákmány, a kivetett hadisarc, majd
az évenkénti rendszeres fizetési kötelezettség bőségesen elegendő volt a hadsereg fenntartására, Róma
városának működtetésére, így még jelentős tartalékokat is tudtak képezni.
A beszedett adókat a római Saturnus templomban helyezték el (aerarium Saturni, ez volt tulajdonképpen az
államkincstár), általában aranyban, ezüstben, esetleg más értéktárgyakban. A rabszolga-felszabadítás után
fizetendő 5%-os adóból Kr.e. 357-ben külön kincstárat hoztak létre, ez volt az aerarium sanctius. Ez is a Saturnus
templomban volt, de kizárólag végveszély esetén lehetett felnyitni, ez volt a római állam vésztartaléka. A
templomban – egyes időszakokban – több tonna arany halmozódott fel.



A Saturnus templom maradványai Rómában
A római polgárok a személyük vagy földtulajdonuk utáni rendszeres adózást polgárságukkal
összeegyeztethetetlennek tartották, ezért ilyen adók Itáliában a köztársaság időszakában nem voltak.
Ha az állami működéshez kevés volt a hadisarc, akkor Róma lakóit is adófizetésre kényszerítették. Ezt általában a
vagyon alapján vetették ki, a felbecsült vagyon 1-2 (ritkán 3) ezrelékét tette ki. Ezt a kötelezettséget egyfajta
kölcsönnek tekintették, ha a következő időszak hadizsákmányai lehetővé tették, akkor visszatérítették a
hozzájárulást. Előfordult, hogy a leggazdagabb patríciusok ezt a kötelezettséget átvállalták a kisebb vagyonnal
rendelkezőktől, ezzel is számítva a szerényebb vagyonú polgárok támogatására. Ezt az adófajtát a gazdag
Macedonia meghódítása (Kr.e. 167) után már nem vetették ki, nem volt rá szükség.
A meghódított területeken többfajta adót is szedtek. A legjelentősebb a mezőgazdasági termelésre kivetett adó
volt. Ezt három különböző módszerrel határozták meg, a módszert a területet elfoglaló consul döntötte el:
– a legegyszerűbb volt, ha a korábbi adóztatást tartották meg, de az adót a leigázást, a terület elfoglalását
követően már Rómának kellett megfizetni (Szicíliában megtartották a gabonára kivetett tized módszerét);
– az évente fizetendő adó összegét fix összegben is meghatározhatták (ezt alkalmazták például Hispániában);
– a harmadik módszer termésbecslés alapján történt; az egyszer megállapított mérték alapján kellett az adót
fizetni mindaddig, míg új becslést nem készítettek. Ennél a módszernél figyelembe vették a földet művelő
munkások számát is (a rabszolgákat, a családhoz tartozó nőket és a gyermekeket is termelőerőnek tekintették).
Alkalmazták a fejadót is, de nem mindenhol. A bevezetését ebben az esetben is a consul döntötte el.



A köztársaság tulajdonát képező ingatlanok (ager publicus; közföldek, erdők, tavak, telkek, épületek, utak, bányák)
évi bérleti díja szintén Róma városának bevételét képezte.
Adót kellett fizetni a rabszolgák felszabadítása után is, méghozzá a rabszolga értékének 5%-át (a rabszolga magát
is kiválthatta, ha tudott erre pénzt gyűjteni).
Ahogy nőtt a birodalom, egyre jelentősebbé vált a vámbevétel is. Vámot szedtek a birodalom határán, mind az
export, mind az import után, valamint – alacsonyabb mértékkel – a provinciák határán átvitt áruk után is. Egyes
árucikkek kivitele tiltott volt, így például a gabona, a bor, a vas, az olaj, az arany exportját is megtiltották. Az
árucikkek mellett vámot kellett fizetni az utak, a kikötők, a hidak használatáért is. Ez is jelentős bevétel volt,
tekintettel arra, hogy a Római Birodalom teljes kiépült úthálózata mintegy 80 ezer kilométert tett ki
(természetesen ez fokozatosan épült ki a birodalom fennállása alatt), illetve a Földközi tenger partjainak
túlnyomó része római fennhatóság alá esett.
Az adóbeszedést bérbe adták. Árverésen nyerhette el az adószedő (publicanus) a beszedés jogát öt évre előre,
viszont az árverési összeget előre be kellett fizetni a kincstárba. Hogy ezt követően a publicanus mennyit tudott
beszedni és hogyan, az már az ő dolga volt. A beszedéshez gyakran vettek igénybe katonai segítséget is. A
publicanusok gyakran éltek vissza helyzetükkel, az adók tényleges mértékét nem ismerő népességtől sokszor
jóval többet szedtek be, mint amennyit a szabályok előírtak. Ahogy nőtt a birodalom, a publicanusok egyre
szervezettebbek lettek, publicanus-társaságokat hoztak létre.
Publicanus adót szed (katonai segítséggel)
Az állam bevételeihez tartoztak ezen kívül a pénzbírságok, az utódok nélkül meghaltak vagyona, az elítéltek
(halálra ítéltek és száműzöttek) elkobzott vagyona.
Az adók kivetéséről (öt évre előre; mértékükről, összegéről) és a kiadásokról is a szenátus döntött.



A köztársaság korának legjellemzőbb kiadásai a következők voltak:
– A vallási kultuszok, szertartások kiadásai, amennyiben azokat a szentélyek, papi testületek külön vagyonából
származó jövedelem nem fedezte.
– A középítkezések (a középületek, templomok, utak, vízvezetékek, csatornák építésének és karbantartásának)
költsége. Ez volt a köztársaság államháztartásának talán legnagyobb tétele.
– Alkalmazotti illetmények és a magistratusok úti, illetve kiküldetési költségtérítése. A választott tisztségviselők
(consul, questor stb.) fizetést nem kaptak, de tisztségük jelentős jövedelemszerzési lehetőséghez is juttatta őket.
A választott tisztségviselők alkalmazottai – az ún. scribák – viszont Rómától kapták a fizetésüket. Tulajdonképpen
a scribák végezték el azokat a hivatali feladatokat, amelyeket a választott tisztségviselői tevékenységhez
kapcsolódtak.
– Helytartók fölszerelése. A provinciákon működő helytartóknak rendkívül jelentős személyi és tárgyi feltételeket
biztosított Róma. Ezek egy részét a megbízást követően vissza kellett szolgáltatni, illetve ezekkel el kellett
számolniuk.
– Ünnepi játékok kiadása. Megünnepelték Róma alapítását, legfontosabb isteneiket, a nagy katonai győzelmeket,
később – a császárkorban – az uralkodó születésnapját stb. Előfordult, hogy a nép lecsillapítására rendeztek
ünnepi játékokat (panem et circenses).
– A gabonasegély kiadásai. Ezt Caius Gracchus (Kr.e. 153–Kr.e. 121) vezette be, először csak Rómában osztották az
arra jogosultaknak, később Konstantinápolyban is. Kezdetben csak gabona volt, később olaj, hús, ruházat, sőt
költőpénz is a juttatás részévé vált.
– A katonaság zsoldja, a hadsereg felszerelési és ellátási költségei. Caius Marius (Kr.e.157-Kr.e. 86) haderőreformja
keretében vezették be. Ő rögzítette, hogy a légió mérete 6000 fő, amely10, egyenként 600 fős cohorsból állt. 16
éves szolgálati idő után veteránokká váltak a katonák és földet kaptak.
Számos kisebb adófajtát is alkalmaztak, így egyes mesterségek gyakorlása után is kellett fizetni, adót szedtek a
férjetlen nőktől és az agglegényektől, egyes esetekben a consul emelte fel büntetésből az adót. Az érintetteknek
ezek terhet jelentettek, de Róma bevételeiben elenyésző lehetett a szerepük.
Julius Caesar és az adózás
Caius Julius Caesar, Cnaeus Pompeius Magnus és Marcus Licinius Crassus Kr.e. 60-ban hozta létre az első
triumvirátust. Egy év múlva Caesart consullá választották, így megállapodásuk szerint segített társainak.
Letelepítette Pompeius veteránjait, legalizálta annak keleti intézkedéseit, Crassus és lovagrendi támogatói
érdekében pedig leszállította a provinciális adóbérlet összegét, mivel azt a publicanusok sokallták. Ezzel az
adóintézkedéssel Caesar maga mellé tudta állítani a publicanusokat is.



Az első triumvirátus – Marcus Licinius Crassus, Cnaeus Pompeius Magnus és Caius Julius Caesar
Teljesen egyértelmű, hogy Caesar mindezeket kizárólag politikai érdekei miatt tette. Mikor sikerült Galliát római
provinciává tenni, a provinciában a publicanusokat kirekesztette az adószedésből, helyette a helyi hatóságoknak
(városi, törzsi vezetőknek) kellett az adót begyűjteni, méghozzá kizárólag pénzben. Ezzel el tudta kerülni a
publicanusok visszaéléseit, felelőssé tudta tenni a helyi vezetőket az adók beszedéséért, illetve a pénzben való
teljesítési kötelezettség mindenfajta konverziós költségtől mentesítette a római kincstárat.
Caesar a polgárháború idején elkövetett adóvisszaélésekről részletesen beszél feljegyzéseiben:
Eközben a tartományra rákényszerített adókat kíméletlenül behajtották; de ezenkívül is sok
mindent kiagyaltak a kapzsiság kielégítésére. Minden rabszolgára és szabadra fejadót
vetettek ki; oszlop- és ajtóadót, gabonaszállítást, katonák állítását, fegyvereket,
evezőslegénységet, hajítógépeket, szállítóeszközöket követeltek; minden ürügy jónak
látszott, hogy pénzt zsaroljanak ki. Nemcsak a városokba, hanem majdnem minden faluba és
községbe külön parancsnoki jogkörrel felruházott személyeket neveztek ki; és amelyik a
legkíméletlenebbül és legkegyetlenebbül járt el, azt talpig férfinak és kiváló polgárnak
tartották. A tartomány tele volt törvényszolgával és hatósági személlyel, csak úgy nyüzsögtek
a praefectusok és a végrehajtók, akik nemcsak a kivetett összeget hajtották be, hanem a
maguk hasznára is gondoltak: azt hajtogatták, hogy otthonukból és hazájukból elűzve,
mindenben szükséget látnak; így próbálták gyalázatos tetteiket tisztességes ürüggyel
palástolni. Ehhez járult a magas kamatteher, amely a háború szokásos következménye, ha
mindenkire fizetési kötelezettség hárul; ilyen körülmények között a fizetési határidő
meghosszabbítása már ajándéknak számít. Így tehát a tartományban az adósságok e két év
alatt megsokszorozódtak. Még a tartomány római polgárainak minden egyes testületére és
városára is meghatározott összegeket vetettek ki, és azt állították, hogy az összeget senatusi
határozat alapján, kölcsönképpen igénylik; az adóbérlőktől, akik így pénzhez jutottak, a
következő évi adót kölcsönként előre követelték.
(Julius Caesar: Feljegyzések a polgárháborúról – Harmadik könyv 32.)
Míg Caesar másokat elítélt az adóvisszaélésekért, ő maga erőszakkal ragadta magához a kincstár
vésztartalékaként (aerarium sanctius) őrzött állami vagyont, hogy Pompeius ellen háborút viselhessen.
A publicanusok visszaélései, a kincstár bizonytalan helyzete, a hatalmas birodalom működtetéséhez szükséges és
elégséges adóbevételek biztosítása intézkedéseket követelt. Az adóreformra, Caesar meggyilkolása után, már
Augustus császársága idején került sor.



Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – Augustus adóreformja (3.
rész)
A történelem első ismert adóreformját Augustus római császár hajtotta végre. Az
adóreform átfogóan változtatta meg az adónemeket, a beszedés módját, a beszedett
adó kincstári kezelését. Az Augustus által bevezetett adóintézkedések hosszú távon
fennmaradtak, biztosították a Birodalom működését az elkövetkező évszázadokban.
A főváros és a városi közigazgatás rendezése után Italiát huszonnyolc gyarmat alapításával gyarapította; ezeket
bőven ellátta középületekkel, különféle adójövedelmeket biztosított nekik; sőt jog és megbecsülés dolgában
többé-kevésbé egyenlővé tette őket Rómával.
(Suetonius: Caesarok élete – Augustus, 46., részlet)
A cikksorozat bevezető részében (https://ado.hu/ado/hogyan-adoztak-a-romaiak-bevezeto-resz/) áttekintettük a
rómaiak történetét a város alapításától (Kr. e. 753. április 21.) egészen Konstantinápoly elestéig (1453. május 29.). A
második részben a köztársaság időszakának adózását mutattuk be (https://ado.hu/ado/hogyan-adoztak-a
romaiak-allami-mukodes-a-koztarsasag-koraban-2-resz/).
Augustus princeps



A császárság létrejötte előtt majd egy évszázadon át polgárháborúk apasztották a Saturnus templomba begyűjtött
adókat. Julius Caesar feltörte a kincstárat, és a birodalom tartalékát jelentő, a rabszolga-felszabadítások után
összegyűlt adót is a Pompeius ellen viselt háborúhoz használta fel.
Caesar meggyilkolása után rövid ideig béke volt, de aztán Kr.e. 37-ben felbomlott a második triumvirátus
(Octavianus, Antonius, Lepidus) is. Octavianus nyugaton, Antonius Keleten biztosította a birodalom működését,
védte meg a határokat. A köztük lévő szakításnak az volt az oka, hogy Antonius elvált feleségétől, aki egyébként
Octavianus testvére volt, és helyette az egyiptomi uralkodót, Kleopátrát választotta. Octavianus ezt nem tűrhette,
hadat üzent Antoniusnak. Az actiumi csatában (Kr.e. 31. szeptember 2.) Octavianus legyőzte Antonius római
légióiból és Kleopátra egyiptomi harcosaiból álló sereget. Bár Antonius és Kleopátra el tudott menekülni, de alig
egy évvel később kilátástalan helyzetükben öngyilkosságot követtek el. Kr.e. 30. augusztus 1-jén Antonius,
augusztus 12-én Kleopátra távozott az élők sorából.
Kleopátra halálával megszűnt a több ezer éves Egyiptom önállósága, gazdagságát Róma vette birtokba.
A császárság létrejötte
Ovtavianus – okulva Caesar példáján is – óvatos volt saját pozíciójával kapcsolatban. Évről-évre megválaszttatta
magát consulnak, Kr.e. 31-től Kr.e. 23-ig folyamatosan consul volt, rendre más-más személyekkel társulva a
tisztségben. Magát csak elsőnek nevezte a római polgárok között, innen ered a princeps kifejezés, és a császárság
első négy évszázadának principátus elnevezésű államformája. Működött a szenátus, megtartották a
népgyűléseket, megválasztották a különböző tisztségviselőket (magistratusokat).
Octavianus Kr.e. 27-ben egy színlelt lemondást nyújtott be a szenátusnak. A szenátorok – emlékezve az előző
évszázad vérzivataros, polgárháborúira – esdekelve kérték, hogy maradjon. Nagy kegyesen ő ennek eleget tett. A
szenátus az Augustus címet adományozta Octavianusnak, innentől számítjuk a római császári hatalom létrejöttét.
Augustus uralkodása (Kr.e. 27-Kr.u. 14) viszonylagos békében telt, a hódító háborúk elmaradtak (kivétel volt
Germánia, ahol a római légiók súlyos vereséget szenvedtek). Az augustusi éveket a Pax Romana (római béke)
jellemezte, Róma, Itália és a provinciák is gyarapodtak.



A ‘gemma augustea’ vagy ‘Augustus apotheózisa’, az ókor egyik legnagyobb és legszebb gemmája, ékköve
Az adóreform
Ovtavianus/Augustus a polgárháborúkat követően szembesült az államháztartás súlyos helyzetével, a kincstárak
kiürültek, az adóbevételek csak nehezen folytak be a provinciákról, a publicanusok (adószedők) az adóbevételek
egy részét elcsalták, miközben több adót szedtek be az előírásos összegnél.
Augustus első intézkedései közé tartozott a kincstári felügyelet megerősítése és szakszerűbbé tétele. Kr.e. 28-ig a
szenátus választotta meg a kincstári felügyelőket, általában korábban praetori tisztséget betöltött személyek
közül. Kr.e. 28-tól már Augustus jelölt ki két kincstári felügyelőt (praefecti aerarii), Kr.e. 23-tól ezeket két kincstári
praetor (praetores aerarii vagy ad aerarium) váltotta fel.



Adószedők abacus-szal számolnak (római relief)
A szenátus azokat a tartományokat, amelyekben szükséges volt Róma katonai jelenléte, Augustus felügyelete alá
helyezte, a többi tartomány a szenátus felügyelete alatt maradt. Ez biztosította, hogy Augustus bárkivel szemben
támaszkodhatott a római légiókra.
Egyiptomot Augustus saját magánbirtokaként kezelte, nem tartozott a provinciák közé. Ez lehetővé tette
Augustusnak, hogy az onnan beszedett adók, de még inkább az Egyiptomból Rómába szállított gabona hatalmasra
növeljék a vagyonát. Ebből a vagyonból aztán telt a katonáknak, a köznépnek, de még egyes arisztokratáknak is
ajándékozásra, középítkezésekre, az államkincstár megsegítésére. A köznép rendszeresen kapott segélyt gabona,
hús, olaj formájában. Bort is követeltek, de ezt Augustus már nem biztosította. Egészséges vizet vezettek viszont
Rómába. Egyéb közszolgáltatásokra, így a csatornákra, a közbiztonságra, középületek emelésére is nagy
összegeket költött Augustus, viszont az állami pénzeszközök vállalkozási célú felhasználását Augustus és utódai is
(egyelőre) elutasították.
Magánvagyonának, illetve a fennhatósága alá tartozó tartományokból (például Gallia és Hispánia) befolyt adók
kezelésére Augustus Kr.e. 27-ben új mintájú közpénztárat hozott létre, ez volt a fiscus Caesaris.
A római pénz értékállóságára külön odafigyelt Augustus. Az aureust aranyból, a denariust (1 aureus=25 denarius)
ezüstből verték. A sestertiust bronzból (1 denarius=4 sestertius), ennek váltópénzét, az ast (1 sestertius= 4 as)
bronzból vagy rézből verték, az egyes érmék súlyára, az arany és az ezüst tisztaságára külön szabályok voltak. Ez
azt eredményezte, hogy a római pénzek Kínától a brit szigetekig szívesen elfogadott pénznek számítottak. Az
értékekre vonatkozóan csak egy adatot adunk most: egy legionárius éves zsoldja 225 denarius volt, és ő egy
nagyon jól megfizetett alkalmazottja volt az államgépezetnek.



Augustus aranypénze
A tartományokban fizetendő egyenes adókat (fejadó és földadó, az utóbbi tulajdonképpen vagyontárgyakra
kivetett adó) Augustus igyekezett egységes alapra helyezni, ennek érdekében többször is tartottak
népszámlálásokat a provinciákon (erről a Biblia is megemlékezik Jézus születése kapcsán), felmérték a lakosságot
kor, állás és munkakör alapján, illetve megbecsülték a rendelkezésükre álló vagyont. Ahol lehetett, ez alapján
vetették ki az adót, az adó beszedéséért a tartományok vezetői voltak a felelősök, akik a települések elöljáróit
bízták meg az adók összegyűjtésével. Ezzel az adószedés jelentős része kikerült a publicanusok kezéből, az
elsikkasztás, a túlzott adóztatás veszélye jelentősen csökkent.
Ahol termésátlag, vagy korábban alkalmazott más, nem fix összegű adófajtákkal adóztak a provinciákban, ott a
publicanusok adószedési tevékenysége megmaradt, illetve a vámok beszedése is rájuk hárult.
Új adófajtaként Augustus bevezette az 5 százalékos örökösödési adót. Ezt csak a százezer sestertiust meghaladó
örökségek után kellett fizetni, de a római polgároknak is. A szenátus ezt nagyon nehezen fogadta el, hiszen ez épp
a leggazdagabbakat érintette, de Kr.u. 5-ben végül elfogadták. Augustus azzal indokolta a bevezetését, hogy ezt
már Caesar is be akarta vezetni, és az ő szellemi örökségét nagy tisztelet övezte.
Az 5%-os örökösödési adóból újabb közpénztárat hoztak létre, az aerarium militarét, ebből fizették ki kézpénzben
a legionáriusok végkielégítését. A pénztár „alaptőkéjéhez” maga Augustus is tetemes összeggel járult hozzá.



Közvetett adóként forgalmi adót is bevezetett Augustus, a nyilvános árveréseken értékesített áruk után 1 százalék
forgalmi adót kellett fizetni, nem kellett viszont ezt az adót megfizetni az alapvető élelmiszerek után. Ez is az
aerarium militaréba folyt be.
A rabszolgák kereskedelme után fizetendő forgalmi adót Kr.u. 7-től külön céladóként alkalmazták, a tűzoltóság
működését finanszírozták belőle. Róma házainak többsége fából épült, így a tűzvészek elhárításának igen nagy
jelentősége volt. Ezt az adót az 1%-os mértékről később 4 %-ra emelték, valószínűleg nem egy lépésben, hanem
először 2%-ra, majd 4%-ra (ez utóbbi mértékről Caligula idejéből van hiteles bizonyíték). Az adót először a
kereskedőnek kellet megfizetnie, a későbbiekben ezt ráterhelték a vevőre.
Augustus (és utódai) vagyonát tovább növelte az, hogy jelentős összegeket örökölt. Szokássá vált a nagyobb
vagyonnal rendelkezők körében, hogy vagyonuk egy részét a princepsre hagyták, ugyanis ezzel el lehetett kerülni
az utólagos pereskedést. Az ilyen örökségek összege ezernégyszáz millió sestertiust tett ki, ennek túlnyomó részét
viszont ráköltötte az államra. Halálakor Augustus „mindössze” százmillió sestertiust hagyott a római népre és
százötven millió sestertiust örököseire, ahogyan ezt Suetonius is leírja a Caesarok élete című munkájában (101.,
részlet):
... első örökösökként Tiberiust egy fél és egy hatod részben és Liviát egy harmad részben
jelölte ki, és meghagyta, hogy nevét mindketten viseljék; másodörökösként Drusust, Tiberius
fiát, egy harmad részben, a maradék összegre pedig Drusus fiát, Germanicust nevezte meg,
három fiúgyermekével; harmadfokú örökösként rokonait és számos barátját. A római népre
összesen negyvenmillió sestertiust, a városi tribusokra három és fél milliót hagyott;
testőreinek fejenként ezer, a városi csapattestek tagjainak öt-ötszáz, a legiók legénységének
pedig három-háromszáz sestertiust; meghagyta továbbá, hogy ezt az összeget, melyet
ugyanis külön, erre a célra félretéve őrzött kincstárában, nyomban fizessék ki.
Különféle egyéb örökségekről is intézkedett, egyik-másik húszezer sestertiust is kitett:
kifizetésükre egyévi határidőt szabott, s azzal mentegetőzött, hogy magánvagyona bizony
szerény; megvallotta, hogy örököseire százötvenmillió sestertiusnál több nem jut, holott ő az
elmúlt húsz év alatt barátaitól ezernégyszázmilliót örökölt; igaz, hogy ezt az összeget
csaknem egészében, két apai örökségével és egyéb hagyatékokkal együtt az államra
költötte.



Augustus mauzóleuma Rómában
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Különös adóból származik az ismert mondás
A jól ismert mondás szerint a pénznek nincs szaga, sokan latinul is ismerik: Pecunia non olet. A mondás
eredete majd kétezer évre nyúlik vissza, nevezetesen Vespasianus római császár és fia, Titus közötti
párbeszédre. Mivel a szentenciának egy sajátos adófajtához is köze van, érdemes bővebben is bemutatni a
történetet.
Az ókori mondás manapság azt jelenti számunkra, hogy nincs jelentősége a pénz eredetének, nem kell azt kutatni,
azt származásától függetlenül használjuk fel. Ugyanakkor kezd kialakulni egy pejoratív jelentéstartalom is, amely
a nem tisztességesen szerzett pénzt, jövedelmet minősíti, ha a mondást alkalmazzuk rá.
Vespasianus útja a császárságig
Vespasianus, teljes nevén Titus Flavius Vespasianus i.sz. szerint 9-ben született. Családja nem volt kifejezetten
gazdag vagy nemesi, de viszonylagos jómódban éltek, apja és nagyapja is adószedőként működött. Vespasianus a
katonai pályafutást választotta, gyorsan emelkedett a ranglétrán, már 31 évesen praetor, isz. szerint 51-ben
consul, 63-ban Afrika proconsulja lett. Hivatalát nem pénzszerzésre használta, helyette a különböző
hadjáratokban katonaként szerzett elismeréseket. A zsidók lázadása miatt 67-ben kinevezték Judea
helytartójának, azzal a feladattal, hogy verje le a felkelést. Jeruzsálem és néhány kisebb erősség kivételével képes
volt a kormányzati feladatokat ellátni.
Néró 68-ban kényszerű öngyilkosságba menekült. Ezt követően gyorsan váltották egymást a császárok; Galba,
Otho és Vitellius összesen másfél évet uralkodott, és mindhármuk élete tragikusan ért véget. Közben – 69-ben
Vespasianus szövetkezett Egyiptom és Szíria kormányzójával, és megegyeztek abban, hogy Vespasianust jelölik a
császári trónra. A júdeai, szíriai, később a dunai légiók is felesküdtek Vespasianusra. Vitelliust 69. december 20-án
ölték meg, ezt követően a szenátus megerősítette Vespasianus császári címét. A négy császár évének nevezik i.sz.
szerinti 69-et, mert négy római császár váltotta egymást (volt még egyszer ilyen négy császár éve, méghozzá i.sz.
szerint 193, amikor a negyedik császárként Septimus Severus tudta megszilárdítani a császárság intézményét).
Vespasianus még egy ideig Judeában maradt, stabilizálta a belpolitikai helyzetet, a kormányzást fiaira, Titusra és
Domitianusra bízta, és fegyveres kísérettel 70 októberében érkezett meg Rómába.
„
”
Vespasianus pénzérméi



Vespasianus császársága
A részletes ismertetés helyett csak néhány momentumot emelünk ki.
Császárként a hozzá hű hadseregre, légióira támaszkodott, ezért is nevezzük Vespasianust és utódait
katonacsászároknak.
Jól választotta meg tanácsadóit, akik eredményesen tudták segíteni kormányzását. Talán a legjelentősebb
tanácsadója fia, Titus volt.
Rendbe tette a birodalom gazdasági ügyeit, ennek eszközeként erőteljes adóztatást is alkalmazott, de a
korrupció, a csalások ellen is fellépett.
A pénzügyi háttérhez nem jelentéktelen módon járult hozzá, hogy Titus vezetésével 70-ben lerombolták a
templomot Jeruzsálemben, a kincseket Rómába szállították. Ezt követően Titus apja társuralkodójaként
működött.
A Colosseum építése Vespasianus uralkodása alatt kezdődött el (ezért is lett a később a neve
Amphiteatrum Flavium), felavatása előtti évben halt meg.
„
”
Élete végéig büszke volt alacsony származására, keveset törődött a személyét védő biztonsági
intézkedésekkel. Több összeesküvést szőttek ellene, terveztek merényletet, ezeket sikeresen elhárította, a
szervezkedőket kivégeztette.
Természetes halállal halt meg 79. június 24-én, 69 évesen. Utóda a császári trónon fia, Titus lett.
Vespasianus és fiai életét zseniálisan mutatja be Lion Feuchtwanger „A zsidó háború” című monumentális
regénye.
Vespasianus pénzügyi intézkedései
A hosszú életű római történetíró, Suetonius (69-160) foglalta össze intézkedéseit a Caesárok élete című művében:



16. Elmarasztalni egyedül pénzsóvár természete miatt lehet. Nem elég, hogy a Galba idejében megszüntetett
adónemeket ismét bevezette, sőt, új és még súlyosabb adókat honosított meg, felemelte a tartományok
illetékeit, egyesekét akár a kétszeresére is, hanem nyíltan olyan üzleti tevékenységet folytatott, amit még egy
magánembernek is szégyellnie kellett volna: felvásárolt bizonyos árukat, hogy később annál nagyobb
nyereséget húzzon belőlük. Nem habozott, hogy hivatalra pályázóktól megtisztelő állásokért, vádlottaktól
akár bűnösök, akár ártatlanok voltak – felmentő ítéletekért pénzt elfogadjon. Azt is mondják róla, hogy minél
kapzsibb természetűek voltak praetorai, annál zsírosabb állásokba helyezgette, hogy majd annál súlyosabb
pénzbírságra ítélhesse őket; úton-útfélen mondogatták, hogy szivacsnak használja ezeket az embereket, mert
ha kiszáradtak, megnedvesíti, ha pedig nedvesek, kifacsarja őket. Egyesek szerint a kapzsisága a
természetéből fakadt, és ezt egy öreg marhapásztor a szemébe is mondta egyszer; trónralépése idején ugyanis
hiába rimánkodott az öreg, hogy váltságdíj nélkül bocsássa őt szabadon – ezért hát odakiáltott neki: „A róka is
csak a szőrét változtatja, a természetét soha!” Mások azt tartják, hogy a kincstár szegénysége és az
állampénztár szűkös állapota miatt vetemedett ekkora zsiványságra, rablásra; erről bizonyságot tett már
uralkodása legelején, s kijelentette, „az állam fenntartásához négymilliárd sestertius szükséges”. Ez valószínű
is, minthogy a rossz úton szerzett eszközöket a lehető legjobban használta fel.
... és akkor a pénz szagáról
A történeti hűség érdekében ismét idézzük Suetoniust (bár a későbbiekben Cassius Dio is bemutatta a
történetet):
23. ... Titus, a fia, egyszer szemére vetette, hogy még a vizelés megadóztatását is kieszelte; Vespasianus erre
Titus orra alá dugta az első befizetésből származó pénzdarabot, s közben azt tudakolta, „bántja-e a szaga”,
Titus tagadó válaszára azt mondta: „Pedig látod, ez abból a vizeletből való.”
Latinul a kérdés: „Sciscitans num odore offenderetur”, a válasz: „Atqui ex lotio est”.
Ez a párbeszéd finomodott a későbbiekben „a pénznek nincs szaga”, latinul „pecunia non olet” mondássá.
Az igazsághoz hozzátartozik, hogy ilyen adót már Néró idejében is alkalmaztak vectigal urinae, azaz vizelet-adó
névvel, csak a következő császárok idejében ezt megszüntették.
Miért gyűjtötték be és adóztatták meg a vizeletet?
A vizelet számos olyan tulajdonsággal rendelkezik, amelyeket vagy másfél ezer éven keresztül hasznosítottak,
számos fontos ásványi anyagot tartalmaz, illetve foszfort és káliumot. A vizelet kereskedelme virágzott a Római
Birodalomban. A vizeletet a köznép által használt nyilvános illemhelyeken és a gazdagabb polgároktól is
begyűjtötték, sőt még minősítették is a folyadékot, a legerősebbnek, legjobbnak, és ezért a legdrágábbnak a mai
Portugália területéről származó terméket tekintették.
„



”
Nyilvános illemhely a Római Birodalomban
Felhasználták a bőrcserzéshez, gyapjú- és lenvászon szövetek fehérítéséhez, mosásához, ugyanis a levegővel
érintkezve a folyadék ammóniatartalma ezeket a tevékenységeket kiválóan segítette. (Ne feledjük, akkoriban az
ammóniát még nem állították elő vegyi eljárásokkal.)
Ma már talán furcsa (sőt, gusztustalannak gondoljuk), de az ókortól egészen a XVIII. századig szájvizek és
fogkrémek készítéséhez is felhasználták az emberi vizeletet, illetve a bőr barnítására is alkalmazták.
Vespasianus úgy gondolta, hogy a nyilvános vizeldékben képződő ilyen hasznos terméket, amelyre nyereséges
gazdasági tevékenységeket is alapoztak, ne lehessen adómentesen megszerezni, ezért az anyagedényekben
összegyűjtött folyadék után az illemhelyeket működtető vagy bérlő gyapjúkallózókra vetette ki az adót. A
közszolgáltatások biztosítása és a gazdasági érdekek miatt Vespasianus 70-től már nyilvános állami illemhelyeket
is létesített.
Az adó bosszúja
Az ésszerű megfontolások alapján bevezetett adófajta méltatlan bosszút eredményezett Vespasianusra. A
nyilvános vizeldéket több nyelvben is Vespasianusról nevezték el. Így Franciaországban (vespasiennes),
Olaszországban (vespasiani) és Romániában (vespasiene) is. Az utolsó ilyen vespasienne-t Montrealban építették
1930-ban. Ezt figyelmébe lehet ajánlani minden politikusnak, aki új adókat akar kitalálni, bevezetni!
„



Vespasienne Montreal, Quebec, Kanada (1930) ”
Vespasienne Montreal, Quebec, Kanada (1930)
Irodalom:
Caius Suetonius Tranquillus: Caesarok élete (http://mek.oszk.hu/03200/03264/03264.htm)
Feuchtwanger, Lion: A zsidó háború



Hogyan adóztak a rómaiak? – Tiberius, Caligula, Claudius,
Nero (4. rész)
Az Augustust követő császárok híresek, hírhedtek tetteikről. Igaz ez az
adóintézkedéseikre is. A négy császár összesen 54 évet uralkodott. Örökségük hosszú
időn át meghatározta a Római Birodalmat.
Boni pastoris esse tondere pecus, non deglubere.
A jó pásztornak az a dolga, hogy a nyáját megnyírja, de meg ne nyúzza.
(Tibériusnak tulajdonított mondás az adózásról; forrás: Suetonius)
A cikksorozat bevezető részében (https://ado.hu/ado/hogyan-adoztak-a-romaiak-bevezeto-resz/) áttekintettük a
rómaiak történetét a város alapításától (Kr. e. 753. április 21.) egészen Konstantinápoly elestéig (1453. május 29.).
Az előző, harmadik részben Augustus császár adóreformját mutattuk be (https://ado.hu/ado/hogyan-adoztak-a
romaiak-augustus-adoreformja-3-resz/).
Augustus jelentős örökséget hagyott utódaira. A birodalom egységes közigazgatással, működő adórendszerrel
rendelkezett, a hosszú évszázadokat követően bekövetkezett Pax Romana (római béke) lehetővé tette a
tudományok és művészetek fejlődését, a jelentős építkezéseket. A kincstár bőségesen biztosított erre forrásokat,
a vámok, a forgalmi jellegű adók, a provinciákból befolyó adók biztosították a folyamatos bevételeket. Igaz, a
dinasztikus öröklést nem sikerült megvalósítania Augustusnak, de kijelölte utódát, Tiberiust, magánvagyonából
hatalmas összeget hagyott rá.
Tiberius (14-37)
Tiberius Augustus császár harmadik felesége, Lívia első házasságából származó fia volt, Kr.e. 42-ben született.
Előkelő származása is biztosította, hogy a politikai élet jelentős szereplője legyen, kétszer is volt consul,
hadvezérként is ért el sikereket, bejárta a birodalmat. Augustus örökbe fogadta, és őt jelölte ki utódjának.



Tiberius aureusa (Kr. u. 27-30 körül)
Augustus halálakor Tiberius már 56 éves volt, abban a korban kifejezetten idősnek számított. Uralkodásának első
tizenkét évében folytatta az augustusi politikát, megfontoltan, takarékosan kormányozta a birodalmat, ügyelt az
adóbevételek folyamatosságára, de arra is, hogy elkerülje a provinciák túladóztatását. Tiberius császár azt a
nézetet vallotta, hogy az egész birodalom voltaképpen a római nép, elsősorban a Róma városi polgárság birtoka.
Az ő kötelessége, hogy princepsként a rendelkezésére álló eszközökkel, a provinciákból befolyt adókból a római
nép megélhetését biztosítsa. Katasztrófák esetén (tűzvész, a Tiberis áradása) anyagi segítséget nyújtott a római
népnek, rendszeresek voltak a gabonaosztások.
Tiberius Kr. u. 26-tól visszavonult Capri szigetén épült villájába, a napi politikai ügyeket egy Seianus nevű
testőrparancsnokra bízta. A császár igencsak perverz életmódot folytatott (ennek szaftos részletei nem tartoznak
vizsgálódásunk tárgyához), de a politikai ügyekre továbbra is odafigyelt, szükség esetén közbeavatkozott. Seianus
terroruralmának Kr. u. 31-ben akkor vetett véget, amikor az már a császári címre is pályázott. Tiberius
kivégeztette.
Tiberius az adók mértékét a kincstári szükségleteknek megfelelően kezelte: Kr. u. 17-ben Cappadocia elfoglalása
után az 1%-os forgalmi adót (centesima rerum venalium) fél százalékra csökkentette, Kr. u. 31-ben azonban
visszaállította az eredeti nagyságát. Az eladott rabszolgák után először 2%-ra, majd 4%-ra emelte az adót (a
rabszolga luxuscikknek számított) (quinta et vicesima venalium mancipiorum).
A gabona ára Kr. u. 19-ben hirtelen felszökött. Tiberius alacsony szinten rögzítette az árat, és hogy a kereskedők
ne károsodjanak, minden modius (8,73 l) eladott gabona után két sestertiust téríttetett a kereskedőknek a
kincstárból. Tiberius „feltalálta” a fogyasztói árkiegészítést.
Az állami intervenció egy másik sajátos esetére került sor Kr. u. 33-ban. Pénzszűke lépett fel, a bankárok nem
hiteleztek. A senatus először megtiltotta nagyobb összegek otthon tartását, maximálták a kamatlábat, majd
kötelezték a vagyonos embereket, hogy készpénzük meghatározott hányadát birtokvásárlásra fordítsák. Mindez
nem segített. Tiberius a császári kincstárból (fiscus Caesaris) százmillió sestertius kamatmentes kölcsönt nyújtott
a bankároknak, azzal, hogy ezt kötelesek szintén kamatmentesen három évi időtartamra továbbkölcsönözni a
megszorultaknak (persze kellő biztosítékokat beszerezve). Ez segített, a hitelválság megoldódott. (Két évezreddel
később ilyen típusú hitelkonstrukciókat alkalmaztak a 2008-2010-es válság idején is.)
Tiberius Kr. u. 37-ben halt meg. Halálának körülményeivel kapcsolatban több feltételezés is szárnyra kapott. Az
egyik változat szerint párnával megfojtották, és ebben közreműködött utóda, Caligula is, aki így állt bosszút azért,
mert korábban ő is a császár perverz szexuális játékainak szenvedő alanya volt.



Tiberius halála (Jean Paul Laurens festménye, 1864)
Tiberius teli kincstárakat, rendezett pénzügyeket hagyott örökül utódaira.
Caligula (37-41)
Tiberius halálát követően nem volt olyan leszármazottja, aki a császári trónt örökölhette volna. Két személy
lehetett esélyes a trónra, a szobatudósnak, félkegyelműnek ismert Claudius (Tiberius Claudius Caesar Augustus
Germanicus), illetve a Caligulának becézett Caius Iulius Caesar Augustus Germanicus. Az ekkor 25 éves Caligula
Tiberius környezetében nőtt fel, maga mögött tudhatta a testőrséget és parancsnokát, így könnyedén
megszerezte a hatalmat. Ebben a versenyben Claudius esélytelen volt, egyébként sem pályázott a trónra (Tiberius
is csak azért hagyta életben, mert semmilyen veszélyt nem látott benne).



Caligula és Róma (Kámea ábrázolás)
Caligula uralkodása ígéretesen indult, több kedvező intézkedést hozott, a senatussal megosztotta a hatalmat,
adókedvezményeket vezetett be. Trónra lépését követő nyolcadik hónaptól viszont egyre őrültebb volt a
hatalomgyakorlása, lovát consullá akarta tenni, a kincstári vagyont ajándékozásokra, gabonaosztásra elköltötte,
gladiátorjátékokat rendezett, isteni tiszteletet követelt a maga számára.



Caligula idejében (Kr. u. 38) vert quadrans (az as negyedrészét érő pénzérme), amit egy adó eltörlése emlékére vertek. Az előlapján lévő pileus (római sapkaféle) a nép adóterhelés alóli felszabadítását jelképezi.
A vagyon eltékozlása olyan mértékű volt, hogy Kr. u. 38-ban kiürültek a kincstárak. Ennek pótlására számos
embert kivégeztetett, száműzött, vagyonukat elkobozta, korábbi adókat felemelt, új adókat vezetett be például a
prostituáltakra, a kerítőkre, a házasságokra. Erről Suetonius is beszámol:
40. Az új, azelőtt ismeretlen adókat előbb adóbérlők útján, de minthogy ezek túlzott hasznot
húztak, később testőrsége tisztjei és tribunusai útján hajtotta be; minden holt tárgyat,
minden eleven embert megadóztatott. A Rómában eladott összes élelmiszerek árából
bizonyos részesedést szabtak meg a kincstárnak; országszerte minden bírósági ügy és
pereskedés céljára pedig a perelt összeg két és fél százalékát; de ennél magasabb összeget
róttak ki büntetésül, ha valakiről kiderült, hogy adósával kiegyezett, vagy elengedte
követelését; adóra a teherhordó munkások napszámának egynyolcadát vonták le, az
utcalányok keresetéből pedig naponta egy szeretkezés árát. A törvényt még ki is egészítették:
eszerint meg kell adóztatni a hajdan volt kéjnőket és kerítőket is; még a házasságokra is
adót vetettek ki.
(Suetonius: Caesarok élete – Caligula)
Valószínűleg a rabszolga eladásokra kivetett adót is ő emelte fel 4%-ra (a legkorábbi 4%-ra vonatkozó forrás
Caligula idejéből származik). A prostituáltakra kivetett napi egy szeretkezés ára a Római Birodalom fennállása
alatt még sokszor előfordult, sőt egy időben ezt még a férfiprostituáltakra is kivetették.
Caligula tékozlását szintén Suetonius jeleníti meg igen szemléletesen:



41. Ezeket az adórendeleteket Caius kihirdetés útján ismertette, de írásba nem foglalta; így az
emberek, minthogy az írott szöveget nem ismerték, sok vétséget követtek el; ezért végül is
kifüggesztették a törvény szövegét, de egészen kis betűs írással és olyan gyér forgalmú
helyen, hogy jóformán senki el nem olvashatta. Caius a pénzszerzés egyetlen módját sem
hagyta próbálatlan, ezért bordélyházat alapított a Palatiumon: a hely előkelőségéhez illően
elkülönített, szépen berendezett szobácskákban finom hölgyek és szabadon született fiúk
teljesítettek szolgálatot; Caligula szétküldte a névkikiáltókat a forumokra, a csarnokokba,
meghívott fiatal és idős férfiakat, hogy vágyukat kielégítsék; az egymás után érkező
vendégeknek, ha éppen nem hoztak magukkal pénzt, kölcsönt is adott, és nevüket
nyilvánosságra hozta, hogy íme, ezek az emberek szívesen segítenek az ő jövedelmét
megnövelni. Még a kockajátékból származó nyereséget sem vetette meg, inkább növelni
igyekezett akár hazugsággal, hamis játékkal is. Egyszer átadta a játszmát a mellette ülő
játékosnak, kilépett atriumába, és meghagyta, hogy két, a ház előtt éppen elhaladó gazdag
római lovagot nyomban tartóztassanak le, vagyonukat pedig kobozzák el; azután ragyogó
arccal visszatért társaihoz, és eldicsekedett, hogy ilyen remekül még sohasem sikerült
egyetlen dobása sem.
42. Mikor leánya megszületett, megint csak felpanaszolta szegénységét, mondván, hogy most
már nemcsak a császárság, hanem az apaság terheit is viselnie kell, és önkéntes
adományokat gyűjtött a leányka eltartásához és kelengyéjéhez. Rendeletileg azt is
tudomására hozta a népnek, hogy újév alkalmából szívesen elfogad ajándékot: és csakugyan,
ott állt háza előcsarnokában január elsején, hogy átvegye a sok adományt, melyet minden
rendű és rangú ember tömegesen, két kézzel meg togája öbléből csak úgy ontott eléje. A pénz
érintésétől az utóbbi időben már akkora szenvedélyre gyúlt, hogy gyakran óriási halom
aranyat hordatott össze egy üres helyiségben, és mezítláb sétált, vagy akárhányszor egész
testével meghempergett benne.
(Suetonius: Caesarok élete – Caligula)
Caligula őrültsége egyre nyilvánvalóbbá vált, végül négy évi uralkodás után Kr. u. 41-ben Caligulát, feleségét és
leányát is összeesküvők meggyilkolták.
A római sestertius előlapja Caligulát ábrázolja (Kr. u. 38 körül), hátlapján három nővére Agrippina, Drusilla és Julia Livilla. Caligula mindhármukat ‘szerette’.
Claudius (41-54)



Tiberius és Caligula is módszeresen gyilkoltatta le rokonait, viszont a szobatudós, félkegyelműnek gondolt
Claudius elkerülte ezeket az atrocitásokat, mivel uralkodásra alkalmatlannak tartották.
Caligula halálát követően – jobb híján – az ekkor már 51 éves Claudiust (teljes neve: Tiberius Claudius Caesar
Augustus Germanicus) kiáltották ki császárnak.
A függöny mögé bújó Claudius nem akar császár lenni (Lawrence Alma-Tadema festménye, 1871)
Claudius rácáfolt a vele kapcsolatos előítéletekre. Irányítása alatt több új provinciával bővült a birodalom, a
legjelentősebb ezek közül Britannia volt. A korábbi provinciákon (például Gallia lakossága egy részének) római
polgárjogot adott. Ez viszont a senatus pénzügyi forrásait csorbította. Számos középületet emelt, kibővítette Ostia
kikötőjét (ez kedvezett Róma kereskedelmi kapcsolatainak), új vízvezetékeket építtetett.
Claudius kormányzati eredményei igen széleskörűek: törvényhozás, hivatali apparátus, közmunkák és építkezések,
hódítások, ünnepi játékok, vallási reformok mind olyan területek, ahol lényeges intézkedéseket tett. A római
polgárjog területén ugyanakkor kíméletlen volt:
25. ...Ha valaki a római polgár jogával illetéktelenül élt, azt az Esquilinus mezején bakó
végezte ki. Achaiát és Macedoniát még Tiberius tette császári tartománnyá, Claudius
mindkettőt visszaadta a senatusnak. Lycia lakosait megfosztotta szabadságuktól, mert
halálos ellenségeskedésben éltek egymással; a rhodusiaknak azonban visszaadta
szabadságukat, minthogy megbánták régi bűneiket. Ilium lakosainak, a római nép őseinek,
minden adót örökre elengedett; felolvasott egy görög nyelvű levelet, melyet a senatus és a
római nép intézett Seleucus királyhoz, barátságot és szövetséget ígérve neki arra az esetre,
ha vérrokonait, Ilium lakosait mindennemű adófizetés kötelezettsége alól felmenti. ...
(Suetonius: Caesarok élete – Claudius, 25., részlet)



Claudius nevéhez fűződik az állami hivatalnoki apparátus létrehozása is (a korábbi választott tisztségviselők és a
helyettük dolgozó scribák helyett), így a kincstár (aerarium Saturni) irányítását – a senatus által választott
magistratusok helyett – az általa kijelölt állami tisztviselőkre bízta, kivéve ezzel ezt az eszközt is a senatus
kezéből. Három felszabadított rabszolgáját jelölte ki, Pallas a fiscust irányította, Callistus a beérkező iratokat
kezelte, Narcissus pedig a császári leiratokat fogalmazta. Ezek tulajdonképpen a mai miniszteri rangoknak
megfelelő tisztségek voltak. Ilyen módon Pallast tekinthetjük az első hivatalban lévő pénzügyminiszternek is.
Mindhárom tisztségviselőt Claudius halála után megölték, legtovább Pallas „húzta”, őt Nero is megtartotta
tisztségében, végül 62-ben ölték meg. Pallas kihasználta a tisztségével járó előnyöket, nagy vagyonhoz jutott, ez
családjának akkora lehetőséget biztosított, hogy egyik leszármazottját 167-ben consullá is megválasztották.
28. ... De mindenkinél többre tartotta magántitkárját, Narcissust, és pénzügyi tanácsadóját,
Pallast; örömmel hozzájárult, hogy senatusi határozat útján óriási pénzösszegekkel, továbbá
quaestori és praetori címekkel tüntessék ki őket, de mindezen kívül úgy megszedhették
magukat, annyit rabolhattak össze, hogy mikor Claudius egyszer az államkincstár
szegénysége miatt kesergett, jogosan kapta ezt a választ: majd lesz pénze bőven, ha két
felszabadított rabszolgája társul veszi maga mellé.
(Suetonius: Caesarok élete – Claudius, 28., részlet)



Claudius
Claudius jól kormányozta birodalmát, magánélete viszont sokkal szerencsétlenebbül alakult. Különösen negyedik
felesége, Agrippina volt számára végzetes választás. Agrippina mindent megtett annak érdekében, hogy Claudius
után fia, Nero kerüljön a császári trónra. Az utolsó lépése ennek az volt, hogy Claudiust 54-ben – állítólag mérges
gombából készült étellel – megölték.
Nero (54-68)
Nero (teljes nevén Nero Claudius Caesar Augustus Germanicus) 17 évesen lett a Római Birodalom császára.
Életéről, adóreformjáról és családi ügyeiről korábban már írtunk (https://ado.hu/ado/nero-csaszar-kolto-volt-es
adoreformer/), így azt nem ismételjük meg.



Neróval kapcsolatban még egy pénzügyi jellegű „tettét” kell megemlítenünk. A kincstári vagyonszerzésnek igen
sajátos módjaként csökkentette a denarius ezüsttartalmát. A csökkentés – egyelőre – nem volt jelentős, 5-10%
vörösrezet kevertek az ezüsthöz, de elindított egy olyan inflációs folyamatot, amely két és fél évszázaddal később,
Diocletianus uralma alatt már a pénz értékmérő funkciójának elvesztéséhez vezetett.
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Néró császár költő volt és adóreformer
Néró császárról számos történet maradt fenn. Ezek gyakran a kíméletlen diktátort, a gyilkos ösztönöket
emelik ki, viszont igen kevesen, és ők is csak röviden szólnak Néró gazdaságpolitikai intézkedéseiről. A
császár reformjai, adóintézkedései között több jelentős lépés is volt, sőt egyiket-másikat akár a mai napig
példaértékűnek tekinthetjük.
Néró a Julius-Claudius uralkodóház utolsó császára volt. Lucius Domitius Ahenobarbus néven született 37-ben,
császárrá válását követően (54) vette fel a Nero Claudius Caesar Augustus Germanicus nevet, azaz felvett nevében
„helyet kapott” meggyilkolt nevelőapja, a meggyilkolt Julius Caesar, az édesapja, és az ekkorra már istenné avatott
Augustus is.
Az uralkodóház korábbi uralkodóinak anyai ágon vagy egyenes ági leszármazottja volt (Augustus, Tiberius
mindkettőnek ükunokája volt), vagy nagyon közeli oldalági rokonságban volt velük (Caligulának unokaöccse,
Claudius testvérének, Germanicusnak az unokája volt). Apai ágon Marcus Antoniusnak szintén az ükunokája volt
Néró. Elmondhatjuk tehát, hogy kiváló ősökkel büszkélkedhetett, ilyen örökséggel kiváló császár is lehetett volna.
Nem lett az!
A cikkben – fonetikusan – a Néró írásmódot használjuk, sok szerző a római írásmód szerinti Nero formát
alkalmazza.
Néró élete
Néró a császári trónt nem kis részben anyjának, Agrippinának köszönhette. Néró apja volt Germanicus, a híres
hadvezér, akinek halálát követően anyja hozzáment feleségül Claudius császárhoz.
Claudius az előző feleségét, Messalinát hűtlenség miatt kivégeztette (Claudiusnak eléggé botrányos volt a
magánélete, Agrippina már a negyedik felesége volt, de házasságai előtt is voltak érdekes kalandjai). A
kivégeztetett Messalinától két gyermeke származott, Britannicus és Octavia. Britannicus volt a császári trón
várományosa, Octaviát viszont feleségül adták Néróhoz.
„



”
Néró és Agrippina (Aphrodisias Múzeum)
Agrippina fondorlattal elérte, hogy Claudius saját vér szerinti fia helyett, mostohafiát, Nérót jelölje ki örökösének
a császári trónon. Ezt követően Agrippina megmérgezte Claudiust (aki megette a mérgező gombából készült ételt;
54), így Néró lett a császár.
Néró „méltó” volt anyjához, rövid úton – ebben Agrippina is segédkezett – megölette Britannicust (55), majd
miután már nem bírta elviselni anyja zsarnokságát, többszöri kísérlet után Agrippina is a másvilágra került (59).
Nérónak több felesége is volt, három nő, és volt két férfi házastársa is (nem tévedés). Első feleségének,
Octaviának azért kellett meghalnia (62), mert Néró beleszeretett Poppeába (ő lett a második feleség). Egy
veszekedés közben az állapotos Poppeát Néró hasba rúgta, aki emiatt elvetélt és meghalt (65). A harmadik
feleség, Statilia Messalina túlélte Nérót. A két férfikapcsolatáról viszonylag keveset tudunk, az első egy Pythagoras



nevű férfi volt (nem azonos a matematikussal!), akivel egy ünnepségen házasodott össze (64), a másik egy Sporus
nevű kasztrált volt, őt 66-ban vette „feleségül” Néró. Sporus öngyilkos lett Néró halálát követően. Nérónak egy
gyermekéről tudunk, aki viszont a születését követően nem sokkal meghalt (63).
Még egy halálesetet meg kell említeni Néróval kapcsolatban. Néró nevelője a híres filozófus, Lucius Annaeus
Seneca volt. Seneca belekeveredett egy Néró elleni összeesküvésbe, nem volt kegyelem, Néró utasítására Seneca
öngyilkosságot követett el, fürdőjében felvágta az ereit (65).
„
”
Seneca és felesége öngyilkossága (feleségét, Néró parancsára, megmentették)
Az angol király, VIII. Henrik csak szerény követője volt ezeknek a véres eseményeknek!
Nérónak uralkodása sem volt különb, mint magánélete. Császárrá válását követően úgy döntött, hogy a birodalmi
belügyeket rábízza a szenátusra, ő maga csak a külügyekkel kívánt foglalkozni.
Teendő volt bőségesen!
A birodalom keleti részein betörtek a parthusok, több lázadás is kitört. Ezeket a határvillongásokat és lázadásokat
sikeresen oldották meg a római légiók (többek között a későbbi római császár, Vespasianus vezetésével).
Nagyobb feladatot jelentett a Claudius császár által meghódított Britanniában kitört ún. Boudica-felkelés 60-61
ben. Boudica férje halála után folytatta a rómaiak elleni támadásokat, seregeket szervezett, a rómaiak által
létrehozott településeket feldúlta, felégette (így az alig húsz éve létrejött Londoniumot is), a felkelés halálos
áldozatainak számát 70-80 000 főre becsülik. Végül a létszámban ugyan kisebb, de sokkal szervezettebb,
technikailag jobban felszerelt római légiók legyőzték a lázadók seregét, Boudica állítólag méreggel lett
öngyilkos.Boudica kultúrtörténeti felmagasztosítására Viktória királyné uralkodása alatt került sor, ma is a brit
szabadság és függetlenség fontos jelképének számít.



„
”
Boudica szobra a londoni Westminster apátság közelében.
A külpolitikai problémák mellett Rómában is zavaros idők következtek. Több összeesküvést, lázadást szerveztek
Néró ellen, ezek hatására Néró a belpolitikai ügyeket is saját kezébe vette, a lázadásokat sikeresen letörte, a
szervezkedőket kivégeztette vagy száműzte (egy ilyen összeesküvés áldozata lett Seneca is 65-ben).
A belpolitikai problémákat tetézte, mikor 64 nyarán Róma tűzbe borult. A fából épült bérházak a kedvezőtlen
szeles időjárás miatt könnyen lángra kaptak, a városban a tűzvész hatalmas pusztítást végzett. A közhiedelemmel
ellentétben Néró ekkor nem volt Rómában, mintegy 60 kilométerre, vidéki palotájában töltötte az időt. A tűzvész
hírére Rómába sietett, segített az oltási munkálatok szervezésében, a hajléktalanokká váltak élelmiszerrel való
segítésében. A katasztrófát követően több olyan intézkedést is hozott, amelyek segítették a város lakosságát,
például alacsony szinten rögzítette a gabona árát, szükségszállásokat hoztak létre, ingyenélelmet osztottak, a
tűzvész utáni középítkezésekkel munkát teremtettek.
Az a kép, hogy Róma égését nézve Néró dalra fakadt, és lantját pengetve (egyesek szerint hegedülve) Trója
pusztulásáról énekelt, szemenszedett hazugság, a korabeli „sajtómunkások” híresztelése volt. Gúnyverseket írtak
erről, és híresztelték, hogy Rómát Néró gyújtatta fel. A hiszékeny tömegeket ez természetesen felbőszítette, a
kialakult mendemonda néhány évvel később hozzájárult Néró bukásához. A későbbiekben különösen a
festőművészek tettek sokat azért, hogy ez beépüljön a kollektív tudatba is, hiszen hálás téma volt az égő Rómát
szemlélő, lantját pengető és énekelő császár ábrázolása.
„



”
Sztereotíp ábrázolás az égő Rómát szemlélő Néróról
Néró az elpusztult üres területekben nagy fantáziát látott, hatalmas építkezésekbe kezdett. A Domus Aurea
(Aranyház) saját magánpalotájaként épült, felállították Néró hatalmas, Colossusnak nevezett szobrát (ez lett a
névadója a később épült Colosseumnak, amely a Domus Aureához tartozó tó feltöltési területén épült meg). A
hatalmas építkezések hamar kiürítették a kincstárat.
A gyújtogatás és a kiürülő kincstár miatt bűnbakokat kellett keresni. A keresztényeket tették felelőssé az
eseményekért. Ez volt az első keresztényüldözés, amelynek – a hagyományok szerint – Péter apostol is az
áldozatául esett.
A belpolitikai helyzet enyhülésének köszönhetően 66-67-ben Néró időt tudott arra szakítani, hogy sportolási és
művészeti szenvedélyét is gyakorolja. Görögországba utazott, ahol még az olimpián is részt vett. Kocsihajtásban
egyedül indult (ki mert volna kiállni ellene), de menet közben leesett a kocsiról, így nem tudott beérni a célba. A
döntőbírók – természetesen – őt hozták ki győztesnek. (A sportban azóta sikeresen megszüntették a korrupciót, a
doppingot. Vagy nem!)
Művészemberként több hangszeren játszott (kedvence a lant volt), énekelt, verseket írt, színészként lépett fel
előadásokon. Természetesen több művészeti versenyen is indult, és ezeket – kiváló tehetsége okán – rendre meg
is nyerte.
A belpolitikai stabilitás időleges volt. Több lázadás is kitört Néró ellen 68-ban, ezeket ugyan sikeresen leverték,
de a felbátorodott szenátus Nérót anyagyilkossága miatt halálra ítélte. Néró menekülés közben 68. június 9-én
öngyilkos lett. A történetírók szerint utolsó szavaira két változatot is megfogalmaztak: Cassius Dio szerint
„Jupiterre, micsoda művész vész oda velem!” voltak az utolsó szavak, míg Suetonius azt írta, hogy a földön saját
vérében fekvő császár haldokolva megpillantott egy elfogására érkezett centuriót, azt hitte, hogy a megmentésére
érkezett, és „Ez aztán a hűség!” szavakkal vált istenné.
Néró halálát követően utódlási válság tört ki, egy éven belül négy császár is váltotta egymást a császári székben,
végül Vespasianus volt az, aki a császári hatalmat képes volt stabilizálni (https://ado.hu/rovatok/ado/kulonos
adobol-szarmazik-az-ismert-mondas).
Néró gazdasági intézkedései, adóreformja



Néró uralkodása alatt számos gazdasági intézkedést is hozott. Kiemelkednek ezek közül az adózással kapcsolatos
reformjai.
Néró személyes vagyona is jelentős volt, anyja meggyilkolása után ő lett az egyik (ha nem a) leggazdagabb római,
de a császári trón elfoglalása után a kincstár (aerarium) helyzetére sem lehetett panasza, Claudius halálát
követően az államkincstár helyzete rendezett volt, bőségesen álltak rendelkezésre források. Köszönhetően
Claudius császár „pénzügyminiszterének”, Pallasnak, Néró jól megszervezett pénzügyi adminisztrációt, és biztos
bevételi forrásokat örökölt.
A vagyon lehetővé tette Néró számára, hogy bőségesen osztogasson a plebs körében, építkezésekbe kezdjen,
illetve a hadsereg fenntartására is elegendő pénz állt rendelkezésre. Mindemellett Néró hatalmas ünnepségeket
rendeztetett, amelyek az esemény mellett a további osztogatásra is lehetőséget biztosítottak. Mindez
természetesen biztosította Néró népszerűségét a plebs és a katonaság köreiben is. Az intézkedései ellen lázongó
szenátorokat, arisztokratákat kivégeztette vagy száműzte, de mindkét esetben gondoskodott arról, hogy a vagyont
elkobozzák, és az a kincstár bevétele legyen. Ezek szintén népszerű intézkedések voltak az egyszerű nép körében.
Az osztogatásnak és az egyéb intézkedéseknek köszönhetően az aerarium helyzete már Néró uralkodásának első
évében problémássá vált, ezen a császár saját bőkezű adományával segített, negyvenmillió sestertiust juttatott a
kincstárnak a magánvagyonából.
Adományozása révén viszont feljogosítva érezte magát, hogy a Claudius által bevezetett kincstári felügyeleti
rendszert megváltoztassa, és visszatérjen Augustus császár reformintézkedéseihez. Ez lényegében azt jelentette,
hogy a politikai pályafutásuk elején lévő questorok helyett az államigazgatásban bevált, korábban praetori
tisztséget viselők közül választott két tisztségviselőt (praefectast), akik három évig felügyelték a kincstári
rendszert. Az intézkedés ellen tiltakozó szenátorokat Néró száműzte, vagyonukat elkobozta.
Máig vitatott Néró pénzrontással kapcsolatos tevékenysége. A pénz nemesfémtartalmát csökkentette, de úgy,
hogy az felületi vizsgálódással nem volt kimutatható. A mai műszeres mérési módszerekkel viszont ez már
feltárható. Ez – elítélhető módon ugyan – de komoly bevételi lehetőséget biztosított a kincstárnak.
Kiemelt jelentősége volt Néró intézkedései között a közmunkáknak. Az útépítések, csatornák építése, Róma
leégése után a város helyreállítása, de a luxusberuházások is jelentős gazdaságélénkítő hatást eredményeztek,
másrészt munkát (elfoglaltságot) és jövedelmet biztosítottak a köznép részére.
„
”
Néró pénzérméje a közmunkákkal létrehozott ostiai kikötővel, erre a felirat is utal



Néró adózással kapcsolatos elképzelései eleinte meglehetősen célszerűtlenek voltak. Azt javasolta a szenátusnak,
hogy töröljenek el mindenféle közvetett adót és vámilletéket, csak az egyenes adók (ez jellemzően vagyonadót
jelentett) maradjanak meg. A római nép természetesen ezt örömmel vette volna, mert a közvetlen adók nem
érintették a társadalom túlnyomó részét, a közvetett adók viszont az árakon keresztül mindenkit érzékenyen
érintettek.
A szenátus – persze minden tiszteletét kifejezve a császár nagylelkűsége iránt – megérttette Néróval, hogy ez a
kincstár ellehetetlenülését eredményezné, a kiadásokat nem fedeznék a bevételek. További veszélyt jelentett
volna, hogy a közvetett adók eltörlése után a közvetlen adók eltörlését is követelték volna, márpedig ez az állami
működés alapjait lehetetlenítette volna el.
Mivel Néró javaslata kiszivárgott, teljes visszalépésre már nem volt lehetőség. Kidolgoztak egy császári edictumot,
amely megoldást jelentett a kialakult helyzetre. Az edictum legfontosabb rendelkezései a következők voltak:
. Minden adózási szerződést nyilvánosságra kell hozni, így mindenki tudomást szerezhet arról, hogy milyen
adófizetési kötelezettsége van, mekkorák a vámilletékek. Ez az intézkedés egyrészt az adóbérlőket
(publicanosokat) szorította sarokba, mert tevékenységük során így már nem volt lehetőségük a kiszabott
mértékektől eltérni, másrészt azt is eredményezte – és ennek máig ható következményei vannak – hogy az
adózásra vonatkozó szabályokat előre nyilvánosságra kell hozni.
. Késedelmes adófizetés esetén csak egy éven belül lehet végrehajtási eljárást indítani, azaz egy éves
elévülési időt határoztak meg. Ha a publicanus bármilyen oknál fogva egy éven belül nem hajtotta be az
adót, akkor nem volt rá lehetősége, hogy a határidő után akár több évi adót is követeljen. A publicanusok
adóügyekben folyó pereit Rómában a praetor, a tartományokban a helytartó előtt kell tárgyalni.
. A katonák, hacsak nem folytatnak kereskedelmi tevékenységet, mentesek a közvetett adók és vámok alól
(erre vonatkozó nemzetközi szerződések ma is vannak, például a NATO-val).
. A publicanusoknak tilos megemelni kitalált tételekkel az adókat. (Az adózásban manapság ilyen
ügyeskedéssel már nem találkozunk, de a banki, biztosítási, befektetési, internetes és egyéb távértékesítési
szolgáltatásoknál gyakori technika az „apró betűs szövegekkel”, a szerződéskötési díjjal, a csomagolási- és
postaköltségekkel stb. való ügyeskedés. Hiába, nincs új a nap alatt!)
. A gabonaszállítással foglalkozó vállalkozók adóalapjának meghatározásánál a hajók értékét nem szabad
hozzáadni a vállalkozó adóalapjához. Ez az intézkedés egyrészt a lakossági közellátásban létfontosságú
kereskedelmi tevékenységet segítette, másrészt – mai szóhasználattal – a működő tőke egy részét
mentesítette az adózás alól.
Az előzőeken túl érdemes még megemlíteni Néró néhány kisebb adóintézkedését is.
Néró volt az, aki 60-ban bevezette a vizeletgyűjtés utáni adót („A pénznek nincs szaga!”). Bár az adót – hibásan
Vespasianusnak tulajdonítják, de volt annak előzménye is.
Augustus óta a kereskedelmi tevékenységre forgalmi adót kellett fizetni. A rabszolgák után, mivel a rabszolga
luxuscikknek számított, a forgalmi adó emelt mértékű, 4 %-os volt, amit a kereskedőnek kellett megfizetni. Néró
annyiban változtatott a szabályon, hogy a vevő tartozott az adót leróni. Az intézkedés nem változtatta meg a
rabszolga árát, de az adóbeszedést biztonságossá tette, mert a gyakran vándorló, eltűnő kereskedők helyett a
helyben lakó vevőt tette felelőssé az adófizetésért. Ezzel Néró „feltalálta” a ma is jól ismert fordított adózás
rendszerét! (A honi Áfa törvényünkben hasonló okokból vannak szabályok egyes termékek és szolgáltatások
fordított adózására.)



Néró bőkezű osztogatására jó példa volt, amikor 67-ben Görögországban járva meghirdette Achaia provincia
szabadságát, ez a tartományban az egyenes adók elengedését jelentette, illetve nem tartozott a tartomány sem a
szenátus, sem a római proconsul felügyelete alá. Achaia elnevezése is megváltozott, ettől kezdve „Néró szigete”
lett az új név. Talán nem csoda, hogy a szenátus a jó adóerő képességgel bíró tartomány ilyen módon való
elvesztését igencsak sérelmezte.
Irodalom:
Castiglione László: Az ókor nagyjai (Akadémiai Kiadó, 1971, Budapest)
Takács Levente: A római földmérés (ATTRAKTOR Könyvkiadó Kft., 2014, Gödöllő)
Ürögdi György: Nero (Gondolat, 1977, Budapest)



Hogyan adóztak a rómaiak? – Az állam adót fizet
polgárainak (5. rész)
Az ókori Rómában a hatalomgyakorlási technikák sokszor durva, máskor kifinomult
technikáit találták ki és alkalmazták. Ellentétek szítása, kiélezése, politikai
gyilkosságok, egymással vetélkedő táborok közötti polgárháborúk, a tömegek
manipulálása, választási csalások, hivatali tisztségek megvásárlása mind-mind
alkalmazott módszer volt. Ha a ma alkalmazott politikai eszköztárral bármi
hasonlóságot vélünk felfedezni, az természetesen csak a véletlen műve lehet!
Panem et circenses!
Kenyeret és cirkuszi játékokat!
A hatalomgyakorlási technikák megjelentek a ránk maradt latin nyelvű mondásokban is: divide et impera (oszd
meg és uralkodj), do ut des (adok, hogy adj).
Természetesen az adózási eszközök sem maradtak ki az eszköztárból. Egyes esetekben szolgálataikért
személyeket mentesítettek az adózás alól (Augustus az orvosát mentesítette így), de egyes foglalkozások
(különösen katonai területen), népcsoportok vagy egész provinciák is élvezhettek kedvező adózási szabályokat.
Például a fejadót – erről már volt szó a korábbi részekben – nem mindenütt vezették be.
A megfordítottja is előfordult, amikor egyes területeken vagy népekre, népcsoportokra büntető adókat
alkalmaztak. Ennek egyik ismert esete volt, mikor Titus Kr. u. 70-ben lerombolta a jeruzsálemi templomot, a
zsidókat továbbra is kötelezték a templomadó megfizetésére, csakhogy a templom már nem létezett, így az adót a
római kincstárnak kellett megfizetni. A zsidók ellenállásának (Masada) büntetéséül az adót nem csak a korábbi
kötelezett felnőtt férfiaknak kellett megfizetni, hanem a nőknek és gyermekeknek is.
Largitio, azaz bőkezűség; frumemtatio, azaz gabonaosztás
A római gondolkodás egyik meghatározó alapelve volt a bőkezűség. Ezt főleg a nagyobb vagyonnal rendelkező
patríciusoktól, szenátoroktól, állami tisztséget betöltőktől (pl. consulok, dictatorok), győztes hadvezérektől, majd
később a császároktól várták el.



Gabonaszállítás (Isis Geminiana freskó, Ostia, Kr. u. 2.-3. század)
Bőkezűsködés volt a rómaiaknál minden adomány, melyet valaki a népnek bőkezűségből juttatott, így játékok,
viadalok, vendégségek, különösen pedig gabona, olaj, bor, ritkábban só, gyümölcs, hús, pénz osztása. Ezeknek az
ajándékozások az indítéka rendesen a nép kegyének megnyerése volt, főleg azok alkalmazták, akik céljaik
elérését a nép támogatására alapították.
A legalapvetőbb élelmezési cikk az ókori Rómában (is) a gabona – latinul frumentum – volt. A gabonának ingyen
vagy kedvezményes áron való juttatását nevezték frumentationak, azaz gabonaosztásnak. Az egyéb természetbeni
juttatásokat (étolaj, bor stb.) összefoglaló neve congiarium volt.
Frumentatiora és congiariumra általában jeles alkalmakkor került sor: így győztes hadjáratokat követő
diadalmenetekhez kapcsolódóan, római ünnepnapokon (ezek közül a legfontosabb Róma alapításának az
évfordulója volt), istenek ünnepein, vagyonos emberek saját családi eseményeihez kapcsolódóan (gyermek
születése, házasság, elhalálozás, születésnap stb.), a császári család jelesebb eseményeihez kapcsolódóan.
Pénzosztásra ritkábban került sor. Leggyakoribb módja a katonáknak juttatott időszakos pénzajándék (donativa)
volt, de a császárkorban a plebs is részesedhetett pénzjuttatásban.
Sajátos juttatás volt a missilia (pénzszórás a nép közé), amelyet a köztársaság idején általában választásokhoz
kapcsolódóan alkalmaztak, de egyes császárok (pl. Caligula, Nero) is alkalmazták ezt népszerűségük növelésére.
Nem csak pénzt szórtak, hanem színház-, cirkusz-, fürdőjegyeket (stb.) is.
Panem et cirsenses
Az egyik legősibb módszer volt a tömegek megnyerésére, hogy élelmiszert, jellemzően gabonát osztottak, illetve
szórakoztatásul, az erőszakos hajlamok kiélése, lecsendesítése céljából gladiátorjátékokat rendeztek. Ezek
emlékét őrzi a panem et circenses, azaz kenyeret és cirkuszi játékokat.



Kenyérosztás Rómában
Az elesettekről való gondoskodás több ókori társadalomban társadalmi normaként jelent meg, így alkalmazták
ezt már a görög városállamokban is (főleg a harcban elesettek hozzátartozóira), de a keresztény és az iszlám
vallásoknak is ez az egyik alaptétele.
Rómában ez a kiszolgált vagy sebesült katonáknak, illetve a legszegényebb római polgároknak való juttatásokat
jelentette. A meghalt katonák esetében hozzátartozói juttatásokra nem volt szükség, mivel csak nőtlenek lehettek
katonák, és szolgálatuk ideje (általában 20 év) alatt sem volt szabad megnősülniük.
Az ingyenes állami gabonaosztást kezdetben csak éhínség vagy jelentős árdrágítás esetén szervezték meg. A
legkorábbi adat arra vonatkozóan, hogy a római állam egy választott állami tisztségviselőt bízott meg a
gabonaellátás megszervezésével, a Kr. e. 440-439-es évről került feljegyzésre.
A Kr.e. 299. évre vonatkozóan már kimondottan az aedilist említik, akik a gabonaárak megdrágítását energikus
közbelépésükkel megakadályozták. Az aedilisek olyan kezdő tisztségviselők voltak, akik későbbi politikai
pályájukat e tisztség vállalásával indították. Ők maguk gondoskodtak a gabonaszállítmányokról és kiosztották azt
a polgárok között.
Gracchus törvénye: Lex frumentaria



A gabonaosztás történetében jelentős változást hozott Kr. e. 123-ban Caius Sempronius Gracchus törvénye,
amellyel a hatósági gabonaosztás általánossá vált, havi porciókban adták ki a fejadagokat. Jogosultak kizárólag
szabad római polgárok lehettek, akiket névjegyzékbe vettek. Ennek igazolására vezették be a gabonaosztásra
feljogosító jegyet (tesserae frumentariae), amelynek felmutatásával juthattak hozzá a havi fejadaghoz.
Utalványként használt római érmék
Ezzel létrejött egy valódi fordított adózás, az állam mindenfajta ellenszolgáltatás nélkül rendszeres juttatásban
részesítette a polgárait. A gabonát eleinte államilag meghatározott igen kedvezményes áron adták, később
ingyenessé vált a jogosultak számára.
A gabonajuttatás mennyisége havi öt modius (kb. 33 kilogramm) volt.
A törvény több fontos következménnyel is járt:
– Az állam által finanszírozott keresletet teremtett a gabonapiacon. Ennek részben volt árfelhajtó hatása is. Mivel
Itália éghajlata kevésbé volt alkalmas a gabonatermelésre, mint egyes provinciák (pl. Szicília, Hispánia, később
Kisázsia, Egyiptom), az itáliai gabonatermelés versenyképességi hátrányba került, sokan felhagytak a
gabonatermeléssel, a földművelők elszegényedtek.
– A legszegényebb rétegek (proletárok) szociális jellegű gondoskodása alakult ki. A gabonaosztás féken tartotta a
lázadási hajlandóságot. Más oldalról ezt politikailag ki tudták használni a gabonaosztást szervezők (az aedilisek),
választást befolyásoló eszközzé (is) vált az intézkedés.
– A szabad római polgár nem volt hajlandó kétkezi munkát vállalni. Ha már politikus, szónok vagy ügyvéd nem
lehetett, akkor jogot formált arra, hogy az állam eltartsa, gondoskodjon róla és családjáról. A szabad római polgár
különbnek tartotta magát más itáliaiaknál, provinciabelieknél, hogy a rabszolgákról vagy a barbárokról (akik nem
a birodalom lakosai voltak) ne is beszéljünk.



... és innentől kezdve nem volt megállás!
Sulla diktátorsága idején (Kr. e. 81-79) megszüntette a frumentatio intézményét, de két évtizeddel később (Kr. e.
58-ban) visszaállították azt, sőt minden rászoruló számára ingyenessé tették. Később is többen szerették volna
megszüntetni az ingyenes gabonaosztás intézményét (például Julius Caesar és Augustus császár is), de ettől
visszaléptek, mert a politikai következmények beláthatatlanok voltak.
Augustus saját (kőbe is vésetett) önéletírásában részletezi, hogy mennyire bőkezű volt a római nép felé a
gabonaosztások és egyéb juttatások terén:
15. A római plebs minden tagjának 300-300 sestertiust fizettem ki atyám végrendelete
alapján, ötödik consulságom évében (Kr. e. 29) a magam nevében 400 sestertiust a
hadizsákmányból, tizedik consulságom idején (Kr. e. 24) pedig saját vagyonomból ismét 400
400 sestertius congiariumot fizettem mindenkinek, majd tizenegyedik consulságom évében
(Kr. e. 23) a saját pénzemen vásárolt gabonából tizenkét gabonaosztást rendeztem, amikor
pedig tizenkettedszer nyertem el a tribunusi hatalmat (Kr. e. 12), harmadszor is 400-400
sestertiust adtam minden embernek.
Ezek az ajándékaim minden esetben legalább 250 000 személyt érintettek. Mikor
tizennyolcadszor nyertem el a tribunusi hatalmat és tizenkettedszer voltam consul (Kr. e. 5), a
városi plebs 320 000 tagjának adtam fejenként 60-60 denariust. Földhöz juttatott
katonáimnak ötödik consulságom évében (Kr. e. 29) a hadizsákmányból 1000-1000 sestertiust
adtam fejenként; ebben a diadalmenetem örömére jutattott ajándékban a coloniák telepesei
közül mintegy 120 000-en részesültek. Tizenharmadik consulságom évében (Kr. e. 2) a
plebsnek, amely akkor államköltségen gabonát kapott, 60-60 denariust adtam; ez is 200 000
nél több embert érintett.
(Res Gestae Divi Augusti– Az isteni Augustus tettei – Augustus önéletrajza)
Ezt a bőkezűséget Suetonius egy évszázaddal később már kritikusabban ítéli meg:



41. Adandó alkalommal minden rend iránt bőkezű volt. Mikor az alexandriai diadalmenet
idején a királyi kincset hazahozta, annyi pénz került forgalomba Rómában, hogy a kamatláb
csökkenésével a föld ára magasra szökött; és valahányszor később az elkobzott vagyonokból
tetemes pénzfölösleg folyt be a kincstárba, meghatározott időre kamatmentes kölcsönt adott
olyan embereknek, akik a kölcsönzött összeg kétszeres értékét fel tudták ajánlani zálogul. A
senatori vagyon alsó határát felemelte nyolcszázezerről egymillió-kétszázezer sestertiusra:
ha valakinek ennyi pénze nem volt, annak maga is odaadta a hiányzó összeget. Gyakran
juttatott pénzadományt a népnek, de általában különböző összegeket: hol négyszáz, hol
háromszáz, volt úgy, hogy kétszázötven sestertiust fejenként; még a kisfiúkról sem
feledkezett meg, pedig azelőtt csak a tizenegy évesnél nagyobb gyermekek kaptak. Szűkös
években igen olcsón, sőt ingyen is osztogatott gabonafejadagot, és duplájára emelte a
pénzadományról szóló utalványokat is.
42. Ez az uralkodó inkább a jólét előmozdítására törekedett, mint népszerűségre; ezt
bizonyítja szigorú válasza, mikor a nép a bor hiánya és magas ára miatt panaszt emelt:
megfelelő gondoskodás történik arról, hogy a nép meg ne szomjazzék, hiszen veje, Agrippa
építi mindenfelé a vízvezetéket – mondta. Máskor pedig, mikor a nép egy rég megígért
pénzajándékot szorgalmazott, azt felelte, hogy ő állni szokta szavát; de ha olyan pénzt
követelt tőle a nép, amire sohasem tett ígéretet, hirdetményben hozta tudomására, hogy csúf
és szemérmetlen ez a magatartás, és hozzáfűzte, nem adja meg az összeget, pedig már
előzőleg a népnek szánta. Egy tervezett pénzosztás alkalmával tudomására jutott, hogy sok
szabadon bocsátott rabszolgát is beiktattak a polgárok sorába; mint előbb, most is éppoly
keményen és határozottan tagadta meg, hogy pénzt juttasson illetékteleneknek, sőt, a
többieknek is kevesebbet adott, mint amennyit megígért, hogy az előre meghatározott
összegből fussa. Egyszer jóformán semmi sem termett, s a dolgon nem lehetett segíteni;
ekkor kiűzte Rómából a rabszolgakereskedők és gladiator-iskolamesterek rabszolgáit,
valamennyi külföldit – az orvosok és tanítók kivételével – és a szolgaszemélyzet egy részét.
Mikor végül a gabonaellátás megjavult, maga írja: keményen nekilátott, hogy az
ingyengabonaosztást örökre megszüntesse, minthogy az emberek ebben bízva abbahagyják
a földek megművelését. Tervét azonban mégsem vitte véghez, mert biztosra vette, hogy
halála után utódai a népszerűség kedvéért úgyis bevezetik újból. Annyira mégis korlátozta a
kiosztást, hogy a földművesek és gabonakereskedők, valamint a városi nép érdekeit egyaránt
figyelembe vette.
(Suetonius: Caesarok élete – Augustus)
A gabonajuttatás politikai jelentőségét felismerve Kr. e. 22-ben Augustus kivette a feladatkört az aedilisek
kezéből, és császári hivatalt létesített a feladatra.
A jogosultak száma gyorsan növekedett. Caesar idejében számuk már 320 ezer körül volt, ezt sikerült különböző
intézkedésekkel (például 80 ezer jogosultat – egyszeri juttatással „rábeszélve” őket – kitelepített Rómából, sőt
sokakat Itáliából is, új jogosult csak kihalásos alapon léphetett be) 150 ezerre csökkentenie. Ennek ellenére
Augustus császársága idején már megint 250 ezer volt az ellátandók száma. Ezt Kr.e. 2-ben Augustus „letornázta”
200 ezer alá, de aztán újból elkezdett növekedni a létszám, hét évvel később már ismét 320 ezer volt a jogosultak
száma. A római polgárjog kiterjesztésével további növekedés indult be, majd a főváros Konstantinápolyba
helyezésével ott is megszervezték a gabonaosztást, illetve a birodalomhoz tartozó más városokban is.



Hajó szállítmányának kirakása a kikötőben. A jobb oldalon lévő ülő emberek valószínűleg a kirakást felügyelő vámosok. (Római síremlék részlete)
Természetesen a jogosultság magával hozta a visszaéléseket is. Claudius idejében már halállal büntették azt, aki a
római polgárjoggal visszaélt.
A gabonaárak emelkedése ellen Tiberius vezetett be intézkedéseket, maximálta az árakat, a gabonakereskedőket
árkompenzációval kárpótolta, ugyanezt a módszert alkalmazta Claudius is.
A gabonajuttatás mellé más juttatásokat is követeltek, és el is értek. Caligula már kijelentette, hogy a nép
követelései jogosak, és az államkincstárból finanszírozták az egyéb juttatásokat is. Septimus Severus (193-211)
már ingyen olajat, olcsó bort és disznóhúst, Aurelianus császár (270-275) pedig ingyenes disznóhúst is osztott. A
gabona helyébe a Kr. u. harmadik századtól rendszeres (napi!) kenyérjuttatás lépett.
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)



Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – A Domitianus és
Diocletianus közötti időszak (6. rész)
Domitianus uralkodását követően jöttek a „jó császárok”, egy évszázadon át működött
a Pax Romana. Traianus, Hadrianus, Marcus Aurelius kiválóan vezették a birodalmat. A
hanyatlás a második század végén a Severusok uralkodásával kezdődött meg, hogy
aztán a harmadik század második harmadától, a katonacsászárok korában a
birodalom mély válságba kerüljön. A válság érintette a hadsereget, a közigazgatást,
az uralkodási rendet, és természetesen a pénzügyeket, az adózást is. Ezt örökölte
Diocletianus, amikor 284-ben császár lett.
Severus testvérem ... adott fogalmat arról, mi a jogegyenlőségre felépített állam, amelyet az egyenlő elbánás és a
szólásszabadság elve alapján kormányoznak, mit jelent az az uralom, amely az alattvalók szabadságát mindenek
fölé helyezi.
(részlet Marcus Aurelius ’Elmélkedések’ c. művéből)
Az Augustustól Domitianusig uralkodó tizenegy császár közül mindössze kettőnek, Augustusnak és
Vespasianusnak adatott meg az „ágyban, párnák között” kegyessége, a többiek erőszakos halált haltak. Mégis,
ezek a császárok alapozták meg a birodalom hosszú távú működését, a Pax Romana megfelelő kereteket
teremtett egy békés társadalmi fejlődéshez. Ezeknek a császároknak az életét és tevékenységét, különösen azok
pénzügyi, adózási vonatkozásait korábban már részletesen ismertettük.
A következő hét császárt, az Antoninus-dinasztiaként vagy „jó császárokként” szokás említeni. Legismertebbek
közülük Traianus, Hadrianus és Marcus Aurelius (az elmélkedő!). Dinasztiának nevezzük ezt a hét császárt
(Nervától Commodusig), de valójában nem vér szerinti leszármazás volt közöttük, hanem adoptációk sorával
örökölték meg a császári tisztséget.



A Római Birodalom 117-ben. Traianus idejében volt a birodalom területe a legnagyobb.
A jó császárok összesen 96 évig uralkodtak, azaz átlagosan 14 évig, és közülük mindössze ketten (Marcus Aurelius
és fia, Commodus) estek gyilkosság áldozatául. A birodalom virágzott, általában béke volt, a háborúk a határok
védelmét és néhány hódítást jelentettek.
Traianus oszlopa, Hadrianus fala, Antoninus Pius fala, Commodus meggyilkolása
Az Antoninus-dinasztia császárai közül Traianus (53-117, uralkodott 98-tól) volt az, aki hódításairól is ismert. Talán
a legismertebb a dákok ellen viselt két hadjárata 101-ben és 105-106-ban. A dákok már Domitianus uralkodása
alatt is fosztogató hadjáratokat folytattak a Balkánon, ezeket a rómaiak mindig vissza tudták verni, de a
fenyegetés folyamatosan fennállt.
Ezt a fenyegetettséget kívánta megszüntetni Traianus a hadjárataival. A 105-106-os hadjárat – római szemszögből
– rendkívül sikeres volt: Legyőzték a dákokat, vezetőjük, Decebal öngyilkosságot követett el, mielőtt elfogták
volna, a rómaiak megtalálták Decebal földbe ásott aranykincseit.
Decebal öngyilkossága (részlet Traianus oszlopáról)



Traianus római provinciává tette Daciát, ezzel az arany- és sóbányászat jelentős lelőhelyeit csatolta a
birodalomhoz. A hadizsákmányból ajándékot osztott a katonáknak, magának diadaloszlopot emeltetett Rómában.
Az aranyzsákmányból arra is futotta, hogy adót csökkentsen, sőt hatalmas összegű, 2000 sestertiust/fő
„osztalékot” fizetett a római polgároknak (ekkoriban egy légionárius éves fizetése 1200 sestertius volt!). Ismét egy
római császár „adózott” a népének.
Traianus oszlopa (balra), és két részlet – Decebal kincseinek elrablása (jobbra felül), a pajzsok kiemelkedő hadizsákmányt jelentettek (jobbra alul)
A következő császárok kevésbé törekedtek a hódításokra, inkább a birodalom határainak megvédését tartották
szem előtt, többször még azon az áron is, hogy területeket kellett feladniuk. Történt ilyen területfeladás
Britanniában és Kis-Ázsiában is. A védekezésnek ismert létesítménye Hadrianus (76-138, uralkodott 117-től) 122
ben épített 120 km hosszú fala Britanniában. Kevésbé ismert, hogy utóda, Antoninus Pius (86-161, uralkodott 138
tól) ettől északra húzott 63 km hosszú falat 142-ben Britannia legkeskenyebb részén. Ez volt a Római Birodalom
legvégső határa Britanniában.
Az Antoninus-dinasztia utolsó császára Commodus (161-192, uralkodott 180-tól) volt. Kivételes volt abban az
értelemben, hogy nem adoptációval került a császári trónra, hanem Marcus Aurelius (121-180, uralkodott 161-től)
egyenes ági leszármazottjaként, fiaként.



Marcus Aurelius lovasszobra a római Capitoliumon
Commodus folytatta elődei politikáját, ami a hadügyeket illeti. Békét kötött barbárokkal, gabonaadó fizetésére és
hadtestek kiállítására kötelezte őket a béke feltételeként.
Nagy gondot fordított a plebs jóindulatának biztosítására, ezért igen bőkezűen segélyezte őket, és cirkuszi játékok
rendezésével sem fukarkodott. Ennek anyagi fedezetét (részben) a senatus tagjainak megadóztatásával
teremtette elő, ami minden bizonnyal szintén népszerű intézkedés volt a plebs körében.
Commodus saját fensőbbségének tudatában egyre többet képzelt magáról. Herculesnek, Iuppiter földre szállt
fiának, az új Romulusnak képzelte és neveztette el magát, a hónapok neveit is az ő neveire változtatta meg, sőt
ahol csak lehetett az elnevezésekbe, nevekbe beépíttette a Commodus nevet. Megalomániája nem ismert
határokat, de a plebs és a légiók előtt megőrizte népszerűségét.
Végzetét a senatus megsértése, érdekeinek semmibe vétele okozta. Összeesküdtek ellene, egy mérgezéses
merényletkísérletet még túlélt, végül saját személyi edzője, Narcissus ölte meg a fürdőben.



Decebal emlékére kiadott román bélyegek.
A Severusoktól a birodalom mély válságáig
Commodus 192-ben bekövetkezett meggyilkolását követően a Severus-dinasztia tagjai viselték a Római császári
címet egészen 235-ig Legjelentősebb uralkodójuk Septimus Severus (146-211, uralkodott 193-tól) volt, akinek még
sikerült helyreállítania a birodalom stabilitását, eredményes hadseregreformot hajtott végre. Minden bizonnyal
gazdasági kérésekben is eredményes volt, mert 204-ben Rómában diadalívet emeltek tiszteletére a pénzváltók és
bankárok is.
Fia, Caracalla (188-217, uralkodott 198-tól (eleinte apja társcsászáraként)) 212-ben a birodalom összes szabad
születésű lakosának polgárjogot adományozott, de ezzel csak az volt a célja, hogy a provinciákat terhelő adók
mellett a polgárok adóját is rájuk terhelje. Caracallát is megölték.
A Severusokat követő katonacsászárok és gall, majd illír császárok hosszú sora mellett volt vagy harminc
trónkövetelő és ellencsászár is. A 193 és 284 között eltelt 91 év alatt ez 36 uralkodót (aspiránsok nélkül!) jelentett,
a legtöbb császár uralkodási ideje nem érte el a két évet.



Hadrianus és Antoninus falainak elhelyezkedése Britanniában
Nem csoda, ha mindez a birodalom mély válságához vezetett, amelynek legfőbb megjelenési formái a következők
voltak:
– Nem volt kialakult öröklési rend. A senatus ragaszkodott az uralkodók általa történt megválasztásához (sokszor
ez csak formális jóváhagyás volt), ezzel szemben a hadsereg a leszármazási alapon történő utódlás mellett volt,
de gyakran az egyes légiók, a testőrség maguk emeltek fel valakit a császári tisztségre. Ez utóbbi különösen a 235
284 között eltelt időszakra volt jellemző (26 császár, továbbá ellencsászárok és trónkövetelők).
– A hadsereg szétzilálódott, egyre kevésbé voltak képesek megvédeni a határokat a barbár betörésekkel szemben.
– A szinte folyamatos polgárháborúk felélték a birodalom anyagi tartalékait, és természetesen sok áldozattal is
jártak.
– Nem volt egységes a birodalom adóztatása. Az adó mértéke eltérő volt Rómában, Itáliában és az egyes
provinciákon, továbbá függött az adót viselő személyétől (a senatus tagja, szabad polgár, legionárius stb.),
vallásától, foglalkozásától is. Ebben Caracalla polgárjog-kiterjesztése nem egységesítést, hanem zűrzavart



teremtett.
– Az uralkodók egyre gyakrabban nyúltak a pénzrontáshoz, mint eszközhöz.
A pénzrontási folyamatot még Nero kezdte el azzal, hogy az ezüst denariusnak a réz ötvöző anyag arányát a
korábbi 5%-ról 10% körülire emelte, de ezt az arányt, különösen Traianus uralkodását követően a császárok
folyamatosan emelték, 284-re az ezüsttartalom már mindössze 5% volt. Ez azt jelentette, hogy a pénz elvesztette
értékét, az aranypénzeket kivonták a forgalomból (kincsképzésre fordították), pénz helyett egyre inkább az
árucsere forgalom lépett életbe.
Már az adókat is természetben szedték, hatalmas közraktárakat hoztak létre a beszedett természetbeni adók
tárolására. A természetben beszedett adókból a tisztségviselőket és a katonákat is természetben fizették.
Fennmaradt egy utalvány szövege Valerianus császár korából (253-260), amely Szíria kormányzójához szól, az V.
légió újonnan kinevezett parancsnokának, Claudius ezredesnek illetményei ügyében. A természetbeni
javadalmazásra igen szemléletes példákat ad a szöveg:
Kineveztük a vitéz V. légió parancsnokává hűséges és derék hívünket, az illíriai Claudiust, és
elrendeljük, hogy a a következő illetményeket folyósítsd neki árukészleteinkből: évente 3000
mérő (castrensis modius) búzát, 6000 mérő árpát, 2000 font sózott húst, 3500 sextarius (a
sextarius 0,547 liter) óbort, 150 sextarius finom olajt, 600 sextarius másodrendű olajat, 20
mérő sót, 150 font (a font 327,45 gramm) viaszt.
Szénát, ocsút, ecetet, főzeléket és zöldséget, amennyi kell. Továbbá: 30 tucat (3000 darab)
sátorbőrt, 6 öszvért, 3 lovat, 10 tevét, 9 öszvérkancát, 50 font rúdezüstöt, évente az
uralkodásunk idején vert 150 darab aranyat, újévkor 47 darabot, 11 fontnyi ezüstedényt, 4
katonai egyenruhát, 2 köpenyt.
Mindezt évente egyszer add. Ezenfelül egyszer s mindenkorra 2 aranyozott ezüstcsatot, 1
aranycsatot ciprusi tűvel, 1 aranyozott ezüst kardkötőt, egy uncia súlyú (27 gramm) kétköves
gyűrűt, hét uncia súlyú karkötőt, egy font súlyú nyakláncot, 1 darab aranyozott sisakot, 2
darab aranysávos pajzsot, 1 páncélt (ezt majd vissza kell adnia), 2 herculanumi lándzsát, 2
hajítódárdát, 2 sarlót, 2 kaszát.
Továbbá: egy szakácsot, egy öszvérhajcsárt, azzal a teltétellel, hogy annak idején mind a
kettőt visszaadja, aztán két dolgos rabszolgalányt a hadifoglyok közül, egy bíborszegélyes
félselyem palástot, egy mór bíbordíszes rövid köpenyt, egy titkárt, egy asztalterítő mestert
(mind a kettőt vissza kell majd adnia), 2 pár ciprusi párnát, 2 egyszerű alsóruhát, egy széles
szegélyű tógát; ezt mind vissza kell majd adnia.
Személyes szolgálatára két vadászt, egy bognárt, egy sátorfelügyelőt, egy vízhordót, egy
halászt, egy cukrászt. Naponta ezer font fát, ha van készlet; különben akkor, mikor szükség
van rá; naponta négy lapát faszenet, fát a fürdőmelegítéshez és fürdőmestert. Ha ezekből
valami hiányzik, a nyilvános fürdőt kell használnia.
Minden egyéb kisebb dolgot, aminek a felsorolása hosszadalmas volna, utalj ki neki elegendő
mennyiségben, azonban pénzt semmit sem szabad kiadnod; ha valami a felsoroltakból nincs
raktáron, az nem is jár neki, s az ilyesmiért sem szabad pénzbeli ellenértékét kiutalnod.



Hadrianus mauzóleuma Rómában
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf
(http://mek.oszk.hu/05000/05020/05020.pdf ))
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm
(http://mek.oszk.hu/03200/03264/03264.htm))
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – Diocletianus reformjai (7.
rész)
Diocletianus egy sokféle válsággal terhelt birodalomnak lett a császára. Trónutódlás,
infláció, elavult adórendszer, gyengülő hadsereg, irányíthatatlan birodalom, mind
olyan problémák voltak, amelyek sürgős beavatkozásokat igényeltek. A császár
módszeresen hozzálátott a reformokhoz, amelyeket húsz év után fejezett be, ezt
követően – egyedülálló módon – lemondott a császári trónról.
Oly mértékben kezdte fölülmúlni a fizetést húzók száma az adófizetőkét, hogy a mértéktelen adók következtében a
parasztok odahagyták földjeiket ...
(részlet Lactantius De mortibus persecutorum – A keresztényüldözők halála – c. művéből)
A harmadik század harmincas éveinek közepétől gyorsan váltották egymást a római császárok, három év már
hosszú uralkodási időnek számított, és szinte mindegyikük erőszakos halált halt. A legtöbb esetben a katonák
kiáltották ki vezetőjüket császárnak, de többször előfordult, hogy a hadsereg más részei mást kiáltottak ki, így a
császárok, társcsászárok, ellencsászárok, trónkövetelők eléggé zavaros rendszere alakult ki. Tetézte a zűrzavart,
hogy a senatus továbbra is fenntartotta magának a jogot, hogy a császárt maga válassza meg, de legalább
jóváhagyja a katonák által trónra emelt császár személyét (https://ado.hu/ado/hogyan-adoztak-a-romaiak-a
domitianus-es-diocletianus-kozotti-idoszak-6-resz/).
Természetesen, ez az anarchikus helyzet szétzilálta a birodalom irányítását, a pénzrendszert, az állami
működéshez szükséges adók akkor sem folytak be, ha beszedték azokat, mert a korrupt tisztviselők
elsikkasztották.
Ilyen körülmények között választották Nicomediában (ma Izmit városa Törökország ázsiai részén, nem messze
Isztambultól) katonái Dioclest császárnak 284. november 20-án. Nagy esély volt rá, hogy uralkodása a
„megszokott” forgatókönyv szerint történik, és rövid időn belül meggyilkolják. Nem így történt!
Diocles császárrá választását követően latinosította a nevét Diocletianusra, és felvette a Caius Aurelius Valerius
előneveket is. Életének első negyven évéről keveset tudunk. A dalmáciai Salonában (később Spalato, ma Split)
született 244. december 22-én. Apja vagy scriptor (írnok) volt, vagy felszabadított rabszolga, aki a senatusi rangot
is elérte. Ez azt jelenti, hogy jómódú családból származott, a hadseregben gyorsan vezetői tisztségeket tölthetett
be.



Diocletianus palotája
Megválasztásakor Rómában még Carinus uralkodott, akivel 285 júliusában a Margus folyónál ütközött meg.
Diocletianus legyőzte Carinus seregeit, Carinust a csata hevében saját katonái ölték meg. Így Diocletianus maradt
az egyetlen római császár az adott pillanatban.
A birodalom irányításának reformja
A hatalmas birodalom irányítása egy ember által szinte lehetetlen volt, a barbárok (mindenki, aki nem római!)
betörései miatt a katonai védelmet sem lehetett megszervezni megfelelően. Diocletianus barátját, Maximianust
vette maga mellé társcsászárnak, majd 293-ban Galerius és Constantius Chlorus (a későbbi Constantinus császár
apja) is társcsászár lett. A két főcsászár (Diosletianus és Maximianus) címe „caesar” lett, míg a magul mellé
választott társcsászárok címe „augustus”. Ebben hatalmi rendszerben a főcsászár távozása (halála vagy más okok
miatt) után az „augustus” vált „caesarrá”, aki viszont újabb „augustust” választott maga mellé. A „caesarok” és
„augustusok a birodalom meghatározott területrészei felett uralkodtak, de egységes maradt a jogrendszer. Igaz,
hogy ezzel a birodalom négy részre oszlott, de megkönnyítette a védelmét és kormányzását.



A Római Birodalom a tetrarchia korában
Diocletianus Nikomedeiából kormányzott, Maximianus előbb Mediolanumban (Milánó), majd Ravennában székelt,
Constantius Chlorus a germán határ közelében levő Augusta Trevirorumot (Trier), Gaius Galerius a Száva menti
Sirmiumot választotta székhelyéül. Itáliának és Rómának semmiféle kivételes elbánása nem volt ebben a
rendszerben, jellemző, hogy Diocletianus is csak uralkodása huszadik évében látogatott el Rómába.
A Diocletianus által bevezetett hatalmi rendszert tetrarchiának nevezzük. Ez mindaddig működőképes
maradhatott, míg valamelyik társcsászár nem akart a többiek fölébe kerekedni. A rendszer Diocletianus
császársága idejében működött, az azt követő eseményekről a későbbiekben szólunk.



A tetrarchákat ábrázoló porfírszobor (IV. század, Velence, Szent Márk bazilika). A velenceiek a bizánci Philadelphion palotából rabolták el 1202-ben
A Diocletianus előtti császárok – legalább is formailag – elfogadták a nép uralmát (res publica), az ezt képviselő
senatust felállva köszöntötték, magukat csak a legfőbb hivatalnoknak tekintették. Ez utóbbit fejezi ki a császárság
első három évszázadának principátus elnevezése is.
Diocletianus szakított ezzel a hagyománnyal! Magát a legfőbb úrként (domunus) tiszteltette, sőt istencsászárként
dicsőíttette. A senatus tagjainak is meg kellett előtte alázkodniuk. Az élő istenként való imádást azért követelte
meg, mert a keleti népek (pl. Perzsia) uralkodói csak istenként fogadták el egyenlő partnerként a császárt, tehát
ez diplomáciai szempontok miatt is szükségszerű lépés volt. A hatalomgyakorlásnak ezt az új rendszerét – a



principátus helyett – nevezzük dominátusnak. A sokistenhitű rómaiaknak nem volt gond más rendszerek isteneit
is „befogadni”. A görög isteneket „adoptálta” a rendszer, de befogadták az egyiptomi és más keleti isteneket is. Az
uralkodó istencsászárként való tisztelete viszont jelentős konfliktust idézett elő az egyistenhitűek, így a zsidók, a
keresztények, de még inkább a manicheusok körében. (Lásd erre vonatkozóan a keresztényüldözésről szóló részt.)
A védelmi képesség megnövelése is része volt Diocletianus katonapolitikájának. Szétválasztotta a katonai és
polgári vezetést. A korábbi negyven helyett hatvan légiót állíttatott fel. Mivel egy légió létszáma 6000 fő volt, ez
önmagában is 360 000 katonát jelentett, ezt egészítették ki a segédcsapatok, a szövetségesek csapatai, a
testőrség (praetorianusok), így összességében mintegy 500-600 ezer fős hadsereggel lehetett számolni, amelynek
nagyobb része (a légiók és a praetorianusok) rendkívül jól szervezett volt, fegyverekkel és más harceszközökkel is
jól el voltak látva. A dicséretek és megtorlások rendszerével helyreállította a hadseregen belüli fegyelmet is.
Természetesen a megnövekedett hadsereg finanszírozása is nagyobb pénzügyi követelményeket teremtett, több
adót kellett beszedni. A katonák ellátása, zsoldja – az inflációs körülmények miatt – ekkoriban főleg
természetbeni juttatásokból, a közraktárakból történt kiutalásokból állt. Csak Rómában 291 állami raktár
működött.
Az infláció megállítása
A természetbeni adózás és a hivatalnokok természetbeni fizetése, a hadsereg természetbeni zsoldja, ellátása, az
ezt biztosító közraktári rendszer visszalépés volt a korábban kialakult pénzgazdálkodási rendszerből egy naturális
elszámolási rendszer felé. Jellemző adat, hogy – egyes számítások szerint – a pénzben szedett adók összértéke
nem érte el a behajtott adók értékének az 5%-át sem.
Ezt a problémát Diocletianus felismerte, ezért a pénzverdéket központi irányítás alá rendelte (állami
monopóliummá tette), megkétszerezte a számukat, jó minőségű arany- (aureus) és ezüstpénzeket (a denarius
helyett argenteust) veretett, illetve ezek mellett rézből váltópénzeket. A lakosság rövid távon viszont nem hitt a
pénzrendszer stabil működésében, ezért a nemesfémből vert pénzeket kincsképzésre, vagyonfelhalmozásra
fordították, a mindennapi elszámolásokban még sokáig fennmaradtak a természetbeni elszámolások, az árucsere.
Diocletianus argentiusa. A XCVI azt fejezi ki, hogy ebből 96 db tett ki egy római fontot.
Az árak elszabadulása miatt Diocletianus 301 végén rendeletet adott ki a maximált árakról, amely rendelkezések
érintették a termékeket, a szolgáltatásokat, sőt a béreket is. A rendelkezések megszegőit halállal fenyegették. Ezt
a rendeletet nevezhetjük az ókori „rezsicsökkentésnek”!
Több mint ezer termékköre, szolgáltatásra határoztak meg maximált árakat, csak gyapjúszövetből 84-féle,
textilárukból mintegy 200-féle szerepelt a jegyzékekben, különböző minőségekben.



Az biztos, hogy rövid távon az ármaximalizálási rendelkezések eredményei siralmasnak bizonyultak, virágzott a
spekuláció, a feketekereskedelem, megnövekedett a hivatali gépezet korrupciója. A szigorú és következetes
betartatása viszont szép lassan meghozta az eredményét, az értékálló pénzbe vetett bizalom szép lassan
visszatért, sikerült a magas inflációt letörni (egy érdekes párhuzam: az 1990-es évek elején, magyar
rendszerváltást követően elszabadult az infláció – okait most nem részletezzük –, a szigorú és következetes
pénzügyi politika, különösen 1994-től megállította az infláció növekedését, az ezredfordulóra a korábbi 40% körüli
mérték 10% körülire esett vissza, további másfék évtizednek kellett eltelnie, hogy a mérték mindössze néhány
százalék legyen).
Fennmaradt az ármaximalizáló rendelet császári bevezetője, indoklása:
...Tartományaink lakosai! Az emberiségnek mindenkire kötelező törvényei parancsolják, hogy
véget vessünk azok telhetetlenségének, akiknek mindig csak egy a gondjuk: az, hogy az isteni
jótéteményeken is nyerészkedjenek, megnyirbálják mindazt, ami a közjólét biztosítására
bőségesen rendelkezésre áll, ínséges esztendőkben viszont a vetőmagból és a
kiskereskedelmi cikkekből minél többet harácsoljanak; akik oly mérhetetlen vagyonokkal
rendelkeznek, hogy akár egész népeket is bőségesen elláthatnának, mégis csak a nyereséget
hajszolják és uzsorakamatok behajtásán jár az eszük.
Meg kell most már magyaráznunk azokat az okokat, amelyek szükségképpen arra késztettek
bennünket, hogy végét szakítsuk sokáig tartó türelmünknek, hogy így – bár nehéz dolog a
világszerte dühöngő nyerészkedést érvekkel vagy akár intézkedésekkel leleplezni — mégis
jobban megértsék orvosszernek szánt rendelkezésünk igazságosságát, ha ezeket a
kíméletlenül garázdálkodó egyéneket bizonyos minősítéssel, sőt megbélyegzéssel arra
kényszerítjük, hogy felismerjék, mily aljas ösztönök fűtik lelküket.
Ki ne tudná, hogy a közjólétet aláaknázó elvetemültség zsarolási szándékkal mindenütt
útjába akad seregeinknek, amerre csak valamennyiünk közös boldogulása érdekében
vonulnak; nemcsak a falvakban vagy a városokban, hanem bárhol; és az árucikkek árát nem
a négyszeresére vagy nyolcszorosára veri fel, hanem annyira, hogy az ármegállapításnak és
magának a ténynek a nevét emberi nyelven ki sem lehet fejezni? Vagy hogy néha a katonák
külön jutalmának és zsoldjának összege csak egyetlen tárgy megvásárlására elegendő?
Továbbá, hogy az egész földkerekségnek seregeink ellátására szánt hozzájárulása ezeknek a
fosztogatóknak aljas nyereségére megy? Hogy tehát katonaink nyilván ezeknek a
zsarolóknak a kezében halmozzák fel megtakarított zsoldjukat és végkielégítésüket, hogy az
államnak ezek a fosztogatói mindennap annyit rabolhassanak, amennyit éppen akarnak?
A fentebbiekben felsoroltak alapján, mivel mar maga az emberiesség követelte, joggal és
méltán határoztunk úgy, hogy megszabjuk, nem az árucikkek árát – mert azt nem is lehetne
helyesen megállapítani, hiszen egyes tartományokban bő volt a termes, és ezek boldogan
dicsekedhetnek a kívánatos olcsósággal és a kivételes bőséggel -, hanem az árak felső
határát, hogyha történetesen drágaság ütné fel a fejét valahol – mentsenek meg az istenek
az ilyen csapástól! -, akkor az árdrágítást, amelyet a szinte határtalan térségeken nem
lehetett megfékezni, most rendeletünk megállítsa és törvényes intézkedéssel megzabolázza.
Elrendeljük tehát, hogy azokat az árakat, amelyeket az alább következő rövid jegyzék
feltüntet, egész birodalmunkban gondos figyelemmel tartsák meg, hogy mindenki megértse:
ezeknek a túllépése tilos! Persze ott, ahol nyilvánvaló árubőség van, hadd érvényesüljön az
áldott olcsóság, hiszen épp ez a célunk, a fentebb említett nyerészkedés megfékezésével. Az
eladással és vétellel foglalkozó kereskedők pedig, akik rendszeresen járják a kikötőket és az
idegen tartományokat, a jövőben egyetértőleg mérsékeljek magukat; és mivel maguk is jól



tudják, hogy a drágulás miatt megszabott árakat tilos emelni, eladáskor úgy vegyék számba
mind a helyet, mint a szállítást, mind az egész ügyletet, hogy világosan kitűnjék: a közvetítő
kereskedők sehol sem drágítják az árakat.
Mivel pedig őseink kétségtelenül azzal a szándékkal alkották törvényeiket, hogy a
megszabott büntetés majd elijeszti a bűnösöket – nagyon ritka eset, hogy az emberi
természet önként hajlamos a jóra, s viszont az elrettentés mindig csalhatatlan szabályozója a
polgári kötelességteljesítésnek -, elrendeljük, hogy aki ezt a rendelkezésünket vakmerőén
megszegi, halállal bűnhődjék. És ezt a rendeletet senki se tartsa kíméletlennek, mivel
mindenkinek módjában áll elkerülni a büntetést, ha mértéket tart.
Azonban halálbüntetéssel kell sújtani azt is, aki nyereségvágyból, a rendelet megszegésével
bűntársává szegődik az árdrágítónak. Ugyanezt a bűncselekményt követi el az is, aki ezek
után arra vetemedik, hogy elrejti a birtokában levő élelmiszereket és közszükségleti cikkeket;
de még ebben az esetben is súlyosabban bűnhődjék az, aki ínséget idéz elő. mint az, aki
megsérti ezeket a rendelkezéseket ...
Egységes birodalmi adórendszer: a kettős adózás rendszere
Diocletianus az adórendszer korszerűsítésének, egységessé tételének is nagy erővel látott neki. A
földtulajdonosok által fizetendő adót természetben („annonae”) kellett fizetni. Az adó mértékének
meghatározásánál figyelembe vették a földterület nagyságát és minőségét („iugatio”), a földet megművelő
munkáskezek számát („capitatio”), a termelt növényeket, illetve az állatállományt is. A caputok számánal
meghatározásánál figyelembe vették a munkaképességet is, így például a nőket általában a férfi munkaerő felére
értékelték. Az adót kiterjesztették az addig mentességben részesülő itáliai földterületekre is. A kétfajta (iugatio és
capitatio) számítás eredményét összeadták, ez volt a fizetendő adó számításának alapja.
Diocletianus palotája a mai Split központi része
Évenként császári rendelet állapította meg provinciánként, hogy egy-egy adóegység után mennyi adót kell fizetni.
A változó körülmények miatt a fizetendő adó mértékét tizenöt évenként felülvizsgálták, az első összeírásra 297
ben, a másodikra 312-ben került sor. A nyilvántartás a helyi censusokra épült, ez tartalmazta a telek, a
tulajdonosa és két közvetlen szomszédja nevét, elhelyezkedését a város közigazgatási egységein belül, méretét,



illetve a művelési ágra vonatkozó adatokat. A földek adásvételének feltételéül szabták a census meglétét, így
ennek felvétele birtokosnak is érdeke volt. A tizenöt évenkénti adókivetés neve indictio volt. Ennek rendszere a
Bizánci Birodalomban, sőt még tovább, a Moszkvai Fejedelemségben is fennmaradt.
Az adórendszerben mindez – Itáliát kivéve – nem jelentett túl nagy változást, de az egységes elvek előírása,
nyilvánosságra hozatala, illetve szigorú betartatása lényegesen különbözött a korábbi korrupcióval, sikkasztással
terhelt eljárásrendtől.
Már a II. században már érzékelhető volt a provinciák gazdasági felemelkedése. Ez viszont hátrányosan hatott az
itáliai gazdálkodásra. A rabszolgamunka (a felszabadítások és a terjeszkedés visszaszorulása miatt)
jelentőségének csökkenésével rákényszerültek a nagybirtokok (főként a provinciákban), hogy átálljanak a
colonus-rendszerre.
A colonus a földet 5-6 évre bérelte, a termés meghatározott részét kellett (egyharmadát-egyötödét) kellett bérleti
díjként lerónia, továbbá évenként 6-12 napi munkaszolgálattal is tartozott a földbirtokosnak. A colonusok
szolgáltatásait a conductor ellenőrizte, egyben ő volt a birtok kezelője is. Ez a változás a császári birtokokon
kezdődött el, és innen terjedt át a magánbirtokokra is.
A földek parlagon hagyása, a munkaerő elmenekülése sok területen – Itáliában különösen, de a barbárok
betörései miatt a határterületeken is, illetve a polgárháborúkkal sújtott területeken – okozott problémákat. Ennek
orvoslására a szabad költözködést már Diocletianus adórendszere (is) korlátozta. Az elhagyott földeket
kényszerbérlet formájában műveltették a szomszédos birtokosokkal, kedvezményes adófizetési kötelezettség
mellett.
Lactantius korabeli beszámolója szerint, ennek az új rendszernek is voltak hibái. Különösen megterhelő lehetett a
végrehajtó apparátus létszámának tetemes növekesdése:
Oly mértékben kezdte fölülmúlni a fizetést húzók száma az adófizetőkét, hogy a mértéktelen
adók következtében a parasztok odahagyták földjeiket, mivel felélték már összes
erőforrásaikat, s így a művelt területek vadonná változtak. És hogy a rettegés mindenütt úrrá
legyen, a tartományokat is végletesen feldarabolta, sok elöljáró, sok hivatal ült az egyes
vidékek, sőt már szinte az egyes városok nyakán is, továbbá sok-sok számvevő, felügyelő és
helytartói helynök ...
Diocletianus új adórendszere lehetővé tette, hogy eltöröljék a nyilvános árverések (általában 1%-os, rabszolgákra
4%-os) forgalmi adóját, illetve a rabszolga-felszabadítás után fizetendő (általában) 5%-os adót. A rabszolgák
számának csökkenése miatt az utóbbi adófajták már egyébként sem hoztak jelentős bevételt a császári
kincstáraknak.
Keresztényüldözés
Diocletianus látszólag előzmények nélkül 303-304-ben egymás után négy keresztényellenes rendeletet adott ki.
Az első, 303 februárjában a keresztény templomok lerombolását és javaik elkobzását, a második a papok
börtönbe vetését rendelte el, a harmadik a bebörtönzöttek további sorsáról intézkedett (vagy áldozatot mutatnak
be az isteneknek, vagy halált szenvednek), végül a negyedik, minden keresztény számára – hatóság jelenlétében
kötelezővé tette az isteneknek való áldozást, ellenkező esetben kényszermunka vagy halál várt rájuk.



Szent György Diocletianus előtt (XIV. sz., Grúzia). Szent György (a sárkányölő!) a 303. évi keresztényüldözés egyik vértanúja volt.
Az üldözés kiváltó okai máig sincsenek egyértelműen tisztázva, ez lehet az egyistenhívők elutasítása a császár
isteni létével szemben, de a császári palotában kitört rejtélyes tűzvész okozóiként is a keresztényeket jelölték
meg. Legfőbb ok – valószínűleg – az volt, hogy bűnbakokat kellett keresni a birodalom bajai miatt, és erre a
keresztények igen alkalmasnak bizonyultak.
A büntetés alól viszonylag könnyen lehetett elmenekülni, nem véletlen, hogy külön elnevezések alakultak ki
ennek módozataira: a libellád az volt, aki hamis írással mentette ki magát; a turificati, aki bemutatta a
tömjénáldozatot; a lapsi: aki teljesen behódolt; a delatores: aki szent iratokat beszolgáltatott vagy másokat
feljelentett.
A keresztényüldözés mértékéről, a kivégzettek számáról meglehetősen ellentmondásosak a korabeli információk.
Nem lényegtelen körülmény, hogy a fennmaradt források szinte kivétel nélkül keresztény szerzőktől származnak
(pl. Lactantius és Eusebius keresztény mártírok roppant tömegéről szóltak), így az objektív megítélés kevéssé
valószínű. A későbbi szerzők ezeket alapul véve tovább növelték a vértanúk számát.
Palesztinában – amely mégis csak a kereszténység bölcsője – 303 és 305 között mindössze tizenketten haltak
mártírhalált, főleg azért, mert kikövetelték maguknak a vértanúságot. A mártírok számának eltúlzását támasztja
alá az a tény is, hogy a rendeletek kiadását követően, mindössze tíz év múlva, a kereszténység a többi vallással
egyenrangú vallás lett a Római Birodalomban.
Diocletianus lemond a trónról
Diocletianus pénzügyi reformjai közül a kettős adózás rendszere és a pénzverés állami monopóliumának
megteremtése voltak a legjelentősebbek, ezek legtartósabb intézkedései.



A 305. esztendő májusának első napján Diocletianus reformjait befejezettnek gondolta, és önként lemondott a
hatalomról, erre kényszerült Maximianus is. A korábban meghatározottak alapján Diocletianus helyére Gaius
Galerius került, Maximianus hatáskörét Constantius Chlorus vette át.
Diocletianus visszavonult szülőföldjére, Dalmáciába, és Salonában (Split!) tengerparti palotát építtetett, ennek
egyes részei a mai napig fennmaradtak. A lemondott császár magánemberként élt palotájában, 311. december 3
án halt meg, mauzóleuma is Salonában található.
Diocletianus mauzóleuma Splitben (ma Szent Domnius katedrális)
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)



Hogyan adóztak a rómaiak? – E jelben győzni fogsz! (8.
rész)
Diocletianus, az utolsó keresztényüldöző császár után jött az első keresztény császár,
Constantinus. Ez azért nem teljesen így történt! A történetírók megfelelési kényszere
vagy politikai/vallási elkötelezettsége gyakran ferdítette el a tényeket, és ez így volt
ebben az esetben is!
„E jelben győzni fogsz!” (latinul: In hoc signo vinces;görögül: τούτω νίκα)
A Kr.u. IV. század alapvető változásokat hozott a Rónai Birodalomban. A kereszténység üldözöttből megtűrt, majd
a megtűrtből államvallássá vált, amely üldözte a többi vallást. A birodalom legfőbb központjává Új Róma (II.
Róma, Konstantinápoly, Bizánc) vált, Róma egyre jelentéktelenebbé vált. A legfőbb hatalmat a
Konstantinápolyban uralkodó császár jelentette, kezdetben még társcsászárokkal, de ez az V. századra megszűnt.
A IV. század végére a keleti és nyugati birodalomrészek szétválása állandósult, az V. században a nyugati
birodalomrész megszűnt önálló hatalom lenni.
Constantinus császár 315 k. készült kolosszális szobrának töredéke (Róma, Capitoliumi Múzeum)
A tetrarchia felbomlása, út Constantinus egyeduralmáig



A Diocletianus által kialakított hatalmi rendszerben a birodalmat két főcsászár (augustus) irányította, de a
főcsászárok alcsászárokat (caesarokat) választottal maguk mellé, akik önálló irányítási területeket is kaptak
(https://ado.hu/ado/hogyan-adoztak-a-romaiak-diocletianus-reformjai-7-resz/). Diocletianus társ-augustusa
Maximianus volt, a két caesar pedig Galerius és Constantius Chlorus.
Diocletianus 305-ben lemondott a császári trónról, társ-augustusát, Maximianust is erre kényszerítették, így a két
caesar lépett elő augustussá, akik caesarokat választhattak maguk mellé/alá. Severus és Maximinus Daia lettek a
caesarok. (Diocletianus megtiltotta Constantius Chlorusnak, hogy fiát, Constantinust nevezze ki caesarnak, mert
műveletlennek és uralkodásra alkalmatlannak tartotta).
Constantius Chlorus 306-ban a britanniai Eboracumban (ma York) váratlanul meghalt, és a légiók az éppen ott
tartózkodó fiát, Constantinust kiáltották ki augustussá (miközben caesar sem volt előtte). Erre válaszul Rómában
Maximianus fiát, Maxentiust kiáltották ki augustussá (a tetrarchia rendje szerint ez a cím Severust illette volna
meg). Ezzel felbomlott a Diocletianus által kialakított tetrarchia rendje, túl sok volt az augustus és a caesar, és a
követési sorrendet sem tartották be.
Constantinus emlékműve Yorkban
Ismét kitört a polgárháború, az augustusok és caesarok egymás ellen fordultak. Az öldöklés 312-ig tartott, ekkorra
már csak négy szereplő maradt a színen, nyugaton Constantinus és Maxentius, keleten a Galerius helyébe lépő
Licinius (Constantinus szövetségeseként), és Maximinus Daia (Maxentius szövetégeseként).
Constantinus a Rómában uralkodó Maxentius ellen indult seregeivel, 312. október 27-én ért Róma alá.
Constantinus serege letáborozott. A legenda szerint Constantinus a délután folyamán egy jelenést látott a
napkorong körül, mely a keresztény Isten szimbólumát – keresztet, vagy Krisztus görög monogramját – mutatta, és
alatta ott szerepelt a felirat: „E jelben győzni fogsz!”. Éjszaka Jézus megjelent Constantinus álmában, aki
elmagyarázta neki a látomást. A történetíró Eusebius szerint a császár az isteni üzenet hatására megtért a
kereszténységhez, katonáit pedig arra utasította, hogy Krisztus jelével a pajzsukon harcoljanak.
A jelenség keletkezését a korabeli keresztény történetírók (Lactantius 317-ben [de az is lehet, hogy néhány évvel
később], illetve Eusebius 337-ben) eltérő módon ismertetik, a legkorábbi említés Lactantiustól származik, aki
szerint a látomás Galliában következett be, és nem a Milvius-hídnál:



Közeledett a nap, vagyis október 28-a, amelyen egykor Maxentius átvette a hatalmat.
Befejeződött kormányzása első öt évének ünneplése. Álmában Konstantin égi parancsot
kapott, hogy lássa el a pajzsokat isten jelével, és így vívja meg a csatát. Így is cselekedett. A
pajzsokra Krisztus nevét íratta: az I betű átment az X-en, csúcsa pedig elhajlott. A sereg e
jellel ragadott fegyvert.
Constantinus látomása (Raffaello freskója a Vatikánban)
Nem lényegtelen momentum, hogy Lactantius és Eusebius, mint keresztény történetírók, is a csatában győzelmet
arató Constantinust a kereszténység védelmezőjeként szerették volna feltüntetni műveikben, ez azonban elég
távol állt a valóságtól. Maxentius támogatta a kereszténységet, ezzel szemben Constantinus ebben az időben (és



még évekkel később is) a Napisten kultuszát vallotta magáénak (Constantinus 315-ben befejezett római diadalíve
semmilyen utalást nem tartalmaz a kereszténységre, a Napisten kultuszára viszont igen). (Az ezzel kapcsolatos
fejtegetések megtalálhatóak Krawczuk és Újvári Edit hivatkozott írásaiban.)
Maxentius biztos volt a győzelmében, korábban már többször eredményesen védte meg Rómát, és serege
lényegesen nagyobb volt, mint Constantinusé. A római polgároknak teljes adómentességet ígért (a politikusok
manapság is élnek ilyen eszközökkel, különösen választások előtt), hogy támogassák őt a csatában. Erejének
tudatában nyíltszíni ütközetet vállalt (ahelyett, hogy a biztonságot nyújtó falak mögül védelmezte volna Rómát).
A csata 312. október 28-án a Milvius-híd mellett zajlott, Constantinus az „égiek segítségével” legyőzte Maxentius
seregeit, Maxentius a Tiberisbe fulladt. Miután holttestét kiszedték a folyóból, fejét dárdára tűzték, és
körbehordozták Rómában.
Milvius-hídi csata (Raffaello freskója, Vatikán)
Constantinus 29-én bevonult Rómába, a megalázkodó senatus a „Maximus Augustus” címmel ruházta fel, ezzel is
kifejezve, hogy ő a birodalom első számú vezetője, a birodalmi egység kifejezője. Maxentiust zsarnokká
nyilványtották, nevét törölték a hivatalos dokumentumokból, a róla elnevezett bazilikát ettől kezdve Basilica
Constantininek nevezték.
Maximinus Daia 313-ban májusában ütközött meg Licinius seregeivel Trákiában, Licinius győzött, Maximinus Daia
elmenekült, de még ugyanezen év augusztusában tisztázatlan körülmények között meghalt (valószínűleg
megölték). Licinius kivégeztette Maximinus Daia feleségét és gyermekeit is.
Ezzel már csak a két szövetséges társcsászár, Constantinus és Licinius maradt a „porondon”. A közös uralkodás
324-ig tartott, ekkor Constantinus háborút indított Licinius ellen. Constantinus a hadrianopolisi (szárazföldi) és a
hellészpontoszi (tengeri) ütközetben is legyőzte Licinius seregeit, Licinius házi őrizetbe került, majd 325-ben
Constantinus kivégeztette.
Ezzel a Római Birodalom egyedüli uralkodója Constantinus lett, akit nyugaton Nagy Konstantinnak neveznek,
keleten Szent Constantinusként tisztelnek.
Nagy Constantinus uralkodása
Constantinus alacsony sorból származott. Naissusban (ma Niš városa Szerbiában) született 372. február 27-é.
Anyja, Heléna egy kocsmáros lánya, Constantius Chlorus ágyasa volt (igen kicsi a valószínűsége, hogy Heléna a
felesége lett volna Chlorusnak), akit Chlorus elbocsátott, miután augustussá vált, és elvette Maximianus fogadott
lányát.



Szent Ilona kegyhelye a vatikáni Szent Péter bazilikában
Constantinus császárként jelentős reformokat vezetett be. Általában rendeleti úton kormányzott, de rendeleteit
magára és uralkodói udvarára nem tartotta kötelezőnek. Megújította a közigazgatást, a birodalmat praefecturákra
osztotta, amelynek vezetésével (korábban katonai rangnak megfelelő) praefectus praetoriokat bízott meg (de
most már katonai feladatok nélkül!). Uralkodásának végén a birodalom öt praefecturából állt. Szétválasztotta a
katonai és hivatali vezetést.
A katonaságot bőkezű juttatásokkal látta el, a leszerelt katonáknak (veteránoknak) előjogokat biztosított.
Óriási építkezéseket valósított meg a róla elnevezett Konstantinápolyban, de Rómában, sőt még Jeruzsálemben is.
Az állandósult munkaerőhiány miatt elrendelte, hogy egyes foglalkozások esetében a fiúgyermekeknek folytatniuk
kell apjuk foglalkozását. Így például a pékeknek, a hajóépítőknek vagy a hivatalnokoknak.
A colonusok röghöz kötését (amit már Diocletianus elkezdett) állandósította és kibővítette, a rabszolga
felszabadítást ösztönözte (a volt rabszolgák váltak a földet bérlő és művelő colonusokká). Ezekkel az
intézkedésekkel a kialakuló feudális társadalmi kereteket készítette elő.



Constantinus diadalíve Rómában, a Colosseum mellett
Egyház- és valláspolitikájában egyre jobban kedvezményezte a kereszténységet, ezzel szemben a más vallást
vallók templomaiban, szentélyeiben felhalmozott anyagi javakat elkoboztatta, uralkodásának ez vált egyik anyagi
erőforrásává. Ugyanakkor nem korlátozta továbbra sem ezeknek a vallásoknak a gyakorlását.
Constantinus Nicomediában halt meg 337. május 22-én, erős szervezett birodalmat hagyott utódaira. A következő
évtizedekben fiai és más rokonai uralkodtak.
Az adó- és pénzügyek Constantinus alatt
Constantinus teli kincstárat vett birtokba Bizáncban. Általános bőkezűsége (építkezések ajándékok a katonáknak,
veteránoknak stb.) ezt gyorsan kiürítette. További problémát jelentett, hogy az adókat pénz helyett természetben
fizették, a pénzgazdálkodás visszaszorult a pénzrontások következtében.
Kezdeti megoldásként elrendelte a vallási szentélyekben, templomokban felhalmozott kincsek beszolgáltatását.
Ha ezt elmulasztották, erőszakkal raboltatta el azokat. Ezt használta fel – egyszeri – forrásként értékálló arany- és
ezüstpénzek verésére. Aranypénzei egészen a XI. századig használatban voltak!
Constantinus 337-ben vert pénzérméje, rajta a Krisztus monogram a Labarum vagy Konstantin-kereszt, krisztogram, chi-rho szimbólum, XP szimbólum.
A Diocletianus által bevezetett kettős adózás rendszerét megtartotta, de mellette két olyan új adónemet is
bevezetett, amelyeket nemesfémben (aranyban, ezüstben) kellett teljesíteni.



A ’follis senatorius’ évente terhelte a nagybirtokos arisztokráciát (a senatorokat is!). A ’collatio lustralis’ a városi
kereskedőket, kézműveseket, szolgáltatási tevékenységet (még a prostituáltakat) terhelte, és szintén aranyban,
ezüstben kellett megfizetni, ötévente.
Constantinus megtiltotta, hogy a városi curialisok elhagyják tisztségüket. A curialisok voltak a településeket
vezető tisztségviselők, akik felelősek voltak az adók beszedéséért is, így a helyi lakosság és a császári
adminisztráció ütközőpontjává váltak. A curialisi tisztséget halálig kellett viselni, de ezt Constantinus
kiterjesztette az örökösökre is.
A curialisok sokszor azért lettek a keresztény klérus tagjai, hogy kivonják magukat az állami felügyelet alól (a
vallási felekezetek vezetőit, papjait mentesítették az adózás alól). Constantinus elrendelte, hogy a megürült
egyházi hivatalokat olyan személyekkel kell betölteni, akik nem curialis család tagjai, és akiknek olyan kicsi a
vagyona, hogy nem kötelesek adózni a városnak. Constantinus rendelete szerint a gazdagoknak a közjó érdekében
vállalniuk kell a terheket, a szegényeknek viszont élniük kell az egyház javaival. (Sic! Szent Ferenchez méltó
gondolatok!)
A curilalisok gyakran menekültek úgy e tisztségekből, hogy önként beálltak a hadseregbe. Constantinus
elrendelte 335-ben, hogy a hadseregből távolítsák el a curialisokat.
Több tevékenységet, szakmát mentesített az adózás alól Constantinus. Így 333-ban az oktatókat, az orvosokat, az
építészeket is. Elrendelte, hogy az ezen foglalkozást űzőket nem lehet katonai szolgálatra kötelezni, házukat tilos
szállásként lefoglalni. Az adómentességet kiterjesztette a feleségekre és a fiaikra is.
Szintén adómentességet biztosított a katonáknak és a leszerelt (veterán) katonáknak is.
Constantinus adóintézkedései Augustus császár óta a legjelentősebbek voltak a Római Birodalomban.
Chi Rho szimbólumok Constantinus 330-as években vert pénzein
A kereszténység felemelkedése
Constantinust a keresztény egyházak tették „Naggyá”, neki tulajdonítják a diocletianusi keresztényüldözések után
a kereszténység felemelését. Ez azonban csak részben igaz.
Diocletianus után is voltak keresztényüldözések, így például Galerius és Licinius császárok is éltek ezzel.
Maxentius támogatta a keresztényeket, így Licinius szövetségese, Constantinus nem valószínű, hogy a
keresztényeket pártfogolta volna a milvius-hídi csata idején, legfeljebb eltűrte a vallást, mivel seregének katonái
közük is sokan felvették már e hitet.
Az első jelentős változás 313. február 3-án következett be, amikor Constantinus és Licinius kiadta a mediolanumi
(milánói) edictumot. Ez a szabad vallásgyakorlás biztosítása mellett arról is rendelkezett, hogy a hitük miatt
rabságban tartott keresztényeket engedjék szabadon, elkobzott személyes és közösségi tulajdonukat pedig
szolgáltassák nekik vissza.



Amikor én, Constantinus Augustus, és én, Licinius Augustus, kedvező előjelektől kísérve
Mediolanumba érkeztünk és mindent fontolóra vettünk, ami a köz hasznára és javára szolgál,
a többi dolog közt, melyekről úgy tűnt, hogy mindenkinek hasznára válnak, úgy döntöttünk,
hogy mindenekelőtt és elsősorban olyan rendeleteket bocsátunk ki, amik biztosítják az
istenség iránti tiszteletet és imádást, azaz hogy megadjuk a keresztényeknek és mindenkinek
azt a szabad választást, hogy azt a vallást kövesse, amelyiket akarja, úgyhogy bármelyik
istenség vagy mennyei hatalom jóakarattal lehessen irántunk és mindenki iránt, aki
hatalmunk alatt él.
(részlet a milánói edictum szövegéből)
Az edictum tehát nem emelte ki a kereszténységet a többi vallás közül, csak toleranciát biztosított, lehetővé tette
a vallás gyakorlását, hasonlóan más vallásokhoz.
A más vallásúak szentélyeiből elkobzott értékek lehetőséget biztosítottak a keresztényeknek némi gúnyolódásra
is, hogy a démonok nem védték meg őket.
A következő lényeges lépés az I. niceai (nikaiai) zsinat összehívása volt, amelyet Constantinus nyitott meg. A
zsinaton hozott két legfontosabb döntés a húsvét időpontjának kijelölése, illetve Jézus isteni vagy emberi létének
eldöntése volt. A zsinat tagjai – nagy többséggel! – elutasították Jézus emberi természetét és az Atyához
hasonlóan örök életűnek, az isteni főséggel egylényegűnek mondták ki.



Niceai zsinat (középen Constantinus, ortodox ikon)
A vasárnapot 321. március 7-én rendelték el heti pihenőnapként.
Több vélemény van arról, hogy Constantinus felvette-e a keresztséget. A nézetek különböző időpontokat jelölnek
meg egészen Constantinus halálos ágyáig, de a legvalószínűbb az, hogy sohasem vette fel, egészen haláláig
viselte a legfőbb vallási méltóságot jelölő pontifex maximusi címet is.
Meg kell még emlékeznünk Constantinus anyjáról, Helénáról is, mivel jelentős szerepe volt a kereszténység
felemelkedésében. Amikor 306-ban Constantinus megszerezte a trónt, maga mellé vette a császári udvarba
édesanyját. Heléna 325-ben megkapta a császárnői (augusta) címet is, ettől kezdve Flavia Julia Helena Augustának
hívták. Heléna 326-ban Jeruzsálembe látogatott, ott megtalálta Jézus és a két lator keresztjeit, és a
keresztrefeszítés eszközeit is. Ezek különböző módokon ereklyékké váltak. Ezekről Constantinus történetírója,
Eusebius még nem tett említést, de egy évszázaddal később már keleten szentként tisztelték Helénát, nyugaton a
IX. században avatták szentté. Ünnepnapja (nyugaton) augusztus 18-a, Szent Ilona (Heléna) napja.



Államvallássá a kereszténység 380-ban vált a Római Birodalomban. I. Theodosius császár konstantinápolyi
rendeletében emelte ki a többi vallás közül a kereszténységet, illetve kirekesztette a többi vallás gyakorlóit:
Megparancsoljuk, hogy mindazok a népek, amelyek a mi kegyelmes kormányzatunk uralma
alatt állnak, abban a vallásban éljenek, amelyet a hagyomány szerint Szent Péter apostol
adott át Róma népének ... Tehát mindenkinek hinnie kel az apostoli hitvallás és az
evangéliumi tanítás értelmében az Atyának, Fiúnak és Szentléleknek egységesen isteni voltát,
egyenrangú méltóságát és szent hármasságát. Meghagyjuk, hogy akik ezt a hitvallást
követik, a „katolikus keresztények” nevét viselhetik, a többiek azonban, akiket eretneknek és
őrülteknek ítélünk, az eretnek hitvallásuknak megfelelő gyalázatos nevet viseljék,
gyülekezeteik nem nevezhetik magukat ecclesiáknak és egyelőre az isteni bosszúnak adjuk át
őket, de majd amidőn az isteni sugallatból magunk is utasítást kapunk, magunk is
gondoskodunk megbüntetésükről.
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Krawczuk, Aleksander: Nagy Konstantin (Gondolat, Budapest, 1981)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm)
Újvári Edit: „E jelben győzni fogsz!” (http://www.jgypk.hu/jelkepter/e-jelben-gyozni-fogsz-egy-okereszteny-jelkep
a-romai-birodalmi-politikaban/)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – A birodalom végnapjai
Nagy Constantinus halálát követően a Római Birodalom még egy jó fél évszázadon át
megőrizte egységes működését. Ennek Nagy Theodosius halála vetett véget. A keleti
rész továbbra is virágzott, a nyugati rész viszont folyamatosan erodálódott, a VI.
század közepére a maradványai is eltűntek.
Theodorik nagymértékben gondoskodott az igazságosságról, s szilárdan védelmezte a törvényeket.
(Prokopios: A gót háború, I,1,27.)
Nagy Constantinus (337-ben halt meg) jól működő birodalmat hagyott utódaira. Gyermekei, illetve más rokonai, az
úgynevezett Constantinus-ház uralkodói követték egymást, majd 364-től a Valentinianus-ház császárai. A
gazdasági ás pénzügyi (adózásbeli) feltételeket Diocletianus és Constantinus reformjai biztosították, mindaddig,
amíg a birodalom egységét fenn lehetett tartani.
A birodalomnak jelentős problémákkal kellett megküzdeni. A hatalmas területek irányítása (ezt már Diocletianus
is megállapította) igen nehéz feladat volt, mire Britanniából elértek a hírek Konstantinápolyba, akár három hét is
eltelt, azaz a helyi eseményekre ilyen távolságból nem lehetett reagálni.
A népvándorlások felerősödése, az, hogy Róma gazdagságából a barbárok (ez a nem rómaiak összefoglaló neve
volt) is részesedni akartak, számos betörést eredményezett a birodalom területére. Egyes esetekben ez már nem
csak a határ menti területeket érintette, hanem Itália és Hispánia belső részeit is, sőt a barbárok eljutottak
Rómáig és Konstantinápolyig is.
A IV. században is voltak ellencsászárok, trónkövetelők, de a jog szerinti császárok őket eredményesen kiiktatták,
a leszármazási alapon, illetve a társcsászári rendszer révén a hatalom öröklése viszonylag gördülékenyen
megtörténhetett.
Nagy Theodosius
Theodosius Hispániában született 347-ben. Gyors katonai karriert futott be, Valens császár halálát (csatában esett
el) követően, 379-től már társcsászár, a keleti birodalomrész császára. A „főcsászár” Gratianus volt, de őt 383-ban
meggyilkolták, fia, II. Valentinianus lett a főcsászár, de a tizenkét éves gyermek helyett Theodosius gyakorolta a
főhatalmat. II. Valentinianusra 392-ben felakasztva találtak rá, így Theodosius lett a főcsászár, most már nem csak
de facto, hanem de jure is.
Theodosius uralkodása alatt meghozott intézkedéseit a következő három fő cél motiválta:
– A birodalom külső védelme. Különösen a gót és a perzsa fenyegetettség volt ebben az időben jelentős. A
gótokkal szerződést kötött, a perzsa uralkodóval 384-ben megegyezett Armenia felosztásáról.
– A birodalmi egység megteremtése. Ezt alapvetően valláspolitikájával kívánta megvalósítani. A kereszténységet
államvallássá tette, a niceai hitvallástól (szentháromság) eltérő irányzatokat eretneknek minősítette, üldözte, a
többi vallással szemben (római és görög többistenhit, zsidók stb.) alapvetően toleráns volt. Az eretnekek elleni



igen hatékony fellépést egy pénzügyi intézkedés jelentette: az eretnekeket megfosztotta végrendelkezési és
végrendeleti öröklési képességüktől.
– Egységes belső irányítás megteremtése. Kíméletlenül fellépett a lázadásokkal szemben. Ennek legismertebb
esete volt, mikor 390-ben Thesszalonikiben fellázadtak, a katonasággal szinte az egész lakosságot
lemészároltatta. Mediolanum (Milánó) érseke, Ambrus (a későbbi szent) emiatt nyilvános bűnbocsánatra
kényszerítette.
Theodosius a székhelyét, főleg stratégiai okokból, Thesszalonikiben rendezte be. A gótokkal szerződést kötött,
engedélyezte a letelepedéseket a Dunától délre fekvő trák és macedón területeken. Ténylegesen a gótok már ott
éltek, így a szerződés legfeljebb a fennálló helyzet elismerését jelentette, más oldalról viszont ezért cserébe a
gótok kötelezettségeket is vállaltak, amelyek közül a legjelentősebb az volt, hogy területükön megvédik a
birodalom határait. A gótok korlátozott római polgárjogot kaptak, és autonómiával rendelkeztek saját
területükön.
A közigazgatás területén fontosnak volt tekinthető a hivatalnoki korrupció elleni fellépés, illetve a katonaság
finanszírozása érdekében hozott adórendelete. Ezek az eredmények viszont rövid életűek voltak.
Theodosius 395-ben hirtelen meghalt. Halálos ágyán rendelkezett arról, hogy birodalmát megosztva két fia
örökölje, a nyugati részt Honorius, a keleti részt Arcadius. Honorius ekkor még mindössze tíz éves volt, ezért
Theodosius rendelkezett arról is, hogy a hadsereg főparancsnoka, egy Stilichus nevű vandál hadvezér istápolja a
gyermekcsászárt.
Nagy Theodosius végrendeletével megpecsételte a Római Birodalom sorsát. A kettéosztással két gyengébb
birodalom jött létre, és az uralkodásra felnőtt korában is alkalmatlan Honorius gyengekezűsége is hozzájárult
ahhoz, hogy néhány évtizeddel később a Nyugatrómai Birodalom felbomlott.
. „Nagy” Theodosius volt az utolsó római császár, aki az egységes Római Birodalmat irányította. Legnagyobb
„műve” az volt, hogy államvallássá tette a kereszténységet.
Honorius uralkodása
A gyermek Honorius helyett felkért gyámja, a vandál Stilicho gyakorolta a hatalmat. Stilicho eredményesen védte
meg a birodalom határait a gótokkal és a germánokkal szemben, lányát hozzáadta Honoriushoz.
A vandál Stilicho ellen túlzott hatalma, vagyona miatt 407-ben összeesküdtek. Honorius elfogatta és 408-ban
kivégeztette.
Ugyanebben az időben (407-ben) fellázadtak a britanniai légiók, III. Constantius személyében ellencsászárt
választottak, aki átkelt a kontinensre, elfoglalta a nyugati provinciákat, 408-ban Hispániában legyőzte az ellene
küldött császári csapatokat is. III. Constantius hatalma tartósnak bizonyult, Honorius 417-ben hozzáadta
féltestvérét, Galla Placidiát, 417-ben pedig társcsászárává tette III. Constantiust.
Stilicho kivégzése, illetve a britanniai helyzet válságos helyzetet teremtett, ezt kihasználva Alarich gót vezér 408
ban ismét betört Itáliába. Egészen Rómáig tört előre, a várost kifosztotta. Hétszáz év (Kr.e. 387-386) után ez volt az
első alkalom, hogy Rómát idegenek foglalták el.
Honorius 423-ban betegségben halt meg. Utódaira egy romokban lévő birodalmat hagyott.
A Nyugatrómai Birodalom válsága
Honorius rendelkezett utódlásáról, III. Constantius és Galla Placidia fiát tette meg örökösének. A mindössze
négyéves III. Valentinianus helyett sokáig anyja, Galla Placidia gyakorolta a hatalmat. III. Valentinianus felnőve
sem mutatott uralkodói erényeket.



Uralkodásának ideje alatt a legjelentősebb esemény a catalaunumi csata (451) volt, ahol az Aetius vezette római
seregek megállították Attila hun király terjeszkedését. Attila ugyan 452-ben betört még Itáliába, de 453-ban
meghalt, és néhány éven belül a hunok birodalma eltűnt a történelem süllyesztőjében.
Aetius ugyan római volt, de Stilichohoz hasonlóan nem viselték el hatalmának növekedését, összeesküvést
szőttek ellene, 454-ben egy kihallgatás alatt – állítólag – III. Valentinianus saját kezével ölte meg.
Aetius halálát megbosszulták katonái, fél év múlva (455. március 16-án) egy csapatellenőrzés alatt megölték III.
Valentinianust (összesen 29 évig uralkodott).
A Nyugatrómai Birodalom következő uralkodói talán még elődeiknél is alkalmatlanabbak voltak az uralkodásra.
Kilenc uralkodó követte egymást 21 év alatt. A 475-ben trónra került Romulus Augustust Odoaker gót vezér, a
germán segédcsapatok vezetője mondatta le 476-ban. Arra sem méltatta, hogy megölje, életét meghagyva,
életjáradékkal látta el. Romulus Augustus kolostort épített, és ott halt meg valamikor 510 környékén. Az
Augustulus a latin nyelvben „kis” Augustust jelent, utalva ezzel is arra, hogy Romulus Augustus is gyermekként
vált császárrá.
Odoaker ezt követően mint Itália királya (rex Italiae) uralkodott, a császári felségjelvényeket Konstantinápolyba
küldte, azzal az üzenettel, hogy a nyugati birodalom nem szorul többé császárra. Meghódította Szicíliát és
Dalmáciát, a konstantinápolyi császártól kiváltságokat kért és kapott, tulajdonképpen névleges helytartóként
uralkodott.
Odoaker lemondott a bevándorolt germán népektől szedett külön adóról, viszont a római jog- és adórendszert,
illetve a római közigazgatást és a szenátust meghagyta eredeti formájában. Ez azt is jelenti, hogy az itáliai
mindennapokban nem történt változás, csak egy új uralkodó működtette tovább a rendszert. Mindez Teodorik
megjelenéséig lényegében változatlanul folyt.
Nagy Theodorik
Theodorik 455 körül született, a keleti gótok királyának unokaöccse volt, akit kisgyermek korában (462-ben)
túszként küldtek Konstantinápolyba. A Keletrómai Birodalom fővárosában eltöltött tíz év alatt sok politikai,
hadászati és egyéb ismeretet szerzett.
Hazatérve hamarosan ő lett a gótok királya, több várost is elfoglalt, ennek ellenére Konstantinápoly továbbra is
szövetségesének tekintette. 488-ban elrendelte a császár, hogy Theodorik népével együtt vonuljon Itáliába,
Odoaker hatalmát döntse meg, és a birodalom nevében kormányozza a félszigetet. Ezt Theodorik teljesítette, bár
Odoaker hatalmának megdöntése nem ment könnyen, ugyanis a király a jól védhető Ravennában rendezte be
szálláshelyét.
Ravenna ostroma évekig elhúzódott, végül 493-ban Odoaker és Theodorik egyezséget kötött a közös uralkodásról,
Theodorikot bebocsátották a városba. Az egyezséget felrúgva Theodorik lefogatta Odoakert, és saját kardjával
ölte meg, illetve feleségét, fiát, követőit is lemészároltatta.
Ezt követően Theodorik a konstantinápolyi császár szolgálatában kormányozta Itáliát. A függősége viszonylagos
volt, a római polgárok megmaradtak a hivatalokban, de nem viselhettek fegyvert, a gótok viszont nem vállalhattak
hivatalt. Theodorik a korábbi római jog- és közigazgatási rendszert fenntartotta.
Theodoriknak sikerült a barbár támadásokat visszaverni, a római és gót népességgel kapcsolatos asszimilációs
törekvései azonban vallási problémák miatt meghiúsultak. A gótok a kereszténység ariánus hitét vallották, ezzel
szemben a római polgárok a niceai hitvallás szerinti kereszténységet. Theodorik 526-ban bekövetkezett halálakor
egy működő országot hagyott utódaira, hosszú uralkodása alatt kiérdemelte a „Nagy” előnevet.



Theodorik nagymértékben gondoskodott az igazságosságról, s szilárdan védelmezte a
törvényeket. Megoltalmazta országát a szomszédos barbárok betöréseitől. A bölcsességnek
és a bátorságnak a lehető legmagasabb fokára jutott. Nem engedte meg magának, hogy
alattvalóival szemben bármilyen jogtalanságot kövessen el, de másoktól sem tűrt el ilyesmit
... Így Theodorik csak névleg volt türannosz, valójában azonban igazi császár, egy
hajszálnyival sem kisebb bárki másnál, aki ebben a méltóságban dicsőséget szerzett. Bár az
emberi természetnek ellentmondani látszik, a gótok és a rómaiak egyaránt szerették őt ...
Harminchét éves uralkodás után halt meg, miután minden ellenségében rettenetet keltett,
alattvalóiban pedig vágyakozó emléket hagyott hátra.
(Prokopios: A gót háború, I,1,27.)
Theodorik utódai alatt az itáliai gót királyság is elenyészett, nyolc király uralkodott még utána, végül 552-ben
végleg megszűnt. Ezzel a Nyugatrómai Birodalom, mint önálló államalakulat maradványai is megszűntek.
Volt-e köze az adózásnak a Nyugatrómai Birodalom bukásához?
A Nyugatrómai Birodalom bukását gyakran a népvándorlások megindulásával, felerősödésével hozzák
összefüggésbe. Ebben rejlik és némi igazság. A nomád törzsek – különösen a növényi eredetű
élelmiszerszükségletüket – rablásokból biztosították. A különböző hun, gót, germán, szarmata, vandál (stb.)
törzsek gyakran fosztogatták a birodalom határaihoz közeli településeket, sőt esetenként beljebb is
merészkedtek, megsarcolták a városokat. A békéért cserébe Róma és Konstantinápoly is megállapodásokat kötött
és fizetett, ha már más lehetőség nem volt!
A birodalom határait igyekeztek megvédeni a betörésektől, de ez egyre nehezebbé vált, mert a hódításokkal egyre
hosszabbá vált a határ, illetve a népvándorlás felerősödésével egyre többször kellett fegyverrel is védeni a
határokat. Ha befagyott a Duna, a Rajna, akkor az átkelés is könnyebbé vált, szinte lehetetlen volt a védekezés. Ezt
felismerve próbálták a nomád törzseket a határok mentén letelepíteni, romanizálni, de ezek a kezdeményezések
nem mindig vezettek eredményre, a nomádok nem szívesen hagytak fel korábbi szabad életmódjukkal.
A kettéosztott birodalom, a gyengekezű vezetők, a gyakori polgárháborúk meggyengítették a birodalom védekező
képességét, egyre több provinciában tört ki lázadás, amelyeket a katonaság már nem volt képes leverni, a
területek leszakadtak a birodalomról. A területek elvesztése magával hozta azt is, hogy jóval kevesebb adó folyt
be a kincstárba. Ez különösen a birodalom nyugati területeit érintette. Gallia, Britannia, Hispánia adóerejére
szükség volt a birodalom működéséhez. A legnagyobb kiadást mindig is a katonaság jelentette a Római
Birodalomban, a befolyt adók lényeges csökkenése így a birodalom védekező képességét is csökkentette.
A Római Birodalom a Kr.u. második századig a katonaság növekvő pénzigényét újabb területek elfoglalásával,
birodalomhoz csatolásával, provinciák kialakításával, az ott lakók adóztatásával biztosította. Ez a folyamat a
második század végére megállt, a birodalom túllépte az egy központból irányíthatóság határát. Elhúzódó válság
kezdődött, amelynek egyik legfontosabb oka a pénzügyi válság volt. A helyzeten Diocletianus és Constantinus
reformjai segítettek, de csak addig, amíg az egységes birodalmat fent lehetett tartani. A negyedik század végén
Nagy Theodosius még képes volt erre, fiai már nem.
A Nyugatrómai Birodalom bukása nem köthető egyetlen évszámhoz. Nagy Theodosius után egyértelműen beindult
a hanyatlás, de sem a catalaunumi csata (451), sem Romulus Augustulus trónról való lemondatása (Odoaker által
476-ban) nem eredményezett bukást. Még Nagy Theodorik idejében is megmaradtak Itáliában a birodalom
maradványai, római törvények alapján működtek, Nagy Theodorik magát tartotta a nyugati rész uralkodójának,
sőt elismerte a Konstantinápolyban uralkodó (szintén római) császár feljebbvalóságát. És ez így volt még Nagy
Theodorik utódai esetében is.



A nyugati birodalomrész fokozatosan erodálódott. A középkori (de időnként a későbbi) történetírás azért is
ragaszkodott a bukáshoz, mert a Német-római Császárság (936-1806) saját magát a Római Birodalom örökösének
tartotta, ehhez viszont szükség volt a birodalom bukásának kimondására, és annak tagadására, hogy a Keletrómai
Birodalom folytatása lett volna a Római Birodalomnak (erről a cikksorozat bevezető részében is értekeztünk már
(https://ado.hu/ado/hogyan-adoztak-a-romaiak-bevezeto-resz/))).
Az úgynevezett constantinusi adománylevél szerint (latinul: Donatio Constantini) Nagy Constantinus római császár
a pápaságnak, annak fejének, Szilveszter pápának adományozta Itália területét, és ezzel megalapozta az egyházi
államot. Az adománylevél nyomán a pápaság igyekezett elismertetni a császársággal szembeni felsőbbségét
(Dictatus Papae). Ez az adománylevél minden valószínűség szerint egy 8. századbeli hamisítvány. Nagy
Constantinus nem ismerte el a keresztény egyház felsőbbségét maga fölött, sőt haláláig magát tartotta a
birodalom legfőbb egyházi vezetőjének (pontifex maximus) is, és sem uralkodásának kezdetén, de valószínűleg a
halálos ágyán sem vette fel a keresztséget (https://ado.hu/ado/hogyan-adoztak-a-romaiak-e-jelben-gyozni
fogsz-8-resz/).
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – A hunoktól az arabokig
Nagy Constantinus birodalmi fővárossá tette Konstantinápolyt, hivatalos nevén Új
Rómát. Nagy Theodosius az egységes birodalmat megosztva két fiára hagyta,
nyugaton Honorius, keleten Arcadius uralkodott. A nyugati birodalomrész lassan
erodálódott, majd a VI. század közepére meg is szűnt. Keleten viszont virágzásnak
indult Róma öröksége, és még egy évezreden át fennmaradt.
A városod, Istennek Anyja, legszentebb vezérünk, neked köszöni győzelmét, mert tiéd a dicsőség, és neked
köszönjük a szabadulást a szörnyű vészből.
(Szergiosz pátriárka himnusza, Konstantinápoly 626-os felszabadulását követően)
Nyugaton a gyengekezű uralkodók, a népvándorlás, az elégtelen adóbevételek szükségszerűen vezettek a
Nyugatrómai Birodalom megszűnéséhez (https://ado.hu/ado/hogyan-adoztak-a-romaiak-a-birodalom
vegnapjai/).
A nyugattal szemben, keleten dicsőséges hatalommá vált a Konstantinápoly központú birodalom. A Keletrómai
Birodalom önállóvá válásától (395) 83 császár váltotta egymást Konstantinápoly elestéig (1453). Valójában ennél
kevesebb személyről van szó, mert többen kétszer is trónra kerültek, sőt V. Ióannész háromszor is császárrá vált.
A Keletrómai Birodalom gazdasági alapjai
A birodalom működéséhez megfelelő adórendszert alakított ki Diocletianus (https://ado.hu/ado/hogyan
adoztak-a-romaiak-diocletianus-reformjai-7-resz/) és Nagy Constantinus (https://ado.hu/ado/hogyan-adoztak-a
romaiak-e-jelben-gyozni-fogsz-8-resz/). Ez a rendszer kisebb korrekciókkal még évszázadokon át működőképes
maradt keleten.
Az államkincstár legfőbb bevételi forrása a mezőgazdasági tevékenység volt. A mai Törökország, Kisázsia,
Egyiptom, Észak-Afrika, Szicília, Hispánia déli részei kiváló gabona-, zöldség- és gyümölcstermő területeket
biztosítottak, az olivaolaj termelésének is megfelelő volt ezen területek többsége (a mai Törökország területe
nem!). Amíg a Keletrómai Birodalom meg tudta tartani ezeket a területeket, a birodalom működéséhez (hadsereg,
középítkezések, közigazgatás, császári udvar) a források megfelelőek voltak, sőt egyes időszakokban óriási
vagyonfelhalmozást is eredményeztek, főleg Konstantinápolyban.
Konstantinápolyt számos kereskedelmi útvonal keresztezte: India, Kína, Arábia, később a Kijevi Nagyfejedelemség
felé is tranzitszerepet töltött be. Ez lehetővé tette, hogy jelentős kereskedelmi nyereség képződjön a városban,
illetve a vámbevételek révén az államkincstár is hatalmas bevételekhez jutott.
Nem jelentéktelen tényező volt a Keletrómai Birodalomban egyes tevékenységek állami, császári monopóliummá
alakítása. Ilyen volt például a pénzverés és a selyemszövés.
Az arany solidus (későbbi nevén nomisma) Kínától Britanniáig megbecsült és elfogadott, értékálló pénze volt a
birodalomnak.



III. Leon arany solidusa
Kínából szerzetesek loptak el selyemhernyógubókat, illetve a selyemkészítés tudományát (I. Justinianus idejében).
Ezt a konstantinápolyi császárok monopolizálták, csakis a császári selyemszövő műhelyekben állíthattak elő
selymet. Ennek értékesítése és nyeresége szintén a császári udvar bevétele volt.
A Keletrómai Birodalom is folytatott területszerző háborúkat, a meghódított területeken sarcot szedett, illetve a
béke (megnemtámadás) feltételeként is szedett sarcot. Egyes időszakokban ez jelentősebb bevétel is lehetett, de
gyakran fordult elő a megfordítottja is, amikor Konstantinápoly fizetett sarcot például a hunoknak, az avaroknak,
a perzsáknak vagy az araboknak, illetve a bolgároknak. Még területekről való lemondásra (pl. Örményország) is
sor került a béke érdekében.
A hunok megjelenése
A keleti birodalomrészt Arcadius örökölte. Testvéréhez, Honoriushoz hasonlóan ő is a gyenge uralkodók közé
tartozott, egymást váltó kegyencek bábja volt. Arcadius 408-ban meghalt, a császári trónt fia, II. Theodosius
örökölte.
A hunok a IV. század utolsó negyedszázadában jelentek meg a Római Birodalom határain (https://ado.hu/ado/az
adozas-hozzajarult-a-hunok-felemelkedesehez-es-vesztehez/). Arcadius uralkodása alatt a Keletrómai Birodalom
keleti tartományait dúlták fel. Komolyabb problémát II. Theodosius uralkodása alatt, a 440-es években
jelentettek. Feldúlták a Balkánt, Konstantinápolyt fenyegették támadásaikkal. II. Theodosius egyezséget kötött a
hunokkal, hogy évi 700 font (~230 kg) aranyat fizet a meg nem támadásért cserébe. Konstantinápolyt erős falak
védték, a hunok harci taktikájának (gyors lerohanás, rablás, kényszerítés) ez nem felelt meg, a hosszadalmas
ostromokra nem voltak berendezkedve.



Hun harcosok (színezett metszet, 1890)
Megváltozott a helyzet 447-ben, amikor erős földrengés rázta meg Konstantinápolyt és környékét. A falak egy
része leomlott, a 96 bástyából 57 ledőlt. A hunok ezt a lehetőséget kihasználták, és a béke (megnemtámadás)
fejében az évi sarc mennyiségét 2100 fontra emelték, amelyből 600 fontot azonnal meg kellett fizetni.
Konstantinápoly falait újraépítették, a védműveket megerősítették. Ez olyannyira jól sikerült, hogy ezer éven át,
1453-ig egyetlen ostrom sem volt eredményes a város ellen.
Konstantinápoly hármas védőrendszere
A következő években a hunok Nyugat-Európában és Itáliában portyáztak, majd 453-ban meghalt Attila, a hunok
birodalma szép lassan szertefoszlott.
A császár 450-től Marcianus lett, aki kihasználva a hunok gyengülését, megtagadta a sarc fizetését. Ennek
kikényszerítésére a hunoknak már nem volt ereje.
A Keletrómai Birodalom első aranykora



A VI. század elejére a birodalom stabilizálódott, I Anasztasziosz császár (~431-518, uralkodott 491-től)
intézkedéseinek köszönhetően utódjára gazdag kincstárat hagyott. Az intézkedések átrendezéseket jelentettek az
adózásban, a városi polgárság, a tehetősebbek adóterheit csökkentette, a parasztok adóját növelte. Ez többször is
zavargásokhoz, felkelésekhez vezetett, de ezeket eredményesen leverte. Halálakor a kincstárban 320 ezer font
(~88 tonna) arany volt.
Utódai, I. Justinus (uralkodott: 518-527), majd különösen az ő utóda, I. Justinianus (483-565, uralkodott 527-től)
alatt virágzott a birodalom. Élénk volt a tudományos és művészeti élet, jelentős építkezések történtek, a
birodalom területe is gyarapodott, Justinianus alatt érte el a Keletrómai Birodalom a legnagyobb kiterjedtségét,
mintegy 4,5 millió km -t.
Justinianus sokat fordított a hadsereg fejlesztésére, a hódításokra, amelyek jó részét zseniális hadvezére, Belizár
(vagy Belisarius) hajtott végre.
Justinianus uralkodása alatt jelentős csapások is történtek. A túlzott adóztatás is oka volt az ókor legnagyobb
adólázadásának, az ún. Nika-felkelésnek (https://ado.hu/ado/adolazadasnak-koszonhetjuk-az-hagia-sophiat/)
(532). Belizár ezt ugyan gyorsan leverte (becslések szerint 30-40 ezer volt a halálos áldozatok száma), de a felkelés
során leégett a konstantinápolyi székesegyház is. Ezt Justinianus parancsára 5 év alatt újjáépítették. Ez az épület
nem más, mint a ma is látható Hagia Sophia székesegyház (ennél nagyobb keresztény templomot csak a XVI.
században építettek Rómában!).
Az éghajlatváltozás miatt (amit valószínűleg a Krakatau 535-ös kitörése idézett elő) csökkent a mezőgazdasági
termésmennyiség, a következő évtizedekben általánossá vált a víz- és élelemhiány.
Justinianus idejében jelent meg a bubópestis a birodalomban. A császár maga is megbetegedett, de túlélte. Két
jelentős földrengés is volt Konstantinápolyban, 542-ben és 557-ben. A második földrengést követően beomlott a
Hagia Sophia kupolája is, de sikerült újjáépíteni, és az új kupola már kibírta az elmúlt másfél ezer évet is.
A Keletrómai Birodalom Justinianus alatt, 555-ben volt a legnagyobb kiterjedésű
Justinianus üres kincstárat hagyott utódaira, nem csoda, hogy megindult a hanyatlás.
A következő száz évet a perzsákkal és az avarokkal való konfliktusok határozták meg. A közép-ázsiai török törzsek
korábban szövetségre léptek a perzsákkal (a hunok ellen), de ellentétet keletkeztetett a törököknek az a terve,
hogy a perzsa vámokat elkerülő selyemutat hozzanak létre. Ez egybeesett Konstantinápoly érdekeivel is. Ez
2



olyannyira sértette a perzsákat, hogy háború tört ki a császárság és a perzsák között. Közben Európában egyre
erőteljesebb fenyegetést jelentettek az avarok, betörtek a birodalom területére, fosztogattak, és csak busás, egyre
emelkedő sarcfizetéssel tudta a császárság megvásárolni a békét.
Tetézte a nehézségeket, hogy több császár is rendkívüli adóengedményekkel próbált népszerűséget szerezni.
Mikor II. Tibériosz császár trónra került (uralkodott: 574-582, egyeduralkodóként 578-tól), eltörölte a kenyeret és
bort terhelő adókat, illetve négy évre 25%-os adócsökkentést rendelt el.
A stabilitást Hérakleiosz császár (~574-641, uralkodott: 610-től) teremtette meg. Jelentős reformokat hajtott végre
a hadseregben és a közigazgatásban, megalapozva ezekkel a birodalom következő évszázadait. Uralkodása alatt a
latin helyett a görög lett a hivatalos nyelv, a latin tradíciók és elnevezések lassanként elhaltak, az uralkodó már
nem augustusnak neveztette magát, hanem baszileiosznak vagy baszileusznak (ebből származik a szláv Vaszilij
név). Hérakleiosz ún. thema-rendszert alakított ki, amelynek keretében a katonák állami földet kaptak birtokba az
ázsiai részeken (a tulajdonjog megmaradt az államnál!), ezért cserébe a fegyveres szolgálati kötelezettség
öröklődött, de csökkenthették a zsold összegét is. Ezzel sikerült a hadsereget stabilizálni, de védelmi
szempontból is hasznosnak bizonyult a katonák letelepítése.
A perzsák a Boszporusz túlpartjáról és az avarok Európa felől ostrom alá vették Konstantinápolyt 626-ban.
Szergiosz pátriárka vallásos lelkesítése és a helyőrség kitartása révén végül sikerült döntő vereséget mérni a
tengeren a támadókra, ezt követően a túlparton állomásozó perzsák is kénytelenek voltak visszavonulni.
Hérakleiosz 627-ben legyőzte Örményországban a perzsákat (ennek is ára volt az avaroknak fizetett sarc), ez a
győzelem válságba sodorta a perzsa birodalmat.
Hérakleiosz császár legyőzi a perzsa uralkodót (zománccal és arannyal díszített rézkereszt részlete, 1160-70 körül)
Arabok



A VII. században, II. Kónsztasz császár uralkodása (641-668) indultak meg az arabok támadásai a birodalom ellen.
Örményország, Anatólia, Kappadókia, Phrügia területére betörtek, kifosztották, Kaiszareiát el is foglalták, illetve
meghódították Ciprus, Kósz, és Rhodosz szigetét, Krétát kifosztották. A császári seregek 654-ben vereséget
szenvedtek az araboktól (a Földközi tengeren a finikei tengeri csatában), de ez végül nem jelentett komolyabb
gondot a birodalomnak, mert az arabok a saját belharcaikkal voltak elfoglalva, még adót is hajlandók voltak
fizetni Konstantinápolynak a béke érdekében.
Az arab támadásokat II. Kónsztasz fia, IV. Kónsztantinosz császár (uralkodott: 668-685) állította meg. Az arabok
674-ben kezdték meg Konstantinápoly ostromát, de két év alatt sem tudták bevenni. A császári seregek a
következő években tengeren és szárazföldön is legyőzték az arab seregeket, végül 678-ban békét kötöttek 30 évre,
az arabok vezetője évi 3000 aranyat, illetve 50 rabszolgát és lovat ígért a császárnak. A győzelemben jelentős
szerepe volt az elolthatatlan görögtűznek, amelynek segítségével fel tudták gyújtani az arab hajókat. (A görögtűz
összetételét a mai napig nem sikerült megfejteni!)
Támadás görögtűzzel (XII. századi kódexábrázolás)
A VII. század utolsó évtizedeiben jelentek meg a bolgárok a Balkánon. Több szláv törzset adófizetőikké tettek.
Bulgária megalakulását Konstantinápoly kénytelen volt tudomásul venni, ebben az időben még nem jelentettek
érdemi veszélyt a birodalomra.
I. Justinianus uralkodása (685-től 695-ig, illetve 705-től 711-ig) alatt az arabok ismét békét kötöttek
Konstantinápollyal, még az adójuk emeléséhez is hozzájárultak, illetve több, az arabok által elfoglalt terület
(Örményország, Ciprus stb.) adóján fele-fele arányban megosztoztak.
II. Justinianus (hasonlóan I. Justinianushoz) hatalmas építkezéseket folytatott, ehhez viszont adóbevételekre volt
szüksége. Oly módon reformálta meg a Diocletianus és Constantinus által kialakított adózást, hogy a földdel nem
rendelkező parasztokra is kiterjesztette azt. Ez lázadáshoz vezetett, a császárt – miután levágták az orrát – elűzték
a trónjáról. A bolgárok segítségével foglalta el ismét a trónt 705-ben (a levágott orr sem gátolta ebben), ezért
hálából jelentős összegű adót fizetett a bolgároknak. A végleges bukástól ez sem mentette meg, 711-ben ismét
fellázadtak ellene, elfogták és kivégezték.



II. Justinianus császár megcsonkítása (Master of the Getty Froissart, 1480)
Alig két évet uralkodott III. Theodosziosz császár (715 májusától 717 márciusáig), de azért érdemes őt megemlíteni,
mert adószedőként szerzett népszerűséget magának, és a katonák így kiáltották ki császárnak. Theodosziosz csak
az őt ismerő katonák körében volt népszerű, egy másik katonai terület vezetője, Leon fellázadt ellene, harcban
elfogta Theodoszioszt, aki maga és fia nevében is lemondott a trónról, és szerzetesként folytatta életét.
Leont rövidesen császárrá koronázták III. Leon néven (uralkodott: 717-741). Negyedszázados uralkodásához két
nevezetes esemény is kapcsolódik. Ő volt az, aki betiltotta a képek imádását, aminek a képrombolások korszaka
lett a következménye (erről a későbbiekben lesz szó).
III. Leon nevéhez fűződik az arabok megállítása. A muszlimok 717 augusztus 15-én ostrom alá vették
Konstantinápolyt. A város állta az ostromot (a görögtüzet ismét bevetették). Napra pontosan egy évre rá, 718.
augusztus 15-én – hatalmas veszteségeket elszenvedve – elvonultak az arab seregek. A muszlimok ezt követően
egészen 1453-ig nem vették ostrom alá Konstantinápolyt.
A csatározások tovább folytatódtak a következő években, végül 740-ben az Anatóliai akroinoni csatában aratott III.
Leon hatalmas győzelmet az arabok felett. Ennek a csatának a jelentősége hasonló, mint Martell Károly frank
uralkodó győzelme 732-ben az arabok felett Poitiers mellett. Tulajdonképpen e két győzelem akadályozta meg azt,
hogy Európa iszlám befolyás alá kerüljön, az egyik keleten, a másik nyugaton zárta el az arab hódítások
lehetőségét.



A Keletrómai Birodalom 717-ben
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Angold, Michael: Bizánc – Híd az ókor és a középkor között (General Press Kiadó, Budapest, 2001)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római történelem (Bp., 2007)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Adólázadásnak köszönhetjük az Hagia Sophiát
A Római Birodalom számos képzőművészeti alkotást, első sorban szobrokat, épületeket, mozaikokat
hagyott az utókorra. Ezek egyik legszebb példája a konstantinápolyi (ma Isztambul) Hagia Sophia (ejtsd aja
szófia, magyarul szent bölcsesség) székesegyház. Létrejöttét annak köszönheti, hogy egy óriási lázadás tört
ki Justinianus császár erőteljes adóztatása miatt. Ezt a lázadást nevezzük Nika-felkelésnek.
Justinianus 527-ben lett a Keletrómai Birodalom császára, miután nagybátyja, Justinus császár gyermektelenül
meghalt. Justinianus felesége Theodora császárnő volt, aki egy kocsihajtó leányaként látta meg a napvilágot
(egyes források szerint Theodora hetéra, esetleg táncosnő volt, mielőtt császárné lett).
„
”
Justinianus császár és Teodora császárné a ravennai St. Vitelius székesegyház mozaikján
A kocsihajtás népszerű sport volt Konstantinápolyban, ezek megrendezését az uralkodó is támogatta. Hiába, a
népnek biztosítani kellett a cirkuszi játékokat („panem et circenses”)! A versenyekre a lóversenytéren, akkori
elnevezésével a Hippodromban került sor. (Megjegyzem, a Ben Hur című film talán legjobb jelenetsora az ókori
kocsiverseny a Hippodromban.)
A versenyzőknek és a szurkolóknak két pártjuk volt, a patríciusokat is képviselő „kékek”, és az inkább alsóbb
néprétegekből álló „zöldek”. Bár az is előfordult, hogy akár egy családon belül is voltak kékek és zöldek. A két párt
vallási alapon is mást fogadott el, a kékek az ortodox szemléletet („kétlényegűség”) képviselték, míg a zöldek az
egylényegűséget. (Ez a vallási nézeteltérés vezetett 1054-ben a keresztény egyház kettészakadásához.)



Tehát a kékek és a zöldek nem csak a sportversenyeken voltak egymás ellenfelei, hanem a politikai életben és a
vallási nézetekben is. Ez az ellentét gyakran fajult erőszakká, utcai zendülésekké.
Theodora császárnő maga a kékek közé sorolta magát, Justinianus viszont fehérnek, azaz a két párttól
függetlennek vallotta magát.
A Nika-felkelés
Az utcai zavargások egyik esete volt az 532. január 13-án, vasárnap kitört ún. Nika-felkelés. A „nika” szó Nikének, a
győzelem görög istennőjének a nevéből származik, a szurkolók a Hippodromban a „nika!” (győzzél!) kiáltással
buzdították a kocsihajtókat.
„
”
Ókori kocsiverseny reliefje
Az utcai zavargásoknak egyre több részvevője lett, csak olaj volt a tűzre, amikor elfogták a két tábor vezetőit, és
többeket lefejezésre, akasztásra ítéltek. A kivégzések részben meghiúsultak, de az indulatok egyre jobban
elszabadultak, és a két tábor most már összefogva az uralkodó ellenében lépett fel, annak intézkedései, főleg a
kivetett súlyos adóterhek ellen. Az utcai csőcselék is csatlakozott a lázadókhoz. Az uralkodó eltávolítását
(száműzését, meggyilkolását) szerették volna elérni, jelöltjük is volt helyébe, császárrá koronázták Hüpatioszt, I.
Anasztasziosz korábbi császár unokaöccsét. A zavargások közben a gyilkosság, a fosztogatás, a gyújtogatás egyre
súlyosabbá vált, több középület is leégett, köztük a székesegyház is.
Justinianus a kialakult helyzetben a menekülést fontolgatta, de felesége ebben megakadályozta (állítólag
felesége volt az egyetlen „férfi” a főleg eunuchokból álló udvarban). Különböző hatalmi technikákkal – megosztás,
ígérgetés stb. – egymás ellen is fordította a lázadókat, akik a Hüpatiosszal együtt a Hippodromban sáncolták el
magukat. Justinianus a hadsereget is bevetette a lázadás leverése érdekében, a hadsereg parancsnoka Flavius
Belisarius (magyarosan Belizár) volt.
Belizár katonasággal betört a lóversenypályára, és iszonyú mészárlást rendezett, a halottak száma a felkelés 4-5
napja alatt 30 000 és 40 000 között volt. A felkelést vérbe fojtották, Hüpatioszt és híveit kivégezték, sokakat
száműztek.
Az Hagia Sophia székesegyház építése



Justinianus lehetőséget látott a romos város újjáépítésében (hasonlóan Néróhoz, aki szintén nagyszabású
építkezésekbe fogott Róma leégése után). Elrendelte egy minden eddiginél nagyobb, pompázatosabb új
székesegyház megépítését.
Az építkezést két építőmester vezette, trallészi Antemiosz és milétoszi Izidorosz, akiknek rendkívül szűk határidőt,
öt évet szabtak meg az új bazilika felépítésére. Az építkezés 532. február 3-án elkezdődött. A földrengésveszélyes
helyen, korlátozott statikai tudással rendelkező építészek az alapoktól kezdve felépítették a templomot, az
építkezés közben folyamatosan „kitalálták” a felmerülő problémák (például már építés közben is repedések
jelentek meg a falakon) megoldását.
Végül a templomot 537. december 27-én szentelték fel. Állítólag Justinianus így kiáltott fel, amikor belépett a
templomba: „Áldott legyen az Úr, ki nekem megadá, hogy e nagy művet megalkossam! Salamon, legyőztelek!”
„
”
Az Hagia Sophia székesegyház a mai Isztambulban
Húsz évvel később egy iszonyú földrengés következtében a kupola beomlott. Izidorosz ezt már nem élte meg
(szerencséjére, mert biztos, hogy az életébe került volna az esemény). A kupola újjáépítését Izidorosz hasonló
nevű unokaöccsére bízták, aki csak a kupola újjáépítését több mint három év alatt készítette el.
Az újjáépítést Justinianus megélte, 565. novemberében halt meg 82 évesen.
A kupola átmérőjét (31 méter), a főkupola magasságát (55,6 méter) közel ezer évig nem tudták felülmúlni a
középkori építészek. Alapterülete is monumentális, 7570 m2. Számos olyan építészeti megoldást dolgoztak ki az
építése során, amelyek addig ismeretlenek voltak (például négyzet alapra kör alakú kupolát építettek).
Az Hagia Sophia székesegyház azóta is áll! Keresztény templomnak épült, de az iszlám térnyerésével mecsetté
alakították át. A másfélezer év alatt sokszor végeztek rajta különböző munkálatokat, többször javítottak a
stabilitásán, csodálatos aranymozaikokkal díszítették, amelyeket az iszlám hódításokat követően levertek



(egyeseket szerencsére csak lemeszeltek), négy minaretet építettek a négy sarkára, ahonnan a müezzinek imára
hívhatják a hívőket.
Justinianus, a császár
Justinianus az Római Birodalom egyik legjelentősebb császára volt. Valószínűleg azért kevésbé ismert a
tevékenysége, mert a Nyugatrómai Birodalom bukása után uralkodott.
Számos olyan intézkedést hozott, amelyek biztosították a Keletrómai Birodalom fennmaradását, uralkodásának
idejét sokan tekintik a Római Birodalom utolsó aranykorának.
Közigazgatási-, és jogi reformokat vezetett be, és nem mellékesen jelentősen megemelte az adókat.
Törvénykönyve a Codex Justinianus (529) egy akkoriban modernnek számító államberendezkedést ír le.
Összegyűjttette a Birodalom korábbi törvényeit, amelynek a Corpus Iuris Civilis (534) elnevezést adták. Ma is ez a
római jog tanításának alapja.
A Birodalom területét hódításokkal növelte, a hódítások révén közel másfélszeresére növekedett országa. Ebben
hadvezérként jelentős szerepe volt Belizárnak.
Uralkodása alatt jelent meg Európában a bubópestis, két jelentős földrengés is sújtotta Konstantinápolyt
(súlyosbítva a pestis pusztítását), illetve az 560-as években több lázadás is kitört ellene, ezeket azonban sikerült
levernie.
Theodora 548-ban meghalt, így közel két évtizedig feleségének erős támogatását nélkülözve kellett megbirkóznia
az uralkodói feladatokkal.
Belizár sorsa
Belizár, a zseniális hadvezér nagyban hozzájárult Justinianus eredményeihez, különösen a Nika-felkelés
leverésével és a hódításokban játszott szerepével.
Korrupció vádjával perbe fogták, és el is ítélték 562-ben. A császár később megbocsátott neki, különösen, hogy a
vád is hamisnak bizonyult.
Állítólag Justinianus megvakíttatta, és arra kötelezték, hogy minden járókelőtől kérjen egy obulust. Ez népszerűvé
tette a festők témaválasztásában, többen is megfestették a kolduló Belizárt, ugyanakkor a megvakítást a
történészek többsége kétségbe vonja.
Belizár is 565-ben halt meg, néhány hét eltéréssel Justinianus halálával.
Donizetti operát írt történetéből Belizár címmel.
„



”
Az obulust kolduló Belizár David festményén (1781)
Irodalom:
I. Justinianus bizánci császár (http://historia-cronologia.lapunk.hu/?modul=oldal&tartalom=1198562)
A „Nika” felkelés (http://ketezer.hu/2003/10/a-nika-felkeles/) (2000 Irodalmi és társadalmi havi lap)
Állami adminisztráció Iustinianos korában (http://www.tankonyvtar.hu/hu/tartalom/tkt/kozepkori
egyetemes/ch01s03.html) (szerk: Sz. Jónás Ilona in Középkori egyetemes történeti szöveggyűjtemény
Graves, Robert: A vitéz Belizár (Gondolat Kiadó, 1967, Budapest, 146-165. o.))
Nevetséges okból kitört háborúk (http://mult-kor.hu/20130522_nevetseges_okbol_kitort_haboruk?pIdx=2)
Nika! – A szórakoztatás hatalmáról (http://mandiner.blog.hu/2013/05/23/nika_a_szorakoztatas_hatalmarol)
Tarján M. Tamás: 563. december 24. A Hagia Sophia második felszentelése
(http://www.rubicon.hu/magyar/oldalak/563_december_24_a_hagia_sophia_masodik_felszentelese/)



Hogyan adóztak a rómaiak? – A képrombolások kora (11.
rész)
A VIII. században III. Leon császár megvédte Európát a muszlim hódításoktól, mégis a
képrombolások révén híresült el. A több mint egy évszázadon át tartó vallási őrület
gyakran szolgált politikai célokat is a császárok és a pápák küzdelmében. A képek
tiszteletét támogatók közül többeket szentté avattak e tevékenységükért, és nem
utolsó sorban, de a képrombolások korából nőtt ki a jellegzetes ortodox ikonfestészet
és mozaikművészet.
„A világi uralkodóknak nincs joguk az egyház ügyeibe avatkozni. ... Az állam megfelelő kormányzása a baszileusz
dolga, de az egyház ügyeiben a papok és a teológusok szava számít. Ez a támadás rablással ér fel.”
(Damaszkuszi János a világi és egyházi hatalomról és a képrombolás elrendeléséről)
III. Leon erőskezű uralkodó volt. Kíméletlenül fellépett a birodalmát támadókkal szemben
(https://ado.hu/ado/hogyan-adoztak-a-romaiak-a-hunoktol-az-arabokig/), de a belső ellenségekkel is
kegyetlenül elbánt. Nem kímélte sem a trónjára pályázókat (II. Anasztasziosz korábbi császárt is kivégeztette), sem
az egyházi méltóságokat (a II. Anasztaszioszt támogató érsek ugyanerre a sorsra jutott).
Egy évtizedbe került, mire a birodalmon belül leverte az ellenállásokat, közben persze hadakoznia kellett az
arabokkal is. A belső rend megteremtése együtt járt az adók beszedésének megújításával is, ami önmagában is
lázongásokra adott okot. Szicíliában és a megmaradt itáliai területeken a korábbinál magasabb adók ellen is
fellázadtak, ezeket III. Leon eredményesen leverte, de közben pápai területeket is elfoglaltak seregei. Emiatt
viszont kivívta II. Gergely pápa nemtetszését, aki zavargásokat szított ellene. A pápa – egyelőre hűséges
alattvalónak mutatta magát, amire jó oka volt, mert más irányban kellett hatalmát megerősítenie –, de a
magasabb adók megfizetését nem fogadta el. Ez a konfliktus a későbbiekben kiéleződött a pápaság és a császári
hatalom között, amelynek eredménye az 1054-es egyházszakadás lesz majd.
A képrombolások
Ha a képrombolás szót halljuk, akkor leginkább a Keletrómai Birodalomban a VIII-IX. századokban lezajlott
folyamatokra gondolunk.
Ez némiképp leegyszerűsítése az ilyen eseményeknek, hiszen már a mózesi tízparancsolatban is megjelent egy
ábrázolási tiltás: „Ne csinálj magadnak faragott képet vagy hasonmást arról, ami fent van az égben, vagy lent a
földön, vagy a vizekben a föld alatt. Ne borulj le ilyen képek előtt és ne tiszteld őket, mert én, az Úr, a te Istened
féltékeny Isten vagyok. Azoknak a vétkét, akik gyűlölnek engem, megtorlom fiaikon, unokáikon és dédunokáikon.”
(Kiv 20,4-5) A zsidó vallás, az iszlám és a reformáció korának tiltása is ezen alapul.
A történelem során gyakran találkozhatunk képrombolásokkal, jellemző volt ez a fáraók birodalmában, Rómában,
az iszlám világban, a reformáció korában, de akár a XX. században is találkozhatunk ennek bizonyos formáival.



A Keletrómai Birodalomban 725-öt követően kezdett el tombolni a képrombolás őrülete. Ennek kiindulópontja
állítólag az volt, hogy III. Leon császár parancsot adott egy csodatévőnek hitt Krisztusábrázolás elpusztítására. A
parancsot kivitelezni akarókat a helyi lakosok elfogták és megölték, de a Krisztus-kép is megsemmisült. Ezt
követően az egyházon belül szélsőséges irányzatok alakultak ki amellett és ellen, hogy szabad-e a képeket
imádni. (A képrombolások mögötti filozófiai, dogmatikai érvelésekre – bár ezek is nagyon érdekesek – terjedelmi
okokból, illetve cikksorozatunk fő célja (pénzügyi, adózási kérdések bemutatása) nem térünk ki.) Germánosz
konstantinápolyi pátriárka a képtisztelők pártján volt, Leon császár viszont a képimádat ellen. A császár 726-ban
(egyes források szerint 730-ban) ediktumot adott ki, amelyben elrendelte a szentábrázolások templomokból való
eltávolítását és megsemmisítését.
A Chludov Psalterium 9. századi zsoltároskönyv miniatúrája egy kép lemeszelését ábrázolja (Történeti Múzeum, Moszkva)
Germanosz a pápától kért védelmet, zsinatok és ellenzsinatok követték egymást, a Leon által 730-ban összehívott
zsinatot követően jóváhagyták Leon intézkedéseit, Germanosz lemondott méltóságáról (Germanosz 740-ben halt
meg, a képrombolások elleni fellépése miatt mind a katolikus, mind az ortodox egyház szentként tiszteli).



A 731-ben II. Gergely pápa örökébe lépett III. Gergely pápa zsinatot hívott össze, amely eretnekségnek minősítette
a képrombolást, a pápa kiközösítette Leon császárt és a képrombolókat. Ez nem megoldotta, hanem elmélyítette
a pápa és a császár konfliktusát, illetve a római és a konstantinápolyi egyház közötti viszályt.
Leon császár intézkedései és a képrombolások ellen Damaszkuszi Szent János (645-749/754?) több dolgozatot is
írt. Érvelése ma is világos és egyértelmű: Minden Krisztusikon a megtestesülésről tesz tanúságot. De a
megtestesülés nemcsak lehetővé tette Krisztus ábrázolását, hanem meg is szentelte az anyagot. Az ikonok
tisztelete így nem jelenti az anyag imádását. Az imádkozás „az anyag Istenéhez ér el..., aki az anyagon keresztül
tette lehetővé az én megváltásomat is.”
Isten érzékileg felfogható ábrázolását mindenfelé felállítjuk, s legelső érzékelésünket
szenteljük, meg vele – mert az érzékelések közt első a látás –, ahogyan a beszéddel a hallást.
Mivel emlékeztető a kép: ami az írástudóknak a könyv, az az írástudatlanoknak a kép; és ami
a hallás számára a beszéd, az a látás számára a kép: észbelileg kapcsolódunk hozzá. Ezért
rendelte el Isten, hogy készítsenek szekrényt nem korhadó fából, s azt kívül-belül
bearanyozva képekkel ékesítsék, helyezzék el benne a vesszőt és az aranykorsót, s ez rejtse
magában a mannát a múlt emlékezetére s a jövendő előképeként. S ki mondaná, hogy e
képek nem messzire kiáltó hírmondók voltak? Mert nem a sátor fala mögött rejtették el őket,
hanem közszemlére tették ki az egész nép elé, s aki csak rájuk tekintett, leborulva imádta és
szolgálta az általuk működő Istent. Nyilvánvaó, hogy nem a képeknek szolgáltak, hanem
rajtuk keresztül a csodák emlékezetére magát a csodatévő Istent imádták. A képek ugyanis
emlékeztetőül voltak kitéve, nem istenekként, hanem hogy Isten tetteire emlékeztessenek.
(...)
Mi a kép?
A kép hasonmás, példázat és másolata a valódinak, s visszatükrözi azt, akit ábrázol. De
semmiképp sem hasonló a kép az eredetihez, vagyis ahhoz, akit ábrázol. Mert más a kép, és
más az ábrázolt személye.
Minden kép valami rejtett dolgot derít fel és hoz napfényre.
A képrombolási őrület tovább fokozódott III. Leon halálát (741) követően, fia és örököse V. Konsztantinosz nem
véletlenül kapta a ’Képromboló’ melléknevet.



A képrombolás ’emléke’ (Göreme völgyi szabadtéri múzeum; Kappadókia, Törökország)
I. Konsztantinosz 754-ben Hiareiában hivott össze zsinatot, ahol (az elvárásoknak megfelelően) a megjelent
egyházi vezetők elítélték a képtisztelőket, megtiltották az ikonok liturgikus használatát és szentesítették a
képrombolást. Damaszkuszi Jánost kiátkozták (ezt 787-ben hatálytalanították). Sokan estek áldozatul a vallási
őrületnek, és adtak számos szentet ily módon a kereszténységnek. Ilyen szentek – az említetteken túl – például
Krétai Szent András, Ifjabb Szent István és Anasztasziosz pátriárka.
Némileg enyhült a helyzet Képromboló Konsztantinusz halálát (775) követően, akit fia, IV. Leon követett a császári
méltóságban.
Jelentős változás IV. Leon halála (780) után következett be, mikor felesége, Eiréné (Iréné) került a császári trónra,
aki kiskorú fiának régense és társuralkodója volt. Az I. Adorján pápával egyetértésben 787-ben összehívott II.
nikaiai (níceai) zsinat kimondta a képek kegyes tiszteletét. Kimondták, hogy a képek nem bálványok, azokat
imádni nem kell, de tisztelni lehet a képeket. Érdekesség, hogy a zsinaton részt vett a képrombolást elítélő 754-es
zsinat 17 püspöke is, akik bűnbocsánatot tartottak (és nyertek!) korábbi véleményükért. (Jól ismert jelenet ez a
történelemben, az elmúlt évtizedekben is több ilyenben volt részünk, és bizton készülhetünk az eljövendőkben
megvilágosultak bűnbánatára is!)
Eiréné népszerű uralkodó volt, különösen Konstantinápolyban, akol bőkezű adományokat osztogatott a
lakosságnak, és a képtisztelet mellett mindvégig kiálló kolostoroknak, eltörölte a fővárosiakat sújtó városi adót,
csökkentették a kereskedelmet sújtó vámokat, a bolgárokat és az arabokat hadiadó fizetésével (sarccal) próbálták
távol tartani a birodalomtól.



Eiréné császárnő szarkofágja
Eiréné ezekkel a cselekedeteivel kiérdemelte a nép szeretetét, sőt azt is, hogy halála (802) után szentté avassák.
Az első császárnő azonban nem mindig volt ilyen kegyes, hatalmi viszálykodásuk miatt saját fiát, VI.
Konsztantinoszt megvakíttatta, majd megölette.
Eiréné uralkodásának idejében, 800-ban koronázta meg a pápa Nagy Károlyt német-római császárrá. Ezzel a
pápaság elfordult a keleti birodalomtól, és az új birodalmat tekintették Róma örökösének, míg Eiréné uralkodását
illegitimnek, birodalmát nemlétezőnek.
Eiréné osztogató politikája megtette hatását, üres kincstárat hagyott utódjára, I. Niképhorosz császárra
(uralkodott: 802-811. Az új császár nem a népszerűséget kereste, hanem a birodalmat erősítette meg. Visszavonta
Eiréné adókedvezményeit, vámmentességeit, füstadót vezetett be az egyházi földeken dolgozókra, a falusi adózás
terén kollektív felelősséget alakítottak ki. A templomoknak, kolostoroknak adományozott földeket visszavették, és
magas kamatra (16,66%) kényszerhitelezést rendelt el a gazdag hajótulajdonosokra (ők tartották kezükben a
kereskedelmet). Az araboknak fizetett sarcot Niképhorosz felmondta, ezt ugyan az arabok egy támadással még
három évig ki tudták kényszeríteni, sőt megalázó módon maga a császár és fiai élete után is évi három-három
aranyat kellett fizetni Harún ar-Rasid bagdadi kalifának, de aztán a kalifa halála után (809) az arab birodalom
válságos helyzetbe került, emiatt a sarc megfizetésére már nem került sor.
Niképhorosz 811-ben hadjáratot indított a sarcoló bolgár Krum kán ellen. A kezdeti sikerek után nem fogadta el a
kán békeajánlatait, a bolgárok végső legyőzését szerette volna elérni. Vesztére, mert a kán csapatai bekerítették a
császár seregét, és lemészárolták azt. A császár is áldozatul esett, állítólag koponyáját később ivókupaként
használta Krum, a bolgárok kánja. Niképhorosz ugyanakkor egy megerősített birodalmat hagyott utódaira.



Krum kán ivókupaként használja Niképhorosz császár koponyáját (Manassias krónika illusztrációja, XIV. sz.)
A következő két császár összesen két évet uralkodott, mély nyomot nem hagytak a történelemben. A 813-ban
trónra került V. Leon viszont felélesztette a képrombolásokat, ennek érdekében zsinatot hívott össze. A zsinat
kimondta, hogy a képek ugyan nem bálványok, de el kell pusztítani őket. A zsinat ezzel ideológiai alap nélkülivé
tette a képrombolás felújítását, de a döntés megfelelt a császár elvárásának. Majd három évtizedes képrombolási
korszakot követően 842-ben, III. Mikhael császár ideje alatt (uralkodott (842-862) állították vissza a képek
tiszteletét, 843 márciusában zsinati határozattal törölték el a képrombolásra vonatkozó intézkedéseket,
visszaállították a képek tiszteletét. Nagy ünnepséget tartottak 843-ban a nagyböjt első vasárnapján a
képrombolás megszűnésének megünneplése céljából. Ez a nap ma is ünnep a keleti egyházban, minden
eretnekség feletti diadal ünnepe.
A képrombolások korát követően kifinomult ikonművészet alakult ki az ortodox területeken, illetve az ortodox
templomok fennmaradt mozaikképei, freskói is az ebben a korban kialakult szabályok szerint készültek (s
készülnek a mai napig). Szerencsére nem minden kép semmisült meg, sokakat csak lemeszeltek, így a
pusztításokat követően is fennmaradt számos kegytárgy, műalkotás.
A Keletrómai Birodalom 802-ben



Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Angold, Michael: Bizánc – Híd az ókor és a középkor között (General Press Kiadó, Budapest, 2001)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Redl Károly: Az égi és a földi szépről. Források a későantik és a középkori esztétika történetéhez – Damaszkuszi
János írásai (Gondolat Könyvkiadó, Budapest, 1988)
Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – Konstantinápoly második
aranykora (12. rész)
A Keletrómai Birodalom második aranykora a IX-XI. századokban volt, csúcspontját az
ezredfordulón, II. Baszileiosz uralkodása alatt érte el. A bolgárokkal való leszámolás, a
magyarok megjelenése, a törökök területfoglalása, a keleti és nyugati egyház
elszakadása fontos mérföldkövei voltak ennek a korszaknak. A hanyatlás kezdetét a
manzikerti csatavesztés jelentette 1071-ben.
„...férfiakban gazdag és szabad ez a nép, és egyéb pompát, a bőséget mellőzvén, csupán arra van gondja, hogy
vitézül viselkedjék a maga ellenségeivel szemben.”
(Bölcs Leó császár a magyarokról)
A képrombolásokkal véglegesen III. Mikhaél (840-867, uralkodott 842-től) császársága alatt számoltak le. A
kétévesen trónra került Mikhaél helyett anyja, Theodóra gyakorolta a hatalmat. Mikhaél felnőve puccsal vette át a
hatalmat anyja kegyencétől, lánytestvéreit és anyját is kolostorba küldte.
Mikhaél uralkodása alatt az arabokkal változó szerencsével folyt a hadakozás. Az arabok megalapították a
Palermói Emírséget, átkeltek Dél-Itáliába is, a legtöbb szicíliai területet elveszítette a Keletrómai Birodalom, csak
Szürakuszai és Taormina maradt a császár kezében.
Keleten újból terjeszkedni kezdett a birodalom, északról viszont a bolgárok jelentették a legnagyobb veszélyt,
A bolgárok a kereszténység felvétele érdekében a pápához fordultak, ezt Mikhaél nem tűrhette, és hadseregével a
bolgárok ellen vonult. A bolgárokat ez „jobb belátásra” bírta, Borisz kán felvette a keresztséget, Mikhaél lett a
keresztapja, a keresztségben Borisz kán is a Mikhaél nevet kapta. Így lett a bolgárok első keresztény
uralkodójából később Szent Mihály az ortodox egyházban.



III. Mikhaél Szent Mamasz égő temploma előtt (Miniatúra a XII. századi ún. Madridi krónikából) – Szent Mamasz az adócsalók védőszentje
A bolgárok keresztségükben nem akarták elfogadni a konstantinápolyi pátriárka (Photiosz) fennhatóságát, ezért
Rómától kértek térítőket, I. (Nagy Szent) Miklós pápa örömmel teljesítette a kérésüket, ám mindez tovább rontotta
a római pápával való viszonyát a császárságnak. Mikhaél császár elnökletével 867-ben zsinatot tartottak, amely
kiközösítette a pápát.
Az államügyekkel és a kultúrával 856-tók Mikhaél nagybátyja, Bardasz foglalkozott, e tisztségében caesari rangot
kapott a császártól. Mikhaél császár a hadügyekkel, dorbézolásokkal (ezzel kiérdemelte a ’Részeges’ melléknevet)
és istállófiúból kiemelkedett kegyencével, Baszileiosszal volt elfoglalva. Bardaszt 865-ben egy krétai hadjárat
során Baszileiosz leszúrta, ezt követően, alig egy évvel később, 866-ban Mikhaél társcsászárává nevezte ki
Baszileioszt. A társcsászárság szűk másfél évig tartott, 867 szeptemberében Baszileiosz egy lakoma után a
hálószobájában meggyilkoltatta a részegen fekvő Mikhaélt. Ilyen előzményeket követően lett Baszileiosz a
Makedón-dinasztia első császára.
... és megjelentek a magyarok
I. Baszileiosz 19 évet uralkodott, a császári trónon 886-tól fia, VI. (Bölcs) Leon (magyarosan: Leó) követte. Leon a
’Bölcs’ előnevet törvénykönyve alapján érdemelte ki, uralkodása már nem volt ennyire dicsőséges. Leon a
bolgárokkal való kereskedés jogát két kereskedőre bízta, akik központjukat Thesszalonikébe helyezték át, és
megemelték a bolgárok felé a vámtételeket. Simeon bolgár cár (Borisz fia) hiába küldött követséget
Konstantinápolyba, válaszra sem méltatták. Erre Simeon 894-ben megtámadta a Keletrómai Birodalmat, és
legyőzte a gyenge balkáni erőket.
Leon császár bemutatja a szent edényeket az arab követeknek
Leon az Etelközben lévő magyaroktól kért segítséget, akik Levente vezetésével 895-ben betörtek a bolgár
területekre, és több csatában is legyőzték a bolgárokat. Erre válaszul a bolgárok a besenyőkhöz fordultak
segítségért, akik betörtek a magyarok etelközi szállásterületére, így a bolgárok és a besenyők együttes erővel
menekülésre kényszerítették a magyarokat, akik a Kárpát-medencében találtak menedéket (ez volt a magyar
honfoglalás 896-ban).
Simeon még 896-ban ismét megtámadta a Keletrómai Birodalmat, csatában legyőzte Leon császár seregeit.
Konstantinápoly csak azon az áron tudott az ostromtól megmenekülni, hogy Simeon cár jelentős területeket
kapott a birodalomtól, és Leon császár éves adó fizetésére vállalt kötelezettséget.
Leon a Kijevi nagyfejedelemségnek is kénytelen volt engedni, miután Oleg nagyherceg hadiflottával jelent meg
Konstantinápolynál, kereskedelmi jogokat biztosított az oroszoknak (akikről tudjuk, hogy ebben a korban
alapvetően inkább viking kereskedők voltak).



Leont 912-ben testvére, III. Alexandrosz követte a trónon, aki felmondta a bolgároknak fizetendő adót. Nagy hiba
volt, mert a bolgárok ismét támadtak, és ismét kikényszerítették az adófizetést.
Leon fia, VII. (Bíborbanszületett) Konsztantinosz (905-959, uralkodott 908-tól) társcsászárként mindössze három
évesen került a trónra, III. Alexandrosz 913-ban bekövetkezett halálát követően ő lett a főcsászár. Ténylegesen
apósa, Rómanosz Lekapémusz uralkodott helyette, aki 920-tól már társcsászárként intézte a birodalom dolgait, és
igyekezett saját fiainak biztosítani a későbbiekben a császári trónt. T. Rómanoszt 944 év végén
palotaforradalommal megbuktatták, száműzetésbe kényszerítették, ahol 947-ben meghalt. Fiait is száműzték,
majd meggyilkolták őket. Így 944-től a ’Bíborbanszületett’ már teljes jogú császárként uralkodott.
Bíborbanszületett Konsztantinosz és Olga kijevi nagyhercegnő találkozása (Szent Szophia templom, Kijev, XI. század, freskó)
A magyarok a besenyőkkel szövetkezve 934-ben támadtak rá a birodalomra, de előtte a bolgárokat is legyőzték,
így a bolgárok és VII. Konsztantinosz császár is adófizetésre kényszerült a magyarok felé. A magyarok hatalmas
vereséget szenvedtek 955-ben az augsburgi csatában, ennek hatására VII. Konsztantinosz felmondta a
magyarokkal kötött öt évente megújított békeszerződést, és 957-től már nem volt hajlandó adót fizetni. (A X.
században Konstantinápoly jelentős szerepet játszott a magyar történelemben is, Bulcsú, Tormás, Apor, Botond
vezérek és a hozzájuk kapcsolódó mondák is őrzik ennek emlékét.)
A politikai rezsimek mindig is arra vágytak, hogy kontrollálhassák a múltat. Ezt próbálta
tenni Bíborbanszületett Konstantin is, amikor a császári hivatalok szükségleteihez igazította
a múltból származó tudást. Vezetése alatt egy csapatnyi tudós átolvasta a teljes ókori
irodalmat, és a bennük található információkból katalógust állítottak össze olyanféle
címszavakkal, mint a „cselszövésekről” vagy a „követségekről”. Így egy hatalmas
enciklopédia jött létre – 53 kötetből állt. Célja az volt, hogy a császárnak biztosítsa a jelentős
múltbéli tudás monopóliumát, s ezt olyan sikeresen tette, hogy számos szöveg fenn sem
maradt más formában – csak az enciklopédiában közölt részletek maradtak ránk.
(Angold, Michael: Bizánc – Híd az ókor és a középkor között – részlet a 164. oldalról)
A második aranykor
A Keletrómai Birodalom második aranykorának csúcspontját II. Baszileiosz (957/58-1025, uralkodott 976-tól) majd
fél évszázados uralkodása alatt érte el. A császár alapvetően a hadseregre támaszkodott, hűségüket
adományokkal, az elhunyt tisztek családjairól való gondoskodással szerezte meg. A hadsereg hűségét növelte az
is, hogy személyesen vezette seregeit. A hadsereg élelmezése érdekében csökkentette a parasztok adóját, a
hiányzó bevételeket a nemesség es az egyháziak adóemelésével kompenzálta. Ezzel ugyan kivívta a módosabb
rétegek nemtetszését, de a hadsereggel megerősített császár ellen nem volt erejük fellépni.



Kis-Ázsia nagybirtokosai fellázadtak a császár ellen, ezt a kijevi nagyherceggel, I. Nagy Szent Vlagyimirral kötött
katonai szövetség révén sikerült leverni. A Kijevből jött varég harcosok beépültek a császári seregbe, illetve ezek
képezték a később kialakult varég testőrgárda alapját is. A szövetség egyik feltételeként a császár húgát, Annát
vette feleségül 989-ben Vlagyimir nagyherceg.
II. Baszileiosz jelentős területekkel bővítette a birodalmat. Örményország, Szíria, Itáliai területek váltak a
birodalom részévé. A bolgároktól ifjú korában (986-ban) katonai vereséget szenvedett, de megerősödve 1001-től
folyamatosan támadta a bolgárokat, pusztította infrastruktúrájukat, gazdaságukat. A végső összecsapásra 1014
ben került sor, az ún. kleidioni csatában, ahol II. Baszileiosz döntő győzelmet aratott. Az elfogott 17 ezer
hadifoglyot a császár megvakíttatta, de minden századiknak csak az egyik szeme világát vetette el. A félszeműek
vezették haza a világtalan hadsereget a bolgár cár országába. A cár erről értesülve valószínűleg agyvérzést kapott
és meghalt. A vakok tömegéről való gondoskodás hatalmas terhet jelentett Bulgáriának. Ezzel a Keletrómai
Birodalom végleg megszabadult a bolgároknak fizetett adóktól is. Baszileiosz császár e tettével érdemelte ki a
Bulgaroktonosz (bolgárölő) melléknevet.



A bolgárok veresége és a vakok seregének hazatérése (Miniatúra a Manasses krónikából, XIV. század)
A hanyatlás kezdete
II. Baszileiosznak nem házasodott meg, így nem volt törvényes gyermeke. A trónt bátyja, majd annak utódai
örökölték. Uralkodóként kevésbé voltak tehetségesek, mint II. Baszileiosz, fél évszázad alatt a nagyhatalmi
pozícióból sikerült jelentéktelen országgá silányítaniuk a birodalmat.
A súlyos adóterhek miatt lázadások törtek ki, egyes területek véglegesen elszakadtak emiatt a birodalomtól. Ilyen
volt például a Balkán délnyugati részén lévő Zéta fejedelemség. A császárok (illetve a konstantinápolyi
adminisztráció) tartottak a katonaság hatalmától, ezért a hadsereg jelentős részét leszerelték. A népszerűség
növelése érdekében az egyházra támaszkodtak, de ennek ára az egyháznak való sokszor mértéket nem ismerő
adományozás volt. Az egyház túlhatalmát mutatta az is, mikor a konstantinápolyi pátriárka és a római pápa
egymást kiközösítették, és ebbe a császárnak nemigen volt beleszólása. Ezzel bekövetkezett 1054-ben a nagy



egyházszakadás (skizma), amit hivatalos formában soha nem deklaráltak. Mikor I. Iszaakiosz császár (uralkodott:
1057-1059) megpróbálta visszaszerezni a korábbi egyházi adományokat, megfenyegették, végül lemondatták a
trónról. Ő volt a Makedón-dinasztia utolsó császára.
Utóda az udvari emberből császárrá kinevezett X. Konsztantinosz lett (uralkodott: 1059-1067), akinek uralkodása
alatt felbomlott az államrend, az adószedést bérbe adták, a császári hivatalokat áruba bocsátották. A
meggyengült birodalmat számos támadás érte, csökkentve annak területét, gazdasági erejét. Időközben a
megerősödő szeldzsukok is egyre erőteljesebben támadták Anatóliát.
A vég kezdetét IV. Rómanosz uralkodása (1032-1072, uralkodott: 1068-1071) jelentette (ez a vég azért még majd
négyszáz évig húzódott!). Rómanosz uralkodása idején a normannok végleg kiszorították a birodalmat Itáliából. A
szeldzsukok ellen Rómanosz sereget szervezett, és megindult Anatólia keleti részére. Túlerőben volt, kezdetben
sikereket is ért el, végleg le akart számolni a szeldzsuk törökökkel. A belső megosztottság miatt 1071. augusztus
26-án következett be a manzikerti csatavesztés. Az éjszakai csatát követően a konstantinápolyi seregek
szétszóródtak, a sebesült Rómanoszt elfogták a törökök. Konstantinápolyban gyorsan ellencsászárt állítottak.
Manzikerti csatavesztés – Alp Arslan szultán megalázza IV. Rómanosz császárt (XV. századi francia miniatúra)
A törökök egy hét után szabadon engedték Rómanoszt, de a kitörő polgárháborúban Rómanosz – bántatlanság
ígérete mellett – megadta magát VII. Mikhaél ellencsászárnak. Az ígéret ellenére Rómanoszt megvakították, aki
egy évvel később belehalt sebeibe.



Önmagában a manzikerti csatavesztés katonailag nem volt jelentős, mégis a Keletrómai Birodalom végzetes
hanyatlása kezdeteként ezt az ütközetet jelölik meg a történészek.
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Angold, Michael: Bizánc – Híd az ókor és a középkor között (General Press Kiadó, Budapest, 2001)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – Keresztesek, törökök, bukás
(13. rész)
A XI. században végleg megromlott a viszony Rómával, majd 1071-ben a manzikerti
csatavesztés, illetve annak kezelése a Keletrómai Birodalomban elindította a lejtőn a
Konstantinápolyból irányított nagyhatalmat. A birodalom gazdagsága, befolyása,
ereje majd négy évszázadon át még kitartott, de 1453-ban már nem bírt ellenállni a
török támadásoknak.
Mióta a keresztes hadjáratokon résztvevő, nyers ősapáink megpillantották Konstantinápolyt, és nagy utálatukra
olyan társadalommal kerültek kapcsolatba, melynek minden tagja írt, olvasott, villával evett és előnyben
részesítette a diplomáciát a háborúskodással szemben, divatossá vált lenézően beszélni Bizáncról, és nevét a
dekadencia szinonimájaként használni.
(Steven Runciman brit történész)
A manzikerti vereség nem azonnal juttatta lejtőre a birodalmat. A szeldzsuk törökök jó ideig nem használták ki
győzelmüket, nem szállták meg Anatóliát (Mohács után is csak 15 évvel vették be Budát, illetve hódították meg az
ország középső részét).
A IV. Rómanoszt megbuktató III. Niképhorosz 77-78 éves volt, mikor hatalomra jutott (https://ado.hu/ado/hogyan
adoztak-a-romaiak-konstantinapoly-masodik-aranykora-12-resz/). Intézkedései lázadásokat eredményeztek, az
utódlás kérdése is megoldatlan maradt. Ezen az sem segített, hogy feleségül vette a nála több mint ötven évvel
fiatalabb Alániai Máriát (aki a kolostorba vonult VII. Mikhaél felesége volt). A lázadásokat ugyan sikeresen leverte
az agg császár, de közben a szeldzsukok jelentős területeket foglaltak Anatóliában. A kialakult helyzetben
Niképhorosz 1081-ben, 80 évesen lemondott a trónról, kolostorba vonult, de még abban az évben meghalt.
Keresztesek, velenceiek
Niképhorosz utóda I. Alexiosz lett (1048-1118, uralkodott 1081-től), aki sikeres hadvezérként is kitüntette magát, de
ügyes manőverei, háttér-megállapodásai juttatták végül a császári trónhoz. Őt tekintjük a Komnénosz-dinasztia
megalapítójának (nagybátyja, I. Iszaakiosz is császár volt 1057-1059 között).
Alexiosznak több irányból jövő támadásokkal kellett szembenéznie. A szeldzsukok anatóliai területfoglalását
tudomásul vette, lényegében békét kötött velük annak érdekében, hogy az európai fenyegetésekkel szembe
tudjon nézni.
Legnagyobb veszélyt a szicíliai normannok (vikingek) támadásai jelentettek, akik a Balkánon terjeszkedtek. A
császár felvette a kapcsolatot a pápával, még a keleti és nyugati kereszténység újraegyesítését is felajánlotta (ez a
keleti és nyugati egyház rivalizálása miatt nem jöhetett létre), illetve a német-római császárral is, de érdemi
segítséget nem kapott tőlük. Végül a velenceiek segítették meg a Keletrómai Birodalmat, visszafoglalták a
normannok hódításait a birodalom részére.



Ennek komoly ára volt, egy 1082-ben kötött szerződés alapján a velenceiek adó- és vámmentesen kereskedhettek
a császárság területén, kikötőhelyeket és műhelyeket kaptak Konstantinápolyban, így versenyelőnyre tettek szert
a birodalmi kereskedőkkel szemben is (a későbbiekben Pisa és Genova is kapott kereskedelmi engedményeket). A
kereskedelmi engedmények következményei jelentős mértékben csökkentették a kincstári bevételeket (mára is
érvényes tanulsága ennek, hogy óvatosan kell bánni a külföldieknek biztosított ilyen engedményekkel).
Az első keresztes hadjárat
A normannok után a besenyők támadásaival kellett szembenéznie Alexiosznak, őket a kunok behívásával és
vikingek zsoldba fogadásával sikerült visszaszorítani. Ennek is volt negatív következménye, mert a kunok
fosztogatásait alig lehetett megfékezni a birodalomban.
A legnagyobb csapást mégis a pápai segítség jelentette! II. Orbán pápa 1095-ben meghirdette a Szentföld
felszabadítását, és 1096-tól elkezdődtek a keresztes hadjáratok. Ezek útvonala általában a Boszporuszon keresztül
vezetett.
Az I. keresztes hadjárat csapatai 1096-ban érkeztek meg Konstantinápoly alá, akiket Alexiosz – fosztogatástól
tartva – sürgősen átszállított a Boszporusz túloldalára. Az inkább csőcseléknek, mint hadseregnek tekinthető
tömeget a törökök szinte teljes egészében lemészárolták. A félelem valós volt, a későbbi keresztesek is gyakran a
Keletrómai Birodalom lakosságának kifosztásával szereztek vagyont, az iszlám fenyegetettség elleni harc sokszor
másodlagossá vált.
I. Alexioszt fia, II. Ioannész (1087-1143, uralkodott 1118-tól) követte a trónon. Ioannész felesége árpád házi Szent
Piroska (Irén, Eirené; Szent László magyar király lánya) volt. II. Ioannész megerősítette az itáliai városállamok
kiváltságait, ez egyelőre eredményesnek bizonyult, nem érték normann támadások a birodalmat.



II. Ióannész és felesége, Piroska (Eiréné) a kis Jézust tartó Szűz Mária oldalán (mozaik a Hagia Szophiában)
A magyarokkal való kapcsolat Ioannész utóda, I. (Nagy) Manuél (1118-1180, uralkodott 1143-tól) császársága alatt
megromlottak. Manuél 1150-ben támadást indított a szerbek ellen, akik mellé viszont II. Géza magyar király
alattvalói csatlakoztak. Végső összecsapásra nem került sor, a magyar király 1153-ban békét kért, sarcot fizetett a
foglyokért, és Konstantinápoly szövetségesének nyilvánította magát.
A következő uralkodók közül érdemes még szót ejteni I. Andronikoszról (1122-1185, uralkodott 1183-tól), aki
könyörtelenül fellépett a hivatalok adás-vétele, az állami intézményekben elterjedt korrupció, az adóbérlők
visszaélései ellen, és az államigazgatásba igyekezett tehetséges hivatalnokokat felvenni. Andronikosz
intézkedései értek el eredményeket, de fellázították a nemességet, a tömeges kivégzések elrettentették a
lakosságot, két éves uralkodás után a tömeg meglincselte, holttestét végletesen meggyalázták.



Andronikosz megaláztatása és halála (illusztráció Türoszi Vilmos krónikájából, 15. század)
Visszatérve a keresztes háborúkra: A keresztes hadjáratok értek el eredményeket a törökök és az arabok ellen, de
a visszafoglalt területeket nem mindig adták a Keletrómai Birodalom birtokába, helyette önálló államalakulatok
jöttek létre, ilyen volt (többek között) az Edesszai Grófság (1198-1150), a Jeruzsálemi Királyság (1099-1291), az
Antiochiai Fejedelemség (1098-1268), a Tripoliszi Grófság (1109-1289).
A Keletrómai Birodalomra a legnagyobb csapást a IV. keresztes hadjárat jelentette. A trónviszályba beavatkozó
keresztesek – a velenceiekkel szövetkezve – elfoglalták és kifosztották Konstantinápolyt, és megalapították a
Konstantinápolyi Latin Császárságot (1204-1261). Ezzel a Keletrómai Birodalom egy időre megszűnt! A velenceiek
által elrabolt kincsek egy része beépült a Szent Márk-szélesegyházba, így a főhomlokzat lovai vagy a tetrarchákat
ábrázoló szobor is Konstantinápolyból származnak.



Geopolitikai helyzet 1206-ban
A Konstantinápolyból elmenekült udvari emberek Nikaiában rendezték be székhelyüket, megalakult a Nikaiai
Császárság (1204-1261). III. Alexiosz korábbi császár vejét egyházi jóváhagyással kiáltották ki császárnak 1206-ban.
Uralkodói neve I. Theodórosz lett.
Konstantinápolyt 1261-ben sikerült csellel (most is ostrom nélkül) visszafoglalnia VIII. Mikhaél császárnak. A
császár a velenceiek fő riválisával, a genovaiakkal is szövetségre lépett. A főváros visszafoglalása után a velencei
negyedet felégették, az ott tartózkodó velenceieket megvakították. A Konstantinápolyban kereskedő Niccolò és
Maffeo Polo (Marco Polo apja és nagybátyja) megmenekültek a megtorlás elől, mert már egy évvel korában útra
keltek Kína felé.
Mongolok, egyházegyesítés, szicíliai vecsernye
VIII. Mikhaél volt az ún. Paleilogosz-dinasztia alapítója, ő és örökösei még 192 éven át, egészen bukásáig
irányították a birodalmat.
Mikhaél diplomáciai eszközökkel próbálta birodalmát megvédeni.
A mongolok 1265-ben támadtak rá a birodalomra, és vereséget mértek a császárra. Mikhaél vállalta a kán felé való
sarcfizetést, sőt leányát is a kánhoz adta feleségül.
Megpróbálkozott a nyugati és az ortodox egyház újraegyesítésével is, ezt 1274-ben ki is mondta a Lyonban tartott
zsinat, de Mikhaél az ortodoxok ellenállását még börtönzésekkel sem tudta megtörni, végül felbomlott az
egyezség, még a pápa is kiközösítette a császárt.
Mikhaél európai ellenfeleinek meggyengítése céljából diplomáciai eszközökkel érte el, hogy az aragóniai király
1282-ben megtámadja Szicíliát, a szicíliaiak fellázadtak, és az ott tartózkodó franciákat lemészárolták. Ez volt az
ún. szicíliai vecsernye.
Törökök, Konstantinápoly elesik
A VIII. Mikhaélt követő császárok mind a Paleilogosz-dinasztia tagjai voltak. A birodalom nemzetközi szerepe egyre
csökkent, a földközi tenger urai már az itáliai városállamok, főleg Velence voltak.



A törökök egyre több területet foglaltak el a birodalomtól, 1381-től már rendszeres sarcot fizetett Konstantinápoly
a szultánnak.
A főváros ostromával többször is próbálkoztak a szultánok (például 1422-ben is), de ezek az ostromok a
hagyományos ostromfelszerelésekkel eredménytelenek maradtak, Konstantinápoly falai túl erősek voltak.
XI. Kónsztantinosz császár nyugaton próbált segítséget szerezni az egyre erősödő támadásokkal szemben, még a
katolikus és ortodox egyházak egyesülését is kimondta 1452-ben, segítséget azonban sem a pápától, sem más
uralkodóktól nem kapott.
II. (Hódító) Mehmed szultán 1453. április 6-án kezdte meg Konstantinápoly ostromát. Új technikaként Mehmed
tüzérséget is bevetett. Állítólag egyik ágyúmestere egy Orbán nevű magyar volt. Orbán egy 8 méternél hosszabb
és majdnem 1 méter átmérőjű ágyút öntött, amely 550 kg-os ágyúgolyókat ki tudott lőni több mint 1 km
távolságra.
A Dardanella ágyú, Orbán ágyúja vagy II. Mehmed nagy ágyúja, amelyet 1866-ban Abdul-Aziz oszmán szultán Viktória brit királynőnek ajándékozott (Fort Nelson, Anglia)
A szultán felajánlotta császárnak a békés elvonulást, sőt azt is, hogy zavartalanul uralkodhat Moreában, de a
császár inkább a hősi halált választotta.
A város május 29-én elesett, a császár is meghalt (fejét lándzsavégre tűzték), később tisztességesen eltemették.
Ezzel végleg megszűnt a Keletrómai Birodalom.
A keleti keresztény uralom utolsó hírmondóját, a Trapezunti császárságot 1461-ben foglalták el a törökök.
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Angold, Michael: Bizánc – Híd az ókor és a középkor között (General Press Kiadó, Budapest, 2001)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)



Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Bp., 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – A római vámrendszer (14.
rész)
Az állami működés egyik legjellemzőbb bevételi forrása évezredek óta a vám. Ez a
Római Birodalomban is igen magas bevételeket jelentett. A cikksorozatban többször is
kitértünk a vámokra, de indokolt az összefoglaló rész előtt külön is szólni a vámokról.
Ennyibe kerültek az élvezeteink és az asszonyok!
(Caius Plinius Secundus, Nat. Hist. XII. 18, 84.)
Az állami bevételek egy része, és minél nagyobb volt a birodalom, annál jelentősebb hányada, a Római
Birodalomban is a vámokból származott. A római vámrendszerről Ürögdi György részletes ismertetést adott a
’Hogyan utaztak a régi rómaiak?’ (Panoráma Könyvkiadó, Debrecen, 1979) című művében. Ebben a cikkben ezt
vettük alapul!
Vámok a Római Birodalomban
Vámon ma az állami jövedelemnek azt a nemét értjük, amelyet a más országból behozott vagy oda kivitt áru után
– a vámtarifa alapján – kell megfizetni. A Római Birodalomban vámeljárás alá esett a kereskedelmi tevékenység,
de emellett a nem kereskedelmi célból utazók által kivitt, behozott útipoggyász is. A magánutasok lehettek
tisztviselők, katonák, de a mai értelemben vett turizmus előzményei is megjelentek a birodalomban.
A római vám (portorium) annyiban különbözött a maitól, hogy az magában foglalta az út- és hídvámot, valamint a
kikötői illetéket is. A jelentősebb útkereszteződésekben, átkelőhelyeken, kikötőkben kellett a vámot megfizetni a
vámszedés jogával rendelkező tisztviselőknek.



Kereskedelmi gálya mozaikábrázolása (Szicília, Római villa, III-IV. sz.)
Az egységes, kivételeket nem ismerő vámrendszer kialakítása Gaius Julius Caesar nevéhez kötődik, elrendelte a
külföldről Itáliába behozott áruk elvámolását. Ezzel egyrészt az egyre fokozódó fényűzést kívánta visszaszorítani,
másrészt nem akarta, hogy sok pénz, arany és ezüst áramoljék ki Itáliából haszontalan luxuscikkekért. Ezt akár a
XVII. században kialakult merkantilista gazdaságpolitika (Colbert stb.) egy korai előzményének is tekinthetjük.
A vámrendszert gyakran használják – és használták régen is – az állami gazdaságpolitika eszközeként. A római
vámrendszerben ennek csak halvány nyomai voltak egészen a Keletrómai Birodalom második aranykorának
végéig (ez nagyjából a XI. század végét jelenti).
A rómaiak minden elfoglalt, bekebelezett területet bevontak vámszervezetükbe. Vámot szedtek a birodalom
határán, mind az export, mind az import után, valamint – alacsonyabb mértékkel – a provinciák határán átvitt
áruk után is.
A római birodalom belső határain fizetendő vám általában az áru értékének két-két és fél százaléka volt. A IV.
században a teljesen leromlott gazdasági helyzet miatt emeltél tizenkét százalékra.
A Római Birodalom hatalmas gazdasági egységnek számított, mégis több vámterületre osztották fel. A belső
vámhatárok többnyire egybeestek a provincia határaival. A belső vámhatárok nem választották el egymástól a
provinciákat, a vámok kizárólag pénzügyi jellegűek voltak. Ezek a belső vámterületek hol nagyok, hol egészen
kicsinyek voltak, önálló vámterületnek számított Sicilia, Róma első tartománya, Hispania (az egész Ibériai
félsziget), de Gallia három, közigazgatásilag külön provinciája és Észak-Afrika ugyancsak három tartománya is.
Önálló vámterület volt Britannia, azután Asia provincia és a pénzügyileg mindig kitűnően megszervezett Egyiptom.
A birodalom legnagyobb vámterületének az Illyricum számított, amely többek közt Pannoniát is magában foglalta.
Központi vámigazgatósága Poetovióban (Pettau, Ptuj) székelt, innen ellenőrizték, irányították a birodalom Duna
menti tartományait, a mai Észak-Olaszországot, Dél- Ausztriát és a volt Jugoszláviát is egybe foglaló vámterületet.



A mai Magyarországon, a dunántúli részen, a határon és a Duna átkelőhelyein voltak vámállomások, így
Brigetióban (Ószőny), Aquincumban, Intercisában (Dunaújváros), Altinumban (Mohács) és a borostyánkő út
mentén, Savariában (Szombathely) is.
A vámeljárás
A vámszedésre nem alakítottak ki hivatalnoki apparátust, a köztársaság idején árlejtés (versenytárgyalás) útján, a
legelőnyösebb ajánlatot tevő vállalkozónak (publicanusnak) rendszerint öt esztendei időtartamra adták bérbe a
vámok (és más adók) behajtását. A vállalkozó publicanus köteles volt meghatározott átalányösszeget fizetni, s az
ő gondja maradt, hogy ennél többet szedjen be a tartományok lakosaitól.
A publicanus adót szed
A birodalom területének növekedésével a beszedési kötelezettség meghaladta egyetlen vállalkozó lehetőségeit,
ezért a publicanusok társaságokat alapítottak, hogy elegendő pénzt adhassanak össze és egy-egy tartomány
valamennyi állami jövedelmének behajtását kibérelhessék. A publicanusok egész hivatalnoki kart képeztek ki
(rendszerint felszabadított rabszolgákból vagy éppen rabszolgákból), és ezek a „vámosok”-nak nevezett
alkalmazottaknak volt a kötelessége, hogy minél több pénzt szedjenek be a publicanustársaság részére. Ez
gyakran vezetett túlzott adó- és vámszedéshez, de az emiatt kitört lázadásokat a kirendelt katonaság általában
rövid idő alatt vérbe fojtotta. Az elégedetlenség hangjai elértek Rómába is, a császárkorban hoztak
intézkedéseket a publicanusok visszaéléseinek megfékezésére.
A császárság első évtizedeiben a vámbérlet rendszere megmaradt, de a publicanusok számára már nem volt
annyira kedvező. A császári tisztviselők egyre erőteljesebben ellenőrizték a vámtevékenységet, a vámtarifától
eltérést szigorúan szankcionálták.
A Kr.u. I. század végén, a II. század elején a publicanus társaságok működése szinte teljesen megszűnt. Nemcsak
azért, mert a tartományok lakossága meggyűlölte a publicanusokat és túlbuzgó alkalmazottaikat, hanem azért is,
mert a császári kormányzat nem szívesen látta, ha Rómában nagy, tőkeerős kereskedelmi társaságok uralkodnak
a pénzpiacon és esetleg keresztezik a birodalmi politikai elgondolásokat. A császár felügyelete alá tartozó
tartományok vámbevételeinek beszedését egyes személyek, conductorok bérelték, akik megfelelő anyagi bázissal
és képzett személyzettel is rendelkeztek. (A későbbiek során a conductorok tevékenységi köre kiszélesedett.)
Néhány tartományban nem bérlő társaságok végezték a vámszedést, hanem a provincia lakosságából választották
ki a vámszedőket. Erről sajátos hírt adnak a Biblia evangéliumai is. Mátét (Lévit) vámszedőből hívta el Jézus, hogy
legyen az egyik apostola, a kistermetű Zákeust, aki Jerikó főadószedője volt, sajátos megtiszteltetésben
részesítette Jézus, amikor a „bűnös ember” házába ment vendégségbe.



Hans Collaert: Máté elhívása (a vámszedő asztal mellől, 1585)
Az utas számára mindegy volt, akárhogyan nevezték a vámost, publicanusnak vagy conductornak, a vámot meg
kellett fizetnie. Vámmentességet pedig alig élvezett valaki, még a tartományába utazó helytartónak is kellett
vámot fizetnie. A császár és környezete természetesen nem fizetett, és a császári vagyontárgyak is vámmentesek
voltak. A császárok egyes személyeknek kiemelkedő szolgálatukért csak nagy ritkán adományoztak
vámmentességet.
Az utas egy napon belül több alkalommal is találkozott vámosokkal, akik nemcsak a vámot szedték be, hanem a
birodalom határain azt is ellenőrizték, hogy az utasember vagy az utazó kereskedő nem visz-e magával nagy
tételben fegyvert, nyers- vagy feldolgozott vasat (hiszen ebből fegyvert lehet kovácsolni), bort, olajat, gabonát,
aranyat! Mindezek kivitelét megtiltották.
A birodalom határain, különösen a közel-keleti határokon, gondosan megvizsgálták az utasok poggyászát,
málháit, mert egyes árucikkekre, mint a Keletről behozott fűszerekre, illatszerekre, ópiumtermékekre vagy ezek
alapanyagára, továbbá prémekre, gyapotból szőtt kelmékre, selyemfonalra vagy selyemszövetre, más szövetekre,
rabszolgákra, amfiteátriumi vadállatokra nagy vámot vetettek ki, mégpedig értékük huszonöt százalékát, hogy e
fényűzésre szolgáló áruk behozatalát csökkentsék.
A luxuscikkekre sok pénz, sok arany áramlott ki a birodalomból, hogy a kereskedelem a luxusigényeket
kielégíthesse. Az idősebb Gaius Plinius Sécundus, a természettudós szerint évente mintegy százmillió sestertiust
vittek át a közel-keleti határokon, s ennek az összegnek a fele Indiába, Kínába és Arábiába (gyöngyökért)
vándorolt. Nem véletlenül írta le Plinius a cikk mottójaként is választott mondatot: Ennyibe kerültek az
élvezeteink és az asszonyok!
A vámállomásokon dolgozó alkalmazottak, valamint az összegyűjtött pénz biztonságára vigyázni kellett. A
köztársaság korában felfegyverzett, izmos rabszolgákat helyeztek el a vámház közvetlen közelében, a
császárkorban pedig ugyancsak a közelben vagy kis távolságra katonai alakulat táborozott, amelynek
parancsnoka időnként meglátogatta a vámosokat, hogy ellenőrizze őket.



Amikor az utas elérkezett a vámállomáshoz, köteles volt vámnyilatkozatot készíteni, azon feltüntetni a magával
vitt árukat, értéküket, illetve vételárukat. (A kocsit húzó vagy a málhákat hordozó állatok és a legszűkebb
értelemben vett személyes használatra szolgáló tárgyak nem voltak vámkötelesek.) A vámnyilatkozat alapján a
vámos átkutathatta az utas poggyászát, málháit, a férfiakat meg is motozhatta (a nőket tilos volt motozni, akik ezt
ki is használták utazásaik során), sőt az írásokba, levelekbe is betekinthetett, nincs-e bennük elrejtve valamilyen
vámköteles áru.
Tévesen kiállított vámnyilatkozat esetében az utasnak a vám kétszeresét kellett megfizetnie, ha valamit kihagyott
belőle, azt a vámos elkobozhatta. Tőle azután az utas magasabb áron visszavásárolhatta, amin a vámosok igen jól
kerestek. Amennyiben az utasembernek nem volt annyi pénze, hogy a vámot kifizesse, a vámosok az árut letétbe
helyezték és zálogként kezelték.
Ha valaki rabszolgáját (a rabszolgák is vámköteles árunak számítottak) furfangosan szabad embernek, esetleg
római polgárnak mondta, hogy vámot ne kelljen utána fizetnie, és a rabszolga a vámosnak elárulta a valódi
helyzetet, a vámosnak jogában állt őt helyben felszabadítani, és tulajdonosa nem kaphatta vissza.
Az utas nyugtát kapott a kifizetett vámról.
Akadtak persze utazók, akik óvakodva kerülték ki a vámházakat, és úttalan utakon, csapásokon, gázlókon át
gyalogolva lépték át a vámhatárt. Ha ilyen csempészt elfogtak, áruját elkobozták, sőt a kései császárkorban
halállal is büntették.
Utazóbatár a római korban
Nem volt ritka esemény az utasok, utazó kereskedők kirablása, fosztogatása sem. Ez természetesen a
vámbevételeket is veszélyeztette, ezért a hatalom erélyes eszközökkel (katonasággal) lépett fel az ilyen
tevékenységek ellen. Jól ismert eset volt egy Laureolus nevű rabló története, aki személye körül egy sajátos
betyármítosz is kialakult. A kirendelt katonaság elől a helyiek elbújtatták a rablót, csak nagy nehézségek árán
sikerült elfogni. Sorsa megpecsételődött, az amfiteátrumban vadállatokkal tépették szét.



Martialis (az epigrammaköltő; Kr.u. 40-104) a Látványosságok könyvében így írt erről:
Marcus Valerius Martialis: Laureolus bűnhődése
A szkita szirthez amint láncolva etette Prometheus
A maga májával váltig a saskeselyűt,
A kaledón medvét éppúgy táplálta belével
Itt most Laureolus, csüngve valódi bitón.
Tagjai még éltek, véres cafatokba szakítva,
És az egész testen semmise volt, ami test.
A méltó lakolás végtére elérte, ki atyja
Vagy gazdája nyakán döfte keresztül a tőrt,
Templomok elrejtett aranyát eszevesztve rabolta
S üszkeivel készült rontani, Róma, reád!
Szörny a mítosz, még szörnyűbb a lator lakolása:
Ebbe’ valósággá vált, ami ott mese volt.
Néró reformjai
Néró (vagy ahogyan sokszor írják nevét Nero) uralkodásénak első éveiben még nem mutatta az őrület jegyeit.
Nevelője, Seneca ekkor még képes volt hatni rá. Persze ez sem akadályozta meg abban, hogy néhány embert, aki
útjában állt – anyja, Agrippina segítségével – eltegyen láb alól. Nevelőapja, Claudius császár és fia, Britannicus is
közéjük tartozott. Később saját anyját is megölette.
Néró az uralkodása elején mindenek előtt népszerűséget akart szerezni. Tervbe vette a forgalomhoz kötődő adók
és a vámok eltörlését, s ezt az intézkedését „az emberi nem gyönyörűséges ajándékaként” akarta a birodalom
népeinek nyújtani. Nem kétséges, hogy ezek népszerű intézkedések lettek volna, de a pénzügyi alapok nélkül a
birodalom összeomlása lett volna a következménye.
A szenátoroknak sikerült meggyőzniük Nérót ötleteinek balgaságáról, de tervei kitudódtak, így kénytelen volt
lépni az adó- és vámügyekben. Az intézkedések javítottak az akkori pénzügyi rendszeren.
A kidolgozott császári edictum legfontosabb rendelkezései a vámolásra vonatkozóan a következők voltak:
– Minden adózási rendelkezést nyilvánosságra kell hozni, így mindenki tudomást szerezhet arról, hogy milyen
adófizetési kötelezettsége van. A vámtarifákat minden vámházban ki kellett függeszteni, minden utas láthatta és
tudhatta, miért és mennyit kell fizetnie. Ez az intézkedés egyrészt az adóbérlőket (publicanusokat) szorította
sarokba, mert tevékenységük során így már nem volt lehetőségük a kiszabott mértékektől eltérni, másrészt azt is
eredményezte – és ennek máig ható következményei vannak – hogy az adózásra vonatkozó szabályokat előre
nyilvánosságra kell hozni.



– Néró megtiltotta, hogy a vámosok a megállapított vámon kívül egyéb összeget is felszámítsanak. Ugyanis
elterjedt volt az a jogalap nélküli gyakorlat, hogy a vámosok az utasoktól és kereskedőktől a vámon felül külön
illetékeket követeltek és az ügykezelés, az áruk megvizsgálása, idegen pénznemek átváltása címén mintegy két
százalékot hajtottak be.
– A visszaéléseket elkövető publicanusok ellen akár Rómában, akár a tartományokban az illetékes tisztségviselő
soron kívül eljárást kell indítani. A publicanusok adóügyekben folyó pereit Rómában a praetor, a tartományokban
a helytartó előtt kell tárgyalni.
– A katonák, hacsak nem folytatnak kereskedelmi tevékenységet, mentesek a közvetett adók és vámok alól. Ezt a
rendelkezést Domitianus császár i. sz. 87-ben a kiszolgált és leszerelt katonákra, a veteranusokra és velük utazó
családtagjaikra is kiterjesztette. A kor nagy csempészei így a katonák lettek. Természetesen nem az egyszerű
legionáriusok, sokkal inkább a légiók vezetői (ehhez hasonló csempésztevékenység a közelmúltban is volt, illetve
manapság is van, ha nem is a katonák részéről).
– Itália gabonával való ellátását már abban a korban is a provinciákból biztosították. A gabona főleg hajókon
érkezett (Szicíliából, Egyiptomból stb.). Sajátos gazdaságpolitikai intézkedésként az áruszállító hajókat (nem a
rakományt, csak a hajót) mentesítették a vámfizetés alól.
Az adókat már az ókorban is könyvelték
Vámok a Keletrómai Birodalomban
A vámbevételek jelentősége megnőtt a Keletrómai Birodalomban. Konstantinápolyt számos kereskedelmi útvonal
keresztezte: India, Kína, Arábia, később a Kijevi Nagyfejedelemség felé is tranzitszerepet töltött be. Ez lehetővé
tette, hogy jelentős kereskedelmi nyereség képződjön a városban, illetve a vámbevételek révén az államkincstár
is hatalmas bevételekhez jutott.



A képrombolásokat követően Eirené császárnő (uralkodott: 802-811) hozott a közterheket érintő jelentős
intézkedéseket, csökkentette az adókat és a vámokat, adómentességeket osztogatott. Ennek következménye lett
saját népszerűségének növekedése (később szentté is avatták), viszont a kincstár kiürülése is. Ez utódjának I.
Niképhorosz (uralkodott: 797-802) császárnak komoly gondokat okozott, fel kellett emelnie a közterheket,
visszavonta az adómentességeket. Az államháztartást rendbe tette, népszerűtlen intézkedései viszont gyűlöltté
tették, nem is avatták szentté!
A Keletrómai Birodalom hanyatlásában jelentős szerepet játszott az adó- és vámbevételek csökkenése. Ez részben
az elvesztett területek miatt következett be, részben az adó- és vámmentességek adományozása következtében.
Az utóbbi egyik legmeghatározóbb esete volt, mikor 1082-ben szerződést kötöttek a velenceiekkel, amely alapján
a velenceiek adó- és vámmentesen kereskedhettek a császárság területén. Kikötőhelyeket és műhelyeket kaptak
Konstantinápolyban, így versenyelőnyre tettek szert a birodalmi kereskedőkkel szemben is. A későbbiekben Pisa
és Genova is kapott kereskedelmi engedményeket. Az itáliai városállamok hatalmas vagyonra tettek szert a
kelettel (Arábia, India, Kína, Keletrómai Birodalom) való kereskedelem révén, de ez lényegében Konstantinápoly
gazdasági kifosztását jelentette. A velenceiek 1204-ben közvetlenül is részt vettek Konstantinápoly kifosztásában,
aminek következménye lett, hogy hat évtizedre megszűnt a Keletrómai Birodalom.
A nem annyira dicsőséges IV. keresztes hadjárat, amelynek során a keresztesek és a velenceiek közösen rabolták ki Konstantinápolyt 1204ben (XV. századi miniatúra)
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Angold, Michael: Bizánc – Híd az ókor és a középkor között (General Press Kiadó, Budapest, 2001)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)



Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Suetonius: Caesarok élete (http://mek.oszk.hu/03200/03264/03264.htm)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp., 1972); Kard
és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak? (Debrecen, 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz, neves
szakemberek írásait tartalmazza



Hogyan adóztak a rómaiak? – Összefoglaló áttekintés
Róma örökösei vagyunk! Összesen tizennyolc írásban ismertettük, elemeztük a Római
Birodalom adózástörténetét, Róma alapításától Konstantinápoly bukásáig. A 2206 év
jelentőségét nem csak az évek száma adja, sokkal inkább az, amit Róma a mai világra
hagyományozott. A mai nyugati világban (amit annak tekintünk) gyakorolt politika,
gazdasági működés, jog, kultúra, vallás, sőt egyes esetekben a nyelv is mind
visszavezethetők erre az államalakulatra.
„...eltekintve a csatornától, gyógyászattól, oktatástól, bortól, közrendtől, öntözéstől, utaktól, vízvezetékhálózattól
... mit tettek a rómaiak értünk?”
(Monty Python: Brian élete – részlet)
A Római Birodalom kialakulása nem volt előzmények nélküli. Nagyon sokat átvett a görögöktől, az egyiptomiaktól,
a zsidóktól, de ezeken túl is sok más kultúra volt jelentős hatással a birodalom történetére.
Róma egyszerre hódított és integrált, és épp ez biztosította, hogy oly hosszú időn át fennállt a római állam.
Amikor ezt a kettős szerepet már nem tudta beteljesíteni, akkor szükségszerűen a bukás következett. Nyugaton a
népvándorlás, a germánok és britek ellenállása, keleten az iszlám térhódítása volt végzetes hatással.
Adós fizess! (Kr. u. II. századi relief, Metz)



Mégis, sokkal fontosabb az, amit a birodalom a több mint kétezer év alatt elért, megvalósított!
Kialakultak a nyugati típusú állami működés keretei:
– a politikai hatalom gyakorlásának intézményei;
– az államtól alapvetően független gazdasági és pénzügyi rendszer (ennek természetesen az adórendszer is
része);
– a jogrendszer, amely kereteket és korlátokat is adott az előzőekre, de általában a társadalmi működésre is.
Nagyszerű eredmény volt, hogy a birodalom képes volt a többistenhit helyett államvallássá tenni a
kereszténységet. Ez természetesen nem volt egyszerű. A tiltott, üldözött vallás először (többször is) megtűrtté vált,
majd a IV. században alig egy évszázad alatt vált államvallássá, miközben más vallások szorultak háttérbe, esetleg
váltak üldözötté.
A kulturális örökség hatalmas! Hogy csak néhány példát ragadjunk ki ebből: Colosseum, Pantheon (Róma), Hagia
Sophia székesegyház (Isztambul), Ciceró, Ovidius, Seneca, ikonfestészet, mozaikművészet, és a sort hosszan
lehetne folytatni! Nem véletlen, hogy a reneszánsztól kezdve a nyugati művészet ezekre az előzményekre
építkezett, használta ezeket hivatkozási alapul.
Történeti áttekintés, különös tekintettel az adókra, vámokra
Az adózás alapja kezdetekben a mezőgazdasági termelés és a tulajdon volt. Ezt egészítette ki egyre jelentősebb
mértékben a hadisarc, amelyet a legyőzöttekkel fizettettek meg, de a birodalom katonai erejét ismerve sokan
ellenállás nélkül is inkább a sarcfizetést választották.
Remus, Romulus és az anyafarkas
A meghódított területeken is alapvetően a római adókat vezették be, de előfordult, hogy a korábbi adókat is
megtartottál, csak ezt követően azokat már Róma javára szedték be.



A kereskedelmi tevékenységet már a legkorábbi időkben is adóztatták, így a királyok idejében is ismert volt már a
sóadó.
A beszedendő adók mennyiségéről, illetve annak elköltésének módjáról a királyok és a köztársaság korában is a
szenátus döntött, a császárság idejében, különösen Diocletianus uralkodásától a szenátus jogköre jelentősen
csökkent, a döntéseket a császárok, illetve a hivatali apparátus hozta meg.
A ’panem et circenses’ (kenyeret és cirkuszi játékokat), mint a hatalom gyakorlásának elvét, szintén a legkorábbi
időktől kezdve alkalmazták. Ennek jegyében gondoskodtak a legszegényebb rétegek napi betevőjéről, illetve
szórakoztatásáról. Ezekkel a módszerekkel sokáig el lehetett kerülni a lázongásra hajlamos néptömegek
felkelését (megjegyzem, ezek a módszerek a mai politikai közéletben sem ismeretlenek).
Az adózásban az első jelentősebb reformokat Julius Caesar vezette be a provinciákon, az átfogó reform viszont
már Octavianus/Augustus császárra maradt. Augustus rendszerében a kereskedelmi forgalmat egységes adóval
terhelték, kivéve a luxuscikknek számító rabszolgák utáni adót, amely magasabb volt. A jelentősebb örökségeket
is megadóztatta Augustus. Fontos változás volt a beszedési rendszer reformja, ahol lehetséges volt a korábbi
adóbérlők helyett állami tisztségviselők jártak el.
A birodalom vámrendszere sajátos kettősséget mutatott. Vámot kellett fizetni a birodalomban bevitt (import) és
onnan kivitt (export) áruk után is, de a birodalmon belül is voltak vámszedőhelyek. Ez utóbbiakat a provinciák
határán létesítették, de volt mikor több provincia együttesen volt egy vámterület (Africa), de a fordítottja is
előfordult, mikor egy provinciát több vámterületre osztottak (Judea). Az áruk után fizetendő belső vám
alacsonyabb mértékű volt. mint az export és import utáni vám. Egyes cikkek birodalomból való kivitelét (például
vas, arany) megtiltották, és ezt szigorúan ellenőrizték. Vámot kellett fizetni a kikötők, a kövezett utak, a folyami
átkelőhelyek használatáért is.
Nero (Néró) uralkodásának elején javasolta a vámok megszüntetését, de az állami működéshez jobban értő
szenátorok meggyőzték, hogy álljon el tervétől. Mivel Nero javaslata ismertté vált, helyette több reformjellegű
intézkedést hozott az adó- és vámrendszerben, amelyekkel valóban jobbá, hatékonyabbá alakították a pénzügyi
rendszert.
Római pénzek egy pompeii falfestményen



A Kr.u. első században kialakult rendszer viszonylag jól működött a következő kétszáz évben, csak Diocletianus
(uralkodott: 284-305) idejében kellett azt átalakítani. Ennek két oka volt: egyrészt a hatalmasra nőtt birodalom
egy központból való kormányzása már kezdett ellehetetlenülni, másrészt Róma és Itália privilégiumai már nem
voltak fenntarthatóak. Az új rendszerben figyelembe vették a földterületek nagyságát és minőségét, illetve a
földet művelő munkások számát is. Ez a rendszer – kisebb változtatásokkal – a birodalom bukásáig fennmaradt.
A birodalom pénzei Nero uralkodását követően gyorsuló ütemben vesztették el értéküket, mivel a
nemesfémekhez egyre több ötvöző anyagot kevertek. A III. század közepére ez azt eredményezte, hogy már az
adókat is természetben szedték, az állami hivatalnokok és a katonák járandóságait is természetben fizették.
Diocletianust után I. (Nagy) Constantinus (uralkodott: 306-337) megtartotta ugyan Diocletianus adóintézkedéseit,
de értékálló pénzt veretett, és olyan új adófajtákat is bevezetett, amelyeket csak pénzben lehetett fizetni.
Constantinus két igen jelentős intézkedést hozott még: a birodalom fővárosát áthelyezte a róla elnevezett
Konstantinápolyba (ekkoriban Nova Roma – új Róma – volt a neve), illetve a kereszténység államvallássá
válásának első lépéseit is kezdeményezte (milánói edictum, I. niceai zsinat stb.). A kereszténység államvallássá
jóval később, 380-ban, I. (Nagy) Theodosius (uralkodott: 379-395 uralkodása alatt vált.
Constantinus álma a milvius-hídi csata előtt (E jelben győzni fogsz!)
Bármennyire is nagy uralkodó volt I. Theodosius, a birodalom nyugati részének bukását, a keleti részének
hanyatlását idézte elő azzal, hogy két gyermeke között felosztotta a birodalmat. Uralkodásra mindketten
alkalmatlanok voltak.
A birodalom nyugati része nem bukott el sem a catalaunumi csatát (451), sem Romulus Augustulus letételét (476)
követően, sőt még egy felvirágzó időszaka is volt I. (Nagy) Theodorik alatt (Itália királyaként uralkodott 493 és 526
között), de halálát követően utódai alatt már elenyészett a birodalom nyugati részének maradéka is, a végső



dátumnak 552 tekinthető.
A nyugat hanyatlott, a kelet tündökölt! Nagy Theodisius fiának, Arcadiusnak rövid és válságos uralkodását
követően 40-8-ban II. Theodosius lépett a trónra. Hosszú, 42 éves uralkodása alatt a hunok jelentették a
legnagyobb veszélyt. A hunok szervezett államalakulat nélkül, Attila halála után már nem tudtak eredményesen
fellépni Konstantinápoly ellen. A IV. század végére stabilizálódott a Keletrómai Birodalom.
Justinianus császár 527-ben lépett trónra, 5 évvel később kitört az ókor legnagyobb adólázadása az ún. Nika
felkelés. Ezt – nem kis részben feleségének, a hetérából császárnővé emelkedett Teodorának, és zseniális
hadvezérének, Belizárnak köszönhetően – vérbe fojtotta. Néhány nap alatt 30-40 000 körül volt
Konstantinápolyban a halálos áldozatok száma. A felkelést követően megindult az elpusztult székesegyház
újjáépítése. A Hagia Sophia székesegyház ma is áll. Justinianus hosszú uralkodása alatt (565-ben halt meg)
virágzottak a művészetek, a tudományok, az uralkodása alatt összeállított, a római jogot összegző Corpus Iuris
Civilis a mai nyugati jogrendszernek is az alapját képezi.
A következő évszázadokban az arabok támadásai jelentettek ugyan némi veszélyt, de a hadi események változó
kimenetelűek voltak, hol Konstantinápoly fizetett hadiadót (sarcot) az araboknak, hol fordítva. Az arabok egyszer
(626-ban) próbálták megostromolni a Keletrómai Birodalom fővárosát, de olyan nagyok voltak a veszteségeik,
hogy a következő évszázadokban még az újabb próbálkozásig sem jutottak el.
Szőlőskertben dolgozó munkások (alul) és a fizetség átvétele (felül) (XI. századi konstantinápolyi evangélium miniatúrája)
A birodalomnak a belső vallási megosztottság jelentette a legnagyobb problémát a VIII-IX. századokban. Krisztus
mibenlétéről folyt a vita, és a képrombolásokban, az ezeket kísérő öldöklésekben, kivégzésekben tetőzött a
folyamat. Rövid időre sikerült a kedélyeket Eirené császárnőnek megfékezni (uralkodott: 797-802; az ikontisztelők
mellé állt), de uralkodása után újból fellángoltak az összetűzések. A képek tiszteletét – most már véglegesen – a
842-től uralkodó III. Mikhaél császárnak sikerült visszaállítania.
Mikhaél uralkodása alatt és még a következő évszázadokban a bolgárok jelentették a legnagyobb veszélyt a
birodalomra. Konstantinápolyt ugyan nem sikerült meghódítaniuk, de sok csatában győzedelmeskedtek, sőt volt
olyan császár is (I. Niképhorosz), akit csatában elfogtak, majd kivégeztek.



A bolgároktól az 976-tól 1025-ig uralkodó II. Baszileiosz császár is vereséget szenvedett először, de 1014-re sikerült
birodalmát annyira megerősítenie, hogy végzetes csapást tudott mérni a bolgárokra. A IX-XI. századi időszakot
tekinthetjük a Keletrómai Birodalom második aranykorának, tetőpontját II. Baszileiosz uralkodásának
időszakában érte el.
A keleti (ortodox) és a nyugati (pápai irányítás alatt álló katolikus) keresztény egyházak közötti viszály is a
képrombolások korára vezethető vissza. A vallási ideológiai nézetkülönbségen kívül komoly ellentéteket váltott ki
a császár és a pápa egymás közötti (alatti/feletti) viszonya is. Ez végletessé az 1054. évi egyházszakadással
(skizma) vált. A katolikus egyház sok évszázadon át mindent megtett a keleti egyház és a bizánci császár
ellehetetlenítése érdekében. Talán a két legdurvább támadás a hamisítvány constantinusi adománylevél volt,
illetve a középkori történészek lejárató írásai a Keletrómai Birodalom ellen. Az utóbbiak találták ki a Bizánc,
Bizánci Birodalom, bizantinizmus kifejezéseket is, amelyeket magára soha nem használt a Keletrómai Birodalom,
a szándékos összemosással is degradálva az ezer éven át fennálló birodalmat.
13. századi freskó I. Sziveszter pápával és I. Constantinus római császárral
A birodalom hanyatlása a maga korában nem túl súlyos manzikerti csatavesztéssel (1071) vette kezdetét.
Különösen nagy kárt okozott a IV. keresztes hadjárat, amikor a keresztesek – a velenceiekkel szövetségben
Konstantinápolyt is elfoglalták (1204), sőt, fél évszázadra a birodalom is megszűnt. Csak 1261-től létezett újból a
Konstantinápoly központú Keletrómai Birodalom. A területi veszteségek, az elvesztett adóbevételek, az itáliai
városállamoknak (különösen Velencének) biztosított adó- és vámmentességek miatt a birodalom elkezdte felélni
anyagi tartalékait. A leépülés még két évszázadon át tartott, végül 1453-ban az akkori modern technikával
(tüzérség) jól felszerelt szeldzsuk törökök ostrommal bevették Konstantinápolyt, a birodalom utolsó maradványai
1461-ig tudtak kitartani.



A keresztesek és a velenceiek közösen rabolták ki Konstantinápolyt 1204-ben (Geoffreoy de Villehardouin Históriája, 1330 körül)
A cikksorozat írásai
A cikksorozatban 2018 októberétől 14 számozott írás jelent meg, de korábban is volt már 4 cikkben a római kor
adóügyeiről. Ezeket soroljuk most fel.
A cikksorozat 14 fejezete:
– Hogyan adóztak a rómaiak? – Bevezető rész (1. rész) (https://ado.hu/ado/hogyan-adoztak-a-romaiak
bevezeto-resz/)
– Hogyan adóztak a rómaiak? – Állami működés a köztársaság korában (2. rész) (https://ado.hu/ado/hogyan
adoztak-a-romaiak-allami-mukodes-a-koztarsasag-koraban-2-resz/)
– Hogyan adóztak a rómaiak? – Augustus adóreformja (3. rész) (https://ado.hu/ado/hogyan-adoztak-a-romaiak
augustus-adoreformja-3-resz/)
– Hogyan adóztak a rómaiak? – Tiberius, Caligula, Claudius, Nero (4. rész) (https://ado.hu/ado/hogyan
adoztak-a-romaiak-tiberius-caligula-claudius-nero-3-resz/)
– Hogyan adóztak a rómaiak? – Az állam adót fizet polgárainak (5. rész) (https://ado.hu/ado/hogyan-adoztak
a-romaiak-az-allam-adot-fizet-polgarainak-5-resz/)
– Hogyan adóztak a rómaiak? – A Domitianus és Diocletianus közötti időszak (6. rész)
(https://ado.hu/ado/hogyan-adoztak-a-romaiak-a-domitianus-es-diocletianus-kozotti-idoszak-6-resz/)
– Hogyan adóztak a rómaiak? – Diocletianus reformjai (7. rész) (https://ado.hu/ado/hogyan-adoztak-a-romaiak
diocletianus-reformjai-7-resz/)
– Hogyan adóztak a rómaiak? – E jelben győzni fogsz! (8. rész) (https://ado.hu/ado/hogyan-adoztak-a-romaiak
e-jelben-gyozni-fogsz-8-resz/)
– Hogyan adóztak a rómaiak? – A birodalom végnapjai (9. rész) (https://ado.hu/ado/hogyan-adoztak-a-romaiak
a-birodalom-vegnapjai/)
– Hogyan adóztak a rómaiak? – A hunoktól az arabokig (10. rész) (https://ado.hu/ado/hogyan-adoztak-a
romaiak-a-hunoktol-az-arabokig/)
– Hogyan adóztak a rómaiak? – A képrombolások kora (11. rész) (https://ado.hu/ado/hogyan-adoztak-a
romaiak-a-keprombolasok-kora-11-resz/)



– Hogyan adóztak a rómaiak? – Konstantinápoly második aranykora (12. rész) (https://ado.hu/ado/hogyan
adoztak-a-romaiak-konstantinapoly-masodik-aranykora-12-resz/)
– Hogyan adóztak a rómaiak? – Keresztesek, törökök, bukás (13. rész) (https://ado.hu/ado/hogyan-adoztak-a
romaiak-keresztesek-torokok-bukas-13-resz/)
– Hogyan adóztak a rómaiak? – A római vámrendszer (14. rész) (https://ado.hu/ado/hogyan-adoztak-a
romaiak-a-romai-vamrendszer-14-resz/)
Korábbi írások:
– Néró császár költő volt és adóreformer (https://ado.hu/ado/nero-csaszar-kolto-volt-es-adoreformer/)
– Különös adóból származik az ismert mondás (https://ado.hu/ado/kulonos-adobol-szarmazik-az-ismert
mondas/)
– Az adózás hozzájárult a hunok felemelkedéséhez és vesztéhez (https://ado.hu/ado/az-adozas-hozzajarult-a
hunok-felemelkedesehez-es-vesztehez/)
– Adólázadásnak köszönhetjük az Hagia Sophiát (https://ado.hu/ado/adolazadasnak-koszonhetjuk-az-hagia
sophiat/)
Irodalom:
A Római Birodalommal sok ezer kötetnyi könyv, számos film, weblap stb. foglalkozik. A felhasznált irodalom
részletes ismertetésétől eltekintünk, de kiemeljük közülük a következőeket:
Julius Caesar feljegyzései: A gall háborúról; A polgárháborúról (http://mek.oszk.hu/05000/05020/05020.pdf)
Castiglione László művei: Az ókor nagyjai (Bp., 1971); A római művészet világa (Bp., 1974)
Creighton, Mandell: A római nép története (Bp., 1898)
Grüll Tibor: A Római Birodalom gazdasága (Bp., 2017)
Gulyás Istvánné (szerk.): Az antik Róma napjai (Bp., 1983)
Hahn István: Róma istenei (Bp., 1975)
Havas László – Hegyi W. György – Szabó Edit: Római-történelem (Bp., 2007)
Révay József: Százarcú ókor (Bp., 1962)
Ürögdi György könyvei: A régi Róma (Bp., 1963); Róma kenyere, Róma aranya (Bp., 1969); Kleopátra (Bp.,
1972); Kard és törvény. Marius és Sulla kora (Bp., 1974); Nero (Bp., 1977); Hogyan utaztak a régi rómaiak?
(Debrecen, 1979)
www.romaikor.hu (http://www.romaikor.hu): a weblap – részben tematikusan – számos szakirodalmat idéz,
neves szakemberek írásait tartalmazza