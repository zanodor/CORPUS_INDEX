---
master_file: "[[@KerenyiKarolyHermesz]]"
---
# Index for Kerényi Károly – Hermész a lélekvezető.pdf

Kerényi Károly
Hermés, a lélekvezető
Az élet férfi eredetének mitologémája
(Fordította: Tatár György)
Európa Könyvkiadó
Budapest, 1984
*****
I
Hermés a klasszikus hagyományban



1
A "Hermés"-eszme kérdésessége
A kérdés, amelyre választ keresünk, a legegyszerűbben
így hangzik: „Mi jelent meg a görögöknek Hermésként?"
Nem azért kérdezünk így, hogy nyomban a legegyszerűbb
választ kapjuk: „Egy isten." Ez a legtöbbeknek vagy semmit
sem mondana, vagy éppen azt mondaná, ami a
legkérdésesebb. A kérdés feltevése csak annyit feltételez,
hogy a Hermés névnek valóban megfelelt valami,
valamilyen realitás, mindenképpen lelki, de alkalmasint több
is ennél. Ezáltal a kérdés nem válik történetietlenné, de
természetesen több lesz, mint pusztán-történeti kérdés.
Történeti tényként kell elismernünk, hogy a görögök
számára Hermés nevű istenük nem az a merő semmi volt,
mint a mai ember számára, nem is valami alaktalan erő,
hanem egy pontosan meghatározott valami, s legalábbis
Homéros óta jól felismerhető személyiség. Személye
azonban soha nem nyilvánult meg a hatalom puszta
birtokosának önkényességében, inkább sajátos lénye
határozta meg egyszer s mindenkorra. (5) (Ez és a hasonló
formátumú számok a továbbiakban az eredeti kiadvány
eredeti oldalszámait mutatják.) A történésznek ezt a
Hermést kell felidéznie a maga megbonthatatlan, fölöttébb
személyes teljességében. Az aztán már túllép a történeti
kérdésfeltevésen, ha azt a realitást, amelyet a görögök
Hermésnek neveztek, a történelemtől független, időtlen
valóságok tartományában kíséreljük meg fölfedezni.
Mert ámbár az istenek epifániái megjelenésük
külsőségeiben térhez és időhöz vannak kötve, semmilyen
istenség nem meríthető ki hiánytalanul bőre színében,
hajviseletében, öltözékében és más attribútumaiban. Az a
valami, amit mi keresünk, éppen ez a „hiány".



Ahhoz, hogy ezt megtaláljuk, a történeti kutatás szilárd
eredményeinek figyelembevételén kívül - ami magától
értetődő - a nagy mitológia tudományos megítélésére is
szükség van.
A második kérdéssel, amely az elsővel („Mi jelent meg a
görögöknek Hermésként?") szorosan összefügg: „Hogyan
jelenhetett meg éppen ez istenként a görögöknek?", most
egyelőre nem foglalkozunk. Nem mintha egészen
megfeledkezhetnénk róla, s hogyha valami
alacsonyrendűben és szellemtelenben vélnénk az „eredeti"
Hermést felfedezni, nem kellene - legalábbis utólag, de
annál komolyabban - ezt a második kérdést is fel-tennünk.
Éppen ennek elmulasztása teszi ezen a ponton a legtöbb
eredetfeltevést tudománytalan találgatássá. Csakhogy nem
szabad már eleve abból kiindulnunk, hogy az a valami, amit
keresünk, feltétlenül megfelel annak a magasztosságnak,
(6) amelyet a görög isteneszme elképzeléseink - éspedig
éppen a görög istenekről alkotott legújabb felfogásunknak
megfelelő elképzeléseink - szerint tartalmaz. Máskülönben
úgy járunk, mint a görög vallásnak egy nagy ismerője: a
legragyogóbb lapokon, amelyeket valaha írt, tökéletesen
megvilágítja számunkra Hermés isteni eszméjét, egyben
azonban leválasztja róla alakjának ősi vonásait, azokat a
vonásokat, melyeket a görögök maguk soha nem találtak
istenségével összeegyeztethetetlennek.1
„Bármit gondoltak is az ősidőkben Hermésről - olvassuk e
pompás Hermés-ábrázolás végén -, egyszer föl kellett
sugároznia a mélységből valaminek, aminek fényében a
szem az istenben egy világot pillantott meg, és az egész
világban meglátta az istent. Ez az eredete annak a Hermés
alaknak, amelyet Homéros ismer, s amelyet a későbbi korok
megőriztek." Eszerint tehát egy hermési világ világlott fel a
görögöknek egykor - talán abban a fenséges időben,
melynek legmagasabb s bizonyára végső kifejezési formája
a homérosi epika -, egy birodalom és tartomány, amely más



tartományok mellett és velük együtt szétoszlott a teljes
világban, és mégis önmagában álló egész volt, éppen „az a
birodalom, amely isteni alakjában Hermés". Ezt a birodalmat
sajátos logika jellemzi és fogja össze: „Egy új világ ez, a szó
teljes értelmében, vagyis egész világ, nem pedig a lét teljes
egészének valamely töredéke, amelynek Hermés (7) lelket
ad, és amelyben uralkodik. Minden dolog megvan ebben a
világban, de más fényben jelenik meg, mint a többi isten
birodalmában. Ami itt történik, mintha az égből szállna alá,
és semmire sem kötelez; a tettek mesterművek, s az élvezet
nem jár felelősséggel. Aki a nyerés e világára s istenének,
Hermésnek kegyére vágyik, az a vesztésre sem mondhat
nemet; mert az egyik nincs a másik nélkül." Hermés tehát
„a létezés egy olyan alakzatának szelleme, amely a
legváltozatosabb körülmények közt mindig újra visszatér,
amely a szerzés mellett a vesztést, a jóság mellett a
kárörömöt is ismeri. Bármilyen sok is az erkölcsi
szempontból meggondolandó benne, mégiscsak egy
létforma, amely minden kérdésességével együtt az eleven
valóság alapformái közé tartozik, s ezért a görögök érzése
szerint tisztelet illeti meg, ha nem is minden egyes
megnyilvánulásában, de lényege és léte egészében
mindenképpen".
Ha „az eleven valóság" egy ilyen „alapformája", mint ez a
hermési világ, egyszer fölsejlett, sajátos logikája nem
csupán jellemzi és egységgé teszi, hanem éppen annak
révén lesz áttetszővé, annak révén válik még számunkra is
meggyőzővé. Másfelől az, ami ilyen módon közvetlenül
áttetszővé vált, bizonyosan eltávolodik attól az ősibb és
kevésbé áttetsző Hermés-képtől, amelyet a négyszögletes
és a legtöbb Priapos-szoborhoz hasonlóan ithyphallikus
kőoszlopok, a hermák mutatnak - hogy ne is szóljunk most
külön az istenség (8) titáni és kísérteties vonásairól.
Valóban lehet egyébként a Hermés-alakról mint
„lehetőségről" beszélni, amely egyszersmind „eszme" is, s



ezen az alapon mondani mély igazságokat az istenről.
Hiszen ez a lehetőség - hogy tovább folytassuk az említett
klasszikus ábrázolás idézését - „oly sajátos és jellemző,
olyan téveszthetetlenséggel tér vissza valamennyi
tevékenységi körében, hogy elegendő csak egyszer
megpillantanunk, hogy lénye felől többé ne legyen
kétségünk. Ezzel egyben tevékenységének egységét s
alakjának lényegét is megismertük. Bármit tegyen vagy
okozzon is. mindenben ugyanaz az eszme nyilatkozik meg,
és ez Hermés."
E szavak igazsága ugyanolyan meggyőző, mint az előbb
idézetteké. Mégis fel kell tennünk a kérdést: amikor így
ragaszkodunk egy még számunkra is áttetsző eszméhez, a
világnak egy még számunkra is megélhető lehetőségéhez,
amelynek még mi is hajlandók lennénk görög módra isteni
jelleget tulajdonítani, nem marad-e valami alapvetően
fontos eleve kirekesztve a Hermés-alakból és a Hermés
világból? Esetleg éppen valami görög, ami történetileg és
lényegileg beletartozik? Természetesen olyan lényegről van
szó, amelyet mint valami újat, egyszersmind ősrégit,
történeti, sőt talán filozófiai szemléletünkön is túlmenőt
még csak most kell majd megértenünk. Mert nemcsak
valami közvetlenül áttetszőre, hanem valami riasztóan
visszataszítóra is fel kell készülnünk, (9) hogy sikerüljön az
isteni alakját a maga egészében felidéznünk. Hiszen egy
görög isten alakja oly kevéssé fogalmi és logikus, hogy
szinte kedvünkre volna alkalmazni rá a két híres sort,
amelyet az emberről írtak: Nem vagyok holt könyv elvont
tétele, de Isten, ellentmondással tele. (Székely Magda
fordítása.)
*



2
Hermés az Iliasban
Először is idézzük fel, amit a homérosi költeményekből
tudunk meg Hermésről.
Természetesen elhamarkodott következtetés volna azt
állítani, hogy a Hermés-alaknak azokat a vonásait,
amelyekről az Iliasban és az Odysseiában vagy a homérosi
Hermés-himnuszban nem történik említés, az illető
költemény szerzője nem ismerte. Minden egyes elhallgatott
vonásnál, amely más forrásban felbukkan és elég
archaikusnak tűnik, fel kell tennünk a kérdést: mi lehetett a
hallgatás oka? Hogy az Odysseiából többet tudunk meg
Hermésről, mint az Iliasból, a himnuszból többet, mint az
Odysseiából, annak nagyon is könnyen érthető oka van: az
Ilias héróikus világa jóval kevésbé (10) Hermés világa, mint
az utazás eposzáé, az Odysseiáé. Még láthatóbban jelenik
meg világa a himnuszban, nem azért, mert ez később
keletkezett, mint a két nagy eposz, hanem mert hőse maga
az isten.
Az Ilias világa tehát nem Hermés világa. Ha van alak,
amely ebben a világban uralkodik és erre jellemző,
Achilleusé az, ugyanúgy, mint az Odysseia világában
Odysseusé. Az Ilias világát lényegében rövid életű hősének
megmásíthatatlan sorsa határozza meg. Az egyszeri és
öntörvényűen élt életnek a megfelelője itt a halál mint
ugyanilyen egyszeri, ugyanazon törvénynek
engedelmeskedő, megváltoztathatatlanul lezáró vég. A hős
vele született sorsdémona - saját kér-je2 - haláldémonává
érik, s a lélek, ugyanennek a démonnak szenvedő
aspektusa, sorsát siratva száll tova, férfiságot és ifjúságot a
vértelen és halotti létért hagyva el. Nincs kibúvó. Az ilyen
élet individuális, a magában hordott törvények, a hérósz



saját alakjának megfelelő törvények szerint valósul meg, és
a hős saját halálában végződik. Nem egy tőle idegen
haláldémon ragadja vagy csábítja el. A halálra csábító
eredendően őbenne van: Patroklosban, Hektórban,
Achilleusban, mindenkiben, akit hős természete a démon
kezére ad. Hermés egyetlenegyszer sem azért jelenik meg
az Iliasban, hogy elcsábítson vagy kíséretébe fogadjon egy
lelket...
Az ok nyilvánvaló: az ő hatóköre kívül esik azon a világon,
melynek sziklaszilárd hátterét a halál (11) mint az életet
lezáró és kizáró ellenpólus - a hős által a hérószi léttel
úgyszólván együtt választott ellenpólus - alkotja. Hogy
Hermész itt nem lélekvezető, az nem jelenti szükségképpen,
hogy ő egyáltalán nem az, hanem talán, csak annyit jelent,
hogy Hermés világában magának a halálnak más az arca.
Amit a saját világában tevékeny Hermésről az Iliasból
megtudunk, az az élet kibúvóira, a halálos ellentétek
feloldására, a határok és törvények titkos áthágására
vonatkozik. A halál éppen az élet felől nézve fogható fel
mint annak sorsszerű következménye és ellentéte, amely
szükségszerűen felváltja. Ezzel szemben az élet
legnyilvánvalóbb kibúvója nemzésbe és szülésbe,
termékenységbe és gyarapodásba menekedése inkább mint
valami kiszámíthatatlan, mint a véletlen játéka jelenik meg.
És ezen a ponton lép fel Hermés már az Iliasban.
Ő az, akinek Phorbas, a kedvence, gazdag nyájait
köszönheti (14, 490). Ő a szeretője Polymélének, Phylas
leányának, akit otthonában keresett fel titokban, s aki
megajándékozta Eudorosszal a szűz-szülte fiúval (16, 180
kk.). Ilyesfajta említéseivel az utódokat és bőséget adó
termékenység élettől meleg levegője tör be az Ilias
sorsterhes atmoszférájába. (Még a nevek is: Phorbas,
Polymélé, Eudoros, gazdag nyájakra és készségesen
ajándékozó bőségre utalnak.) Tudatosan áll távol az isten
minden heroikus cselekvéstől. Nem mintha minden halálos



vonás hiányoznék belőle. Az eposz gyakran nevezi őt
Hermés helyett Argeiphontésnak. (12) A név titáni
cselekedetre akar emlékeztetni: Hermés a számtalan
szemmel borított Argost olyan sarlóval ölte meg, amilyennel
Kronos csonkította meg az Egistent, és Perseus vágta le a
Medusa fejét.3 Az Argeiphontés állandó jelzőjéről - diaktoros
- tudjuk, hogy a vele rokon szavak a halottakra s a nekik
kijutó gazdagságra vonatkoznak.4 Akakéta megjelölése (16,
185) szelíd halál-istenre mutat. A szó legjobb fordítása
alighanem a „fájdalmat nem okozó".
Még az istenek tragikum nélküli harcában sem vesz részt.5
Jellemző módon ellenfélnek nem egy isten, hanem egy
istennő jutott osztályrészéül: Létó, a leányához, Artemishez
hasonló alakú anyaistennő. Hermés azonban okosabb,
semhogy Zeus feleségeivel kezdjen tusakodni. Létó
dicsekedjék csak nyugodtan az istenek körében, hogy
győzött erejével Hermésen (21, 498 kk.) - ilyen szavakkal
tér ki előle. A dicsőség egyáltalán nem érdekli.
Művészete az Iliasban kizárólag a nem héróikus kibúvóké.
Még az istenek követének tisztében sem lép fel, mint
másutt: minden erre vonatkozó célzást kerül a költő.6
Sajátos mesterségével teljes jogú társa a többi istennek: ő a
mestertolvaj. Ő lopta ki fogságából a megbéklyózott Arést
(5, 390), s neki kellett volna Hektor holttestét is ellopnia
Achilleustól, ha valamennyi isten beleegyezett volna (24, 24
kk.). Zeus ugyan más kibúvót tart jobbnak: de az is hermési.
Hermés jegyében áll az egész keserédes utolsó ének,
amelyben az (13) Ilias héróikus világa hirtelen megmutatja
kiszámíthatatlan szelídségét. Őt küldi Zeus a vén
Priamoshoz, aki már úton van, hogy elhozza fia holttestét
Achilleustól. Nem követként küldi - Zeus követe itt is, mint
az egész Iliasban, Iris -, hanem vezetőként (pompos). Mert
Hermés az, aki szívesen szegődik oda társul az emberhez
(malista ge philtaton andri hetairissai), szívesen
meghallgatja őt, és szívesen észrevétlenné is változtatja



(24, 344 kk.). Ezt teszi itt is: ifjú alakjában hízelgi be magát
az aggastyánnál, és tolvaj módjára vezeti. Az ő segítségével
sikerül ellopni a holttestet a könyörtelen bosszúdémon elől,
aki Achilleust és az egész görög tábort megszállva tartja.
Achilleus hallgat Zeusra, és enged. Kibúvót azonban
Hermés nyitott, amikor álmot bocsátott a kapuőrökre.
Az ifjúi szépségű, nyájasan tolvaj kísérő, aranyló
csodasarujában, amely föld és víz felett röpíti, a
varázspálcájával, amellyel elaltatja és újra felébreszti az
embereket - nincs-e meg itt valamennyi tulajdonsága és
attribútuma a lelkek csábító-halálos kalauzának, a későbbi
ábrázolások szelíd psychopomposának? Hogy miért nem
lépteti fel itt a költő ebben a szerepben, azt megértette
velünk az Ilias világa. Az Odysseia világa megerősíti ezt a
képet, és benne Hermés másik aspektusa is megjelenik.
(14)
*



3
Hermés az Odysseiában
Üssük fel az Odysseia utolsó énekét. Ez az ének Hermés
epifániával indul:7
Ekkor a kérők lelkét Kylléné-hegyi Hermés
szólította elő; a kezében fogta a pálcát,
szép színarany botját, mellyel megigézi halandók
közt, akinek csak akarja, szemét, vagy szünteti álmát.
Ezzel irányított, mire ők surrogva követték.
Mint mikor isteni barlang mély zugolyán denevérek
röpdösnek surrogva, s a szikláról, a csoportból
egy leesik, mire ott fönt mind összébb tapadoznak,
így mentek surrogva azok, s Hermés, a segítő,
míg ők összefogództak, a nyirkos utat mutogatta.
Ókeanos sodránál, Leukas szirtje tövében
mentek el ők, meg a Nap kapuján át, és hol az álmok
népe tanyázik: az asphodelos-réthez hamar értek,
mert ott laknak a lelkek, az emberek árnyai együtt.
A kérők halála nem egy héróikus lét szomorú-harmonikus
lezárulása volt, dőzsölésben töltött életüknek a hazatért férj
bosszúja vetett véget nem sejtett hirtelenséggel. Szinte
mint az állatokat, mészárolták le őket, hirtelen haláluk a
hérósz mércéjével mérve éppúgy beteljesületlen volt, ahogy
ifjú életük is. Oktalan állatokként hullottak el, mintha csak
merő testek lettek volna, mintha a (15) lelket beléjük
fojtották volna. Hermés pedig "előszólította" a lelküket. A
szó, amelyet a fordító így ad vissza (exekaleito), egyébként
általában a halotti szellemek felidézését jelenti a sírból vagy



az Alvilágból. Hermés itt halottidézőként szerepel, akkor lép
fel, mielőtt még a halottat eltemetnék, nem azért, hogy a
lelkeket erőszakkal visszahívja, hanem hogy szelíden
elvezesse őket a távoli, túlvilági rétek felé. A pálca, amelyet
kezében tart, elárulja, hogy másfajta „elaltatással" (ommata
thelgein) (Szemet megigézni.) és „újra felébresztéssel" van
kapcsolatban, mint az Ilias utolsó énekében, ahol ezek a
szavak eredeti jelentésükben állnak. Ott valóban puszta
alvásról és ébredésről esik szó: itt halálról is, de nem
egyértelmű és végleges halálról. Mert ebben az
összefüggésben az újra felébresztésnek is kettős jelentése
van: a halálból magából kivezető útra is vonatkozhat.
A pálca szép és színarany. Távolságot tart az isten és a
lélekdenevérek sötét csapata között. Természetesen
iszonytatónak is lehet érezni ezt a pálcát, ha valaki, mint
Horatius, azoknak a szemével nézi, akiket elterel, egy olyan
lélekével, quam virga semel horrid a nigro compulerit
Mercurius gregi (Kit... beterelt rideg, éjszin nyája közé
Mercurius. - Grigássy Éva fordítása.) (Carm. I 24). Amikor
azonban a költő magasztalja az istent, a félelmes pálca
aranyló színét ragyogtatja (16) fel: Tu pias laetis animas
reponis sedibus virga que levem coerces aurea turbam
(Boldog otthont adsz te megannyi jámbor holtnak,
elkormányzod arany botoddal lenge nyáját. - Kálnoky László
fordítása.) (Carm. I 10). Itt egyébként azokról a boldog
lelkekről esik szó, akik az Alvilágban sem nélkülözik egészen
a világosságot. Homérosnál az érzékelhetővé vált napfény
ragyogása kizárólag az istené, ez mutatja a lélekvezetőt a
maga isteni lényegességében, ellentétben a lénytelenül
tovasurrogókkal. Szelíden, pálcájának aranyos ragyogásával
jelenik meg Hermés még a kísértetek e nyirkos ösvényén is.
Akakétó-nak is nevezik itt, „fájdalmat nem okozónak", mert
még ezekre a boldogtalanokra sem hoz szenvedést.
Ellenkezőleg: megjelenése éppúgy enyhíti Odysseus
kegyetlen bosszújának hatását, ahogyan Achilleus



kegyetlensége is lecsillapult az Ilias Hermés uralta
énekében. A nagy különbség csak az, hogy szelíd és aranyló
aspektusát itt egy nem pusztán földi világban mutatja meg,
hanem abban, amelynek hőse és szimbóluma maga
Odysseus.
Az Odysseia - jellemzése során még kevésbé kerülhetem
el az ismétlést, mint az Ilias esetében - nem annak a
héróikus életnek a költeménye, amely az egyszeri,
elháríthatatlan halálnak mint saját poláris ellentétének
hátteréből emelkedik ki, hanem annak az életnek a
költeménye, amelyet a folytonosan (17) és mindenütt
jelenlevő halál hat át. A két ellenpólus itt egybeesik. Az
Odysseia világa az életnek az a lebegő világa, amelyik úgy
érintkezik a halállal, mint egy szövet színe a fonákjával. E
világ éppúgy áll háttereiből és mélységeiből, a mögötte és
alatta ásító szakadékokból, mint önmagából.
Odysseus szüntelenül ezek fölött lebeg. Természetesen
nem csupán az ő léte lebegő az Odysseiában. Élet és halál
között lebeg Télemachos, élet és halál között lebegnek a
kérők is. És lebeg elsősorban a mindegyre várakozó:
Pénelopé. De Odysseus az, aki a szó igazi értelmében a
szakadékok és mélységek feletti lebegés embere.8
Az imént az Odysseiát az utazás eposzának neveztük; az
„utazás" gyakran megélt valóságát itt mint valami egészen
határozott, például a „vándorlástól eltérő dolgot kell
elképzelnünk. Odysseus nem vándor. Utazó inkább (jóllehet
malgré lux utazó), nem csupán mert „utazik", hanem
egzisztenciális helyzete szerint is. A vándor, bár szüntelenül
úton van, földhözragadt, csak éppen nem egy szűken
határolt földhöz.
Minden egyes lépésével újabb darab földet vesz birtokába.
Persze csak lélekben. Minden egyes bebarangolt horizonttal
önmagát tágítja ki, és ezzel szakadatlanul tágítja
földbirtokát is. De soha nem szakad el a szilárd földtől a
talpa alatt, s még keresi is az emberi közösséget. Minden



ház tűzhelyénél, ahová csak megérkezik, azt igényli, hogy
hazaérkezőként fogadják. A görögök számára ő a
katexochén érkező, (18) a hiketés (oltalomkérő). Az ő
védelmezője nem Hermés, hanem a legtágabb láthatár és a
legszilárdabb talaj istene: Zeus. Az utazó állapota ezzel
szemben a lebegés. A többiek, a mélyebben gyökerezettek,
sőt a vándor szemében is úgy tűnik, mintha folyton
menekülne. Valóban, mindenkitől elszökőben van,
önmagától is. Körülötte minden kísérteties-valószínűtlenné
válik, önmagát is szinte kísértetszerűnek érzi. Csaknem
feloldódik az úton-levésben, de soha egy emberi
közösségben, amely megkötné. Társai útitársak. Nem
olyanok, akiket hazavezetni akar, mint a kísérőit Odysseus,
hanem akikhez társul szegődik, amint Hermésről halljuk az
Iliasban (malista ge philtaton andri hetairissai). Útitársakkal
él meg az ember olyasféle meztelenre vetkőztetett
nyíltságokat, amilyent az úton levő, ha minden ruháját és
leplét levetette. Hiszen ma is nászútra utaznak azok, akik
szabadulni akarnak minden kötöttségétől annak a
közösségnek, amelyben felnőttek és amellyel összenőttek,
szabadulni, és - mint két csupasz lélek - határtalanul
nyíltnak lenni egymáshoz. És nem éppen ez az utazás-e az,
amely egyszerre hazavezet és elvezet hazulról, és már
ebben is „hermetikus"? Az utazás a szerelemre termett
szituáció. A szakadékok, melyek fölött kísértetként lebeg el
az elszökő, hihetetlen szerelmi kalandok örvényei lehetnek,
Kirké-és Kalypso-szigetek és - barlangok: örvények, a
szónak abban az értelmében is, hogy (19) nincs szilárd
talajuk, lábat megvetni, csak tovább-lebegés van élet és
halál között.
Az utazó útközben van otthon, magán az úton, amely itt
nem a föld két meghatározott pontjának összekötője, hanem
külön világ. Az ösvények ősrégi világa ez, a tenger „nedves
ösvényeinek" (hügra keleutha) világa is, mindenekelőtt
azonban az igazi földi utaké, amelyek nem vágják át



nyílegyenesen és könyörtelenül a tájat, mint a római
hadiutak, hanem a kígyó mozgásához hasonlók, ésszerűtlen
hullámvonalakat vetnek, egyszerre idomulnak a tájhoz és
fölötte lebegnek, s ennek ellenére mindenüvé elvezetnek.
Hiszen a mindenféle nyitottság a lényükhöz tartozik.
Mindamellett világot alkotnak, magában megálló birodalmat
a világ többi tartományai között, egy közbülső birodalmat,
ahol az elszökőben levőnek mindenüvé szabad bejárása
van. Aki ebben az út-világban otthonosan mozog, annak
Hermés az istene. Mert itt az ő világának legláthatóbb
arculatát mutattuk be. Mindig úton van, ő az enodios (Úton
levő.) és hodios, (Utazó.) akivel minden ösvényen
találkozunk. Mozdulatlanul is mozgásban van, ülő alakjában
sem nehéz fölismerni a tovalebbenőt, ahogy valaki oly
találóan jellemezte ismert herculaneumi bronzszobrát.9 Mint
kalauzt és kísérőt gyakran említik és ünneplik. (20)
S legalábbis az Odysseia óta angelos is, az istenek követe.
Az isteni követ tisztségének külön értekezést kellene
szentelnünk, ha egész jelentőségét ki akarnánk meríteni.
Elég itt arra utalnunk, hogy aligha véletlen, hogy Hekaté, az
Alvilág kapujának megnyitója, aki Herméshez hasonlóan fel
tudja idézni a lelkeket, szintén angelos. Hogy Irisnek is
kapcsolata van az istennővel, bizonyítja kultusza a Délos
melletti Hekaté-szigeten. Iris lényegéhez azonban egy égi
jelenség messzesége is hozzátartozik, és éppen az
elérhetetlené: a szivárványé, amelynek nevét viseli. Ezért
illik az Ilias világába mint az istenek hírnöke. „Hír, üzenet",
Angelia - Pindaros szerint Hermés egyik lánya - olyankor
érkezik gyakrabban az istenektől, amikor megnyílnak a
határok élet és halál, mulandóság és örökkévalóság, Föld és
Olympos között. És könnyen megnyílnak, ha olyan
illékonyak, mint az Odysseia világában. Megtudjuk, hogy az
istenek hiába küldték Hermést figyelmeztető üzenettel
Aigisthoshoz (I, 38). S látjuk őt, amint Zeus parancsával



Kalypsóhoz siet. Vette csodasaruját és varázspálcáját (5, 44
kk.),
Pierián áthágva csapott le a vízre a légből:
s úgy suhogott a habok hegyiben tova, mint a sirály, ha
által a meddő sós víz sok félelmetes öblén
halra vadászva, tömött szárnyát megmártja a vízben:
torlódó habon át ugyanígy utazott tova Hermés.
(21)
Ahogyan itt isteni követként, az utolsó énekben pedig a
lelkek vezetőjeként, ugyanolyan természetesen jelenik meg
az Odysseia egy másik jellegzetes helyén, Kirké kicsiny
szigetén, a hős varázsértő megmentőjeként. Olyan
természetesen találkozik itt Odysseusszal, hogy az
egyáltalán nem is csodálkozik, amikor kezét nyújtja neki,
megszólítja és gyógyfűvel ajándékozza meg Kirké
varázsitala ellen (10, 277 kk.). Ahol az Odysseia kísérteties
lehetőségektől terhes atmoszférája a legsűrűbb, Hermés
jelenléte ott a legkevésbé meglepő. S Odysseust magát, aki
ennek az atmoszférának a közepében lebeg, még egy
egészen sajátos kapcsolat is fűzi Herméshez. Anyai ágon
Herméstől származik, noha az Odysseiában erről nem esik
külön szó. Annál inkább van szó azonban nagyatyjáról,
Autolykosról, a héróikus kornak az Iliasban is említett
főtolvajáról, Hermés egyik fiáról, aki atyjához az esküdözés
művészetében is méltó volt (19, 395). Ő különösképp
tisztelte Hermést (19, 397). Odysseus azt mondja ugyan
Eumaiosnak, hű kondásának, hogy valamennyi ember ennek
az istennek köszönheti, ha munkáját "kellem és hír" (charis
kai küdos) kíséri (15, 320), tehát azokét is, akik, mint ő, a
szolgák közé tartoznak. Mégsem férhet hozzá kétség, hogy
a Leleményes igazi tehetsége a Hermés-Autolykos szférába
tartozik, bár nem olyan ősmitológiai méretű, mint amazoké.



Odysseus csupán a polytropos, a „sokfele bolygott",
Autolykos viszont az egyik forrás szerint alakváltozásra (22)
is képes volt, egy másik szerint pedig mindent láthatatlanná
tett, amihez hozzáért.10 Az „esküdözés művészetét"
ősmitológiai méretben a Hermés-himnusz mutatja be.
*



4
Hertnés a homérosi himnuszban
A Hermés-himnusz költője az ősmitológiai anyagot abban
a formában adja elő, amelyben klasszikus hagyománnyá
válhatott. A pajkos irónia derűs csillogása, amellyel
átszellemíti a titáni történést, hőséhez is illik. Az a többlet,
amit itt tudunk meg Hermésről, nem bővíti új aspektusokkal
a róla alkotott képet, hanem inkább - a homérosi
előadásmód ellenére - elmélyíti a titáni irányába. Persze
Zeus világába illeszkedve Hermés nem tartozik a titánok
nemzetségéhez. De lépten-nyomon érezzük benne az
Olympos előtti őslényt, még ha eltekintünk is tőle, hogy
isteni gyermekként jelenik meg, s az istenek gyermekkora
nem az olymposi, hanem egy sokkal ősibb mitológiába
tartozik.11 A himnuszban ősgyermekből az olymposiak
egyikévé nő, és ezzel Olympos-előttisége olymposi
alakjának részévé válik. Tulajdonképpen az egész
költeményt kellene bevonnunk vizsgálódásunkba, reméljük
azonban, hogy elég lesz a legfontosabb részek
értelmezése.12 (23)
Zeus és Maia fiát, Hermést zengd, Múzsa, a nyájdús
Arkadiának s Kyllénének urát, az Olympos
nagyhasznú követét...
A himnuszban magasztalt Hermés két kapcsolatáról már a
kezdősorokban szó esik. Az egyik ah-hoz a görög tájékhoz
köti, ahol különösen tisztelték: Arkadiához, és ahhoz a
hegyhez, amely kultuszhelye volt: a Kyllénéhez. Ehhez
fűződött születésének mítosza, amely, noha mint
ősgyermek-mitologéma bizonyosan régebbi az istenek
olymposi rendjénél, könnyen beilleszthető volt az utóbbiba.



A másik kapcsolat éppen az, amely az olymposiakhoz köti.
Hermés követükként tartozik közéjük. Ebben a minőségében
kapja itt a homérosi eriunios jelzőt, melynek a „nagyhasznú"
téves fordítása. Egy arkadiai glosszával13 való összevetés a
szónak olyan jelentésére vezet, amely egy halálistenhez is
kiválóan illenék: „a gyors". Valóban, egy ízben két olyan
chtónikus istenséget, aki emberáldozatban részesül,
eriunios-nak neveznek,14 s Aristophanés kifejezetten
tanúsítja, hogy az Eriunios Hermés egyben a chthonios is. A
kikövetkeztetett alapjelentés - „gyors, mint a halál" -jól illik
a követhez, amely minőségében Hermés nem csupán
arkadiai és kyllénéi, hanem olymposi is. Ez a két pólus - egy
tájék helyi kultusza és azolymposi tisztség - nem a lebegő
isten alakját (24) határozza meg, hanem a létrejövőét.
Miféle létrejövetel már most egy isten létrejötte, ahogy
egy görög költőnek megmutatkozik? Egy istené
kit Maia, a széphaju nympha
szült, miután Zeusszal szerelembe vegyült el; a boldog
égilakók seregét félénken messzekerülte,
mélyárnyú barlang volt otthona, éjszaka mélyen
ott hált együtt a széphaju nymphával Kronidés, míg
édesen elfoglalta az álom a hókaru Hérát.
Maia az Olympos ragyogó csúcsán élő istennőkkel
szemben csak nympha: arkadiai tájhoz kötött istennő,
eredetileg nyilván az ősanya-ősleány-istennő típusából
való.15
Neve hol Maia (apellatívumként idős nők, nagyanyák és
dajkák megjelölése), hol Maias, vagyis voltaképpen: „Maia
leánya". Az, hogy Hésiodos szerint a vakmerő titán, Atlas az
apja, és hogy mint a Pleiasok legidősebbje az Éggel van
kapcsolatban, titán voltára vall. A himnuszban az aidoié
jelzőt kapja (a fordításban „félénk"), ami Hésiodosnál a titáni
isteneket, a theón genos aidoion-t (Az istenek félénk



nemzetsége.) illeti meg. „Messzekerülte" (éleuato) a boldog
égilakók seregét, s egy barlang volt otthona (antron naiusa).
Itt nemzi vele Hermést Zeus. Lopott, de annál
bőségesebben kiélvezett (misgesketo) szerelem,16
mélységes éjszaka (nyktos amolgói), az Álom mint segítő
Héra (25) kijátszásában (ahogyan az Ilias Dios apaté-jában
((Zeus kijátszása.)) Zeust segít kijátszani), elrejtőzés
mindenki elől (léthón...): mindezek az elemek együtt vannak
Hermés létrejöttének pillanatában. Nem csupán Zeus egy
vágya teljesül így, hanem az elért céllal elméjének szándéka
is beteljesedett (Dios noos exeteleito).17 A létrejövés
történetének ez a második mozzanata:
Ám miután a hatalmas Zeus elméje elérte
célját s a tizedik hold jött számára az égen,
akkor szült s minden kiderült, ami rejtegetett volt.
Ez a létrejövés tehát egyfajta „megnyilvánulás": eis to
phoós agagen, ariséma te erga tetykto - méghozzá
fokozatosan végbemenő. Először is mindezen elemek
összetalálkozásában - legjobb volna azt mondani:
konstellációjában - a nemzett isten maga válik
nyilvánvalóvá: itt már Hermés, jellegzetes Hermés
tulajdonságokkal:
mert fiú jött a világra, nagyon ravasz és hízelgő,
nyájhajtó tolvaj, rabló, álmok vezetője,
éjszaka is figyelő, kapukon beleső...
Vizsgáljuk meg ezeket a tulajdonságokat. Hiányzik itt a
„fájdalmat nem okozó" jelző, az akakéta szó az egész
himnuszban nem fordul elő. (26) Hermés itt csupán az
„álmok vezetője" (hégétór eneirón), s nem a „lelkek
terelője". Leginkább arra a homérosi helyre kell gondolnunk,
ahol a phaiákok álomszerű népe - egy Herméshez



hasonlatos kalauz-nép,18 méltó az Odysseia világához
nyugovóra térés előtt Hermésnek áldoz (7, 138): de az
utolsó ének a psychopompos epifániájával ismét mintha
csak egy másik világ messzeségébe tűnne. Itt nyoma sincs
semmiféle phaiák szelídségnek, inkább csalóka álmok
ámításaira kell gondolnunk.19 Az összes többi megjelölés is
erre mutat. Először is polytropos (a fordításban „nagyon
ravasz"), Odysseus ismert jelzője. Aztán pylédokos, ami
veszedelmes „éjszaka is figyelő, kapukon belesőt" (nyktos
apópétéra) jelent, aki a sötét utcán, rögtön a kapunál
fogadja gyanútlan áldozatát.20 Kialakulóban áll előttünk az
útonálló és fosztogató, igaz, a behízelgő csaló is.
„Megnyilvánulásának" második fokozatára a következő
sorok készítenek elő:
...ki csodákat
volt hivatott gyorsan cselekedni az égilakók közt.
További megnyilvánulásaiként tehát olyan tettek
következnek, amelyeket maga a költő az elsővel, a
születéssel együtt időben meghatározott hármassággá
foglal össze, s ezt a hármasságot az ugyancsak időben
felfogott negyedikkel mint bázissal kapcsolja össze: (27)
Hajnalban született, délben pengette a lantot
s este, a hó negyedik napján, amikor született, a
messzelövő nagy Apollón barmait elhajtotta.
Hermés összefüggésbe hozása a négyes számmal
bizonyosan nem a költőtől származik, s legalább olyan idős,
mint a himnusz, de valószínűleg sokkal régibb. Az istenek
születésnapját nem ok nélkül rögzítették a kultuszban. A
hónap negyedik napja - például - nemcsak Hermésnek,
hanem a vele egyébként is szoros kapcsolatban levő
Aphroditénak is szent napja volt.21 A négyes számmal való



szoros kapcsolatot tanúsítja az az adat is, hogy Argosban a
negyedik hónap neve Hermaios volt.22 Egyáltalán, a
négyesség a régiek számára a Hermés-alak legszilárdabb
alkotórészei közé tartozik, ezt ismerik fel a hermák
négyszögletes formájában is. A kései szerző, Martianus
Capella, így foglalja össze az általános vélekedést (7, 734):
numerus quadratus ipsi Cyllenio deputatur, quod quadratus
deus solus habeatur (A négyes szám magának a kyllénéi
istennek a száma, mert ő az egyetlen isten, akit
négyszögletesnek tartanak.) Az a kérdés, hogy a
négyszögletes alak volt-e előbb, vagy a születésnap a hónap
negyedik napján, hiábavaló. Egy alap-számról van itt szó, az
isteni teljesség egy kifejezési formájáról, amelyet a költő itt
mintegy játékosan összeköt a hármassággal: ez sem idegen
Herméstől, hiszen „háromfejűnek" is ábrázolják,23 (28) s
pálcája a himnuszban „háromszárnyú aranypálca" (529).
Ebben a játékban azonban a születés a hajnallal esik egybe,
s a lant tiszta harmóniája nem véletlenül zendül fel délben:
Pindaros számára maga a napsugár a lantpengetője ennek
az isteni zeneszerszámnak, amelynek hangjai megteremtik
a rendet, ahogy a nap is megteremti fényével. Hogy Hermés
legsötétebb aspektusa az éjszakával jelenik meg, arra nem
szükséges külön rámutatnunk. A „megnyilvánulás" itt, a
legegyszerűbb és legtermészetesebb módon, a felderülő és
újra elsötétülő kozmosz arcában mutatkozik meg. De vajon
csak onnan lehet-e leolvasnunk? Vajon Hermés
születésnapján - az „első tetrason" (tetradi téi proteri) - a
költővel együtt pusztán szemben állunk a világgal, vagy
megéljük azt a kisarjadást is, amely a világot Hermés külön
kozmoszává, Hermés-arcúvá teszi? A válasz nem kétséges.
A „megnyilvánulás" ugrásszerű lesz, s mintegy belülről ki
felé haladva folytatódik:
Hát, mikor isteni méhéből kikerült anyjának,
nem maradott szent bölcsőjében fekve sokáig,



fölpattant, hogy Apollón csordájára akadjon
és a magasfödelű barlang küszöbét átlépvén...
Szó szerint ugrásról (hog' anaixas) van szó (a fordításban:
„fölpattant"). Az eredeti szövegben ezzel kezdődik Hermés
szökése, amely nyomban lényének egy további
„megnyilvánulásában" folytatódik: (29)
egy teknősbékára talált - roppant nyereségre,
mert legelőször a teknőst Hermés tette dalossá.
Udvari ajtónál akadott útjába az állat,
házuk előtt a buján viruló füveket legelészve...
Találkozni és találni: Hermés lényének megnyilvánulásai.
Hogy ezzel a költő tökéletesen tisztában van, világosan
kiderül abból, ahogy a talált tárgyat nevezi: myrios olbos.
Ezzel utalja kifejezetten Hermés szférájába: „olbos és
tehetősség" az 529. sor szerint Hermés pálcájának
adománya. Az olbos, ami itt még „roppant" (myrios) méretű
is, szintén jelent tehetősséget, de sokkal többet is, magában
foglalja a biztos valódi szerencsét is. Hermés kapcsolata a
szerencsével és a gazdagsággal - amit az egész hagyomány
ismer - a maga sajátosságában kezd itt megmutatkozni. Az
Ilias szerint a gazdagságot a termékenység révén adja (ez
pedig, mint már láttuk, a véletlen tágasabb birodalmába
tartozik), az Odysseiában „javak osztogatójaként" szólítják
meg egy olyan összefüggésben, melyben a többi isteneket
is így nevezik (8, 325, 335). A hermési nyereség a
himnuszban mutatja meg először talált-és-rablott jellegét.
A találás mint véletlen önmagában még nem hermési,
pusztán anyaga a hermési műnek, amivé majd az isten
szelleme alakítja. A véletlen minden kozmoszban megmarad
ősviláginak,24 a kaotikus ősállapot maradványának, a
hermésiben is. Hermés a maga hatalmába kerítette, általa
minden (30) talált dolog, ami önmagában isteni s nem



emberi tulajdon, jobb célra eltulajdonította válik. A
szerencsés találás görög szava: a hermaion éppen azt
mondja ki, hogy a dolog Herméshez tartozik. Így nevezték
az útszéli hermáknál neki szentelt áldozatot is, az éhes
vándorok szerencsés fogását, akik azt az istentől - az ő
szellemében - ellopták. Az antik magyarázat szerint25 az
általánosabb jelentés ebből indult ki. Hermés. jóváhagyja az
alkalom kínálta rablást, még ha az ő felségterületén történik
is. Ennek megfelelően a rabló is hermési értelemben, talált
dolognak fogja fel zsákmányát. Ha ketten közös
vállalkozásra indulnak, "koinos Hermés"-t (közös Hermést)
kívánnak egymásnak, ami inkább jelent „közös rablást",
mint „közös találást", a leginkább azonban „közös találást
és-rablást". Ez alapjában véve minden üzleti vállalkozás
jelszava. Még ha a legtisztesebb is, egy senkiföldjére akar
kijutni, egy hermési közbülső birodalomba a tulajdon szilárd
határai között, ahol még létezik találás-és-rablás. A
lelkiismeretlenség önmagában természetesen megint csak
nem hermési: hogy az legyen, szellem és életművészet is
kell hozzá. Ha az ostobának akad szerencséje, azt attól a
szellemtelen Hérakléstől kapja, akit főképp Itáliában
tiszteltek a szerencse isteneként: Hercules barátjaként
gazdagszik meg (dives amico Hercule). A pompás kis
mitologémát, amelyre Horatius céloz (Sat. II 6, 10 kk.),
kommentátora, Porphyrios mondja el. Herculesnek egyszer
sikerült rávennie Mercuriust, (31) hogy egy ostoba embert
tegyen gazdaggá. Mercurius kincset találtatott az ostobával,
amiből megvehette azt a földet, amelyen dolgozott. Meg is
vette, de méltatlannak bizonyult a hermési leletre, mert a
földön, amely most már az övé volt, tovább dolgozott.
A himnuszban tanúi vagyunk, hogyan lesz a merő véletlen
ajándékából - ezúttal egy mitológiai ősállatból,26 a
teknősbékából - hermési műremek:
Büszkén lépegetett. Mikor ezt meglátta a jósors



hírnöke, Zeus fia, fölnevetett és nyomban eképp szólt:
„Máris ilyen jó jelt kapok én, de nem is vetem ám meg!
Üdvözlégy gyönyörű alakú, lakomák követője,
kartáncos, nagy Örömmel látlak. Honnan e páncél
rajtad, e sokszinü szép játék, te hegyek teknőse?
Légy a segítségem, fölveszlek s viszlek a házba,
nem teszek én rosszat, csak légy hasznomra először,
jobb otthon lennünk, veszedelmes az élet a réten:
ártalmas megigézés ellen légy, amíg itt élsz,
bűvös szer, de ha meghaltál, légy nagyszerű dalnok."
Így szólott, azután mindkét kézzel fölemelve
fogta a bájos játékszert, házukba bevitte,
ott lemetélte fejét és lábait...
Megint csak nem Zeus jósorsot hozó fia (Dios eriunios
hyios) az, aki itt fölnevet, szól és cselekszik, hanem az, aki
„gyors, mint a halál". Szavainak iróniája isten voltából
fakad, s éppoly könyörtelen, mint maga a lét. Alapja a
dolgok mélyére látás. (32) Ennek képessége pedig isteni. A
görög tragédia az istenek nézőpontját ajándékozza
hallgatójának, mikor megadja neki egy ilyen mélyre-látás
lehetőségét: így látja meg a királyban a szégyentől
szennyezett száműzöttet akkor, amikor még uralkodik és
kormányoz. Ugyanígy lát át Hermés a teknősbékán. Nem
kétséges, mit ismer föl benne. A félrehúzódó állatot olyan
kifejezéssel nevezi meg, amely a lant istenek megszabta
rendeltetésére céloz:27 „a lakomák kísérője" (a fordításban:
„lakomák követője"). Már a felséges hangszert látja, pedig a
szegény teknős még él. Ez a felségesség a teknős számára
fájdalmas halált jelent. Amikor az, aki egy ilyen sors mélyére
lát, isten, természetesen könnyedén veszi a szituáció csak
számára átlátható iróniáját. De az már titánian borzalmas,
hogyha fölnevet a látványon,28 ha ezt az iróniát szavaival
élesen láthatóvá teszi, és kegyetlen tettel segíti a sors



beteljesülését. Mindezt Hermés nem naiv módon cselekszi,
hanem incselkedő könyörtelenséggel. Iróniájának
szörnyűsége egy közmondás tréfás-gunyoros
megvalósításában csap magasba:
Jobb mindennek a házban, kárba megy az, mi kívül
van. (Trencsényi-Waldapfel Imre fordítása.)
Másfelől pedig az isteni kópénak megint csak igaza lett.
Mert áldozatának halálából bűvöli elő (33) a zenét: a
halandók számára adatott egyetlen lehetőséget, hogy a
létezés keménységét phaiák szelídséggé változtassák.
„Derű, szerelem, meg a jóizü álom" az ajándékai Apollón
szavai szerint (449) e hermési művészetnek, melyet Apollón
saját lényének megnyilvánulásává tesz. Eredetileg Hermésé
volt, és mint a pásztorsíp hangja, voltaképpen meg is marad
annak (512). Itt sem válik apollóni muzsikává. Hallgassuk
csak meg Hermés énekét, amelyet a lant első hangjaira
énekel:
És miután elkészült ezzel, fogta a bájos
játékszert és minden húrt megütött a verővel.
Ujja alatt éles hangon szólt lantja s az isten
rögtönzött dalokat zengett, így szoktak az ifjak
csípős, víg dalokat kiabálni az ünnepi karban.
Hermés dala nem kevésbé csípős, mint a beszéde: a
költemény a görög ifjak szemtelenül gúnyos dal-párbajaihoz
hasonlítja. Korábbi szavai kegyetlenül ironikusak voltak,
most viszont szemérmetlensége lépi túl a határt.
Lehetséges, hogy a következő részben az első sorok után
egy sor hiányzik,29 a fordítás azonban lényegében biztos.
Hermés két tárgyról énekel: szerelemről és gazdagságról.
A második annak az aspektusának felel meg, amelyről már



beszéltünk. Az elsőben eddig rejtett arca mutatkozik meg:
szégyentelensége. (34)
Szépsarujú Maidról szóltak ezek s Kronidésról,
régen, a nász idején egymáshoz mint közeledtek,
és a saját nagy nemzetségét mondta el aztán;
anyja cselédségét s triposokkal, számtalan üsttel
megtöltött ragyogó házát dicsérte a dalban.
Hermés szülei szerelméről énekel, éspedig - mint előre
jeleztük - szemtelenül csípős hangon. Csak azt ne higgyük,
hogy ilyesmi a görögöknél valaha is szokás és hagyomány
volt. A homérosi művészet, melyhez a himnusz általában
igazodik, az erótika területén rendkívül tartózkodó. Igaz,
hogy mentes minden finnyáskodástól is. Ha valami miatt
fontos, egyszerű szavakkal elmondja, mikor és hol történt
egy szerelmi egyesülés, de soha nem színezi ki, soha nem
részletezi. Az egyetlen kivétel a phaiák dalnok, Démodokos
dala a rajtakapott szerelmespárról, Aphroditéról és Arésról.
Ez jól illeszkedik ahhoz a phaiák atmoszférához, amely az
Odysseia hermési világában a legszelídebb Hermés
aspektusnak felel meg. És egyúttal itt nyilatkozik meg
először a klasszikus hagyományban az isten
szemérmetlensége. Démodokos énekében Hermés a többi
istennel együtt jelenik meg, akiket a megcsalt Héphaistos
szégyenének tanújául hívott össze a hálóban foglyul ejtett
fenséges pár megtekintésére. Testvére, Apollón kérdésére,
hogy így, bilincsek közt is megosztaná-e ágyát az
istennővel, így válaszol, nevetésre fakasztva az
olymposiakat (8, 339):
(35)
Bárcsak eképp esnék ez, messzelövő nagy Apollón!
Bár háromszor ilyen sok nagy lánc fonna be minket,



s istenek és istennők mind néznétek e dolgot,
ám arany Aphroditéval hálnék mégis az ágyban.
Hogy a találás-és-rablás itt is, a szerelem terén is hermési,
nem kell tovább fejtegetnünk:30 titkos szerelem volt az első
mozzanata az isten létrejöttének. Héra szemszögéből nézve
lopott szerelem, ami Pedig Zeust és a nymphát illeti,
szerelmi ügylet, talán a szó teljes kétértelműségében. Az
eredeti szöveg kifejezetten „hetéraszerelemről" (hetaireié
philotés) szól. Ez lehet persze önzetlen, csak Hermés
szellemében kihasznált szerelem is. És hermésien
szemérmetlen volna megkérdeznünk, hogy e szerelmi
viszony és Maia kincsei között, melyeknek Hermés szavai
szerint (167 kk.) semmi közük a gazdagsághoz, nem áll-e
fenn mégis valami összefüggés.
Az a hermési vonás, amely a himnuszban a találáson-és
rabláson és az esetleges „ügyleten" kívül nyilvánul meg,
első pillantásra valami negatívumnak tűnik: éppen az
ithyphallikus hermák negatívuma, a szeméremnélküliség. A
szülei szerelméről szóló dalban ez a szemérmetlenség
valóban a csúcspontjához ér. Ebben a negatívumban
azonban valami egészen konkrét, valami pozitív is
kifejezésre jut. A hermákon ez kétségkívül az isten lényege
szerint phallikus természete. Hogy mi is e lényegileg
phallikus, erre várunk választ a himnusztól, (36) amelynek
kifejezésmódja mindenesetre ugyanolyan tartózkodó, mint
az eposzé. Hogy eközben milyen távol áll tőle bármilyen
finnyáskodás, azt a 293-298. sorban leírt jelenet mutatja,
ahol a kis kópé igencsak illetlenül viselkedik Apollónnal. A
dalban Zeus és Maia oarizein-jéről van szó "hetaireié
philotés-ben". Az első kifejezés a szerelmesek
beszélgetésére vonatkozik, de Hermés később (170) az
istenek olymposi mulatozására fogja használni. A szó
azonban, noha ugyanolyan finoman irodalmi, mint a „nász",
phallikus szó,31 abban az értelemben, amelyben az egész



Hermés-himnuszt is a phallikus szemérmetlenség irodalmi
emlékének nevezhetjük. Ebben az értelemben a maga
egészében volna felelet a kérdésünkre.
Itt tehát mégiscsak egyfajta elhallgatásról kényszerülünk
szólni: a himnusz nem felel meg a hermák nyíltságának.
Miért? Semmi esetre sem finnyásságból vagy
irodalmiaskodó tartózkodásból. Az előbbit nem ismeri, de az
utóbbi is megengedi még a 296. sor illetlenségét is. A valódi
okot tehát még meg kell találnunk. Itt csupán azt kell
megfigyelnünk, amit a himnusz - mint a szemérmetlen dal
magvát és jelentését - megnevez. A Zeus és Maia
szerelméről szóló sort így folytatja:
hén t'autu geneén onomaklyton exonomazón
(és a saját nagy nemzetségét mondta el aztán).
(37)
A fordításban „nemzetség" áll a geneé helyén; éppen
ennek a fontos szónak a jelentését kell pontosabban
meghatároznunk. A konkrét alapjelentés: „nemzetség",
„család" itt nem jön számításba, csak az elvontabb, amely
azonban a héróikus kor számára éppannyira reális: a
„származás".32 Hermésnek a származás már csak olymposi
helyzete szempontjából is fontos. Frivol éneke a maga
genealogia-ja: „genealógia" abban az értelemben, hogy a
mitológiát kiegészíti, sőt helyettesíti. A mitológia a kezdetről
és a kezdetekről szól, mint minden fennálló és eljövendő
okáról. A genealogia a kezdetnek mint az ősokokból való
keletkezésnek a helyébe a „dicső nevű" ősöktől való
származást állítja (ezt nevezi a himnusz geneén
onomaklyton-nak), a nagy ősmitológiai témát egy családfa
formájába foglalva.33 A családfának természetesen az
ősistenekkel kell elkezdődnie. S így is van ez a hésiodosi
theogoniában. Másképpen abban a dalban, amelyben
Hermés „a maga dicső származását... mondja el".



Szégyentelenségéről kitűnik, hogy az valójában az ivadék
tudatos visszafordulása eredetéhez. Sőt lényegében nem is
egyéb, mint a tulajdon eredetének és létjogosultságának
tudata, az a kibontakozást is magában foglaló szakadatlan
és töretlen tudat, amelyben a szemünk előtt felbukkanó
istenalak egy további lényeges vonása nyilvánul meg.
Hogy hogyan kell ezt a tudatot még pontosabban
értenünk, az Hermés második dalából derül (38) ki,
amellyel Apollónt bűvöli el. Hallgassuk meg már itt, noha a
himnuszban csak sokkal később következik (427):
Az örök isteneket s a sötét földet megzengte;
létre miképp jöttek s hogy kapták részüket is meg.
Mnémosynét tisztelte először dalban, a Múzsák
anyját, mert ő volt, aki Maia fára vigyázott.
Aztán szólt születésükről s így sorrahaladva
Zeus fényes fia megtisztelte a többi nagy istent.
Rendben szólt mindről s karján pengette a lantot.
Hermés itt teljes theogoniát ad elő. Hésiodos a maga
változatát a Múzsák dicséretével kezdi. Egy isten azonban a
forrásig, a Múzsák anyjáig nyúl vissza. A nagy istennőt,
Mnémosynét, Zeus hitveseinek egyikét, még egy más
szempontból is hasonlíthatjuk forráshoz. (Nem véletlenül
van forrása Lebadeiánál, s leányai sem véletlenül a
forrásistennőkkel rokon alakok.)3434 Ő az Emlékezet mint az
emlékezés kozmikus alapja, amely örök forrás gyanánt nem
szakad meg soha. De ő ajándékozza, éppen a Múzsák révén,
a jótét feledést is (Theog. 55). Így nem önmagát veszíti el az
ember, csak azt, ami felejtenivaló. Ezért van hasznára
Mnémosyné kegye a halottaknak és a költőknek: amazokat
nem hagyja elnémulni, emezeket engedi elapadni. Itt annak
az istennőnek a szerepében jelenik meg, aki sorsdémonként
van Hermés fölé rendelve. Mert ezt jelenti az eredeti szöveg:
hé gar lache Maiados hyion (39) (mert neki jutott a sorstól



Maia fia). Hermésnek sorstól rendelt tulajdonsága, hogy
számára és jelenlétében nincs önfeledtség. Soha nem
menekülhet el az emlékezet elől, amely fogva tartja, és
amelyet magában hordoz mint vele született tudást
mindenek ősokairól. Így értjük meg pontosabban tudatának
jellegét, azt, hogy mi a szellemi ott, ahol az imént a
phallikust véltük felismerni.
De a két felismerésnek egyikét sem kell feladnunk. A
titáni, amelyhez a phallikus is tartozhat,35 féktelenül előtör,
mihelyt a lant elnémul (62):
Csakhogy míg így szólt, szívében másfele gondolt.
Fogta a vájt lantot, szent bölcsőjébe helyezte,
ő maga megkívánta a húst: kiszaladva az édes
illatu csarnokból, egy leshelyen ült le; szivében
furfangos cseleket tervelt, így szoktak az álnok
férfiak éji sötét órán rablásra vonulni.
Már az isteni énekes is - persze: a titáni-szemérmetlen
énekes - magában hordta a rablót. Felébredt benne a hús
utáni vágy: kreión eratizón, mondja az eredeti szöveg,
azokkal a szavakkal, melyekkel az Ilias egy oroszlánról
beszél. Hogy ebben valami nem-olymposi, tehát titáni vonás
nyilvánul meg, az kiderül a további fejleményekből. Ahelyett
azonban, hogy felfalná azt a két állatot, amelyet a többi
zsákmányolt baromtól elkülönített és levágott, mintaszerű
találékonysággal (40) (a koldus Odysseusban van meg
Hermésnek ez a találékonysága) megalapítja a tizenkét
isten áldozatát (108-129). A véresáldozat titáni
tevékenység; egyszerű formáját Prométheus találta fel, aki
titán természetét követve vágyott a húsra.36 Hermés
megmutatja olymposi jellegét, amelynek jogán már a
tizenkettő közé számítja magát (számuk épp az ő
születésével kerekedett ki), amikor a távoli égilakókhoz



hasonlóan az áldozatban csupán szimbolikusan vesz részt, s
nem enged a hús utáni étvágyának (130):
Vágyott ekkor az áldozatok húsára a híres
Hermés, mert bár isten volt, kínozta a jó szag.
Nem nyugodott bele mégsem nagyszerű lelke, akárhogy
sóvárgott is, hogy lebocsássa magába az ételt,
Így a magastetejű baromistállóban a hájból
és az egész húsból épített halmot az első
rablás emlékéül...
Eleve ebből a hangsúlyozottan isteni álláspontból kell az
egész rablást szemlélnünk, amely nem pusztán egy isteni
csodagyermeknek merő szórakoztatásra elmesélt titáni
csínytevése, hanem egy isten lényének megnyilvánulása és
alapítás. Neé phóré37 ez, „ az új rablás" vagy „ az új lopás",
tudniillik a hermési, amely épp ezzel jelenik meg a világban.
Korábban nem létezett más, csak erőszakos, titáni rablás.
Hermés nyomatékkal figyelmeztet rá - hallani fogjuk -, hogy
az Apollón kincseivel (41) teli Delphoit is képes kifosztani.
Tudatosan a határán áll a titáni-erőszakos világnak, amely
már nem isteni, de nem lépi át ezt a határt. Pedig ereje,
ravaszsága, gátlástalansága megvolna hozzá. Mi
akadályozza meg benne, ha nem isteni természete,
amelyben a titáni művészien elragadóvá változik át, s
erőszakos vonását végképp elveszíti? A rablás vagy tolvajlás
új fajtája éppen az, amelyet Hermés nyilatkoztatott ki, az
isteni. Apollón nem szenved kárt miatta, sőt ennek révén
nyeri a lantot s furcsa módon egyszerre rokon és ellentétes
természetű testvérét. Erőszak helyett leleményesség és
szárnyaló könnyedség jelenik itt meg. Minden ugrásszerűen
és viharosan történik (65: alto; 70: theón), ilyen Hermés
megnyilvánulásának minden foka születése pillanatától
kezdve, és ilyen valamennyi mozdulata a himnusz további
cselekménye során is (150: symenós, rohanva; 304-5:



anoruse thoós spudéi ión, fölpattant és indult gyorsan; 320:
essymenós, hirtelenül nekiindult; 397: speudonte, ment...
gyorsan; 505: errósanto, vissza siettek). És ez az, ami illik
ehhez az istenhez (ahogy egyébként Apollónhoz is38). Mint
csecsemő nek még nincs szárnyas saruja, ezért
találékonyan tamariszkusz-és mirtuszágakból csinál
magának: nem csupán azért, hogy üldözőjét csodás
lábnyomaival megtévessze, hanem azért is, hogy
kihasználja a mirtusznak, ennek a halállal közvetlenül
kapcsolatban álló növénynek gyorsaságadó erejét.39 Így
hajtja el a barmokat, a hosszú gyaloglást (42) elkerülve
(hodoiporeién aleeión).40 Hiszen az Odysseia szerint jól
ismeri a növények varázserejét, csodát művel az ágakkal is,
amelyekkel Apollón meg akarja kötözni (410).
Művészete varázslatos - minden értelemben. Maga a
mester-varázsló szélfuvallatként illan el szemünk elől. Így
tér haza a rablásából, melynek új módját kitalálta (146):
meggörbülve osont be a házba, a kulcslukon átbújt,
mint koraősszel a szél, vagy mint a köd, éppenolyan
volt.
Barlangjuk legbelső gazdag terme felé ment,
lassan lépdelt, zajt sem ütött, mint mások a padlón
s bölcsőjébe rohanva szaladt be a nagynevű Hermés;
válla köré göngyölte a pólyát s mintha butácska
gyermek volna, a térde fölött fekvő takaróval
játszva feküdt s baljában fogta a kedves teknőst.
Ám istennő anyja az istent látta s eképp szólt:
„Hát te, te bajkeverő, honnan jössz vissza ez éji
órában, te szemérmetlenségedbe beburkolt?
Látom, hogy Létó f a fogja erős kötelekkel
oldaladat lekötözni, kidobván téged a házból,
vagy pedig életedet mint rabló töltöd a völgyben.
Vissza veled. Hisz apád roppant bajként szabadított



az örök isteni és a halandó emberi népre."
Őhozzá Hermés furfangos válasza így szólt:
„Édesanyám, mit rémítgetsz, mint egy buta kölyköt,
mint aki semmi gonoszságot nem tudva szivében
félénk és megijed, ha az anyja kemény szavakat mond?
Megkísérlem a legjobb fortélyt, hogy veled együtt (43)
eltartsam magam; azt sem tűrjük már, hogy imákkal
s áldozatokkal meg nem ajándékozva az összes
égilakók közt csak mi maradjunk, mint te kívánod.
Jobb minden napon át mulatozni az isteni néppel,
gazdagon és gabonával dúsan, mint a homályos
barlang mélyében gubbasztani; tiszteletemről
gondoskodni fogok, szertartásom nekem is lesz.
Hogyha apám ki nem adja nekem, majd arra törekszem,
hisz van erőm rá, hogy rablók fejedelme lehessek.
Hogyha pedig híres Létó f a kémlel utánam,
azt hiszem, újabb s ennél rosszabb kárra talál csak.
Mert Pythóba megyek, hogy nagy házába betörjek
és jó sok gyönyörű triposát, sok drága edényét
elhordom s aranyat lopok és fényes vasat onnan
s rengeteg öltönyt, csak kívánd és látni fogod majd."
Így váltottak szót egymással ketten, eképpen
szóltak a pajzstartó Zeus gyermeke s anyja, az úrnő.
Apollón érkezése alkalmat ad Hermésnek, hogy ismét
bemutassa művészetét (235):
Zeus és Maia szülötte mikor meglátta a barmok
elrablása miatt haragos Nyilazó nagy Apollónt,
illatozó pólyája alá bújt s mint az elégett
fák roppant parazsát hamujuk betakarja egészen,
látva a Messzehatót, Hermés úgy dugta magát el.



És a kezét s lábát fölhúzta egész a fejéig,
mint aki most fürdött és hívja a jóizű álmot,
ébren volt igazán s karjával fogta a lantot.
Csakhogy Zeus s Létó fa nem ment lépre, nagyon jól (44)
látta a szép hegyi nymphát és bájos gyerekét is,
fordulatos csellel takarozó kis csecsemőjét.
Minden kis zugot átvizsgálva a nagy palotában,
egy ragyogó kulccsal három rejtekre nyitott be:
nektárral volt mind tele és üde ambroziával
és sok arany, sok ezüst volt fölhalmozva a mélyben,
számos ezüst s bíborszínü öltöny, a nympha ruhái,
boldog olymposiaknak is ez van szent lakaikban;
és miután minden sarkát kikutatta a háznak
Létó gyermeke, szólt a dicső Herméshez eképpen:
„Gyermek a bölcsőben, mondd csak meg, hol van a
csordám,
egy-kettőre, különben csúfosan összeveszünk még.
Mert a homállyaltelt Hádés mélyébe taszítlak,
szörnyű reménytelen éji sötétbe, ahonnan a fényre
nem hoz föl sem anyád, sem apád, de a földnek alatta
fogsz tévelygeni, mint apró népség vezetője."
Az „apró népség" - kísérletképpen vissza lehet így adni az
eredeti szövegben álló oligoi andres-t41 -nyilván a halottak
csapata, amely „puha surrogással", sőt „cirpeléssel"
(tetrigyidi) léttelenül lebeg tova; a „halandók árnyai", akár
az Odysseiában. Itt céloz először a himnusz Hermésnek erre
az alvilági oldalára. Apollón azzal fenyegeti meg Hermést,
hogy hatalmát a sötét, alvilági birodalomra korlátozza. Ott
terelheti a lelkeket. Egy pillanatra felmerül a psychopompos
(lélekterelő) képe, de máris átadja helyét a furfangos,
psychagógosnak (lélekvezető), a szemérmetlen lélek
félrevezetőnek, (45) minden eljövendő rétor és szofista



ősképének: Hermés logiosnak. Nem hiányzik az ősszofista
most következő beszédéből „az esküdözés művészete" sem
(261):
„Létó gyermeke, mért szólsz hozzám zord szavaiddal?
és, ha a csordádat keresed, mért jössz ide éppen ?
Nem láttam, nem hallottam mástól sem a hírét,
nem tudok újat mondani, díjat sem vehetek föl;
izmos férfi a nyájhajtó, nem látszom olyannak.
Ez nem az én dolgom, mindig más foglal el engem,
engem az álom foglalkoztat, anyám teje és, hogy
pólya legyen vállam körül és fürdőm melegítve.
Senki se tudja meg azt, hogy e civódás mi miatt van,
mert az örökkéélők közt is nagy csoda lenne,
hogy legelő barmokkal megy ki a ház küszöbén túl
egy csecsemő, aki most született: tréfálsz bizonyára.
Tegnap szültek, a lábam gyenge, a föld pedig érdes.
Ámde, ha azt akarod, meg is esküszöm édesapámra,
ünnepien kijelentem, hogy nem voltam a tettes,
sem nem láttam mást, aki barmaidat tovaűzte,
bármilyenek legyenek, csak hírből ismerem őket."
Szólt s pillája alól sok szikrát szertelövelve
és fölvonva szemöldjét erre meg arra tekintett
s mintha hiábavaló szót hallana, csak fütyörészett.
Messzeható nagy Apollón halkan fölnevetett s szólt:
„Ej, te csaló, ravaszul szóltál, de gyanítom erősen
most már, hogy sok jólépített házba betörtél
s padlójára leültettél nem is egy urat éjjel,
mert a lakását nesztelenül kiraboltad egészen; (46)
sok hegyipásztort fogsz még megszomorítani eztán
hegyszakadékokban, ha a hús ízére sóvárogsz
és tehenekre találsz, vagy sűrűgyapju juhokra.



Rajta, nehogy legutolsó s végső éjed aludd át,
szállj ki a bölcsőből, feketéllő éjszaka társa,
mert bizony úgy tisztelnek a végtelenéletüek majd,
hogy tolvajvezető néven szólítnak örökké."
Így szólt és a fiút fölvette, kivitte Apollón.
Ám a nagy Argosölőnek kész volt máris a terve:
jósmadarat küldött, mialatt tartotta Apollón,
fájdalmas korgást gyomrából, szörnyü követként
és ezután nyomban tüsszentett gyorsan; Apollón
meghallotta, ledobta a földre a nagynevü Hermést.
Ez az illetlensége Hermést a halálosan tiszta Apollón
istennel ellenkező pólusra helyezi,42 noha másfelől lantja
egészen közel hozza őket egymáshoz. Felülmúlhatatlan,
ahogy éppen a csecsemő képes megmutatni nekünk a
hermési világ teljes kiterjedését.
Horatiusra kell gondolnunk, a szemérmetlen epodoszok s
a könnyed, gyengéd és méltóságteljes ódák költőjére,
akiknek pártfogója és isteni mintaképe Mercurius volt,43 a
minden szférában kedveltnek nevezett isten: superis
deorum gratus et imis (Az égi és az alvilági istenek
szférájában egyformán kedvelt.) (Carm. I 10).
A himnuszban már csak az van hátra, hogy ennek a
mindent átfogó világnak, amelyben a legalantasabb sem
szentségtelen, az Olymposon is elismerjék az érvényét, és
(47) kibékülten megvonják a határt Hermés és Apollón
testvéri, mégis ellentétes szférája közt.
Az elismerést Zeus fölnevetése jelenti, amikor az újszülött
mesterien kitalált hamis esküjét atyja előtt is el meri
ismételni (368 kk.). A tolvaj első esküjén Apollón is nevetett.
Ez az isteni nevetés a biztosíték rá, hogy az istenek titáni
öröksége a maguk körén belül ártalmatlan.44 A szférák
kölcsönös elhatárolása során Apollón megkapja a lantot, tőle
pedig Hermés a barmokat s a nyájőrzés szimbólumát, amely



itt nem pásztorbot, hanem ostor (497). Ez az attribútuma
így formája szerint is eltér Hermés gazdagságot osztó
pálcájától, melyet „aranylónak" és „háromszárnyúnak"
nevez a himnusz. Az is lehet persze, hogy ez az elnevezés a
hírnökpálcára, az ábrázolásokon gyakran megjelenő
caduceus- ra vonatkozik. Hermés egyelőre csupán hírnök
alakjában jelenik meg (331).
Rövidesen látni fogjuk, milyen vonatkozásban említi a
himnusz Hermés követi tisztét: könnyen elképzelhető, hogy
a kettős kígyó formájú caduceus az ott érintendő szférából
származik. Itt - úgy látszik - inkább arról van szó, hogy
Apollón testvérének enged át mindent, ami korábban az
Alvilág birodalmának egy meghatározott aspektusához:
gazdag nyájaihoz és egyéb kincseihez fűzte.45
Rendkívül jellemző, hogy hogyan osztották el egymás közt
a jóslás területét. A voltaképpeni jóslást Apollón magának
tartja meg, egyedül ő szólhat arról, amit „csak Zeus tudhat"
(535), „Zeus (48) bölcs tervéről" (538). Csak ő az, aki ezzel
használhat, vagy ha kutató kíváncsiskodásukkal
rászolgáltak, árthat az embereknek. Hermést nem tartja
alkalmasnak ilyen fenséges szerepre, sőt ezen a fontos
helyen nem is egyenrangúként szólítja meg, hanem mint
„az istenek hasznos daimónját" (551). A „daimón"
megnevezés, ha nem is lekicsinylő értelmű, távolabb áll egy
Apollón emelkedett isteniségétől, és közelebb a halandókkal
való találkozáshoz és érintkezéshez.
Az igazság nagy kinyilvánítója tehát különös jóstudományt
enged át a halálosan gyors daimónnak. Van három
„tiszteletre méltó nővér", akiket nem nevez meg.46
Rejtvény formájában beszél róluk, mégpedig szándékosan,
ahogy a jóslatok nyelvéhez illik (553):
Mert élnek bizonyos hajadon nővérek a földön,
hárman vannak, szentek, gyors szárnyuknak örülnek.
Mindegyikük feje meg van hintve fehérszínü liszttel,



a Parnassos alatt élnek s ott tőlem egészen
távoli jóstudományt oktatnak, melyet amíg míg
gyermek voltam a csordánál, tudtam s az apám
nem bánta. Ezek röpködnek a réteken erre meg arra,
lépeket építenek, majd mindegyiket teletöltik;
Hogyha fehér mézet kóstolnak s lázbahevülnek,
megmondják a valót készséggel jóslataikban.
Ámde ha elveszik isteni édes táplálékuk,
akkor nyugtalanul szálldosnak s félrevezetnek.
(49)
Méhek - ez a rejtvény megoldása. A régiek a méheket
szüzeknek tartották. „Fürge repdeséssel pompáznak"
mondja az eredeti szöveg. Fejüket mint „fehérszínü liszt"
lepi be a virágpor. A viaszt legelik le, amelyből lépeiket
építik majd. Mézzel táplálkoznak.
Csodagyermekeket rajzanak körül, s a Múzsák
adományaiban részeltetik őket.47 Az ókorban lelkes
lényeknek, sőt puszta lelkeknek tekintették őket.48 Az
„istenek édes táplálékától" - a méztől49 - jóllakott méhek
hasonlóak a szent elragadtatással eltelt lelkekhez. A
tovaszáguldásukra használt szó (thyiósin) az őrjöngő
menádok rohanását jelenti. A rejtélyes nővérek méhek, mint
méhek pedig lelkek, akiknek képessége vagy képtelensége
a jóslásra attól függ, hogy „teltek"-e épp vagy „üresek".
Ettől a két állapottól - tisztán lelki felfogásukat Platón
Lakomájából ismerjük - függ a hermési jóstudomány.
A klasszikus hagyomány erről később semmit sem tud
már. Ismeretes Hermés kapcsolata a kockával, sorshúzással
és egyéb, a véletlen alapján történő jóslásokkal.50
Kevésbé ismert Hermés valamennyi állat urának
szerepében, mert Apollón most ennyire kiszélesíti
testvérének a nyájak feletti hatalmát (567 kk.). És



befejezésül feltűnő szavakat mond Apollón Hermés követi
tisztéről is (572):
Hadéshoz csakis ő rendeltessék követül s majd
ad neki nem kis ajándékot, bár ő maga nem kap. (50)
Hogy miféle „követül" „rendeltetik" "Hadéshoz csakis ő",
azt a második sor árulja el: ezért a követi tisztségért nem jár
viszonzás (adotos per eón). Mert ki jutalmazna meg egy
követet, akinek éppen ez a fizetetlen tisztsége? A „nem kis
ajándék" (geras uk elachiston) némely misztériumok
felfogása szerint a halál. Így kétségtelen, hogy a psycho
pomposról és az ő tisztségéről van szó. Ő a Hadés házába
rendelt követ, éspedig egy beavatás révén. Ezt az első sor
egészen világosan kimondja:
hoion d'eis Aidén tetelesmenon angelon einai.
A tetelesmenos szó itt valamivel többet jelent, mint a
„rendeltessék". Mert a tetelesmenon einai-t. feltétlenül
megelőzi egy telein - azaz: egy „cselekvés", a „valamivé
tevés" egy körülményes szertartása. Ez a „valamivé tevés"
azonban a görög szóhasználat szerint beavatás, még ha
csak átvitt értelemben is. Így lehetett valakit például
hadvezérré „avatni".51 Ebben az esetben a szó a választási
eljárásra vonatkozik. A himnusz szövege szerint tehát
ahhoz, hogy Hermés Hadés követévé, a Hadésba kísérővé
legyen, előbb történnie kellett vele valaminek. A teljes
összefüggés feljogosít rá, hogy beavatásra gondoljunk.
Egyes görög misztériumok lényegéhez tartozott, hogy a
beavatás révén a beavatott meghitt viszonyba került
Hadésszal. (Épp ebből következik, hogy a beavatottak
számára a halál „nem kis ajándék".) A női angelos, Hekaté...
beavatásáról (51) van egy yan hagyomány, amely szerint
beavatói a kabirok voltak, és csak ettől az eseménytől



kezdve állt kapcsolatban Hadés házával.52 Hermés az
elképzelhető legszorosabb kapcsolatban van a kabirok
misztériumaival. Úgy tűnik, hogy ezen a ponton a klasszikus
hagyományon fölül egy legalább ugyanolyan régi misztikus
tradícióra vagyunk utalva.
Ezzel a himnusz végére is értünk:
Így a hatalmas Apollón Hermést elhalmozta
minden kedvességgel. Kedves volt Kronidés is.
Hermés jár a halandók közt meg az égilakók közt
és a sötét éjben, bár csak keveset nyer rajta,
folyton rászedi ő a halandó emberi népet.
Isteni csalásai csak maguk az istenek számára
ártalmatlanok. Mint minden, ami titáni, ezek a csalások is
feloldódnak az olymposiak nevetésében. Az emberekkel
másképp áll a dolog, kivált ha Hermés mesterkedéseivel ott
találkoznak, ahol leginkább elemében van: éjszaka. Éjszaka
indult első rabló-útjára is. Sőt, kedvéért kétszer kelt fel
akkor a hold, és így megkettőzte az éjszakát.53 Apollón a
„feketéllő éjszaka társának" nevezte (290). A rablás után
„bölcsőjébe feküdt le, olyan volt, mint a sötét éj" (358),
ahogyan létrejöttének konstellációjához is hozzátartozott a
mélységes éjszaka. Bizonyosan van jelentősége annak, hogy
a himnusz, amely már születésének leírásakor „éjszaka is
(52) figyelőként" ünnepelte, veszedelmes kalandor voltára
utalva, az istennek ezzel a sötét aspektusával zárul.
*



5
Hermés és az éjszaka
Áttekintettük a Hermésről szóló klasszikus hagyomány
alapszövegeit. Nem szükséges azokat a későbbi helyeket is
felsorolnunk, amelyek csupán őrzik vagy variálják ezt a
tradíciót. Ezeknek egy példája az a történet is, amely
Alkaios Hermés-himnuszának elbeszéléséhez tartozott:
hogyan lopta el a csordarabló csecsemő fenyegetőző
testvérének íját és tegzét is.54 Akár gyermek-, akár ifjú-, akár
férfiként jelenik meg, riasztó alakban áll előttünk. Látjuk
komoly, szakállas arcát a klasszikus athéni művészet egyik
fehéralapos sírvázájának töredékén, amint kezét nyújtja
valakinek, aki Senki már. Egy másik csodálatos vázarajzon
azt látjuk, hogyan mélyed a halott asszony a csábító
lélekkísérő tekintetébe. Lehet, hogy megjelenése
tisztultabb, sőt fenségesebb lett, mint volt például azon az
archaikus vázaképen, amelyen sarló alakú kardjával
kezében Argosra ront, hogy megölje, vagy egy másikon,
amelyen szárnyasan, kezében varázspálcával ül - nyilván
mint a halotti szellemek felidézője. Képtárnyi Hermés
ábrázolást (53) vonultathatunk el magunk előtt, egészen az
attikai sír-lékythosokon látható átszellemült epifániákig. Ha
az ötödik századi vázafestészet egy negyedik, lelki
dimenziót hódít meg, ezzel csak azok az asphodelos-rétek
kerülnek közelebb hozzánk, amelyek a szelíd, de
hajthatatlan psychopompos elillanó-elemésztő hátterét
alkotják: ő maga semmivel kevésbé nem vált ridegebbé.
Nem pusztán egy név azonosságáról van szó, hanem
mindig egy és ugyanazon istenről.
A görögök szemében olyan volt, amilyennek a klasszikus
hagyomány mutatja nekünk, benne a képi ábrázolásokkal is.
Ilyen-volta történelmi adottság, amelyet komoly és



becsületes történeti módszerrel semmi másra nem lehet
visszavezetni: sem egy fogalomra, sem egy „erőre", sem
egy „szellemre" - akár sírkő-szellemre, akár útmutató
szellemre55 -, de semmiféle olyan eszmére sem, amely
magvában ne tartalmazná már Hermés ilyen-voltának
valamennyi vonását. A bevezetőben idézett kitűnő jellemzés
Hermés-képe a szövegek interpretációja során igaznak
bizonyult, de nem mint az a „teljes kép", amelyről egyedül
mondhatjuk, hogy „igaz". Annak az ábrázolásnak negatív
része nem tartható fenn. „Az új vallásban - olvassuk itt
éppen a homérosi-klasszikus vallásosságról56 - Hermés nem
a nemzés és termékenység istene, ha annak tűnhet is,
minthogy csodálatos tevékenységének eredménye a
szerelmi egyesülés és gyermekáldás is lehet.
Tevékenységének lényege mindig a (54) bűvös kísértés, a
pompás nyereségre kalauzolás... A nemzőerő semmiképpen
nem alapja Hermés lényének." De a pozitívum, amelyet a
hermési világról mond - hogy „különös jel jegyében áll: az
ügyes kalauzoláséban és a váratlan nyereséghez jutáséban"
-, önmagában igaz, de egyáltalán nem meríti ki ezt a
világot. A letagadott oldal is hozzátartozik: a phallikus
csakúgy, mint a szellemi, a szemérmetlen csakúgy, mint a
szelíd és a kegyes, még ha mindezek összefüggése nem
világos is számunkra. „A kísérő pártfogásban nyilvánul meg
az isten igazi lénye" - ez az állítás a Hermés-alak, a Hermés
szerűség, a hermési eszme, létforma vagy világ korlátozása,
és így nem sokkal jobb, mint ha visszavezetné egy olyan
szubsztanciára, amelyben általános isteni segítőkészség és
ördögi káröröm egyesül.
Milyen eredményre jutunk, ha Hermés alakját, ahogy a
szövegekben és ábrázolásokon történetileg megmutatkozik,
Hermés-világnak fogjuk fel? - a hagyományozás sokrétűsége
ugyanis ezt ajánlja. Egy átfogó eszmét akkor nevezhetünk
„világ"-nak, ha képes Öntörvényű egészként magába
fogadni szemlélőjét, mintha az őt egyébként körülvevő



világban élne. Így fogad bennünket magába az Ilias és az
Odysseia világa. Minden ilyen világ azonban egyszersmind
megvalósult eszméje annak a világnak, amely már
megvalósulása előtt fennállt, és amely ennek az átfogóan
felötlő eszmének a megvalósítására, tartalommal kitöltésére
alapot (55) adott. Mert nem létezik olyan „világ" - még
akkor sem, ha pusztán egy ideaszerűen felötlő isten pusztán
szellemi epifániája -, amely ne volna világ a szó szorosabb
értelmében is: világot-magába-foglaló és így megfelelő
formája a maga "világ"-tartalmának. Egy isten, ha egyaránt
„eszme" és „világ", nem szakadhat el attól a világtól, amely
valamennyi ilyen „világnak" az alapja, tehát csak „a világ
egy aspektusa" lehet, a világnak pedig, amelynek
aspektusa, megvannak a maga eszmei aspektusai, sőt
képes teljes egészében egyetlen eszmeként felötleni,
megvan benne az eszme világossága, és sajátos módján
maga is világos és áttetsző. Vannak szavak, amelyekben a
nyelv ősi, rég elfelejtett bölcsessége révén mindez
kifejezésre jut: a magyar világ szóban, amely egyszerre
jelent „világosságot" és „világot", és a belőle képzett világos
melléknévben, amely tisztán képzését tekintve ugyanúgy
jelenthetne „világszerűt" is. „Világos" és „áttetsző" a
„világosság" értelmében - és éppen ezért meggyőzően
Hermés eszméje is. Sőt, csak így lehet ez az eszme „az
eleven valóság egyik alapformája". Éspedig éppen azért,
mert - mint a valóságnak mindig - olyan sok vonása van,
amely számunkra közvetlenül nem érthető. A
hagyományozott alak így valóban megfelelne egy világos
„világnak", amely mint eszme talán még bennünk, a
filozófiai és nem mitológiai eszmékhez szokottakban is
lassanként földerengene...
Az antik istenek eszmeként való felfogásának (56)
előfutára, Goethe barátja, Karl Philipp Moritz57 "Istentan"
ában éppen Hermés tárgyalásakor állítja fel azt a tételt,
hogy „bizonyos mértékig minden istenalak magában foglalja



- legalábbis valamely magasabb rendű szempontból - a
dolgok lényegét". Az idézett klasszikus Hermés-ábrázolás"
szerzője, Walter F. Otto öntudatlanul is az ő hűséges
követője, amikor tudatosán magasabb rendű nézőpontra
helyezkedik, és onnan megint csak „minden dolgok
lényegét" pillantja meg az egyes görög istenalakokban: az
értelmét a lét egy-egy tartományának, melynek éltető
szelleme - de vele egy anyagból való szelleme, mintegy
szellemi összefoglalása - az illető istenség. Bármilyen
magasrendű tehát ez a nézőpont, igazolását csak a
segítségével meglátott istenalakok világ-iasságá-ban
találhatja meg. Így Otto számára Hermés egyfelől „egy
olyan létformának a szelleme, amely a különböző feltételek
között is mindig megismétlődhet", másfelől azonban a világ
egy egészen konkrétan „világias" aspektusának a szelleme
is, amely mindig mint egy külön világ tárul fel előttünk: „az
éjszaka szelleme". A kérdés csak az, hogy a világ éjszakai
aspektusa valóban kitölti-e és számunkra nem érthető
vonásaival együtt meggyőzően magyarázza-e Hermés
hagyományozott alakját.
Nyx, az „Éjszaka" isteni alakja mindenesetre nem azonos
Hermésszel, s Apollón eléggé megkülönböztette tőle
testvérét, amikor „az Éjszaka (57) társának" nevezte. Otto
mégis joggal jegyzi meg, hogy igen sokszor, amikor a
görögök az Éjszakáról beszélnek, önkéntelenül Hermésre is
gondolnunk kell. Most azonban nem a hagyományról van
szó, hanem arról a valamiről, aminek megfelel. Olvassuk el
hát Otto Hermés-képének legszebb oldalait, amelyeket az
éjszaka élményének szentel:
„Aki éjnek idején virraszt a szabad ég alatt vagy csendes
utakon vándorol, másképp éli meg a világot, mint
napvilágnál. A közelség eltűnt, s vele a távolság is.
Egyszerre van minden távol és közel, szorosan mellettünk,
mégis titokzatos messzeségben. A tér elvesztette méreteit.
Valami susog, valami csendül, s nem tudni, hol és mi. Az



érzések is furcsán bizonytalanok. A legkedvesebb
meghittségbe valami riasztó vegyül, s a megborzongató
vonz és csábít. Nincs különbség eleven és élettelen között,
minden egyszerre lelkes és lélektelen, éber és álomba
merült. Ami a napvilágnál lépésről lépésre közeledik és válik
felismerhetővé, az minden átmenet nélkül, egyszerre szakad
ki a sötétből. Csodaként ér a váratlan találkozás - de mi
bontakozik ki előttünk, varázslatos menyasszony, szörny
vagy közömbös farönk? Minden incselkedik a vándorral,
ismert arcok vonásait ölti játékosan, és a következő
pillanatban mit sem tud játékáról: hirtelen különös
mozdulatokkal rémiszti meg és máris újra meghitt és
ártalmatlan alakjában (58) áll előtte.
Mindenfelől veszély leselkedik. Az éjszaka sötét torkából,
amely ott tátong a vándor mellett, bármely percben egy
rabló, egy kísérteties rém vagy egy halott nyugtalan lelke
kelhet ki váratlanul - kitudja, mi történhetett egyszer azon a
helyen? Kárörvendő ködszellemek talán abban lelik
örömüket, hogy a helyes útról a kietlen tájra csábítják a
vándort, ahol az iszonyat honol, ahol csábos szörnyek járják
körtáncukat, ahonnan élve senki sem szabadul. Ki
oltalmazza meg, ki mutasson utat, ki lássa el jó tanáccsal?
Maga az éjszaka szelleme, áldásának, varázsának,
leleményességének és mély bölcsességének géniusza.
Hiszen ő az anyja minden titokzatosnak és meghittnek. Az
elcsigázottat álommal takarja be, megszabadítja gondjaitól,
s lelkét játszi álmokkal veszi körül. Az ő oltalmát élvezi a
boldogtalan és az üldözött, de ugyanúgy a cselvető is, akit
sokértelmű sötétje tanít ezer ötletre és leleményre.
Ő borítja fátylát a szeretőkre is, és sötétjével vigyázza
minden gyöngédségüket, minden rejtett és fölfedett
gyönyörűségüket. Meghitt titokzatosságának a zene az igazi
nyelve, a varázsos hang, amelyet lezárt szemek hallgatnak,
s amelyben teljesnek tűnik ég és föld, közel és távol, ember
és természet, jelen és múlt egyetértése.



De az éjszaka sötétje, mely oly édesen szólít álomra, ad
éberséget és világosságot is a szellemnek. Élesebb látásúvá
teszi, merészebbé, vakmerőbbé. Felvillan egy felismerés
vagy aláhullik (59) csillagként, ritka, értékes, sőt mágikus
felismerés.
Ilyen az éjszaka, amely a magányost megrémítheti és
tévútra vezetheti, de egyben barátja, segítője s tanácsadója
is lehet."
Nem bizonyul-e tehát, kérdezzük, miután mi is megéltük
ezt az élményt, nem bizonyul-e mégis az éjszaka mintegy
Hermés anyagának, amely világosságot ad neki?
Igen: aki már ismeri az istent, és magában hordja alakját,
nyilván felismeri az éjszakával rokon vonásait is. De
semmiképpen nem találja együtt az éjszakában Hermés
valamennyi vonását. A leglényegesebbek közül is hiányzik
belőle néhány. Otto maga is elismeri ezt, ha kissé könnyen
siklik is el itt a lényeges fölött. „Ez a kép - fűzi hozzá
nyomban az éjszaka-élmény ábrázolásához - nem adja
vissza Hermés teljes isteni alakját, de minden vonásából van
benne valami. Csupán kicsit férfiasabbra és nyeglébbre kell
átfestenünk, és máris egy hermési szellem áll előttünk."
Eszerint tehát Hermés eszméjének éppen ezt a férfiasabb és
nyeglébb, éppen lényeges-aktív vonását kellene elfednünk,
hogy felismerjük az éjszakával való kapcsolatának
világosságát. Az éjszaka passzivitása és a hagyományozott
Hermés-alak aktív volta lényege szerint különíti el
egymástól ezt a két világaspektust.
De vajon az aktív, nyegle, éppen Herméshez illő férfiasság
világa kevésbé éjszakai világ-e, mint az éjszakáé magáé? És
nincs-e valóban jelen ott, (60) ahol az ember-és állatvilág
területén - az utóbbi a maga egészében Hermés
osztályrésze lett - valami létrejön? Van itt természetesen
létből-távozás is: éjszaka, egy más, de szintén hermési
értelemben - a psychopompos éjszakája. A nemzés
éjszakája és a meghalás éjszakája - nem hordozzuk-e



mindkettőt magunkban? Mint egyetlen éjszakát, készséges
társát a kinti éjszakának, a nagy, mindent átfogó világ
testvér-jelenségének?
A kinti éjszakából nem lehetett volna kiolvasni sem az
ősrablót és - tolvajt, sem a psychopompost, sem a Hermés
himnusz szemérmetlen istenét. Mégis, a himnusz költőjével
mintegy belülről néztük kialakulását. Tudjuk már, honnan
jön, és mi az, amit tudatosságával folytat. Alighanem
ugyanaz a sötét mélység ő, amelyből mi is származunk.
Talán azért lebeghet Hermés oly meggyőzően előttünk,
vezethet bennünket útjainkon, mutathat nekünk aranyló
kincseket minden találó és rabló szellemtől áthatott
pillanatunkban, mert világosságát mibelőlünk, vagy
pontosabban: általunk meríti, ahogyan vizet is egy kútból,
vagy pontosabban: a kúton át nyerünk a világ sokkal
mélyebb mélységeiből.
Azokkal az antik emlékekkel és tudósításokkal, amelyek
Hermés szoros kapcsolatát mutatják az élet eredetével és a
halhatatlansággal, munkánk második részében
foglalkozunk. Világa a klasszikus hagyományban inkább
külsőségeiben nyilatkozott meg.
Rablás és csalás és szemérmetlenség (61) ellenére
azonban - és nyilván ez a legcsodálatosabb benne - isteni
ártatlanság is jellemzi. Hermésnek nincs köze bűnhöz vagy
bűnhődéshez.58 Amit a lét forrásából magával hoz, az éppen
ez: „a születés ártatlansága". (62)
***
II
Hermés, élet, halál



1
Hermés és Erós
A kérdésre: „Mi jelent meg a görögöknek Hermésként?", a
klasszikus hagyomány alapján a következőképpen
fogalmazhatjuk meg a választ: a világ egy sajátos
felfogásának és alakjának személy fölötti forrása.
Nyilvánvalóan van a világnak olyan felfogása is, amelynek
alapja az az elvi feltevés, hogy az ember magányosan áll a
világban, és része csak egy olyan tudat, amely kizárólag
természettudományosan értékelhető érzéki hatásokat képes
fölfogni. A világ ama másik felfogása, amely megfelel a
Hermésről szóló antik hagyománynak, nem alapul ilyen
feltevéseken. A világ felfogásának ez a módja nem tartja
lehetetlennek, hogy létezhet egy érzékelhetetlen vezető és
kísérő, aki az emberi tudatban másfajta hatásokat is kelthet:
olyan hatásokat, melyek megérthetőek, a
természettudományok megfigyeléseinek és
megállapításainak semmiben nem mondanak ellent, mégis
túlmennek a világnak fentebb jellemzett - ma általánosan
elterjedt - felfogásán. Az élet útján vezető Hermés-szel (63)
- ezt tudjuk meg a klasszikus hagyományból -a világ egy
sajátos aspektussal gazdagodik: azzal a hermési
aspektussal, amelyet megismertünk. Olyan aspektus ez,
amely teljességgel reális, és megmarad a világ természetes
felfogásainak keretein belül. Valamennyi út mint hermési
játéktér, a véletlenül osztályrészül jutó mint hermési anyag,
átalakulása találás-és-rablás - a megszerzés hermési módja
- révén hermési mesterművé, amely egy kissé mindig a
szemfényvesztés műve is: gazdagsággá, szerelemmé,
költészetté s mindenfajta kibúvóvá a törvények, viszonyok,
sorsfordulatok akadályai és korlátai közül - hogy volnának
ezek csupán lelki realitások ? Együttesük teljes világ,



éspedig a világok egyike: az, melyet Hermés nyit meg
előttünk.
A hermési világ realitása bizonyítja, hogy legalábbis
létezik egy olyan pont, ahonnan nézve e világ feltárul
előttünk, sőt mi több: valami aktív tevékenységről is
tanúskodik, amely nem pusztán egy kívülálló pontról nézett
látvány, hanem hirtelen mindig újra működni kezd, és a
világot a hermési mesterművek és szemfényvesztések
megvalósítására sarkallja. A világ e felfogásának és
alakjának forrása, amely a Hermés név kimondásakor
áttetszően fölbuzog - és fölbuzgott, bár kevésbé áttetszően,
a név kimondása nélkül is -, ez Hermés. Át kell fogni a
hermétikus teljes területét: a phallikustól egészen a... Itt
még most is egy olyan ponton állunk, ahonnan nem tudunk
ismereteink (64) alapján továbbjutni. Mert a klasszikus
hagyomány alapján így kellene kiegészítenünk: ...egészen a
lelkek kalauzolásáig, egy olyan tevékenységig, amely még
az életen is túlnyúlik. Ezen a ponton Hermés tökéletesen
rejtélyes maradt számunkra.
Vele éltük meg a világot a Hermés-himnuszban. Ha
egyébként nem tudtuk volna, ott tapasztalnunk kellett:
másképpen fogjuk fel a világot egy antik isten révén, mint
nélküle.
A mitológia nyelvén: minden isten egy világ eredete,
amely nélküle láthatatlan volna, az ő révén azonban feltárul
a természettudományos világkép fölé emelkedő látványa. Ily
módon Hermés sem csupán fölvilágló eszméje egy világnak:
az eredete is egyben, amelynek révén ez a világ keletkezett,
s amelynek révén érthetővé lesz. Mint a világ megértésének
alapja, természetesen eszme is, amelyet azonban egyelőre
még nem fogtunk fel teljesen. Az éjszakai kalandoristen
látszólag magában a görög mitológiában is példátlan,
meghökkentő és egyedülálló.
De hát valóban így áll a helyzet? „Amikor Aphrodité
megszületett - valahogy így hangzik egy közismert



mitologéma -, lakomát ültek az istenek, köztük Poros, Métis
fia (hozzávetőleges fordításban: az Út, az Okosság fia).
Mikor a lakoma véget ért, megérkezett a koldus Penia (a
Szegénység), és megállt az ajtóban, hiszen ünnepi
lakmározás volt. Poros a nektártól megkótyagosultan - mert
bor akkor még nem volt - kiment Zeus kertjébe, és bódult
fejjel elszunnyadt. Penia (65) akkor kétségbeesett
kiúttalanságában (aporia) azt a ravasz tervet eszelte ki,
hogy anyává lesz Porostól.
Odafeküdt hozzá és azt a daimónt foganta tőle, akinek
létrejöttéről ez a történet szól.
Mint Poros és Penia fiának a következő lett a sorsa:
egyfelől mindig szegény, nyers, durva, sarutlan és
hajléktalan; mindig a csupasz földön fekszik, takaró nélkül, a
küszöbökön és az országutakon, mindig szabad ég alatt
alszik. Mert anyja természetét örökölte, s így mindig az
ínséggel társul. Másfelől azonban apjához hasonlóan mindig
a szép és a jó nyomába szegődik, férfias, célratörő és
szívós, pompás vadász, akinek mindig valami cselszövésen
jár az esze, megismerésre vágyik és ismeri a megismerés
útjait (porimos), egész életében bölcsességre törekszik,
nagy ezermester, varázsló és szofista."
A továbbiakban a mitologéma a teltségnek és ürességnek
azokról az állapotairól beszél, amelyektől a himnusz szerint
a hermési jóstudomány is függ. A himnuszbeli méhek ennek
a daimónnak a rokonai. „Majd virul és csupa élet - olvassuk
-, amikor éppen fölgyűlik benne (hotan euporéséi) a Porostól
örökölt teltség, majd lehanyatlik, de aztán apjától örökölt
természete szerint újra feléled, ami azonban Poros révén
tölti el (to porizomenon), azt mindig szétszórja. Így Erós
sohasem kiúttalan (ute aporei) és soha sincs a gazdagság
teljes birtokában..." Mert nyilván fölösleges mondanunk,
hogy a platóni Lakoma nagy daimónjáról van itt szó. A
mítoszt Sókratés mondja el. Állítólag az (66) arkadiai
Mantineia bölcs papnőjétől, Diotimától hallotta. Ennek a



forrásmegjelölésnek bizonyosan van alapja és jelentősége.59
Sohasem fogjuk azonban pontosan tudni, mennyiben alapul
az előadott mitologéma Platón szellemi látomásán kívül
még egy régebbi vallási hagyományon is. Ez a kérdés
azonban számunkra érdektelen is. Platón szelleme itt igazi
mitologémát alkotott. A Hermés-himnusszal közös az a
módszere, hogy egy isteni lényt kialakulásának leírásával
jellemez. Mindkét helyen valóságok fogalmazódnak meg a
mitológia nyelvén. Ami számunkra fontos, az ezeknek a
realitásoknak - Porosének és Erósénak - a Hermésével való
rokonsága.
Ha Erós realitás - márpedig Platón számára az , s nyilván
mindenki számára, aki valaha találkozott vele -, akkor még
inkább az Poros, akiben Erós pozitív tulajdonságai vannak
meg. Ahogy az istenek hésiodosi genealogiájában egy-egy
szereplő annál tartalmasabb, kozmikus-átfogóbb, világ
hordozóbb, vagy korábbi kifejezésünkkel: világosabb,60 minél
közelebb van a kezdetekhez, ugyanez itt a helyzet Porosszal
is. Nem Platón találta ki, hogy Erósnak egy fogalmilag
fölérendelt apát adjon. A 7. század egyik lírai költője,
Alkman, Aisával együtt említi őt mint a két legöregebb isten
egyikét (geraitotoi sión), akikkel szemben minden hősiesség
hiábavaló (fr. 1, 13 kk.). Az antik magyarázó hozzáfűzi, hogy
Poros itt Hésiodos Chaosával azonos. A theogoniának ez a
legrégibb (67) isteni lénye az ős-alaktalan, iránytalan és
mozdulatlan, amely minden kialakuló formát újra elnyel
magába, Poros viszont, ahogy neve és fiának alakja mutatja,
maga a világ mozgásban levő teltsége, útban szabad
kibontakozása felé, örökké tovább-haladóban, férfias és
aktív, lesre és támadásra kész, túláradóan nyilvánul meg
bárhol, ahol teremtésről és termékenységről van szó. Aisa,
aki nőiségre rendeltetett, és mint női princípium rendeltetett
mellé, csak korlátozást és körülhatárolást jelenthet, aszerint,
hogy kinek-kinek milyen sors jutott. Poros
mozgékonyságának korlátlanságára utal az is, hogy vele



szemben apedélios - nyilván: „szárnyatlan saruja" - a
hősiesség. „Ember ne repüljön az égbe" - int a vers
folytatása.
Erre az apára üt tehát Erós, az oly sok tekintetben
Herméshez hasonlatos kalandoristen. Hogyan viszonyul
mármost magáihoz Herméshez? Széles területet fog át,
amely sokban a Hermésével azonos. Egyfelől isteni
gyermek, akinek Thespiaiban ősrégi kultuszjele volt: egy
faragatlan kő, jóval kevésbé sokrétű jelkép, mint a phallikus
hermák.61 Másfelől már Hésiodos, a Thespiai közelében levő
Askra költője is a nagy szerelmi költészethez hasonlóan
ábrázolja. A Theogoniában Gaiával együtt jelenik meg,
nyomban Chaos után harmadikként, az aktív és mozgékony,
az utódokban való kibontakozásra sarkalló princípiumot
hozza magával, azt tehát, ami az első, sem férfi-sem nő
őslényből hiányzott. Nyilvánvaló tehát, hogy ő a Férfiasság
(68) első megjelenése a kozmoszban, egyúttal azonban a
lélekben is működik, amikor „megoldja a tagokat", akárcsak
az ájulás és a halál. És ugyanúgy szárnya van, mint a
halálos gyorsaságú Hermésnek. Szárnyain lebegve
közeledik, ha nem is Hésiodos, de az ősmitológiai felfogást
közvetítő orphikus kozmogónia szavaival.62 Egy negatív
vonását azonban már Hésiodos kiemeli: „az istenek és a
halandók keblében leigázza a józanságot, a bölcs észt"
(Trencsényi-Waldapfel Imre fordítása.) (Theog. 121-122).
Ez az Erós küldte korlátoltság és erótikus túláradással
jelenik csak meg igazán. Platón szerint Erós hozza ugyan a
csodálatos emlékezést, a szellem felvilágló tudását, de nem
Hermés hidegen mérlegelő okosságát. Távolról sem vak
kényszer,63 de nem jelent Erós hermési szabadságot sem
abban a lebegésben, amelyhez a legföldhözragadtabb
lelkeknek is szárnyat ad. Még az is kötöttségekbe torkollik,
ami a legszellemibb benne: a visszaemlékezés a cselekvést
meghatározó ősképekre. Eleve elrendeltség, az ősképekhez
igazodás, idealizmus - ez Erós világa. Ezért különböznek



annyira az ő szellemében fogant szerelmi költemények a
Horatiuséitól, amelyek Hermés jegyében születtek.64 A
hermési lehetőségek világa felől nézve Erós, átfogó lénye
ellenére, korlátoltnak tűnik: Hermés kissé idealistábbra és
ostobábbra sikerült fia.
A látszat mindenesetre ez, és számunkra (69) legalábbis
utalást jelent a Hermés-eszme megértéséhez, hogy Erós a
maga lényében a phallikust, a lelkit és a szellemit egyesíti,
sőt túlmutat a személyes létezésen. Azok a hagyományok,
melyek szerint Erós valóban Hermés fia, ezáltal különösen
fontossá válnak. Nem a klasszikus tradícióhoz tartoznak,
hanem egy mellette élő másik, rejtettebb hagyományhoz.
Cicero az istenekről szóló művének (De natura dcorum III
23, 60) hosszabb fejezetében, amelyben fenntartotta ezt a
hagyományt, „a rejtettebb iratok kutatóira" hivatkozik: qui
interio-res scrutantur et reconditas literas. E kutatások
eredményeit egészen külsőleges formába rendszerezve
közli. A különböző mítoszváltozatokat egyszerűen azonos
nevet viselő különböző istenekhez fűzve sorolja fel. Eszerint
az első Erós Hermés és az első Artemis fia volt, a második
Erós Hermésé és a második Aphroditéé: Cupido primus
Mercurio et Diana prima natus dicitur, secundus Mercurio et
Venere secunda.
Nyitott kérdés még, hogy milyen misztikus tradícióra utalt
a Hermés-himnusz befejezése. S magyarázatlanul maradt a
himnusz hallgatása is, ami az ithyphallikus hermák
nyíltságával összehasonlítva vált feltűnővé. Csupa
megoldatlan probléma, amelyek mögött Hermés titka csábít
bennünket.65 Most kevésbé klasszikus jelenségek felé
fordulunk, bemutatjuk őket, engedjük, hogy önmagukért
beszéljenek, ahogy a klasszikus hagyomány is önmagáért
beszélt. (70)
*



2
Hermés és az istennők
Hermést mint istennők társát a klasszikus hagyomány is
jól ismeri. Az Odysseiában kint, az erdőkben élő Eumaios a
levágott disznóból egy részt a nympháknak és Hermésnek
áldoz (14, 435), ezzel tanúsítja ezeknek az istenségeknek
ősidők óta fennálló szoros kapcsolatát. A homérosi
Aphrodité-himnusz részletesebben beszél erről (257 kk.). A
nymphák, akiket az Odysseia Hermés előtt említse szerint
az ábrázolás szerint nem halhatatlan istennők, és nem is
halandó asszonyok. Fákkal együtt születtek, amelyek azután
hosszú életű úrnőikkel együtt pusztulnak el. A klasszikus
felfogás szerint még a forrásnymphák sem élnek örökké.66
Ezért bánnak olyan pazarlóan valamennyien adományaikkal.
Ők az isteni és félisteni gyermekek dajkái. „Az istenek
halhatatlan táplálékán" élnek, és szép kartáncokat járnak
velük. Ok azok - olvassuk tovább az Aphrodité-himnuszban
-, akikkel „a silének meg a gyorsszemü Argeiphontés hálnak
a barlangok kedves zugain szerelemben". Első ízben tűnik itt
fel Hermés egy sorban a silénekkel, e félig állati s
jellegzetesen phallikus lényekkel. Ezek azonban látszólag
csak mint a női természetdémonok férfi kiegészítői és
beteljesítői léteznek, Hermésnek a nymphákhoz való
viszonyát viszont inkább az jellemzi, hogy nem az örök
asszonyit testesítik (71) meg számára, amelynek szolgálnia
kell, hanem az alkalmas pillanatot, amelyben mindig ura a
helyzetnek.
S ez mégis csak egyik aspektusa ennek a kapcsolatnak.
Mert a nymphák kultuszában Hermés - ahogy különösen az
Attika hegyi barlangjaiból előkerült számos fogadalmi
dombormű ábrázolja - kifejezetten mint állandó kísérőjük
(synapoaón) van az istennők mellé rendelve (CIA III , 196.) A



domborműveken mindig egy hármasságukat vezeti
legalább ennyi kell ahhoz, hogy kart jelentsenek -,
ugyanúgy, ahogy az athéni Akropolison is a három Charist
kísérte.67 Úgy vezeti az ünnepélyesen lépdelőket, mintha
titkot fedne föl: hogy tudniillik a barlangok, a források, a
gyökerek és általában a hegyek mélyén éppen ők hárman
azok, akik mindent fölsarjasztanak. Az egyik csodálatos
márványtáblán - sokkal kisebb alakban - ott áll a fogadalmi
dombormű felajánlója is, aki előtt megmutatkozott a vad
termékenységnek ez a „szentségesen nyílt titka": női
természete, amelyhez azonban egy férfi is tartozik.68
Bármennyire szétosztja is a klasszikus felfogás a világ női
princípiumát források és vizek, barlangok és fák között, e
hármasság révén mégis annak a nagy istennőnek az
ősalakjára utal, akiről tudjuk, hogy háromalakú volt.69 Bár az
ősnőiség egy fában mint annak nymphája élt, úgyhogy neki
is meg kellett halnia, ha a fát kivágták, a fájdalmat a nagy
Démétér is érezte, a leginkább anyai természetű a női (72)
őshármasságból. A nagy istennő és egy nympha
kapcsolatának elképzelése, ha nem szemléletes, nem is
klasszikus - egy hellénisztikus költő, Kallimachos, az érzések
nyelvén beszél róla (6. himn. 40) -, de Démétér és
Persephoné szent ligeteinek tanúsága szerint a klasszikus
szemlélet mellett már korábban is létezett.
Az, hogy a nőiség három külön alakban nyilvánult meg,
annyit jelent, hogy egy három-aspektusú istennő eredeti,
csíraszerű elképzelése klasszikusan szemléletes képekben
oldódott fel. Ennek a szemléletnek a számára azonban a
hármasság még Egy volt: egy szűzi lény - szűzi, nem mint a
halandó menyasszonyok, hanem mint a források és minden
ősvíz -, aki ősanyává lett, és menyasszonyos-szűzi
leányában újra megjelent. A titkosabb hagyományok
megvilágítják Hermés viszonyát ehhez a női őslényhez.
Hermés az első Artemisszel nemzette Eróst - írja Cicero
egy elveszett mitologéma alapján.70 Igaz, hogy egy másik



szerint a második Aphroditét tette egy második Erós
anyjává. De ez a kettő és a Hermésnek nagy istennők iránti
szerelmeiről szóló többi tudósítások is egyetlen Olympos
előtti mitológiai elbeszéléssé egyesíthetők. Ebben,
ellentétben a kyllénéi születés-mitologémának azzal a
megfogalmazásával, amelyet a himnuszból ismerünk, nem
Zeus fia, és nem kerül be ilyen módon az olymposi
világrendbe, hanem Uranos és Hémera gyermeke, az Égé és
a fényes Nappalé, s egy istennő megpillantásakor priaposi
izgalomba jön.71 (73)
Noha a jelenet állítólag Észak-Görögországban játszódott
le (a színhelyt rövidesen meg fogjuk ismerni), ez a
mitologéma lehetett általában a szövege Hermés
ithyphallikus ábrázolásainak, annak a „kyllénéi módra"
történőnek is, amely őt phallos alakjában mutatta be.72 De
mégsem szabad arra gondolnunk, hogy az egész történetet
pusztán a kultusz-emlékek magyarázatára találták ki. Amiről
a mitologéma beszél, az egyik legjelentősebb ősmitológiai
téma: a merő férfi princípium első felidézése a női
princípium által.
Tudunk talán arról, hogy az ősmitológiai Hermés, akiről itt
szó van, már ezt a jelenetet megelőzően is egyértelműen
férfi lény volt? Sokkal valószínűbb az ellenkezője.
Nővéreként Uranos és Hémera leányát, Aphroditét nevezik
meg, és róla szólva érthető is ez az eredet. Az Egistentől
való származását egy másik, Hésiodosnál fennmaradt
ősmitologikus stílusú születéstörténet is tanúsítja.73
Ragyogása illik Hémera fénytermészetéhez, Hermés
éjszakai lénye már jóval kevésbé. A kétnemű őslény, aki
Theophrastos óta Hermaphroditosként ismert, s akit Hermés
és Aphrodité fiának tartanak, kyprosi kultuszában mint az
istennő férfi aspektusa jelenik meg: mint Aphroditos.74
Hermésnek, az őslénynek nem volt szüksége semmiféle
szerelmi ügyre Aphroditéval, hogy Eróst nemzze vele:
Aphrodité az ő női aspektusa volt, méghozzá talán uralkodó



aspektusa, mielőtt a férfi természet felgerjedt benne. (74)
De ki volt az ősistennő, a nagy evocatrice? Cicero kettőt
nevez meg: Persephonét és az első Artemist, akit Hermés
Erós anyjává tett. Egy harmadik nevet, amelynek viselője e
kettőt egyetlen ős - és hármasalakban egyesíti, Propcrtius
tartott fenn, s egyben az ősnász színhelyét is megjelölte:75
Mercurio sacris fertur Boebeidus undis
virgineum Brimo composuisse latus
"A Boibéis-tó szent vizénél - mondják - feküdt Brimo szűz
testével Hermés oldala mellé." Brimo nagy északgörög
istennő - a thessaliai Pherai városról Pheraiának is hívták -,
akit egyfelől Démétérrel és Persephonéval, másfelől Artemis
Hekatéval is azonosíthattak, mivel bimbószerűen
mindhárom benne volt.76 A tájon, amely az ő birodalma volt,
fekszik a Boibéis-tó: neve az itteni nyelvjárásban a
„Phoibébé"-t jelenti, éppen az „első" Artemis tulajdonát. Itt
jelenik meg abban az elementáris szűziességben, amely a
férfiasságot nem rettegi halálos félelemmel, hanem kihívja,
sőt kiköveteli és megteremti magának.
Mindenesetre olyan férfiasságot - egy modern író szavait
használva, aki mélyen beleélte magát a női természetbe, és
aki egy pusztán phallikus istenség női tisztelőiről írja ezt77 -,
„amely mögött nem állt független személyiség, hanem
pusztán a nő isten-szolgálója volt".
Ahogyan Hermés számára a nőiség csupán az alkalmat
jelenti, ugyanúgy volt ő az ős-nő számára (75) csupán a
személytelen férfiasság, szinte csak játékszer.
Sőt, talán itt egyáltalán nem kell figyelembe vennünk az
Uranostól és Hémerától való származást, és elég, ha az ő
gyermeküknek csak Aphroditét tekintjük. Hermést, az ős
szeretőt, az ős-nő hívja életre vagy hozza létre: az ős
Aphrodité mint saját férfi-oldalát, a Boibéis-tó ős-Artemise
mint a maga phallikus isten-szolgálóját. A kezdetek



szituációjának mindezeket az elemeit ismerjük a
hagyományból: a nagy istennőt, az eleven őshermát, s
háttérként mindehhez: valamennyit az ősvizekből, az
ősmitológiai keletkezés színhelyéből is.78 Alighanem ennek
az emlékezetét őrzi, hogy Hermésnek a peloponnésosi
Pharaiban szent halakkal telt forrása - tehát egyfajta
halastava - van.79
Arkadiában mocsárnál és forrásnál is tisztelték.80 A hermák
gyakran nem egyszerűen az utat mutatják, hanem a
legközelebbi forrást is jelzik a vándornak.81 Ainos thrák város
Hermés-szobrát – egy korai-archaikus faragású hermát - egy
hagyomány szerint a tengerből halászták ki.82 Hermés ilyen
kapcsolatának a vizekkel másfelől az felel meg, hogy a
Hekatéként megjelenő ősistennőnek hol ő a szeretője,83 hol a
haltestű Tritón.84
Legrégibb forrásunk pedig, Hésiodos, éppen ott, ahol
Hekatét a leginkább magasztalja (Theog. 444), Hermést
említi vele együtt, és ennek a párnak az összetartozása
teljesen érthető.
Annak az ősmitológiai istennőnek, aki Hermést (76) mint
a titkos szerető őstípusát szólította a világra, valamennyi
klasszikus megjelenési formája közül Hekaté a
leghermésibb. Mint angelos ugyanúgy szárnyas lehetett,
akárcsak tisztán égi hasonmása: Iris. Ő is lelkeket vezet,
akárcsak Hermés, s ott áll a keresztutakon, ahol egy
háromszög alakban felépített Hekataia ábrázolja, amely
éppolyan idegen a klasszikus világtól, mint az utak mentén
álló négyszögletes hermák. Herméshez hasonlóan neki is
kijár a kalácsból és a füstölésből minden újholdkor.85 Együtt
őrzik a kapukat, s együtt gyarapítják a karámok
gazdagságát (Theog. 444). A termékenységhez Hekaténak
aligha van kevesebb köze, mint Hermésnek. Jellemzőek
kapcsolatai egy vaskosnak és alacsonyrendűnek tekinthető
erótikával, továbbá a lelkekkel és kísérteties lényekkel.86



Ugyanez a helyzet, sőt a probléma Hermésnél is: annál
súlyosabb kérdés, mert az apát most erről az oldalról is
össze tudjuk vetni a fiával. Az idealistán-oktalan,
önfeláldozó izzásában a saját életén túllobogó Erós magas
szintjén a phallikus, a lelki és a szellemi egyesítése
elgondolhatónak tűnik, de ezen az alantas hekatéi
szinten...? Természetesen fontolóra kell vennünk, hogy
Hermés lénye, legrégiesebb megjelenési formáiban, csak
számunkra tűnik annyira alantasnak, ott viszont, ahol
Hekaté Samothrakén „Aphrodité Zerynthia" néven
uralkodott az észak-görög-thrák világ fölött,87 éppen a
legvaskosabb lehetett a legszentebb és a leginkább lélekhez
szóló. (77)
*



3
A herma misztériuma
Hermésnek és világának eredetét magára az élet
eredetére vezettük vissza a tárgyalt mitologéma, egy ősi
elbeszélés révén, amelyre valószínűleg már Hérodotos utalt.
Pontosabban: visszavezettük az élet eredetének egy olyan
férfi princípiumára, amely a legközelebb áll a nőihez, de
csak annyira közel, hogy mozgékonyabb voltában a másikat
és állhatatosabbat az addig nem ismert boldogság két új
formájával ajándékozza meg: önmagával s
mozgékonyságának továbbplántálásával, a gyermekkel. Ezt
a továbbplántálást hívhatják Erósnak is, de lehet maga
Hermés is gyermek alakban, mint a himnuszban. Nem
gyermekké szelídülve, és nem a klasszikus Hermés-alakká
fejlődve, hanem mintegy csírájában megmerevedve jelenik
meg az élet eredetének férfi princípiuma a hermákban,
amelyeknek az észak-görög mitologéma akár magyarázó
szövege lehetne. Csakugyan, ezt a hagyományozott
elbeszélést már régen összekapcsolták Hérodotos
célzásával.88 Az eleven vallásos életből merítő történetíró
szerint a görögök között az athéniak voltak az elsők, akik a
hermák ithyphallikus kiképzését átvették a pelasgoktól. A
pelasgok kultusz-szokásai Samothraké szigetén, az ottani
misztériumokban éltek tovább, s ugyanezeknek a (78)
misztériumoknak a során beszélik el a magyarázó szent
történetet is (II 51).
Kijelentésével Hérodotos nem áll egyedül az ókorban. Az
eleven görög vallás egy tudós ismerője, Kallimachos
legalábbis hitelt adott neki, ha már saját tapasztalatokra
vagy más bizonyítékokra nem hivatkozhatott is.
Költeménye, amely egy ithyphallikus hermához intézett
kérdéssel kezdődött, nem maradt ránk. Csak tartalmi



kivonatából tudjuk, hogy az isten, akit megkérdeztek, nem a
mondabeli pelasgokra, hanem a thrák tenger szigetein még
élő ős-mediterrán tyrsénekre és az ő
misztériumelbeszélésükre (mystikos logos) utalt.89 A
klasszikus és hellénisztikus kor görög kutatói és forrásai
megerősítik tehát, hogy a hermáknak volt olyant jelentése,
amelyet egy szent történetben, egy mitologémában is
megfogalmaztak. Még a helyet is megnevezik, ahol
mindkettő - ábrázolásmód és mitologéma - otthon volt:
Samothraké. E sziget összefüggő földrajzi környezete az az
észak-görög-thrák világ, amelyhez a Boibéis-tó tájéka is
tartozik. Az a mitologéma, amely itt lejátszódott, külső és
belső okokból lényegében azonos lehet a sa mothrakéi szent
történettel. Talán akadnak ott a herma számunkra némileg
idegenszerű alakjával rokon egyéb jelenségek is.
Vizsgáljuk először, ami ez az idegenszerűség. Nemcsak a
hermák ithyphallikus kiképzése, ha nem négyzetes formája
is: quod quadratus deus solus habeatur - ahogy mondtak! A
négyzetes formát (79) azonban másképp kell megítélnünk,
mint a vele összekapcsolt ithyphallikus kiképzést, és csak az
utóbbit vezették vissza a samothrakéi misztériumokra. A
klasszikussá vált négyzetes formáról az ókorban úgy tudták,
hogy az athéniak találták ki.90 Legrégibb, széles, inkább lap-,
mint oszlopszerű formája a hasonló alakú síremlékekre
mehet vissza,91 de nem szabad azt hinnünk, hogy Hermés
eszméje az utóbbiakból fejlődött ki. Minthogy azonban
éppen a phallikus szervesen hozzátartozik ehhez az
eszméhez, a sírt és síremléket - mint a következőkben látni
fogjuk - könnyen bevonta tartalmi körébe. A művészeket az
ilyen síremlékek is inspirálhatták. A herma azonban csak
akkor született meg, amikor általánossá vált szabályos
négyzet alapú formája: a teljesség egyik archetipikus, mert
a világ egy szilárd alapformájában gyökerező kifejezése. A
görög pénzverők kis kerek műremekeinek inkább
chthónikusnak nevezhető oldalán ugyanezt a formát



használták mint quadratum incu-sum- ot (bemélyített
négyzetet), éppoly kevéssé tudatosan, de nem kevésbé
szimbolikus jelentéssel, mint a herma-faragók.92 Mint ilyen
szilárd és egyszersmind chthónikus gyökerek kifejezése illik
a négyzetes alaprajz, a phallikus ábrázoláshoz. Arkadiában,
ahol nyilván a „kyllénéi mód" volt az eredeti, a négyzetes
alapformát szívesen alkalmazták más istenségek
kultuszszobrainál is.93 Később teljesen szokványossá vált, és
többnyire jelentését is elvesztette. Az arkadiai istenhermák
közül Zeus (80) Teleiosé Tegeában jól mutatja az
archetipikus jelentést. Teleios ugyanis teljességet jelent,
amely a lét chthónikus oldalát is magában foglalja: Zeus és
Héra jelzőjeként azt a totalitást, amit a házasság nyújt.
Számunkra, emberek számára éppen ebben jelentenek
mintaképet: mint az archetipikus (ha nem is „ideális")
házaspár.94
A herma négyzetes formája tehát görög szempontból nem
idegenszerű. Idegenszerű vagy akár megbotránkoztató az
ithyphallikus kiképzés sem volt a görögök számára. Az
olymposiakhoz azonban nem illett, az egy Hermést kivéve,
éppen azt, akit most szeretnénk megérteni. De tiszteltek
Attikában kisebb isteneket, akik ebben a tekintetben
hasonlóak voltak a helléspontosi Priaposhoz,95 ezek egyikét
azonosították is vele: Tychónt. A név „rátalálót" jelent, akire
tehát az jellemző, hogy „szerencséje van", természetesen
az erotikus szférában. Hermésről, aki ugyanezt a
melléknevet viseli, valóban elmondhatjuk, hogy rá
kiváltképp „talál".96 Nyilvánvalóan ugyanez a helyzet a
priaposi formával is. Az athéniak mégis elkülönítették az
ilyen kisebb istenségektől, és inkább a misztériumok egy
szent történetére hivatkoztak, amely számukra ezt az
állapotot megmagyarázta. Nemcsak Hérodotosra és más
kutatókra vonatkozik ez, hanem az egyszerű emberekre is.
Az Akropolis bejárata, a propylaia előtt állt egy híres szobra
a „bejárati Hermésnek", a propylaios-nak, akiről azt



mondták, hogy „nincs beavatva a misztériumba", (81)
amystos.97 A herma alakú szobrot Alkamenés készítette, és
híjával volt annak a hangsúlyozottan phallikus jellegnek,
amely Hérodotost a kabirokra emlékeztette.98 Ennek a
jellegnek a szobron látható jelzése nézői számára nem
tanúskodott egyértelműen arról, hogy tetelesmettos-t
ábrázol. Hérodotost és Kallimachost kell tehát követnünk, és
az általuk járt úton kell a herma misztériumához
közelednünk.
Samothraké távolabbi környékén, várakozásunknak
megfelelően, a tulajdonképpeni misztériumokon kívül is
találunk velük párhuzamos és rájuk utaló jelenségeket,
kivált, ha a thrák területhez hozzászámítjuk a közel fekvő és
vele sokszorosan rokon phryg vidéket is. Rokon jelenség
maga Priapos is aki egykései hagyomány szerint Hermes fia.
Kultusza a Helléspontosnál, ősi phryg földön volt honos, s
az ottani görög városokból terjedt el. Alakja természetesen
nem azért jelent fontos párhuzamot, mert Hermés is az ő
szellemében cselekszik, amikor visszaadja Petronius
szatirikus pikareszk regényében a hős nemzőerejét (Sat.
140). Ez inkább a korra és a regény előadásmódjának
szándékoltan alantas szintjére vall. Sokkal jelentősebb, hogy
az író éppen ebben az összefüggésben Hermés lélekvezető
voltát hangsúlyozza, mikor azt írja róla: qui animas ducere
et reducere solet, „aki a lelkeket vezeti és visszavezeti".
Fontos továbbá a Priapos-párhuzam azért is, mert ő is
Herméshez hasonló kapcsolatban áll a halállal. Nemcsak a
kerteket (82) oltalmazza, hanem a sírokat is. Ahol az ő
szobrát állították föl, ott: mortis et vitai locus, a halál és az
élet helye van. Egy korai császárkori epigramma (CIL, VI
3708), amely oly tömören és világosan jelzi életre keltő
tevékenységét a halál birodalmában, összhangban áll azzal
a phryg szokással, amely szerint a sírokra phallost állítottak
síremlékül."99 "A közelmúlt egyik híres ókorkutatója az
utazók tudósításai ellenére sem akarta elhinni, hogy



léteznek ilyen sírkövek. Mások arra gondoltak, hogy a
phallos-forma csak valami véletlen és külső hasonlóságot
jelent. Már az is haladás volt, amikor egy nagy régész ennek
az emlékcsoportnak egyik legszebb példányánál mégis
megkísérelte a forma értelmezését. A síremlék közlését is
neki köszönhetjük.100 Az ő véleménye szerint a síremlék az
apajog jelképe, amely csak férfisírhoz tartozhatott, azzal a
rendeltetéssel, hogy megőrizze a halott nemzőerejét. Ez a
magyarázat nagyjából a petroniusi szinten van. Az „apajog
jelképe" kitétel nem világos, mert phallosok etruszk férfiak
sírján is láthatók, akik pedig anyajogú kultúrába tartoztak.101
De a magyarázat még így is csak akkor volna elfogadható,
ha feltennénk, hogy azt a jelentést, amelyet a szerző a
síremléknek tulajdonított, már a mű készítése előtt
elfelejtették. A csaknem méter magas kőphalloson ugyanis
nőalak domborműves ábrázolása és neve áll:
„Lysandráé, Alexandros lányáé."
Bár a magyarázat nem meggyőző, őszinte (83) hálával
tartozunk ennek a smyrnai múzeumban őrzött egyedülálló
síremléknek a közléséért. Mert csak eleven értelmet kell
tulajdonítanunk neki, és máris világos nyelven beszél. A
gomba formájú phallikus síremlék aljában bekeretezett
herma áll. A síremlék keletkezési idejének megfelelően (i.e.
2. század) késői típusú: nem ithyphallikus. Két oldalán egy
egy kutya látható, a lélekvezető Hekaté kísérő állatai. A
hekatéi-hermési szférában vagyunk tehát, amely
kísértetiesen egybenyílhat a Hadésszal, a lelkek
birodalmával. E fölött az alsó rész fölött a halott Démétér
szerű trónoló alakja jelenik meg, mellette kis szolgálólány,
két oldalán egy-egy szárnyas lény koszorút és szent
szalagot nyújt át neki. Pillangószárnyuk jelzi, hogy
„psychék", a lélek emberi alakot öltött képviselői. Az ülő
halottól jobbra kígyó tekereg, fejét magasra emelve:
Démétér kígyójára emlékeztet, amely - a misztériumok egy
gyakori ábrázolásán102 - mindig az istennő trónja előtt álló



beavatottal látható meghitt barátságban. A smyrnai
síremlék egy átszellemült szférába tartozik, amelynek a két
psyché lelki vonását emeli ki, és amely mintegy az alsó
szférából sarjad ki.
Figyelemre méltó azonban, hogy a psychék férfiruhát
viselnek,103 vagyis hímnemű lelkek, akik itt egy halott nőt a
halhatatlanság szimbólumaival ajándékoznak meg. Mint férfi
psychéknek különösképpen funkciójuk van ezen a
síremléken, amely egészében mintegy kibontása és
értelmezése az alján látható (84) bekeretezett hermának.
Itt rögtön fölmerül a kérdés: nem jelenti-e a kőphallos a
hermával együtt az elhunyt számára ugyanazt, mint ezek a
férfi psychék? A halhatatlanság ősforrását, amelyből a nők
ugyanazt merítik, mint a férfiak: az élet örök újra
teremtődését? Mert ez volna a lélek eredeté - az élet férfiúi
eredete - szerint.
Az élet phallikusan megjelenített eredete nemcsak
Phrygiában volt lélekszerű, hanem már az archaikus kor
görögsége számára is. Mert más szavakkal ezt jelenti az,
hogy a mag egyben lélek is - és ez a szemlélet már egy
fekete alakos attikai vázaképen megjelenik.104 A kép egy
ithyphallikus szakállas férfit ábrázol, aki kettős fuvolán
játszik.
Négy ondócsepp hullik egy nagy, verdeső pillangó
nyomában. Ebben a léleköntő szerepben egy gemmán
ithyphallikus herma látható, melyet Priapos-nak szoktak
értelmezni, de ugyanúgy Hermés is lehet.105 A pillangó már
ott verdes, s a lelki atmoszférát jelzi egy kúton ülő páva is. A
kék-arany nap-madár a régebbi itáliai gemmákon a
halhatatlanság egyik szimbóluma, és szerepe van Ennius
újjászületés-történetében is.106
A pillangót görögül, akárcsak a lelket, psyché-nek hívják,
az éjjeli lepkét pedig egyenesen phallaina-nak nevezik, ami
a phallos-ból képzett nőnemű alak, mint például lykaina
(nőstény farkas) a lykos-ból (farkas).107 Ez a név (latin



alakjában phallaena, ebből az olasz és spanyol falena)
nőnemű alakjával Psychéhez, a nőnek elképzelt
lélekpillangóhoz igazodik, és ugyanarról a (85) szemléletről
tanúskodik, mint Lysandra phallikus síremléke. Hiszen az
éjjeli lepkeként tovaszálló psyché (e görög szó kettős
jelentése, amelyek közül nyilván a „lélek" a korábbi, és a
„pillangó" másodlagos, egyetlen más nyelven sem adható
vissza) férfi eredetű. A két említett ábrázolás ezt a
legközvetlenebb szemléletességgel mutatja. Ez a psyché
tehát a férfi princípiumból őriz valamit: a halhatatlanságnak
épp azt a fajtáját, amelyet a férfi psychék nyújtanak át
szimbolikusan Lysandrának. A halhatatlanságot itt általában,
egy asszonyét is, mozgékony, férfiúi aspektusában
ábrázolják.
Vajon melyik istené ez az aspektus? Nyilván Hermésé, a
phallikus és mozgékony istené.
A samothrakéi misztériumok tágabb környezetében
megtaláltuk az értelmét annak, aminek együttes megléte az
isten lényében olyan nehezen érthetőnek tűnt. Megtaláltuk,
nem egy elvont tanításban, hanem közvetlen, szemmel
látható valóságában: az élet eleven eredetének egy valóban
szemléletes és szemlélhető aspektusában. Egy ilyen
szemmel látható valóság megjelenhet szabadon lebegő
képekben is: szimbolikus ábrázolásokban vagy akár a
természet nyújtotta látványokban, amelyeket
szimbólumoknak tekinthetünk, de lehet - mintegy
kristályosodott formában - vallásos cselekmények,
misztériumok tartalma is. A szimbólum - a természeti
látvány, az ábrázolás, a vallásos cselekmény - valamennyi
esetben egy további, ötödik dimenzióba nyílik. A nemzésnek
mint az élet (86) négy dimenzióban - a test és az idő
dimenzióiban - fölfogott eredetének, több aspektusa van:
férfi és női, teremtő és halálos aspektusa is. Ha azonban az
élet eredete, ha általában az eredet felől nézzük, még egy
dimenziót kap. Azt mondhatnánk, hogy egy önmagában



szemlélt aspektus, például a férfiasság mint phallos vagy a
phallost szimbolizáló éjjeli lepke, elveszti idő-dimenzióját, és
egy ötödikkel cseréli föl: az időbelit időtlen értelmével, a
kezdet nélküli eredettel és a tiszta léttel. A görög vallás
valamennyi megjelenési formájából - a kultuszból, a
mítoszból és a misztériumból - hiányzik az idő dimenziója. A
mítoszban ugyan megjelenik mint sajátos elő-idő, amely
azonban csak kiindulópontja az időnek.108 De bárhová
nézünk is ennek a vallásnak a világában, mindenütt ott
találjuk a természet mintázta művekben szabad szemmel
megpillantható ős-értelmet és ős-forrást.
A legfontosabb, amit a samothrakéi misztériumokról
tudunk, az, hogy az emberben szüntelenül tovább
plántálódó eredetnek férfi aspektusát jelenítették meg.109
Azok az istenek, akik itt a középpontban állnak, a kabirok,
Hérodotos és más források szerint éppúgy hangsúlyozottan
férfi jellegűek, mint a hermák, sőt még személytelenebbül
azok, minthogy soha nem egyedül jelennek meg.
Samothraké misztériumszentélyében egy ithyphallikus pár
képmása állt.110 Legbenső lényegükre hermési szerencsével
az agg Goethe talált rá:111 (87)
Istenek ők! Szakadatlan
magukat nemzík; be szokatlan!
S egy se tudja (niemals wissen), mi fán terem (Kálnoky
László fordítása.)
Goethénél ez a "soha-nem-tudás" a vakon-phallikus, a
csak-ösztönös elem, amely ellentétben áll a hermésivel, a
maga sajátos módján öntudatos phallikussal. Goethe
kabirjai csak fokozatosan válnak szellemi lényekké („az
önfejű negyedik nem; úgymond a valódi lenne ő s az
egyetlen... az Olymposon élnek; nyolcadik is leledzik ott"),
nem velük született tulajdonságuk a szellemiség, mint
Hermésnek. Hogy mi volt a helyzet e tekintetben az eredeti,



még görögség előtti kabirokkal, azt nyilván sosem fogjuk
megtudni. A görög világban a kabirok lénye a görög istenek
módjára tisztán felismerhetővé vált: hol dionysosi, hol
hermési aspektusában. A Thébai melletti Kabirion egy
jelentőségteljes vázaképén az élet eredetének férfi vonala
az apából, Kabirosból indul ki, fiában, a Paisban folytatódik,
innen Pratolaoson, az első emberen át az ős-szerelmespár
férfitagjáig: Mitosig követhető, aki a „magot" jelentő
nevével maga az élet soha meg nem szakadó
folytonossága.112 A közvetítés az istenektől az emberekhez, a
lelkek ősforrásától a lelkes lényekhez itt dionysosi jellegű,
ahogy ezt a borkeverő edény jelzi, az előtte álló Pais és a
neki hátat fordító Pratolaos között. Itt (88) dionysosi
szférában vagyunk, és az apa, egész hatalmas
megjelenésében, maga Dionysos.
A közvetítésnek egy másik fajtáját Hermés, a lélekvezető
és követ hozza létre. Hermés követi tisztét a himnusz
beavattatására vezeti vissza, s ezen a módon az istent
kifejezetten az Alvilággal kapcsolja össze. Az első beavatott
többnyire maga a misztérium-isten, mint például Eleusisban
Démétér; ő élte meg először és mintaképszerűen azt, amit
nyomában mystései megéltek. Nem kétséges, miféle
misztériumokra gondolt a himnusz. A kabirok az Acherón
vizénél megtisztították az angelost, és a lelkek
birodalmának istennőjévé tették. Phallikus természetük
folytán a lelkek istenei. És ugyanebből ered Hermés
lélekvezető szerepe, a ducere et reducere feladata, valamint
követi tiszte, melyet a himnusz ezzel összekapcsol: kabir
ter-mészetéből. Nyilván ez az a vonás, amely benne és a
kabirokban annyira megegyező, hogy a herma a
samothrakéi misztériumok szimbóluma lehetett. Mint kabir
szerű misztérium-isten Hermés ithyphallikus és lélekvezető.
Ez az oka annak, hogy a himnuszban phallikus természete
csak közvetve, az isten titáni viselkedésében nyilvánulhatott
meg, és kísérteties vonása is csak feldereng. Ez a kísérteties



vonás éppen abból fakad, hogy az élet eredete mindig
lelket-öntés. Azok a törpeszerű és groteszk - alapjában véve:
kísérteties-embriószerű vonások, amelyek a thébai Kabirion
vázaképeinek alakjain láthatók,113 szintén a lélek-lények (89)
megjelenési formái közé tartoznak: itt Dionysos jegyében
állnak, és a komédia felé fejlődnek. Az első léleköntő
azonban örökké a lélekvezető marad, a hírnök és követ a
lelkek irodalma és a megszületettek világa között.
Az a nagy istennő, aki a Boibéis-tó partján az első
léleköntőt a világra szólította, sok néven és sok megjelenési
formában anyja a lelkeknek és úrnője a kísérteteknek:
Hekaté, Rhea Kybelé (az ős-Artemis kisázsiai alakja),
Démétér vagy Persephoné formájában.
Mint már mondtuk, több ok is indokolta, hogy az erről
szóló mitologémát a kabir-misztériumoknak azzal a szent
történetével azonosítsuk, amelyre Hérodotos utalt.
Minden valószínűség az azonosítás mellett szól. Hogy a
két elbeszélés a bennük előforduló nevekkel együtt
pontosan azonos volt-e, a soha meg nem válaszolható
kérdések közé tartozik. Lényegi egyezésüket azonban
igazolja, hogy a himnusz mitológiai szituációja Samothrakén
is megtalálható. Az istennő valamennyi imént felsorolt
nevén uralkodik a szigeten.114 A klasszikus mythographiai
tradíció,115 amely a misztérium-istenségekre vonatkozó
adatokban szándékosan kerüli a világosságot, a kabirok
ősanyját Kabeirónak nevezi, s ezenkívül még három „kabir
nympháról" szól. A háromalakúságot tehát ugyanazon a
klasszikus módon oldja fel, mint az a művész, aki Hekaté
szobrát három táncoló leányalakkal veszi körül, vagy az a
másik művész, aki a nagy istennő attribútumait (90) három,
már önállóvá vált kisebb istennőre ruházza.116
Így viszonyulnak a „kabir nymphák" is a kabirok anyjához.
Thébaiban a nagy istennőt Démétér Kabiriának nevezik, ami
tanúsítja kapcsolatát mind a halottak birodalmával, mind a
kabirokkal. Mindezekben a megjelenési formáiban ő az



abszolút-férfiúságnak - a kabir-szerűségnek - a női őstalaja,
amelyet az ősherma mitologémájában ismerhettünk meg.
A lelkek egy birodalma mint minden élőlény létrejöttének
őstalaja jelenik meg itt női alakokban: egy közbülső
birodalom lét és nemlét között; a követ tisztségnek is itt
kellett kialakulnia. Az ős-hírnök és ős-közvetítő az abszolút
Nem és az abszolút Igen között mozog, vagy még
pontosabban: két egymás ellen irányuló „Nem" között, két
ellenség között, nő és férfi között. Olyan talajon áll, amely
nincs, és utat vág rajta. Az úttalanságnak, a
korlátozatlannak, a cseppfolyósnak és kísértetiesnek
világából elővarázsolja az újjászületést. Őt illeti meg a
varázslók és halottlátók lelkeket felidéző pálcája, amelyet
oly gyakran látunk Hermés kezében. De őt illeti meg a
hírnöki pálca is, amelyen a közvetítés szimbólumaként két
ellenségesen-szeretőn egymásba fonódott kígyó van. Ez az
ősszimbólum övezi magának az ősistennőnek a testét már a
korai archaikus korban: az óriás-Gorgóét - az ős-Artemis egy
másik alakját - Korfuban. Hermés pálcáján - amely ezáltal
kapja meg a caduceus később általánosan elterjedt formáját
(91) - talán azért ábrázolják olyan későn, mert eredete
ahogy a himnusz szerint a követi tisztségé is - az élet és
halál közti közvetítés misztériumára megy vissza. A
hírnökök, a kéryxök nemzetsége, Athénban az eleusisi
misztériumok szertartásainak egyik legfőbb intézője volt.
Ősatyjuknak Hermést tartották.117 S Hermés volt az is, aki
egy hagyomány szerint Daeriával, az ősistennő egyik
rejtélyes megjelenési formájával nemzette Eleusist, a
misztériumok színhelyének alapítóját.118
Miben állnak mármost Hermés konkrét kapcsolatai a
kabirok misztériumaival? - Mert mind ez idáig kabir
szerűségének csupán általános vonásairól szóltunk.
Elsősorban a hermáról mint phallikus jelről kell beszélnünk.
A források helyes megítéléséhez azonban szükség van két
általánosabb jellegű kérdés tisztázására is. Az egyik megint



csak a hermára vonatkozik. A herma teljes alakjához
hozzátartozik a fej is, amely a négyzetes talapzaton van: az
önmagát ismerő, tudatos lény szimbóluma. Az isten a herma
alsó részéről kapta nevét. A Hermeis vagy összevont
alakjában Hermés alapszava herma,, és jelentése nem
„kőhalom" (hermax vagy hermaion, mindkettő a herma-ból),
hanem „kődarab", amelyet támasztéknak vagy
hajónehezéknek is lehetett használni: a szó mindezt
jelentheti.119 A lehető legegyszerűbb jel, a phallos alakú jel
volt tehát a kabir-és Hermés-eszmének természet nyújtotta
ős-szimbóluma. Az előbbié a szigetek és a szárazföld
ősmediterrán, (92) görögök előtti népeinél; az utóbbié a
görögöknél. Hogy ugyanaz az archetípus két kultúrára
jellemző jelképpé válhatott,120 azért volt lehetséges, mert a
kő olyasvalamire utalt, amit az emberek közvetlenül
megtanultak, sőt megkaptak az istenektől. Így
„Hermeias" a görög kultúra számtalan területén
megnyilvánulhatott, ha talán nem is mindig olyan világosan,
mint egy saját maga által választott szemlélője, egy valóban
hermési szellemű
költő előtt. Ahol a kabirok kultuszukkal, mitologémáikkal,
misztériumaikkal már előtte is jelen voltak, ott az új isten
mint az ő körükbe tartozó, mint világos szellemi formát
öltött kabir is meg-jelenhetett. De mint melyik kabir a sok
közül? Milyen hely jut Hermésnek egy olyan csoportban,
amely legalább apából és fiából áll ? Ez az a második
általánosabb kérdés, amelyet itt még meg kell tárgyalnunk.
Az abszolút-férfiban - az egyéni léttől független
férfiúságban - együtt van a nemző és a nemzett, sőt
azonosak egymással.121 Aphrodité születésének
mitologémájában a phallos egyben gyermek is, ahogyan
Hermés is a kyllénéi jel s egyben a kyllénéi gyermek. Ez az
azonosság sehol máshol nem jut olyan nyilvánvalóan
kifejezésre, mint abban az atyai magban, amely hulltában
már gyümölcs is. Lehet a lelket férfinak felfogni, az örök



magnak, a nemzőnek és a továbbszaporítónak, de mindig ő
a nemzett is: atya és fiú egyszerre. A samothrakéi
ithyphallikus pár az a legkisebb szám, amely a (93) teljes
férfiúságot magában foglalja. A különböző kabir genealógiák
bizonyítják, hogy a pár egyik tagja feltétlenül a kabirok
atyja. A már többször szóba került thébai vázaképen az apát
és a fiút látjuk. Igaz, hogy már a további kibontakozást is: az
ősembert és az ősmagot. Az emberiségnek azok a kabir
Ősképviselői azonban, akik itt és a genealógiákban a
harmadik helyen és azután következnek, most nem
érdekelnek bennünket. A szerint a szent történet szerint,
amelyre Hérodotos céloz, Hermés csakis az első nemző
lehet. A források azonban határozottan az ifjú kabirral, a
Kasmilosnak nevezett fiúval azonosítják. Az, hogy két
Hermés-alak van, nem vált klasszikus hagyománnyá. Ne
felejtsük azonban el, hogy az eriunios szó, amely általában
csak Hermést jelöli, egy chthónikus istenpár neveként is
előfordul.122 És vázaképeken egymás mellett pillantjuk meg
az öregebb s a fiatalabb Hermést: mindkettő hírnökpálcát
tart a kezében.123 Mert ez az isten annyira kabir-szerű, hogy
akár mint kettősség is megjelenhet.
Van egy olyan hagyományunk, amely szerint a kabirok
egyik szigete, Imbros, közös tulajdonuk volt Hermésszel, és
az istent ott nem-görög névvel Imbramosnak, „az
imbrosinak" nevezték. Ez a név egy görögség előtti Hermés
alakra utal, aki eredetileg biztosan kabir volt. Egy itteni
felirat „Hermés misztériumainak beavatottjairól":
tetelesmenoi Herméi is beszél.124 Az imént mondottak
alapján fölösleges kérdés, hogy Hermés itt azonos volt-e
(94) Kasmilosszal, akit egy felirat ugyanúgy a kabirokkal
együtt, és mégis tőlük megkülönböztetve említ,125 mint őt
magát az előbb idézett forrás.
Az atya és a fiú volt egy személyben. Hasonló a helyzet
Héphaistosszal mint a kabirok atyjával. Az ő jegyében
valamennyi kabir Héphaistoi.126 S így kell megítélnünk



legfontosabb forrásunkat is.127 Eszerint a szűkebb
értelemben kabiroknak nevezett hármasság Démétérrel és
Persephonéval (tehát az ősistennő két aspektusával) és
Hadésszal volna azonos, a negyediknek külön említett
Kasmilos pedig Hermésszel. Azoknál a vázaképeknél is,
amelyeken a két Hermés jelenik meg, az ember
önkéntelenül arra gondol, hogy az idősebbik Hadés,
Persephoné inkább atyai hitvese, s csak a fiatalabbik
Hermés. Bár a Mercuriusról szóló korai itáliai források,
melyek teljesen megegyeznek a Hermésről szóló nem
klasszikus hagyománnyal,128 és éppen azt erősítenék meg,
amit itt az isten phallikus lényéről kifejtettünk, túlságosan
messze vezetnének bennünket kitűzött célunktól, hogy a
görög hagyományt szólaltassuk meg. Ezért csak annyit
jegyzünk meg, hogy Hermés az etruszk tükrökön a turms
aaitas, a „Hadés Hermése" nevet viseli. A régi itáliai
vallásosság nyelvén chthónikus aspektusát fejezi ki,129 de
egy párra is utal: Hadésra és Hermésre, a kabir atyára és
fiára. Ez utóbbit Itáliában Mercurius Camillusnak130 is
nevezték, arról a Kasmilosról, akinek szerepét a samothrakéi
misztériumokban Varro a camilluséval, a római
nászszertartásokon (95) szereplő fiúéval hasonlította
össze.131 Kasmilos-Camillus, az isteni gyermek és egy isteni
atya fia a jelek szerint római papi családok, mindenekelőtt a
flamen Dialis gyermekeinek is előképe volt.132
Hermés általánosan elterjedt azonosítása a fiatal kabirral
annak a klasszikus szemléletnek felel meg, amelynek
alapján már az Iliasban is ifjú alakjában jelent meg az isten.
Az archaikus kor szobrászai hol szakállasan, hol ifjúként
ábrázolják, és később is ezek a fiatal vonások jellemzik
képmásait. Ez a Tény már eredetileg is kabir-szerűségével
függ össze, ugyanúgy, mint Hermés szoros kapcsolata a
palaistra ifjaival.
Ifjúi alakja volt az egyetlen elfogadható klasszikus
hellénisztikus forma mind az „isteni gyermek", mind a „fiú"



számára: az elsőszülött és az elsőként nemzett számára
egyaránt.133 Kabir-szerűségére vall a palaistra feletti
védnöksége is. Akár ifjúi vonásokkal, akár szakállasan, úgy
jelenik meg ott, mint egy különös atmoszférájú kabir-szerű
Erós: maga a tevékenyen és szemmel láthatóan jelen levő
ős-kezdet s ugyanakkor a játékosan-mozgékonyan
kibontakozó férfiasság ős-képe. (96)
*



4
Hermés és a kos
Sikerült-e Hermés alakjával a mozgékony mag eredetének
mélyére hatolnunk? Akár szó szerinti, akár képes
értelemben: csak így tudjuk szavakkal meghatározni azt a
pontot, ahonnan nézve a hermési világ egyszerre megnyílik
és megvalósul. S itt merül fel az a kérdés is, melyet
vizsgálódásaink kezdetén félretettünk: „Hogyan jelenhetett
meg éppen ez istenként a görögöknek?" Nem Hermés
világa, hanem annak eredete. Félreértés ne essék, nem a
phallosról van szó, hanem valami szó szerint őskori
mélységek mélyéből ható erőről, amelynek a természet által
kínált kifejezési formája - aminthogy minden szerv a maga
értelmét is kifejezi - ez az úgynevezett
termékenységszimbólum. Ha azonban így áll a helyzet, az
előbbi kérdésfeltevés máris fölöslegesnek bizonyul. Csak
annyi feladatunk marad, hogy azt a mélységet, amelyet
Hermés föltárt nekünk, mindenhol megmutassuk, ahol csak
fennmaradt emlékei lehetővé teszik.
Abból a szférából, amely a misztériumokhoz a legközelebb
áll: a családi kultuszéból134 vagy legalábbis egy olyan
kultuszból, amelynek színhelye a görög lakóház mélye volt,
ránk maradt egy páratlan tudósítás: Hermaphroditos első
említése az irodalomban. A babonás embert Theophrastos
(97) többek közt a következőképpen jellemzi:135 „A hónap
negyedik és hetedik napján bort főzet odahaza, odakünn
mirtuszágakat, tömjént és áldozati kalácsot vásárol, majd
hazatérve, a Hermaphroditosokat koszorúzza egész nap."
Vajon csak abban rejlik a túlzás, hogy a babonás mindezt
minden negyedik és hetedik napon és egész álló nap teszi,
vagy abban is, hogy házának mélyen több Hermaphroditos
szobor is áll? Vajon ha csak egy Hermaphroditos-szobor állt



volna a házban, az ugyanolyan természetes lett volna, mint
egy Hermésés egy Hekaté-szobor a ház előtt, az udvarban
vagy az utcán a kapu előtt?
Sajnos, túlságosan keveset tudunk a görög házi kultuszról
ahhoz, hogy határozott igennel vagy nemmel
válaszolhassunk. Csupán annyi látszik biztosnak, hogy az
említett istenszobrok mindhárom fajtája a ház ősöktől
örökölt szentélyeihez tartozott: az „atyai", sőt talán az
„anyai" istenekhez is.136 Mindenesetre a család eredetével
voltak kapcsolatban: ők jelenítették meg az életnek és a
léleknek azt a kiapadhatatlan forrását, amelyből a család
szüntelenül újra-sarjadt. A Hermaphroditos bent a házban
mintegy a forrás őstalaját képviselte: a házasságban újból
visszaállított ősállapotot, amely még az őshermának, a
léleköntésnek keletkezését is megelőzi. Nemhiába
könyörgött egy özvegy Hermaphroditoshoz egy neki szentelt
attikai templomocskában:137 annak az állapotnak a
helyreállítását várta tőle, amely sokkal több múló szerelmi
boldogságnál (98) vagy puszta szerelmi egyesülésnél. A
görög nép nyelvén a házaspár még ma is to androgyno: "a
férfinői lény".
Hermés szerepe a bejáratnál - egyre megy, hogy az
udvarban vagy az utcán138 - a közvetítőé. Hermés viszonyáról
a ház középpontjához, a családi tűzhely istennőjéhez, a
homérosi Hestia-himnusz (XXIX) tanúskodik. Ott, ebben a
„legbenső zugolyban" jelenik meg alkalomadtán:
Kallimachos úgy mutatja be, amint koromtól feketén ugrik
elő onnan, hogy az istenlányokat megijessze (3. himn. 69).
A „legbenső zugolyokhoz" tartozik azonban a nászszoba és
hálóhelyiség is: ott Hermés egy cuboiai hagyomány szerint
mint Epithalamités uralkodik.139 A kabir lélekvezető kint és
bent egyaránt otthon van. Ő tereli vissza a lelkeket a maga
birodalmából, az utak világából a ház meleg életébe - a
házéba, amely görögül „családot" jelent. Közvetítői
tisztében az éjszakai és a nappali yilág közt, a kísértetvilág



és az embervilág közt, ha pedig egy templom előtt áll: az
emberek és az istenek világa között, ő a Propylaios és
Pylaios. 140 Nemcsak, mert a tolvaj a legjobb kapuőr!141 Egy
felirat Pylios-nak és Harmateus- nak nevezi: „ajtónál levő"
nek és „fuvaros"-nak. Két további jelzője: strophaios és
stropheus142 szoros kapcsolatát mutatja az ajtó sarokvasával:
tehát a bejárattal és egyúttal egyfajta középponttal, amely a
legfontosabbnak, az élet-halál-élet váltakozásának átmenő
pontja.
A Hermés-ünnepekről szóló hagyomány (99) nyilván azért
olyan szűkszavú, mert ezek az emberi létezés legtitkosabb
forrás-és fordulópontjának ünnepei voltak.
Hermésnek temploma is kevés volt:143 éppen mert az a
neki szentelt pont mindenütt ott volt, ahol emberek éltek és
haltak. Hermés révén minden ház kiinduló-és végpontja lett
azoknak az utaknak, amelyek a messzeségből jönnek és a
távolba vezetnek. Ahogy másutt a friss forrást, úgy jelzi
alakja a ház bejáratánál az élet és halál forrását, a lelkek
betörésének pontját. Krétán egy Hermés-ünnepen144 az
„alacsonyrendűek", a rabszolgák kerültek a magasba, s
uraik szolgálták őket. Egy másik samosi ünnepen145 - a
Hermés Charidotés ünnepén - megengedett volt a lopás és
útonállás. Itt is, ott is, és mindenütt, ahol Hermés
megjelenik, ha csak „őrzőként" is: az Alvilág egy eleme jön
föl és tér be, de nem a halálé, hanem - talán így kellene
mondanunk - az alvilági életé. Ebbe tartozik valamennyi
„szolga lélek": az egész szolgáló életforma, amelyet néhány
formájában Hermés képvisel. Úr és rabszolga viszonyának
megfordításához a legközelebbi párhuzam a római
saturnalia, a téli napforduló-ünnep. És ez adja meg az
értelmét is: a leggyengébb erősödését abban a csodálatos
növekedésben, amelyet a Nappal élünk meg újra, miután
mag és embrió voltát megéltük. Az a lét és nemlét közt
lebegő, látszólag tehetetlen, elnyomott és kiszolgáltatott
valami, amivé az élet a maga éjszakájában redukálódott,



megtalálja az útját fölfelé. Hermés, a Psychopompos, aki
(100) másik nevén Harmateus is, a lelkek fuvarosa, vezeti,
hozza vissza...
Különösen világosan utal a lélek és a Nap följöttének
párhuzamosságára Hermés egy ősi megjelenési formája.
Azon az egyetlen ünnepen, amelynek szent cselekményét,
az istenséget megjelenítő szertartását közelebbről ismerjük
- a tanagraiak ünnepén -, a legszebb ifjú egy kossal a vállán
járta körül a városfalakat. Ezzel az istent utánozta, aki
állítólag ilyen módon űzött ki a városból egy pestisféle
betegséget.146 A kosvivő, a Kriophoros alakja, amelyben
Hermés gyakran jelenik meg az ábrázolásokon,147 rendkívül
érdekes jelenség. Az arról szóló történet, hogy miért lett
Hermés kosvivővé, utólagosan kerülhetett az eredeti
mitologémába: ez alapvonásaiban - az isten megjelenése a
kossal és a körüljárás - félreérthetetlen és nem választható
el az egyéb kapcsolatoktól, amelyek Hermést a koshoz
fűzik.148 A kabir-léthez mint áldozati állat és általában mint
ennek a létnek thériomorph kifejezése a kos tartozik.149
Amikor Hermés rhénével - a „juhval" - nemzette Saost,
Samothraké alapító hérósát,150 bizonyosan kos alakjában
jelent meg. Gemmákon egész sor ábrázolás maradt fenn,
amelyek kosként, illetve egy vagy több - egyszer egyenesen
négy - kossal látható.151 Félreérthetetlen Métér, az
Anyaistennő misztériumainak az a szent története is,
amelyre Pausanias utal (II 3, 4), mondván, hogy tudja, amit
ott Hermésről és a kosról beszélnek, de hallgat (101) róla.
Hermés kos alakjában nemzi a misztériumok isteni
gyermekét, aki nem pusztán a Napot jelenti,152 hanem
hasonló az újjászülető Naphoz, és mint a kos-atya fia nyilván
ő a Bárány, vagy a kos, amelyet Hermés hoz és amellyel
körbejár: mintha az új Napot vinné a vállán. Nem véletlen,
hogy a mondában az aranygyapjas kosok Hermés
adományai.



Tudjuk, hogy ilyen napszerű állatokkal ajándékozta meg az
Atreidák házát és Phrixost.153
Nem akartunk a legmélyéig jutni annak a mélységnek,
amelyet Hermés alakja nyitott meg előttünk, de utunk - mint
igazi hermétikus út - nagyon messzire vezetett; pusztán
történetileg nézve ahhoz az őskori kos-istenhez, amelynek
alakját nemcsak Hermés vette föl, hanem testvére, Apollón
is,154 aki mint ősgyermek szintén a születő Naphoz volt
hasonlatos.155 Természetesen nem klasszikus-görög
értelemben vett alakról van szó.
Formátlanságát alighanem egy durván faragott kosfejű
herma szemlélteti legjobban, amelyet Gythion közelében
találtak.156 E dél-peloponnésosi városban az i. sz. 2. század
végén az egyiptomiak kosfejű Nap-istenének, Ammónnak is
volt temploma.157 Apollón Karneios ennek közelében álló
kultuszszobra bizonyítja, hogy korábban őt tisztelték itt.
Jelzője a karnos szó származéka; ez a görögség előtti szó158
a jószágot159 jelentette, amely Görögországban mindig is
elsősorban a juh volt. Ott tehát a későbbi Apollónt egy kos
isten (102) előzte meg, és korábbi, ősi mediterrán alakjának
hatása nyilvánult meg abban, hogy kultuszhelye végül is a
vele alighanem ősi rokonságban álló Aramon lakhelye lett. A
római Carna, akinek neve a Karnos nőnemű alakja,
Holdistennő160 volt, és - mint a Hold a Nappal más
mitológiákban is - egy párt alkotott Ianusszal, akit a
rómaiak, nyilvánjoggal,161 Napistennek tartottak és
Apollónnal is azonosítottak.162 Hermést sosem hívják
Karneiosnak, és a kossal való kettős kapcsolata - mint kos
atyáé és kosvivőé - nem jelent egyszerű azonosságot a
Nappal. Nem a fény eredete ő a Naphoz hasonlóan, hanem
ennek az eredetnek az eredete. A holdszerű-sötét Pánt is ő
nemzette.163 Az ő világa napkelte előtt kezdődik és egyedül
ő, ön-világának is eredete, képes magával a lélek-kiöntéssel
fénylő forrást fakasztani. Vagy nem születik újjá a Nap



minden újonnan a világra vezetett lélekben, ahogyan
minden vízcseppben is, amelyben tükröződik?
Csakhogy hermési aspektusában a Nap kapcsolata a
lélekkel lényegesebb, mint egy tükörrel, amellyel a fénye
véletlenül találkozik. Az élet eredetének őskori mélyén
egyszerre nemződik a fény és tükre, ott - így tudták a nagy
görög filozófusok is - a fény és a lélek forrása ugyanaz.
(103)
*



5
Silénos és Hermés
Nem ok nélkül tartották Hermést a nyelv feltalálójának.164
A görög nyelv hermési bölcsességét, egyik legszellemesebb
véletlen találatát láthatjuk abban, hogy a legegyszerűbb
néma kőemléket jelölő szó, a herma, melyből az isten neve
származik, hangtanilag a ,,beszédet" és mindenfajta nyelvi
„kifejezést" jelentő latin sermo megfelelője.165 A herma,
amely ilyen jelentésben nem fordul elő a görögben, a
herméneia („magyarázat") alapszava. Hermés herméneus a
nyelv révén közvetítő, s nem pusztán ennek az
összecsengésnek az alapján. Lényege szerint nemzője és
közvetítője valami világosságnak, meg-világító; a közlés
istene, az értelmezésé, az olyané is, amelyre itt kísérletet
tettünk, és amelynek során az ő szellemében - a szülei
szerelmét szemérmetlenül közzétevőében - a titok
legmélyére igyekeztünk hatolni.
Mert ez itt a nagy titok, amely kifecsegve és közzé-téve is
titok marad: egy beszédes alak megjelenése, aki mintegy
magának a világos, tagolt, játékosan találékony és éppen
ezért elbűvölő nyelvnek emberi-isteni megtestesülése
megjelenése az ős-kezdetnek abban a mélységes
éjszakájában, ahol csak az állatok némaságát, csak szótalan
csöndet vagy a kéj és fájdalom üvöltését várnánk. Hermés,
a „suttogó szavú" - psithyristés166 - a (104) legmélyebb állat
meleg sötétséget is átszellemíti. Epifániája mindent átfogó
harmóniává és teljességgé egészíti ki az élet eredetének azt
a Silénos-aspektusát, amely a görög istenvilág állatszerű
vonásait más oldaláról mutatja meg. Hermést és Silénost
vagy a silénosokat - lényük phallikus jellege nem pusztán
külsőlegesen hozza összhangba egymással. Az istenek
sugárzó követe, ahogy Praxitelés híres olympiai szobrán



ábrázolta, a gyermek Dionysost vitte a karjában, úgy, ahogy
ez egyébként az öreg Silénosnak, „Dionysos nevelőjének" a
feladata volt.167 Kriophoros alakjának értelmezése
megmagyarázta, hogy miért jelenhet meg Hermés ebben a
szerepben is. Ő, aki a lelkeket és Nap-gyermeket hozza,
hivatott, hogy valamennyi isteni gyermeket a karjában
tartsa.168 Dionysoshoz való kapcsolata abban is
megnyilvánult, hogy Lesboson a szőlőskertek istene volt.
Silénos vagy Hermés a gyermek Dionysosszal: mintegy két
változata ugyanannak a témának, két oldala ugyanannak a
valóságnak. A görögök legmélyebb, soha fogalmakba nem
öltöztetett tudását arról, hogy a világ hermési-szellemi
aspektusa baráti egyetértésben van az állati-istenivel, a
legszebben egy csodálatos vázakép szemlélteti; nyilván
művészének szándéka nélkül: mégis a legjobb
összefoglalása fejtegetéseinknek.
Gondoljunk vissza rá, hogy a homérosi Aphrodité-himnusz
Hermést a silénosokkal, a nymphák szeretőivel együtt
említette. Egészen más dologról (105) van szó azonban egy
londoni vázán, Duris vázafestőnek az i. e. 5. sz. első
negyedében készült úgynevezett psyktérjén,169 amelyen
féktelen, részben ithyphallikus silénosok egész csapata
jelenik meg, és vezetőjük - mint egy szatírkórus legöregebb
tagja - utazóköpenyt és hírnökpálcát visel, Hermés
jelvényeit. Meg kell állnunk egy időre ennél a képnél, mielőtt
a mondanivalónkat összefoglaló másik elé lépnénk.
Nymphák nem szerepelnek a jelenetben. A figurák mámoros
játékai a boros edényekkel jellemzik Dionysosnak e félig
állati, félig isteni követőit. De mivel magyarázzuk, hogy a
csapatukat vezető Silénos Hermést jeleníti meg?
Feltételezték, hogy a vázakép egy szatírdráma kórusát
ábrázolja valamilyen szerepben; például Hermés követ
szerepében, amelyben a szatírkórus az isten helyett lép fel,
esetleg azért, hogy Héphaistost visszavezesse az
Olymposra. Ez az értelmezés kétségtelenül lehetséges, de



éppúgy lehetséges egy másik is. Az Anthestérián, a lelkek
dionysosi ünnepén a silénosoknak, Dionysos követőinek a
fellépése önmagában is természetes volna. A hasonló
jelenetek silénos - vagy szatír - alakjait egy neves
vallástörténész a lelkek: a halottak ábrázolásának tartotta.170
Talán csak abban tévedett, hogy a szatírok és silénosok
azonosítását a lelkekkel semmi nem bizonyítja, és a látszat
is ellene szól. De ha ebből a kép nyújtotta látványból
indulunk ki, maguk az ábrázolt alakok megmutatják, hogy
mit jelenítenek meg: az élet eredetének leplezetlenül (106)
nyitott áradását. Az Anthestéria napjai nyitva álltak a lelkek
számára, sőt az ötödik és utolsó, amelyet chytroi-nak
neveztek, Hermés napja volt.171 Ezen a napon a silénos - és
lélekvezető - természet jelentésének azonossága egy
Hermésnek öltözött silénos alakjában is megmutatkozhatott.
Annál a képnél azonban, amely elsősorban érdekel
bennünket, nem puszta lehetőségekről van szó. Egy berlini
amphorára gondolunk, amelynek mesterét erről a Duris
psyktérjével egykorú vázájáról nevezték el. „Mozgékony,
inkább dekoratív, semmint történetet felidéző alakjainak
karcsú előkelősége - jellemzi a görög vázafestészet egy
kiváló ismerője172 - sehol nem testesült meg olyan tiszta,
halk szavú költőiséggel, mint berlini edényének figuráin." A
kórus itt teljesen eltűnik a szemünk elől. Tökéletesen
közömbös, hogy ott van-e a háttérben, vagy nem. Csak
egyetlen pár látható: Silénos és Hermés. Közöttük egy őz
finom alakja a dionysosi varázstól megszelídült vadon
világára utal, amelynek a ritmikus végtelenséget kifejező
spirális meanderrel173 jelzett talaja ennek a fenséges isten
játéknak a színhelye. A legcsekélyebb jel sem mutat rá,
hogy szatírdráma-jelenetről van szó! Még ha arról volna is,
az arcvonások, az állati vonásaiban is komoly, az
emberfelettien értelmes tekintetű fej, és a két, ennek
ellenére egymásba olvadó lény, mindent elmondanak.
Silénos kezében van a lant, a lantverő pedig Hermésében,



aki, bár szárnyas süvegéről és sarujáról világosan (107)
felismerhető, szinte hasonmásaként áll mögötte, kezében
Silénos dionysosi edényeivel. Szerepet cseréltek, és ezt
azért tehették, mert szerepük lényük legmélyén, ahol
Hermés is csak a kabirok egyike, egy és ugyanaz: a sugárzó
élet elővarázsolása a sötét ősmélységből, amelyet mind a
ketten a maguk módján jelentenek.
E fejtegetéseknek az volt a célja, hogy a hermési dallam
csendüljön fel bennük: a görög mitológiának a kabir-szerfi
silénositól a szép beszédű közvetítő és lélekvezető szféráig
ívelő dallama. Aki nem riad vissza a legmélyebb mélységek
és a legtöretlenebb utak veszélyétől, amelyeket Hermés
mindig kész föltárni, kövesse őt, ha mint kutató, tudós vagy
filozófus, szerencsésebb találatot, biztosabb eredményt
remél. Mindenkinek, akinek számára az élet kaland - akár
szerelmi, akár szellemi kaland -, ő a közös vezetője. Koinos
Hermés! (108)
***
Kerényi Károly
(1897-1973)
Az ókori görög és római kultúra nemzetközi hírű kutatója.
Érdeklődésének fő területe a vallástörténet és az antik
regény volt. Szenvedélyes meggyőződéssel igyekezett az
antik kultúrák humanisztikus hagyományait a magyar és
európai szellemi élet elevenen ható és a fasizmussal
szembeszegülő elemévé tenni. A harmincas évek végétől
egyre határozottabban megszakított minden kapcsolatot a
hivatalos magyar kultúrával; ettől kezdve műveit főleg
idegen nyelven közölte. 1943-ban Svájcba ment, és ott élt
haláláig.
A Hermés, a lélekvezető az érett Kerényi-művek sorába
tartozik, amelyekben a nagy tudós a görög mitológia egy
egy istenalakját mint az emberi lét egy alapvető



lehetőségének kifejezőjét dolgozta fel. Hermés alakjában
egy olyan aspektust mutat meg, amelyben az ős-tolvaj, a
lant feltalálója és a nemzés nyers testi valóságának
megtestesülése harmonikus egésszé kerekedik az élet és
halál birodalmának határait mindkét irányba kedvére átlépő
lélekvezetővel.
Fontosabb művei:
Apollon (1937)
Die antike Religion (1941, Az antik vallás) (125)
Prometheus. Das griechische Mythologem von der
menschlichen Existenz (1946, Prométheus. Az emberi lét
görög mitologémája)
Die Mythologie der Griechen (1951, 1958. Görög
mitológia) Zeus und Hera (1972, Zeus és Héra)
Dionysos (1974)
Magyarul önálló kötetben megjelent fontosabb művei
Thomas Mann és Kerényi Károly levélváltása regényről és
mitológiáról (1947) Napleányok (1948)
Görög mitológia (1977)
(126)
***
Kiadta az Európa Könyvkiadó
A kiadásért az Európa Könyvkiadó igazgatója felel
Szedte és nyomta az Alföldi Nyomda
A nyomdai rendelés törzsszáma: 1159.66-14-2
Készült Debrecenben, 1984-ben
A sorozatot Bart István szerkeszti
Felelős szerkesztő: Zsolt Angéla
A fordítást az eredetivel egybevetette és szakmailag
ellenőrizte: Szilágyi János György
A fedélterv és a tipográfia Hörömpő Gabriella munkája



Műszaki szerkesztő: Liener Katalin
Műszaki vezető: Miklósi Imre
Készült 18 600 példányban 5,2 (A/5) ív terjedelemben
ISBN 963 07 2947 4
***
Jegyzetek
1Walter F. Otto korszakalkotó művében: Die Götter Griechenlands, Bonn 1929,
132. kk. A következő idézetek ebből a szép könyvből valók. A két verssor,
melyek közül a másodikban a „Mensch" szót „Gott"-ra változtattam, idézet
Konrad Ferdinand Meier „Huttens letzte Tage" c. verséből.
2Vö. Kerényi: Der grosse Daimon des Symposion. Albae Vigiliae XIII 32. k.
3Erről vö. Kerényi in: Jung-Kerényi: Einführung in das Wesen der Mythologie.
Amsterdam-Leipzig und Zürich 1941, 179. k.
4Vö. Hésykh. s. v. kteres; Solmsen, Indog. Forsch. 3, 96. kk.; C. v.
Oestergaard, Hermes 38, 333. kk.; H. Güntert: Kalypso. Halle a. S., 1919, 162. k.
5Erről vö. Kerényi: Die antike Religion. Amsterdam-Leipzig 1940, 172. kk.
6Feltűnő ez a 2. ének 104. sorában, ahol nem arról van szó, hogy Zeus
Hermés által küldte a jogart Pelopsnak, hanem: Zeus Hermésnek adta, Hermés
Pelopsnak adta, Pelops Atreusnak stb.
7Minthogy ezeket az előadásokat művelt, de (109) görögül nem feltétlenül
tudó emberek számára tartottam, fordításokat kellett használnom, noha az
értelmezések alapja természetesen mindig az eredeti szöveg. (A magyar
szövegben a külön meg nem jelölt versek Devecseri Gábor fordításában
szerepelnek.) 8. Vö. Kerényi: Apollón. Wien-Amsterdam-Leipzig, 1937, 128. k.
8Vö. Kerényi: Apollón. Wien-Amsterdam-Leipzig, 1937, 128. k.
9Preller-Robert: Griechische Mythologie I. Berlin, 1894, 421.
10Hésiod fragm. 112 Rvzach; Serv. in Verg. Aen. 2, 79.
11Lásd a Hermés-himnusz tárgyalását Kerényi in: Jung-Kerényi: Einführung
79. kk.; itt elsősorban az isten ősgyermek-jellegéről van szó.
12A következő értelmezések alapja a W. Allen és E. E. Sikes által kiadott
szöveg (The Homeric Hymns. London, 1904). A kommentárok közül különösen L.
Radermacher: Der homerische Hermeshymnus. Sitz.-Ber. Wien, 213, 1, 1931, c.
művét használtam.
13Vö. Hésykh s. v. unei; Th. Bergk, Philol. 11, 384; Radermacher i. h.; C. M.
Bowra, Journ. Hell. Stud. 54, 68.
14Ant. Lib. 25.
15Vö. Kerényi in: Jung-Kerényi: Einführung 145. kk.
16A kifejezés „erős, az Od. 18, 325-ben a buja szolgáló, Melanthó és
Eurymakhos szerelmi (110) viszonyáról mondják (hasonlóan 20, 7)",
Radermacher i. h. Lopott voltát már a régi Homéros-magyarázók is
hangsúlyozták, vö. Sehol. in. Horn. II. 24, 24; a modernek közül: S. Eitrem,
Philologus 65, 1906, 249.



17Vö. Kerényi: Die Ant. Rel. 111. kk.
18Kerényi: Apollon 136. k.
19Ezt teszi Allen-Sikes is, i. m.
20Radermacher i. h.
21Vö. W. Schmidt: Geburtstag im Altertum, Religionsgesch. Versuche und
Vorarbeiten VII. 1. Giessen, 1908.
22Preller-Robert, i. m. 391.
23Lykophr. 680. Harpocr. s. v. Négyfejű Hermés állt a Kerameikosban egy
hármas útelágazásnál, Hésykh s. v. trikephalos. Ez azt bizonyítja, hogy az ok
nem az utak számában rejlett.
24Vö. Kerényi in: Jung-Kerényi: Einführung 86.
25Suidas, Photios, Etym. magn. s. v. hermaion.
26Jung-Kerényi 86. k.-on kívül utalni kell még a teknősbéka kapcsolatára
Aphroditéval: Pheidias az ősállaton állva ábrázolta az istennőt, vö. Plut. Coniug.
praec. VII 421.
27A hely, amelyre itt utalunk, az Odysseiában így hangzik (17, 270): „...és
íme a lant is pendül, mit lakomához társul az istenek adtak." Vö. 8, 99: „...s mely
viruló lakomának mindig társa, a lanttal." E párhuzamok azért (111) fontosak,
mert a költő Hermés szavainak iróniáját még azzal is fokozza, hogy idézetekben
beszélteti, s hallgatóságával érezteti az idézetfoszlányok használatának
komikumát. A következő közmondásszerű Hésiodos-sor (Munkák és napok 365)
nem ironikus.
28Vö. Kerényi: Die Ant. Rel. 163. kk.
29Így Radermacher i. h.
30Vö. Otto: Die Götter Griechenlands, 142. kk.; Kerényi: in: Jung-Kerényi:
Einführung 82.
31„Önmagában mind a házasságon belüli, mind a házasságon kívüli
érintkezésre alkalmazható", Radermacher i. h. Lásd az „Oaristys" című
költeményt a bukolikus corpusban.
32Vö. Radermacher i. h.
33Vö. P. Philippson: Genealogie als mythische Form. Symbolae Osloenses 7,
1936.
34Kerényi: Apollon 110.
35Otto 42 és 135; Kerényi: Die Ant. Rel. 171.
36Kerényi: Die Ant. Rel. 158. kk.
37A szó eltorzított phonés alakban szerepel a hagyományban. A javítás G.
Hermanntól származik, alapja - az értelmen kívül - a szó megjelenése a 385.
sorban, ahol a Leidenben őrzött híres moszkvai kéziratban phorén áll, a többiben
phonén.
38A himnuszban látszólag versengenek egymással, vö. Eitrem, Philol, 6.
1906, 250. Ez azonban csak látszat: isteni előjáték a (112) felségterületek
felosztásához, s nem „kultuszkon-kurrencia".
39Vö. S. Eitrem: Hermes und die Toten. Christiania Viderkabs-Selskabs
Forhandliger 1909, 5, 24. k.



40A kéziratokban a 85. sornak ez az olvasata áll: Ettől Allen és Sikes eltérnek,
s Th. v. Scheffer (a himnusz német fordítója) is konjektúrával próbálkozik. Abból
kiindulva, hogy a Hermés-előadások korábbi hallgatói s mostani olvasói az egész
himnuszt - legalább fordításban - olvasni szeretnék, itt és a következőkben
kísérletképpen az eredeti szövegnek azt a fordítását adom, amelyről Scheffer (és
Devecseri is) lemond. Ez valahogy így hangzanék: „.. a hírneves Argosölő így
indult útnak Pieriából, a hosszú gyaloglást kikerülve...
41Vö. Radermacher i. h.
42Vö. Kerényi: Apollon 166 k.
43Carm. II 7, 13; 17, 29; Sat. II 6, 15; Kerényi: Apollon 218. k.
44Kerényi: Die Ant. Rel. 171. k.
45Ez az összefüggés is megerősíti alvilági vonatkozását annak a történetnek,
amely szerint pásztorként szolgált Admétos királynál, akihez királynőként egy
Persephoné-Démétér-Hekaté alak tartozik (vö. Hésykh s. v. Admétu koré és
Kerényi in: Jung-Kerényi: (113) Einfuhrung 156. kk.). Apollón sötét vonásaira lásd
Kerényi: Apollon 48. kk.
46Az 552. sorban a moszkvai kézirat semnai „tiszteletreméltók" szava helyett
moirai régi, thriai új konjektúra. A hozzávetőleges fordítás: „Hárman vannak igen
tiszteletreméltók, egymás nővérei."
47Így a Pindaros és Platón gyermekkoráról szóló legendában. Pindaros Ol. 6,
45. kk. szerint a kis Iamos úgy jutott a jóslás adományához, hogy kígyók mézzel
táplálták. Az adatokat összegyűjtötte A. B. Cook, Journ. Hell. Stud. 15, 1. kk.;
nála már az 554. sor helyes felfogása is megtalálható.
48Verg. Georg. IV 219. k.
49A mézről mint az istenek eledeléről H. Usener: Milcli und Honig. Kleine
Schriften IV 400. Vö. még Radermacher i. h., ahol e témához további irodalom
található.
50S. Eitrem in: Pauly-Wissowa Realenc. VIII 784. Vö. még a sortes Mercurii-t, F.
Altheim: Griech. Götter im alten Rom. Versuche und Vorarbeiten XXII 1, 1930,
74.
51Dem. 171, 19. Ez az egyetlen párhuzamos hely, amelyet a kommentárok
idézni tudnak, de ennek a tisztségnek telé-ként való megjelölése (Radermacher
i. h.) annyira távoli szférába tartozik, hogy itt akár említetlenül is maradhatna.
52Schol in Theocr. II 11; 12; G. Kaibel: Com. (114) Graec. fragm. I p. 161. Bár
az angelosnak ezt a beavatását megokoló történet a mitológiai történetek újabb
rétegébe tartozik, ebből azonban nem következik, hogy amit megokol, ne volna
régebbi. Hekaté kapcsolatáról a kabirokkal vö. Kerényi: Das Aegaische Fest.
Albae Vigiliae XI 1941, 67.
53Ez a legfontosabb eredmény, amellyel Radermacher kommentárja
hozzájárult a Hermés-himnusz megértéséhez.
54Porphyrio in Hor. Carm. I 10, 9.
55Az első feltevést lásd L. Curtius: Die antike Herme, Diss. München, 1903, a
másodikat L. Deubner: Der ithyphallische Hermes, in: Corolla Ludwig Curtius,
Stuttgart, 1937,201. kk. Deubner ugyan „út-istenről" beszél, de valójában
útjelző szellemre gondol: „Az út-isten az útjelzőből nőtt ki" (203. o.).



56Az a munka, amelyet itt újra meg újra részletesen idézünk, Otto: Die Götter
Griechenlands című könyve.
57A fentiekkel egyező gondolataira Armin Kesser úr (Zürich) volt szíves
felhívni a figyelmemet. A „Götterlehre oder mythologische Dichtung der Alten"
harmadik, változatlan kiadását (Berlin, 1804) használtam.
58Példaszerű kivétel a Danaidák esete, akik férjeiket a nászéjszakán
gyilkolták meg, s ezzel különösen megsértették Hermést, aki egyben
Epithalamités is, a nászszoba védistene. Így (115) általa kellett megtisztulniuk,
Apollod. Bibl. II 1, 5, 11.
59Vö. Kerényi: Der grosse Daimon des Symposion 14. kk.
60Vö. P. Philippson: Genealogie als mythische Form 16.
61Vö. Kerényi in: Jung-Kerényi: Einführung 81. k.
62Kerényi uo. 83. k. és Der grosse Daimon 34. k.
63Der grosse Daimon 23. kk., 36. k.
64Kerényi: Apollon 218.
65 A „problémáról" és „titokról" lásd R. Guardini: Zu R. M. Rilkes Deutung des
Daseins. Schriften für die geistige Überlieferung IV. Berlin, 1941, 26; Kerényi:
„Labyrinth-Studien" 11. o.
66Vö. Allen-Sikes ad. loc.
67Preller-Robert I 323; vö. Plut. De aud. poet. 44e.
68Az 5. század második feléből; Arch. Anz. 1890, 87; L. R. Farnell: The Cults of
the Greek States V. Oxford 1909, T. IV.
69A következőkhöz Kerényi in: Jung-Kerényi: Einführung 156. kk.
70Cicero forrásából lásd J. B. Mayor kiadását, Cambridge, 1885, III 199. kk.
Ugyanerre a forrásra visszamenő párhuzamos helyekről: 205.
71Cic. De nat. deor. III. 22, 56: Mercurius unus (116) Caelo patre, Die matre
natus, cuius obscenius excitata natura traditur, quod aspectu Proserpinae
commotus sit. (Az első M. apja az Eg, anyja a Nappal volt, s a hagyomány szerint
szemérmetlenül felgerjedt, mert Proserpinae látványa felizgatta.)
72Vö. Kerényi in: Jung-Kerényi: Einführung 81
73Uo. 84. k. és 147. kk.
74Uo. 83.
75II 2, 11; a szöveg Turnebus jó konjektúrája alapján helyreállítva; Brimo a
kéziratok értelmetlen primo-ja helyett.
76Kerényi in: Jung-Kerényi: Einführung 159. kk
77D. H. Lawrence a „Lady Chatterly"-ben.
78Kerényi in: Jung-Kerényi: Einführung 72. kk.
79Paus. VII 22, 4; Kerényi uo. 85.
80Pheneosnál és Stymphalosnál, a helyek: Farnell V 80.
81Vö. a két epigrammát, amelyet U. v. Willamowitz-Moellendorff elemzett:
Hellenistische Dichtung. Berlin 1924, II. 102. k.
82Kallimachos: Diegeseis, kiadta M. Norsa és G. Vitelli, Firenze 1934, vol. VII.
32. kk.
83Három lányt szül neki: Sehol, in Lyc. Alex, 680.



84Vele nemzi a Krataiist, Sehol. ín. Horn. Od. 12, 124. Theopompos Porph.
nál: De abst. II. 16. (117)
85Preller-Robert I 322 és 402.
86Kerényi: Apollon 157.
87Vö. Kerényi: Das Aegaische Fest. Albae Vigiliae XI 67.
88Vö. C. A. Lobeck: Aglaophamus. Königsberg 1829, n. 1213.
89Kallim. Dieg. col. VIII 33 kk.; vö. IV 1.
90Paus. I 24, 3 és IV 33, 3.
91L. Curtius: Die antike Herme, 7. kk. és R. Lullies: Die Typen der griechischen
Herme. Königsberg 1931, 42. ellen in: „Die Wissen-schaft am Schcidewege von
Leben und Geist". Klages-Festschrift. Leipzig 1932, 26, 9.
92Kerényi in: Kerényi-Lanckoronski: Der My-thos der Hellenen in
Meisterwerken der Münzkunst. Amsterdam-Leipzig, 1941. 21; kk.
93Az adatokat összegyűjtötte: M. W. De Visser: Die nicht
menschengestaltigen Götter der Griechen. Leiden 1903, 23. További anyag S.
Eitremnél in: Pauly-Wissowa Realenc. VIII 704. kk.
94Ezt a fontos vonást nem vette észre H. Bol-kenstein: Telos ho gamos.
Mededeel. Konink. Akad. Wetensch. Afd. Letterk. Deel 76, Serie B, No. 2.
Amsterdam, 1933; munkája egyébként is teljesen reménytelen vállalkozás arra,
hogy kétségbe vonja az antik tudósok adatait. Ezeknek legjobb gyűjteménye az
ő munkája. (118)
95Vö. H. Herter: Die dis Atticis Priapi similibus. Diss. Bonn, 1926.
96W. F. Otto: Die Götter Griechenlands 142.
97A helyeket lásd Preller-Robert I 402.
98„Az Alkamenés készítette propülaios feje alatt már nem lehet ithyphallost
elképzelni" - írja Wilamowitz: Der Glaube der Hellenen I. Berlin, 1931, 162.
Érdekes a Pergamonban talált másolatnak befelé, a lélekre utaló felirata:
GNÓTHI SAUTON, amelynek jelentése itt nyilván: ismerd meg magad, ismerd fel
magadban az isteni-férfiúit.
99H. Herter: De Priapo. Religionsgesch. Versuche u. Vorarbeiten XXIII. Giessen
1932, 232; az epigramma uo. 229.
100 L. Curtius, Klages-Festschrift 19. kk.
101 Vö. Erről E. Altheim: Epochen der röm. Gesch. Frankfurt a. M. 1934, 234.
kk.
102 Így például a Lovatelli-urnán Rómában, képe: Farnell III T. XV. a
103 Curtius megfigyelése.
104 Vö. H. Güntert: Kalypso. Halle a. S. 1919, további irodalommal.
105 Herter: De Priapo 134 és 160. k., további irodalommal.
106 Kerényi: Pythagoras und Orpheus. Albae Vigiliae II 57.
107 O. Immisch, Glotta 6, 1915, 193. kk.; Güntert: Kalypso 220.
108 P. Philippson alapvető munkája a mitikus időről (119) („Zeitart des
Mythos") még nem jelent meg.
109 Kerényi: Der grosse Daimon 29. kk.
110 Hippol. Ref. V 8, 9.



111 Faust II 8075 kk. Vö. Kerényi: Das Aegaische Fest 58. kk.
112 A kép megtalálható: Wolters-Bruns: Das Kabirenheiligtum bei Theben.
Berlin, 1940, T. 5. Vö. Kerényi i. h.
113 Lásd Wolters-Bruns kiadását.
114 Vö. Preller-Robert I 329, 4; 851, 2; 856. k.
115 Az argosi Akusilaos és az athéni Pherykydés, mindketten az i. e. 5.
századból. Vö. O. Kern in: Pauly-Wissowa Realenc. X 1399. kk.
116 Vö. E. Petersen, Archaeol-epigr. Mittheil. aus Österreich 5, 1881, 26. kk.
és 32. kk.
117 Preller-Robert I 411, 1.
118 Paus. I 38, 7.
119 A herma azonban soha nem jelent „hermát", ezt görögül „Hermésnek"
vagy a „kis Hermésnek", Hermidion-nak nevezik.
120 Vö. Jung-Kerényi: Einführung 37, 1.
121 Kerényi in: Jung-Kerényi: Einführung 85.
122 Ant. Lib. 25.
123 „Itáliai-ión amphora Vulciból" (München) in: Furtwangler-Reichhold Ser. I.
T. 21 és „etruszk stamnos" (Museo Gregoriano) in: Gerhard: Auserlesene
Vasenbilder CCXL. O. Fröbe-Kapteyn érdeme, hogy e vázaképek (120)
fontosságát felismerte, s ezáltal mintegy felfedezte őket.
124 Az i. e. 4. századból? Farnell V 80.
125 Farnell V 81.
126 Photios s. v.
127 Schol. in Apoll. Rhod. Arg. 1917, Mnaseas és Dionysodoros, egy
alexandriai tudós és egy boiótiai történetíró alapján.
128 Ez Altheim kutatásai nyomán várható volt. Mercuriusról lásd az ő Griech.
Götter im alten Rom c. művét, 39. kk.
129 Kerényi, Studi e Mat. di Storia delle Rel. 9, 1933, 17. kk.
130 Altheim, i. m. 82.
131 De lingua Lat. VII 34.
132 Vö. Kerényi: Die ant. Rel. 168.
133 Vö. Kerényi in: Jung-Kerényi: Einführung 98.
134 Vö. Kerényi: Der grosse Daimon 28.
135 Theophr. Charact. 16, 10.
136 H. Bolkestein: Theophrastos' Charakter der Deisidaimonia als
religionsgeschichtliche Urkunde. Religionsgesch. Versuche und Vorarbeiten XXI
2. Giessen 1929, 45. kk. További következtetései a Hermaphroditos mitológiai
jellegének félreismerésén alapulnak.
137 Alciphr. Epist. 3, 37.
138 Vö. Eitrem in: Pauly-Wissowa Realenc. VII 701, 4. és 6.
139 Hésykh s. v. ( 121)
140 lásd Farnellnél V 66, s különösen a pythagoreus magyarázatot (Diog.
Laert. VIII 1, 31), amely Hermés e tulajdonságát kifejezetten összefüggésbe



hozza lélekvezető voltával: Pythatoras szerint ő a tamias psychón, "a lelkek
kulcsára". Itt szándékosan nem építettünk erre, vö. azonban Kerényi: Pythagoras
und Orpheus 12.
141 Ezt a késő antik felfogást lásd Suidasnál s. v. strophaion. Ugyanez a jelző
Aristoph. Plut. 1153; a rokon stropheus Photiosnál s. v.
142 A kisázsiai Erythraiból, Farnell i. m.
143 M. P. Nilsson: Griechische Feste von religiöser Bedeutung mit Ausschluss
der Attischen. Leipzig, 1906, 388.
144 Athen. VI 263 F és XIV 639 B.
145 Plut. Quaest. Graec. 55.
146 Paus. IX 22, 1; W. F. Otto: Dionysos, Frankfurt a. M. 1933, 41. kk., akinek a
korábbi magyarázatokkal szemben bizonyosan igaza van, de túl messzire megy,
amikor szó szerint hitelt ad az elbeszélésnek.
147 Vö. Höfer in: Roscher: Ausführl. Lex. der griech. u. röm. Mythologie II
1431. kk.
148 Vö. Eitrem: Beitrage zur griech. Religionsgesch. I. Der vordorische
Widdergott. Christiania Videnskabs-Selskabs Forhandl. 1910, Nr 4, 5. k.
149 Vö. v. Fritze, Zeitschr. f. Numism. 24, 111. kk. (122)
150 Schol. in Apoll. Thod. 1917; Diod. V 48.
151 Eitrem, i. m. 4. kk.
152 Az elvi kérdéshez lásd Kerényi in: Jung-Kerényi: Einführung 70.
153 Euripidés, Orestés 997; Apollod. Bibl. I 9, 1.
154 Vö. Eitrem i. h., továbbá Wide és Höfer in: Roscher II 961.kk.
155 Jung-Kerényi i. m. fejtegetései értelmében.
156 Képét lásd A. B. Cook: Zeus I. Cambridge, 1914, 351.
157 Paus. III 21, 8.
158 Ez következik P. Kretschmer megjegyzéseiből. Glotta 21, 88. Az is
lehetséges, hogy a görögben a szó illyr eredetű, és az óír carn („kőhalom")
szóval függ össze, vö. Kretschmer, Glotta 14, 91. Eszerint a koskultusz és a
kőemlék szorosan összefügghet, és több indogermán nép közös preindogermán
őseurópai vallási örökségéhez tartozhat. Vö. az etruszk carna szót és
származékait, amelyekre R. Pettazzoni utalt, Studi Etruschi 14, 172.
159 Hésykh s. v.
160 Pettazzoni i. h. 163. kk.
161 Uo. 171; Marbach in: Pauly-Wissowa Realenc. III. A 902; O. Huth: Janus.
Bonn, 1932; Altheim: „Die Sonne in Kult und Mythos". Wörter und Sachen, NF. 1.
162 Vö. Börtzler: Janus und seine Deuter. Schriften der Bremer Wissensch.
Gesellsch. 1930. (123)
163 Erről szólt a szerző előadása a Pszichológiai Klubban, Zürich, 1942.
március.
164 A Villa Albani egyik szobrának felirata szerint sermonis dator CIG. 5953,
Farnell V 62.
165 A sermó-hoz úgy viszonyul, mint cheima a cheimón-hoz; E. Boisacq:
Dictionn. etym. de la langue grecque. Heidelberg-Paris, 1923, 283.



166 Harpokr. s. v.
167 Legalábbis Sophoklés óta, vö. E. Kuhnert in: Roscher IV 476.
168 Egy vázaképen Hermés viszi a gyermek Dionysost az öreg Silénoshoz:
Museo Gregoriano II 26, Roschernál i. m. 472.
169 E. Buschor: Griechische Vasen. München, 1940, 164, 183. kép.
170 A. Dieterich: Kleine Schriften, Leipzig, 1911, 421.
171 Vö. L. Deubner: Attische Feste. Berlin, 1932, 112.
172 Buschor i. m. 165, 166. k. kép.
173 Vö. Kerényi: Labyrinth-Studien. Albae Vigiliae XV. (124)



Table of Contents
Kerényi Károly
Hermés, a lélekvezető
I
Hermés a klasszikus hagyományban
1
A "Hermés"-eszme kérdésessége
2
Hermés az Iliasban
3
Hermés az Odysseiában
4
Hertnés a homérosi himnuszban
5
Hermés és az éjszaka
II
Hermés, élet, halál
1
Hermés és Erós
2
Hermés és az istennők
3
A herma misztériuma
4
Hermés és a kos
5
Silénos és Hermés
Kerényi Károly
Jegyzetek