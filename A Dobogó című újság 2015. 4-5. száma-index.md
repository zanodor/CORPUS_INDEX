---
master_file: "[[@DobogoCimuUjsagaj]]"
---
# Index for A Dobogó című újság 2015. 4-5. száma.pdf

MITIKUS MAGYAR TÖRTÉNELEM 3
„...Látod Balázs, jobb céllövők vagyunk, mint a minaret. Az ugyanis folyamatosan az eget célozza, mégis rendre elvéti, mi viszont csak egyszer céloztuk meg a kasszát és azonnal jegyhez jutottunk.” E fiamnak címzett szavak kíséretében vettem át belépőnket egri nyaralásunk utolsó napján, amikor rövid gondolkodás után a rossz időre való tekintettel moziba látogatás mellett döntöttünk. Nem is akármilyen mellett. „Ha lúd, hát legyen kövér” alapon egy hamisítatlan, és mind a gyermekek, mind a felnőttek körében hihetetlen népszerűségnek örvendő Hollywood-i produkciót, a számos őslényt felvonultató Jurrasic world című filmet választottuk megtekintésre. „A Jurassic Park egy 1993-as tudományos-fantasztikus film Steven Spielberg rendezésében, Michael Crichton Őslénypark című regénye alapján. A film középpontjában Isla Nublar fiktív szigete áll, ahol a multimilliomos John Hammond és cégének genetikus tudósai klónozott dinoszauruszokkal teli látványparkot hoznak létre. Hammond három tudóst hív vendégül, hogy szemrevételezzék a létesítményt megnyitása előtt. Szabotázs következtében az őskori lények azonban elszabadulnak, a technikusok és a látogatók pedig menekülni kényszerülnek. A folytatás (vagyis az általunk megtekintett film) 22 évvel a Jurassic Park története után, az eredeti helyszínen, Nublar szigeten játszódik, amit 1,2 milliárd dollárból dinoszaurusz élményparkká alakítottak át, és emberek milliói látogatják évente. A rengeteg látogató ellenére a bevételek nem hozzák vissza a befektetést, ezért egy újfajta attrakcióval próbálnak még több vendéget odacsalogatni. A laborokban létrehoznak egy genetikailag módosított hibrid dinoszauruszt, ami a későbbiekben elszabadul...” Nagyvonalakban ennyi lenne hát a film alaptörténete, mondhatnánk azt is: jellegzetesen felszínes, hatalmas költségvetésből finanszírozott, ám mégis olcsó hatásokra építő banális Hollywoodi produkcióval állunk szemben. Jómagam is töretlenül hittem e kritikai szemlélet igazában, egészen addig a pillanatig, amíg nem várt fordulat következett be a történettel kapcsolatos értékítéletemben. A néhány soros fenti ismertetőben már utalás történt arra, hogy a dinoszaurusz park az évi több milliós látogatottság ellenére nem volt képes „kitermelni” a várt bevételeket, ezért a tulajdonosok úgy döntöttek, hogy új „produkcióval” lepik meg a nagyérdeműt, egy eddig még soha, sehol
nem látott hibrid dinoszaurusszal. Nos, ez a film kulcsmozzanata, hisz az események sodrása pontosan ezen új faj elszabadulásának fényében fog újabb és újabb izgalmakat szülni. Mi azonban nem a film cselekménysorát, hanem ami annál sokkal izgalmasabb, annak szimbolikáját fogjuk górcső alá vetni. Ennek fényében vizsgáljuk hát meg, hogy milyen ez az új, mutáns dinoszaurusz melyre igény mutatkozik, mely a siker záloga lehet, melyre oly kíváncsi a nézők sokassága, mely a park financiális egyensúlyának helyreállításában hatékonyan működhet közre. Mindezt már csak azért is fontos tisztáznunk, mert ha áttételesen is, de megmutatja, hogy milyen minőségre vevő az élménypark világát alkotó befogadó közeg, pontosabban milyet kínálnak és adagolnak számára elfogadható, sőt csodálandó minőségként mindazok, akik a nézők kíváncsiságával visszaélve tetemes
Zarándoklás a Jurassic Worldbe,
avagy az ördög leveti álarcát
MIKLÓSVÖLGYI JÁNOS
Megjelenik minden páros hónap utolsó napján
Fõszerkesztõ: Sárosi Zoltán
Kiadja: Két Hollós kiadó (Bp. 1081 Kenyérmező u. 3/a.)
Elõfizetéssel kapcsolatos információk: 299-0032
A lap elõfizethetõ a Magyar Posta hivatalaiban és rózsaszínû postautalványon a Két Hollós Köny
vesbolt címén (Bp. Kenyérmezõ u. 3/a, 1081). Elõfizetési díj egy évre: 5000 Ft.
világháló: www.dobogommt.hu
villámlevél:
dobogommt@dobogommt.hu
HU ISSN 1589-3677(nyomtatott) HU ISSN 1589-4746 (online)
A lapban megjelent cikkekért felelõsséget vállalunk!
Dobogó
Mitikus Magyar Történelem (XIV. évfolyam 4-5. szám)



Dobogó
4
hasznot szándékoznak húzni azok ízlésének manipulálásából. Vegyük hát sorra az új, genetikailag módosított dinoszaurusz fő azonosítóit! Létrehozásánál az egyik legfélelmetesebb kréta-kori ragadozó a Tyrannosaurus-rex génjeit tintahal és levelibéka génjeivel vegyítették. A tintahal színtestecskéi lehetővé teszik a bőrszínváltást, ezért az új faj képes önmaga álcázására, mivel pedig a levelibéka szabályozni tudja a hőkibocsájtását, így a megalkotott új lény elszabadulása esetén hőérzékelőkkel sem mérhető be. A színe fehér, „Indominus Rex” nevet kapta a „keresztségben” és rendkívüli agresszivitását igazolandó saját faját, pontosabban tulajdon testvérét is elpusztította, majd annak holttestét felfalta. Ha most vesszük a fáradságot és e legfőbb jellemvonásokat összeolvassuk, akkor egy félelmetes, testvérgyilkos csúcsragadozó képe sejlik fel előttünk. Én nem voltam rest, vettem a fáradságot, és arra az eredményre jutottam, hogy az összeolvasás „lencséjén” keresztül megmérve a helyzetet, egészen más jelentéstartalommal és üzenettel töltődtek a dínónk személyiségrajzában és a film szereplőinek párbeszédeiben, valamint eseménysoraiban rejlő szimbolikák. Miről is van szó valójában? A helyzet teljesen világos, félreértelmezhetetlen, tehát nincs visszabeszéd: ahhoz, hogy sikeres vállalkozássá válhasson a dinoszaurusz park, az intézmény tulajdonosai egy testvérgyilkos csúcsragadozót állítottak „csatasorba”, vagyis a siker záloga egy ilyen minőség felmutatásában rejlett. Mit üzen ezáltal a film? Sebészi pontossággal ugyanazt, mint napjaink profitorientált közgondolkodása: az emberek tudatába ugyanis az anyagi siker zálogaként egy csúcsragadozó-képzetet, pontosabban reflexet adagolnak. Valószínűleg nem deklarált közgazdasági axióma, hogy financiális előnyöket, vagyis profitot nagy eséllyel egy gyilkos minőség (tágabb értelemben gazdasági stratégia, ha úgy tetszik eszme) felmutatásával érhetsz el, ennek ellenére jómagam is többször hallottam és olvastam közgazdászokat, üzletembereket (beleértve Adam Smith-t is, a modern közgazdaság méltóságteljes korifeusának számító skót szaktekintélyt), akik a piac szabályozó erejéről beszélve, annak mindenhatóságáról értekeztek lelkes átéléssel. No, de mi köze a csúcsragadozó mentalitásnak a piac működésrendjéhez – teheti fel a kérdést, a fenti párhuzamot óvatos mértéktartással kezelő honpolgár. A válaszom a következő: mit mond a profitorientált világunk? Légy sikeres! (Azt, hogy valójában mi is a siker, ehelyütt most ne firtassuk.) A siker, mint célképzet kitűzéséig azonban nagyjából minden rendben is van. No, igen ám, de hogyan légy sikeres? Kínálj mást (figyelem! nem feltétlen jobbat, hanem mást, akár értéktelenebbet, akár közönségesebbet is) a piacon, mint a konkurenciád. Ezt azonban csak a másik eredményének háttérbeszorításával, vagyis végső soron annak legyőzésével érheted el. Ezáltal viszont ha tetszik, ha nem, egy alá és fölérendeltségi viszony propagálása veszi kezdetét, a
mellérendelés (tehát az emberszámba vétel) népszerűsítésének kárára, és ez a világszemlélet (bármennyire is próbáljuk tagadni, vagy elbagatellizálni a kérdést) automatikusan az egyén gyilkos ösztönét fogja felébreszteni: „Lekellgyőznömamásikat!” Ahogy pedig élesedik a verseny a piacon, egyre kegyetlenebbek lesznek a módszerek. Az egyik győz, a másik lemorzsolódik, tönkre megy. Győzelem, (még ha européer köntösbe is van csomagolva) mégiscsak a másik likvidálása által érhető el az esetek döntő többségében a legnagyobb hatékonysággal. És ezen a ponton egyszer csak összefut a financiális haszon zálogaként megjelölt gyilkos dinoszaurusz és a mások legyőzésére építő sikerorientált társadalomkép működési szisztémája. Édestestvérek lesznek. Testvérgyilkos édestestvérek. A dinoszaurusz saját vérét, míg a piac résztvevői az aktuális konkurenciát falják fel, miközben kezüket mosva a következőket állítják: „A piac szabályozott és döntött, én csak az „ítéletvégrehajtó” voltam! A laikus pedig leesett állal bambán maga elé merengve csak arra tud gondolni: MI-CSO-DAAA??? Mit hallok? A piac döntött? Egyáltalán mi az a piac, hogy döntőbíró szerepkörben van joga fellépni? Hogyan tolhatjuk át kezünket mosva Pilátusként a felelősséget egy fiktív képződményre? A piac elvileg ugyanis egy elvont közgazdasági fogalom. Nincs keze, lába, agya, lelke, nincsenek érzelmei. (Még, ha emberek is hozzák létre...) Értelemszerűen nem élőlény. Mégis elvont fogalmak dönthetnek a piacot képviselő élőlények, vagyis emberi sorsok felett? Hát milyen degenerált világ ez? „Csak az erős maradhat talpon!” Valóban? És a kevésbé erős, vagy a gyenge? Megy a szeméttelepre? Ezen összefüggések felismerése után azonban már tényleg csak egyetlen kérdés marad: nem ismerős valahonnan ez a képlet? Nem ismerünk történelmünkből olyan viselkedésmintát, mely a másik kiiktatása által pozícionálja önmagát? Bizony, bizony ismerünk. Nem is kell túlságosan messzire mennünk, hogy kérdésünkre kimerítő választ találjunk. Káinról és Romuluszról, a jelenkori európai szellemiség két tartóoszlopáról van szó. Az európai jogrendszer és a zsidó-keresztény egyház két olyan szereplőjéről, kik hivatalosan még csak véletlenül sem számítanak a legpozícionáltabb erőtereknek, ragadozó gyökereikkel azonban hihetetlen hatékonysággal segítik elő a posztmodern társadalmak eltorzult erkölcsi normarendszerének felszínen tartását, hisz az általuk képviselt gondolatiság keretei közé nyomorítva szocializálódunk. Ők – pontosabban a bennük rejlő minőségek – a felszínen propagált európai kultúra alapjai. Csakhogy ezek bármenyire is próbálunk nem tudomást venni róla, bizony cáfolhatatlanul gyilkos gyökerek. (Káin Ábelt, Romulusz Rémuszt pusztította el.) De mi lehet a szóban forgó gyilkos gyökerek legárulkodóbb azonosító kódja? A filmbéli csúcsragadozó erre a kérdésünkre is válasszal szolgál. Emlékszünk még? A Tyrannosaurus-rex génjeihez tintahal géneket rendel



tek. Mi lett ennek a következménye? A félelmetes új „produktum” képessé vált színének megváltoztatására. Mi célt szolgál e képesség aktiválása? Természetesen az elrejtőzést, vagyis a leplezést. De milyen öszszefüggésbe állítható a leplezés, a színek megváltoztatásának képessége a gyilkos gyökerekkel? A választ egy Machiavelli idézettel adhatjuk meg: „...A bölcs uralkodó (...) a csalárdságot jó színben tűntesse fel! (...) Aszerint kell cselekednie, ahogyan a szél fúj. (...) Nagy szenteskedőnek és színlelőnek kell lennie.” Mit üzen tehát az alábbiakban citált machiavelliánus idézet? Nem mást, mint azt, hogy egy egész országot és annak népét vezető „sikerorientált” uralkodónak (szűkebb keretek közé vonva cégvezetőnek) másnak kell láttatnia magát, mint amilyen. Egyszerűbben fogalmazva alakoskodónak, kétszínűnek kell lennie, vagyis a Jurrasic World csúcsragadozójához hasonlóan váltakoztatnia kell tudni a „színét”. Mi célból? Nyilvánvalóan azért, hogy valódi szándékait el tudja lep
lezni. És mi lehet ez az elleplezett valódi szándék? Természetesen nem más, mint saját életminőségének, a káini életmodellnek a fenntartása. Ebben a közegben ugyanis a csúcsragadozók hazai pályán játszanak és bármit megtehetnek a prédával, vagyis a társadalommal (az alkalmazottal, a beosztottal) szemben. Éppen ezért tekinthető a gyilkos gyökerek egyik legárulkodóbb azonosítási kódjának a színváltás, a kétszínűség, vagyis az alakoskodás, mert megtéveszt, s e megtévesztés segítségével elrejti a valódi szándékot, ami nem más, mint egy ragadozó-alapú hatalomgyakorlási szisztéma következetes, ellentmondást nem tűrő rögzítése, „törvénybe iktatása”, és annak az átformált igényű társadalommal való – fellebbezési lehetőség nélküli elfogadtatása. A film egyébként ezen a ponton is egészen döbbenetes egyértelműséggel és nyíltsággal beszél. Az újonnan megalkotott testvérgyilkos szörnyszülött ugyanis félreérthetetlenül jelzi: lett légyen bármilyen fortéllyal és ideológiával leplezve a káini magatartásmodell (ebben az esetben cirkuszi mutatványként eladva gyermekek és felnőttek számára), az minden körülmény között életellenes, tehát zsarnoki. Milyen utalásokat tesz erre vonatkozólag a film? Ne feledjük, az újonnan kreált lény alap-génállománya megegyezik a kréta-kori csúcsragadozó, a Tyrannosaurus-rex DNS-térképével. A Tyrannosaurus azonban zsarnokgyíkot jelent. Így válik világossá, hogy hiába öltöztetik báli ruhába a káini világszemléletet, a púderes máz alatt zsarnoki mentalitás rejlik. Azon pedig már meglepődnünk sem illik, hogy egy alapvetően sötét minőség, vagyis a zsarnokság képviselete, milyen színben fogja önmagát feltűntetni a külvilág számára. Tudnunk kell, hogy az Indominus Rex-re (azaz gyilkosra, hidegre, halálosra) keresztelt brutális őslény fehér színűre lett megtervezve. Mit jelent ez? Talán nem nehéz kitalálnunk: a zsarnok mindig a Fény képviseletében tünteti fel önmagát! Némi zavart a film szereplőiben azért mégiscsak keltett az őshüllő fehér színben történő megjelenése. A parkot finanszírozó férfi és a rendet felügyelő nő között a következő párbeszéd hangzott el a látvány kapcsán: Ó, ez fehér... Nem említette, hogy fehér! – mondta a férfi. Félnek majd a kölykök? – érdeklődött a nő.
MITIKUS MAGYAR TÖRTÉNELEM 5
Csúcsragadozók



Dobogó
6
Kölykök? A szülőkre is a frászt hozza majd. – válaszolta szinte kéjes izgalommal a férfi. És az jó? – tette fel újabb kérdését a nő. FAN-TASZ-TI-KUS! – szólt a suttogó, de sokatmondó válasz. Újabb egyértelmű üzenettel szembesülhetünk hát a káini világszemlélet működési logikáját megértendő: a félelemben tartás fantasztikus. Miért? Mert hatékony. Ha sokáig ellenkezel, ha fenntartásokat fogalmazol meg, ha kiállsz a sorból, elveszítheted a társadalomban kivívott pozíciódat. Figyelem! Félelemben tartani nem csupán fegyverrel lehet, hanem egzisztenciális elbizonytalanítással is. A fegyver a diktatórikus rendszerek regulázó eszköze, a megbélyegzés, a kirekesztés, az ellehetetlenítés az egzisztenciális megsemmisítés a „demokráciáké”. Az előbbi nyíltan, az utóbbi (bár vannak ellenpéldák is) alattomosan emberellenes. Mit jelent ez? Természetesen semmi mást, mint hogy alapvetően antihumánus logikával épülnek mind a diktatúra, mind a liberális demokrácia keretei (pontosabban fogalmazva ketrecei), hisz nagymértékben az emberi félelemre alapozva és azzal visszaélve építik meg saját világképükre formált életterüket. Hihetetlen hogy milyen nyíltsággal mondja ki ez a dialógus azokat az egészen ördögi összefüggéseket is, amelyek egyébként fogaskerekei, tartópillérei a XXI. századi életterünknek és azok hatalomfenntartó technikáinak. De nehogy azt higgyük, hogy a film igencsak figyelemre méltó üzenetei ezen a ponton megrekednek. Közvetlen az első percekben szintén árulkodó párbeszéd hangzik el az anyagi feltételeket biztosító megbízó néhány képviselője, és az imént már említett hölgy között. Hallgassuk csak! Nos, amikor azt mondják, szponzorálnának egy látványosságot, mire gondolnak? – szól a hölgy lényegre törő kérdése. A következő válasz érkezik a delegáció egyik tagjától: Borzongani akarunk! Mielőtt bárkit is megtévesztene a borzongás, a hangsúly NEM arra helyeződik (bár az is elég beszédes), hanem a kérdésben felvetődő LÁTVÁNYOSSÁG irányába tolódik el. Meg sem fordul ugyanis a kérdező fejében (tegyük hozzá, a támogatóéban sem), hogy értékről, valós tartalommal bíró szellemi eredményekről beszéljen, kizárólag a látványosság, tehát a felszín, az elvakítás bármilyen rendű vagy rangú eszközének financiális támogatásában gondolkodik. És valóban igazolódni látszik a felszínesség melletti kiállás, hisz a genetikailag módosított dinoszaurusznak egy újabb párbeszéd bizonysága alapján deklaráltan olyan nevet választottak, mely félelmetes ugyan, de könnyen kiejthető. (Értsd könnyen „emészthető”, felfogható, vagyis olcsó, közönséges és banális. „Nomen est omen...”) Mivel azonban természetellenes úton előállított ragadozóról beszélünk, tudomásul kell vennünk, hogy ilyetén minőségében hihetetlen veszélyeket rejt magában. Egy újabb dialógus ezen rizikófaktorokra is
igencsak plasztikusan hívja fel a figyelmünket: Mióta van itt ez az állat? Itt született és nem látott semmit a falakon kívül. Mi a gond ezzel? A fogságban nevelt állatok funkciói torzulhatnak. Egyelőre csupán tegyük fel, de ne válaszoljuk meg a kérdést: „És a fogságban nevelt (tehát „genetikailag módosított”, azaz a megvezetett) társadalom funkcióival mi a helyzet”? A filmben is felvetődik a lehetőség, hogy mi történne abban az esetben, ha a dinoszaurusz (mely valójában most már egyértelműen ki kell mondani: egy jól beazonosítható viselkedésmintán túl voltaképpen nem egyéb, mint káini modellen alapuló társadalomkép) renitens módon ki akarna törni ketrecéből, vagyis a számára berendezett élettér keretei közül? Nos, a „kitöréssel” való próbálkozás esetén két út adott és ezek nagyon kemény leckék lesznek! A következmények első irányára az intézmény egyik szponzora hívja fel a figyelmet: „A beépített chip sokkolni fogja az állatot, ha túl közel megy a kerítéshez! Az üzenet egészen világos: amennyiben bárki, az adott keretek között működő (és ezek a keretek bátran lehetnek liberális demokráciának nevezett szabályozó-korlátozó rendszerek is) társadalom tagjaként túl közel megy a határokhoz, vagyis feszegeti azokat, ellentmondást nem tűrő módon sokkolva lesz. A fent leírtak értelmében a sokkolás eszköze kétirányú lehet: az önkényuralmi rendszerek fegyverrel, a liberális demokráciák az esetek döntő többségében egzisztenciális ellehetetlenítés fegyverével sokkolják a „tévelygőket”. És hogy mit is kell valójában beépített chipen érteni? A válasz megadása érdekében nem is kell olyan nagyon a fantáziánkat megerőltetni. Természetesen az egész élet folyamán sulykolt ideológiai „tanításokról” (beépített eszmékről), mint jelzőrendszerekről van szó. Ha valaki azok irányvonalától egy kicsit is eltér, a „jelzőrendszer” azonnal riasztani fog, és kezdetét veheti a regulázás. A kitöréssel való próbálkozás esetén azonban létezik keményebb ellencsapás is, mint az imént vázolt lehetőség. Ennek formájáról a parkot (tágabb értelemben a megvezetett társadalmat) irányító-kontroláló szereplő ad felvilágosítást. Szó szerint döbbenetes mondatok következnek. Lássuk: „...Megmutatjuk ki az úr. Csak a hűséges vérvonal marad. A tévelygőket kiirtjuk!” Ennyi és nem több a válasz. Félelmetes, hátborzongató. Hűséges vérvonalról beszél a „felügyelő”, hűséges vérvonalról, amely elfogad és toleráns, amely megbízható és fenntartja a rendszert, de a lázadókat (értsd, akik felhívják a figyelmet az ellentmondásokra, a káini világ zsarnoki voltára, vagyis kilépnek a keretekből) nincs mese, ki kell irtani, a likvidálás kell, hogy osztályrészük legyen. Kétségünk ne legyen afelől, hogy ez valójában egyáltalán nem csak a dinoszauruszokra vonatkoztatható tétel. Miért? A válasz világos: amikor az egyik főszereplő szembesül a kémcsőben megalkotott állat elképesztő brutalitá



MITIKUS MAGYAR TÖRTÉNELEM 7
sával, magából kikelve követeli, hogy beszélhessen a laboránsokkal, mondván: ez az állat nem dinoszaurusz. Nem tudom, érezzük-e a kijelentés súlyát? „Ez az állat NEM dinoszaurusz”. Teljesen félreérthetetlenül jelzi tehát szereplőnk a nézők felé: az, amit megalkotott a káini szemléletet prioritásként kezelő „tervező gárda” már régen túlmutat a dinoszauruszságon. Az őslény formátum csak máz, csak felszín. Azalatt valami más, valami több, valami súlyosabb rendszer lappang. Ami kirajzolódik előttünk az nem más, mint a hatalomtechnikát alkalmazók morális defektusa és társadalomrajz. S, hogy még világosabban lássuk a helyzetet, újabb adalékkal gazdagítják a film szereplői a nézőket. „Ezek a dínók (értsd társadalomkép) nem fogantak, hanem megtervezték őket.” A fogantatás az isteni terv, a génmanipuláláson alapuló tervezés az emberi konstrukció része. Az előbbi természetes, míg az utóbbi természetellenes. Ezek alapján logikai törvényszerűség, hogy az a világ, amely káini, nem teremtésalapú, tehát annak ellenére, hogy mintajellegű mégis természetellenes, vagyis alapvetően torz és beteg. És ez alól a törvény alól ugyanúgy nem lehet kivétel az ószövetségi hagyomány, mint ahogy nem kaphatott felmentést a történelme folyamán népirtásban tevőlegesen részt vevő egyetlen ország sem. Nem tévedés, mindez (ha áttételesen is), de teljes jogalappal olvasható ki egy Hollywoodi produkció eseménysorából. Ez azonban még nem minden! Igazán izgalmassá ugyanis csak ezt követően fog válni a helyzet. A vadállatok a film forgatókönyve alapján „láthatatlan” rácsokkal vannak elválasztva a nézőktől, hogy minél természetesebbnek tűnjön a közeg, ahol tartják őket. Tudjuk, hogy a film alapkonfliktusa nem más, mint hogy a testvérgyilkos génmanipulált őshüllő kitör a fogságából, és kegyetlen pusztításba kezd. A sajnálatos események bekövetkezte után az üzemeltetés biztonságáért is felelős hölgy a következő lakonikus megjegyzést teszi: „Még hogy a láthatatlan kerítések nem romlanak el...” És ennél a mondatnál ismét álljunk meg egy pillanatra. Láthatatlan kerítések összeomlásáról beszélünk. Az tehát nem vita kérdése, hogy a láthatatlan kerítések ledőltek. De mi a láthatatlan rács? Mi tekinthető láthatatlan rácsnak a mi
életünkben? Bármily meglepően hangzik, de a legveszélyesebb és legalattomosabb láthatatlan rácsok lehetnek olyan ideológiai alapvetések is, melyek a deklarációk szintjén a maximális toleranciát, vagyis a rácsok elbontását hirdetik. Az egyik legjellemzőbb demokratikusnak hazudott ideológiai alapvetés a tolerancia. (Ez valóban olyan tipizálható liberális etalon, amelyre a jól fésült, zsíros hajú szociológus jogvédők többet hivatkoznak, mint amennyi levegőt vesznek a házi egerek párzásának intim feltételeit biztosítani kívánó uniós forrásból támogatott nemzetközi konferencián egy-egy nagyívű felszólalásuk alkalmával.) „Mindenkivel szemben toleránsnak és befogadónak kell lennünk” – szól tehát a jellemzően „liberális zsoltár”, látszólag pályán kívülre tolva a negatív diszkrimináció mindenféle megnyilvánulását. Ez eddig szép és méltányolandó alapállás lenne. Csakhogy... Csakhogy nem mehetünk el szó nélkül azon jelenség mellett, hogy bár az imént említett „liberális zsoltár” látszólag mindent beenged és befogad (gyakran még a szemetet is), de különböző hivatkozásokkal ugyanakkor ugyanolyan mértékben ki is zár értékeket. Ami pedig kizár – tehát elkülönít –, az tetszik, nem tetszik bizony rácsként értékelendő. Miről is van szó valójában? Nem láthatatlan kerítés-e az, amikor vallási érzékenységre hivatkozva a keresztény gyökerű Európa hivatalosan nem határozhatja meg önmagát keresztényként, mondván: a keresztény értékrend deklarálása sértheti az Európában kisebbségben lévő vallásalakulatok képviselőinek és híveinek hitbéli érzékenységét. Nem láthatatlan kerítés-e az, amely fékezi, gátolja az „ősvallás” megnyilvánulási lehetőségét? A tolerancia tehát ameddig egyik oldalról ledönti a megkülönböztetés falát, másik oldalról a „megvédendő” minőség érdekében (annak érzékenységére hivatkozva) nem enged érvényesülni olyan szellemiséget, amelynek a tolerancia jegyében egyébként ugyanolyam joga lenne pozícionálnia önmagát, mint annak az erőtérnek, amely az ún. érzékenységre való hivatkozás védelme alatt áll. Jól látható, hogy a diszkriminációellenes gondolkodás annak ellenére emel falakat, hogy a deklarációk szintjén a lehető legmélyebben elítéli azt. Ez egy teljesen skizofrén, abnormális helyzetet teremt, egy olyan helyzetet, mely tökéletesen a „keze alá” dolgozik a modern hadviselés egyik legalattomosabb fegyverének, a bevándorlás célzott irányításának. Mire gondolok? Aligha lehet kérdés, hogy a napjaink népvándorlásaként elhíresült menekültáradat, mely egész Európát ellepi, az iszlamizáció betolakodásával is fenyeget, hisz a „az új honfoglalók” jelentős hányada muszlim hitűnek vallja magát. Amennyiben ez az iszlám áradat egy olyan Európába torkollik, mely a teljesen abnormális, szélsőségesen toleráns, hisztérikusan liberális „alapértékek” jegyében úgy engedi be ezen vallásalakulat képviselőit, hogy mindeközben Európa keresztény gyökereinek és műveltségének védelmét, valamint domináns pozícióban tartását az érkezők vallási érzékenységére
„A tévelygőket kiirtjuk!”



Dobogó
8
való hivatkozással egész egyszerűen nem vállalja fel és nem hajlandó garantálni, akkor ennek a súlyosan beteggé váló Európának a napjai teljesen bizonyosra vehető, hogy a nyomaiban még fellelhető keresztény értékrend keretei között meg vannak számlálva. Miért mondom ezt? Mert a nyilvánvaló jelek az iszlám intoleráns voltát igazolják, mely magatartásminta gyakran erőszakkal is párosul. Ezt nem én állítom, hanem maga az iszlám szent könyve, a Korán bizonyítja. Csak egyetlen (bár sokat sejttető) idézet: „Ha tehát a szent hónapok letelnek, akkor öljétek meg a pogányokat aholcsakföllelitekőket.” (Korán 9:5) Pogányokon ebben az esetben a nem muszlim hitű emberek értendők. Őket az iszlám ellenségként kezeli, akiknek büntetése a halál. Ezek tükrében most lássuk a Magyar Iszlám Közösség alelnöke, Kovács Miklós Ahmed kiket jelöl meg ellenségként: „...Akik nem akarják, hogy mecset legyen Magyarországon, azok nem a barátaink, azok az ellenségeink!...” (You Tube, „A Magyar Iszlám Közösség alelnöke ellenségnek tartja a magyarországi keresztényeket”, közzétéve 2015 aug. 2.) Ezek után az olvasó fantáziájára van bízva, hogy milyen sors várna azokra a magyarországi keresztényekre (és természetesen nem keresztényekre), akik gátolnák a magyarországi mecsetépítést abban az esetben, ha a vallási tolerancia jegyében Európában is szabad teret biztosítanának a „saría” szellemiségének... A fentiek értelmében aligha képezheti vita tárgyát, hogy a modernkori népvándorlás olyan időzített bomba, mely az évezredes európai szellemiséget és hagyományt alapjaiban rengetheti meg. Persze az oly gyakran megjelenő vélemény, mely a világ újrafelosztásáért folytatott küzdelem eszközeként határozza meg a fent jelölt eseményeket, pontosan a „toleráns” Európát „építő” erőtér részéről vádoltatik meg összeesküvés-elméletre való hivatkozással. Csupán egyetlen gond van. A népmozgás hivatalos indokaként megjelölt brutális Iszlám állam a semmiből pillanatok alatt történő létrejötte igencsak sokat sejttető következtetéseket enged levonni, különösen annak tudatában, hogy Georges Abou Khazen püspök, a latin rítusú aleppói apostoli helynök az olasz Tv2000 híradójának július 28.-án adott interjújának egy részletében kijelentette: „...Az Iszlám Állam a nagyhatalmak kezében lévő eszköz, amelyet ők hoztak létre, fegyvereztek fel és támogatnak.” Értsük meg jól: e kijelentés nem egy szélsőséges internetes fórum egyik ellenőrizhetetlen forrásából származó drasztikusan elfogult kommentje, hanem a vatikáni rádió honlapja által is közzétett hivatalos egyházi vélemény. Ha mindezen megállapításokhoz még hozzárendeljük azokat a TÉNYEKET, hogy az ún. Iszlám Állam a legmodernebb amerikai fegyverekkel van „felruházva”, annak az Egyesült Államoknak a fegyvereivel, mely hadseregének volt tábornoka, Wesley Clark a következő kijelentést tette: „Európában nincs helye etnikailag tiszta országoknak...”, valamint nem hagyjuk figyelmen kívül az osztrák „INFO DIREKT” magazin 2015, aug. 5.
én megjelent írását, amely „Insider: Die USA bezahlen die Schlepper nach Europa!” címmel arról számol be, hogy az osztrák hatóságok kihallgatása alkalmával az afrikai bevándorlók többsége azt állította, hogy az Európai Unió területére történő utazásukhoz szükséges anyagi fedezetet amerikai szervezetek biztosították, akkor igencsak labilisnak tűnnek a „toleráns Európát” építő liberális frontvonal összeesküvés-elméletet vádként megfogalmazó kritikus víziói. Persze kétség sem férhet hozzá, hogy létezhetnek olyan csatornák, melyek „fekete úton” szerzik be a fegyverarzenált, és minimális esély arra is mutatkozik, hogy a bevándorlás-hullám nem Európa végzetes megrendítését célozza, de a jelenségekkel összefüggésben mégiscsak célszerű meghallgatnunk a brit EU-képviselő Nigel Farage, az Európa Tanács elnökéhez – Herman Van Rompuyhoz – intézett, az Európai Parlamentben elhangzott felszólalását, melyben az angol politikus a következő mondatokat szegezte a vezető beosztású leköszönt belga miniszterelnöknek: „Nincs kétségem afelől, hogy szándéka az, hogy Európa demokráciájának csendes gyilkosa legyen, valamint az európai nemzetállamoké is. Úgy tűnik, hogy még magát a gondolatát is gyűlöli annak, hogynemzetállamoklétezzenek.” Ha a fenti igencsak beszédes „lego-kockákat” összeillesztjük és egymás mellé rendeljük, akkor nem tűnik indokolatlanul merésznek az az egyre gyakrabban hangoztatott megállapítás, hogy jó néhány – a világpolitikában is meghatározó pozíciót betöltő – politikus szándéka többek között nem más, mint a hagyományos európai



MITIKUS MAGYAR TÖRTÉNELEM 9
értékrend összezavarása, relativizálása, vagy annak megsemmisítése. Ne legyen igazam, de én ennél is tovább mennék és a valódi veszélyt a következőkben látom: Európa stratégiai pontjainak elfoglalásával kaotikus állapotokat előidézvén voltaképpen a kereszténység, vagyis az egyetemes emberi értékek alapjainak megrengetése is bekövetkezhet, így voltaképpen nem történik más, mint frontális támadás az evangéliumi tanítás ellen. Éppen ezért, ha kontinensünk a befogadottak „érzékenységére” is hivatkozva a továbbiakban sem fejezi be ősi gyökereinek kirekesztését, akkor egy identitásválsággal küzdő, a szétesés szélén tántorgó Európa szemünk láttára fogja bevégezni a már tragikus módon megkezdett haláltusáját. Egy ilyen, végzetes konfliktusokkal terhelt történelmi korban nagyon nem mindegy, hogy adott vizsgahelyzetekben milyen minőségű erkölcsi kondícióval rendelkező felek állnak egymással szemben. Az teljesen világos, hogy egyik oldalon megjelent a gyilkos káini modell, mely fő ideológusa, ha úgy tetszik propagátora volt a másik letaposása árán haszonhoz és előnyhöz jutó világszemléletnek. De vajon e propaganda milyen hatékonysággal volt képes megtermékenyülni az emberi tudatban? Egy újabb párbeszéd e kérdést is tisztázni fogja. Miközben az elszabadult szörny miatt az élménypark bezárásának lehetőségén polemizálnak a felek, az egyik szereplő szájából a következő mondat hangzik el: „Csináltak egy genetikus hibridet, amit fogságban neveltek fel, ő ezt az egészet (a rácson túli világot) most látja először, azt sem tudja magáról micsoda. Meg fog ölni mindent, ami mozog”. Döbbenetes szavak, különösen akkor fogjuk érezni a súlyát, ha lefordítjuk a mindennapi valóságunk nyelvezetére. Ez a néhány sor ugyanis mindent elmond társadalmunkról, annak reakcióképességéről és reagálásának irányáról. Lássuk hát, mit is olvashatunk ki a filmbéli üzenetből? Részekre bontva a mondatot előbb azok egyes elemeinek értelmét kell tisztáznunk, hogy aztán a tisztázás után összeolvashassuk a nekünk szóló üzenetet. Első elem a „hibrid”. Mit jelent ez a kifejezés? Elegyítést. Összeolvasztást. Mindenből egy picit, de semmiből sem az egészet. Az Egységből leválasztott részlegességek (meg)erőszakolt összeolvasztását. Társadalmi szinten ő az ún. világpolgár - a kozmopolita. Mindent ismer egy kicsit, mindenből csipeget egy kicsit, de valójában egyikből sem tudja felépíteni egységes önmagát, ha úgy tetszik világképét, mert gyökereit elvágta, így hiába rendelkezik számos gallyal, azok (az elvágott gyökerek miatt) nem részesülnek „tápanyag utánpótlásban”, így elsorvadnak. S bár úgy érzi haladó szellemiség, mert „lépést” tart a világ dolgaival, mégsem érti, hogy haladása voltaképpen tolatás. Egész pontosan a szakadék felé. Ez az állapot az idők folyamán nyilván identitásválságot idézhet elő az emberi jellemben. Következő mondatrészünk: „fogságban neveltek”. Mit jelent ez? Fegyházra, esetleg nevelőintézetre kell gondolnunk ebben az
esetben? A dinoszaurusszal kapcsolatban természetesen igen. Ám ha a dinoszaurusszal jelképezett társadalomrajzot próbáljuk értelmezni, akkor nyilvánvalóan másról van szó. A fegyház látszatra egy konszolidáltabb formájával. Bármilyen merésznek is tűnik a párhuzam, de a kötelező oktatás rendszerére kell gondolnunk. Fegyház lenne az oktatási rendszer? Ha úgy értelmezzük, hogy rácsokat emel a szerves, valódi tudás megszerzése és a növendék közé, akkor mindenképpen. Tapasztalati tény, hogy a kötelező oktatás keretei közé nyomorítva számtalan esetben korlátozták és a mai napig korlátozzák a hozzáférést a valódi tudáshoz. „Ő ezt az egészet most látja először” – szól egy következő mondat-elem. A megvezetett, félretájékoztatott, hazugságban nevelt (idomított) ember egyszer csak szembetalálkozik a valósággal, mert előbb-utóbb ennek is menthetetlenül eljön az ideje. „Azt sem tudja magáról, hogy micsoda”. Nem érti a világot, hisz nem volt rá felkészítve, sőt el volt előle hazudva, s mivel a világot nem képes megérteni, így annak tükrét, önmagát sem látja. Az identitászavar kristálytiszta leírásával találkozunk. Ezek után nincs más feladatunk, mint hogy összeolvassuk a társadalmi szintre lefordított mondatelemeket. Lássuk az így kapott üzenetet: „Egy identitászavaros kozmopolita, aki nincs tisztában hagyományával, mivel a kötelező oktatás keretei közé nyomorítva súlyosan korlátozták hozzáférését a valódi tudáshoz, abban a pillanatban, amikor szembesül a valódi értékekkel, nem értve azokat, azonnal támadólag lép fel ellenük és elpusztítja őket.” Ez



Dobogó
10
a létforma, ez a magatartásminta nem fog kompromisszumot keresni, ez nem akarja majd az ellenségét megemelni, teljes mellszélességgel fog beleállni a frontális küzdelmekbe, ám az így megvívott csatáknak – különösen amióta az atom az emberiség rendelkezésre áll – kizárólag vesztesei lehetnek majd. Mindezeket figyelembe véve nem árt rögzíteni a tényt: óriási tévedésben van az a láthatatlan rácsot üzemeltető szereplő, aki úgy véli, hogy az általa kreált védelmi szisztémák, vagyis rácsként, azaz korlátozó tényezőként működő ideológiai alapvetések stabilak, megingathatatlanok és bármiféle védelmet is nyújthatnak az alantas, emberellenes erőkkel szemben. A rácsok pontosan ugyanúgy fognak ledőlni, mint ahogyan a Jurrasic World káini minőséget féken tartani szándékozó rácsai is összeomlottak, ám a ledőlő rácsok nagy eséllyel az azokat létrehozókat is maguk alá fogják temetni. De miért törvényszerű az ilyetén rácsok működésképtelensége? A film erre a kérdésre is adekvát választ kínál: az egyik jelenetben arra figyelhetünk fel, hogy két szereplő, egy – a parkot üzemeltető mérnökök által létrehozott – gömb alakú, erős, üvegszerű anyagból készült járműben halad a dinoszauruszok között. A szerkezet oly módon van megkonstruálva, hogy elvileg tökéletes biztonságot nyújt az abban ülőknek. (A vélt biztonság aztán persze pillanatok alatt semmivé foszlik majd, de minket nem az események ezen vonulata érdekel jelenleg.) Hanem a „védelmi rendszer” kiépítésének szereplőire kell felfigyelnünk, és azonnal megértjük a történet ördögi voltát. Milyen irányba kell koncentrálnunk ebben az esetben? Nos, nincs mese, észre kell vennünk a rendkívül komoly üzenet-értéket! Teljesen világosan fogalmaz a film: ugyanaz a kéz hozza létre a veszély forrását (a génmanipulált szörnyeteget), mint az attól elvileg megvédő biztonsági rendszert. Érthető? Előidézi a bajt, hogy aztán megvédjen tőle. A legtipikusabb maffia-modell. Felgyújtja az éjszakai bárt, hogy aztán felajánlja védelmét. Vagy: kisebb gyanú esetén bizonytalanná teszi a „rendszerhű” kolléga egzisztenciáját, hogy baráti vállveregetések közepette megnyugtassa: „majd én szólok az érdekedben”. Csakhogy mindkét szolgáltatásnak ára van. Az éjszakai lokál esetében készpénz, az egzisztencia-védelem esetében gyakran a tisztesség feladása a fizetőeszköz. Mindkettő kocsmává zülleszti az életet... Természetesen a „program” ennél „magasabb” szinten is működik. A CIA létrehozza a csúcsragadozónak beállított Bin Ladent, hogy aztán „megvédje” a világot ellene. (Ma már nem titkolt tény, hogy a terrorista-vezért Amerika képezte ki, ezt a vezetésük is beismerte...) A védelemnek azonban ebben az esetben is ára van. A személyiség-jogok feladása. Ellenőrizhető elektronikus levelezés, nyomon követhető magánélet, ujjlenyomat és talán még írisz vizsgálat is, vagyis a magánszféra tökéletes „feltörése”, a társadalom totális ellenőrzés alá vonása, annak védelmére hivatkozva. Hogy kiszűrhessék
a „Bin Ladeneket”, azokat a „terroristákat”, amelyeket a CIA „laborokban” állítottak elő, olyan „laborokban”, mint ahol a génmanipulált gyilkoló-gépet is előállították a film történésének alapján. Azért ezek elég beszédes párhuzamok... Pontosan annyira beszédesek, mint az Egyesült Államok „önzetlen” segítőkészsége is az. A demokratizmusra és az emberi jogok védelmére való hivatkozással „útjára indítja” azt a kaotikus állapotokat előidéző „Arab Tavaszt”, amelynek következményeire hivatkozva most egy alapvetően agresszív „kultúra” ellepi Európát. Megvédte hát az arab „demokráciát”, hogy aztán annak mellékhatásaként megrengesse az európai védelmi rendszereket, és egyáltalán nem kizárhatóan a keresztény alapokat. Ezzel a buzgó „segítőkészségével” tehát nem tett mást, mint lebontotta azokat a láthatatlan rácsokat, mely a vérengző dinoszauruszt volt hivatott biztonságos keretek között tartani. Innentől kezdve élhetünk a gyanúperrel, hogy a demokratikus gondolkodás zászlóvivői által „garantált” biztonságunk igencsak ingatag talajon áll, hisz az általuk kreált védelmi rendszerek kizárólag olyan hatásfokkal képesek csupán funkcionálni, mint amilyennel azt a megalkotóinak szándékában és érdekében áll „üzemeltetni”. Ez az esetlegesség viszont megnyugtató biztonságot aligha képes garantálni bárki számára is. Nos, amennyiben valaki felismeri ennek a védelmi rendszernek a semmisségét, nyilvánvalóan nem tehet mást, mint hogy megtervezze menekülését ebből a teljesen labilis és kiszámíthatatlan közegből. A film eddig tárgyalt történései alapján azt tapasztalhattuk, hogy mind a társadalmat formáló, mind a társadalmat alkotó erőtér Káinivá vált. Mit jelent ez? Természetesen azt, hogy egyrészt nincs kinek, másrészt azt, hogy nincs hova menekülni. A helyzet tehát gyökereiben kilátástalannak tűnik... Csakhogy ekkor a film forgatókönyve alapján megjelenik egy testvérpár. Az ő feltűnésükkel az imént tárgyalt kilátástalanság azonban alapvetően árnyalódik. Felcsillan ugyanis a remény a kiút tekintetében. Ők azok, akik a gyilkos dinoszaurusz karmai közül képesek lesznek megmenekülni. Mit kell róluk tudnunk? Mindenekelőtt azt, hogy nagyon szeretik egymást. Ezen a ponton érdemes felidézni egy párbeszédet, amely egy kamion rakterében zajlik le köztük, miközben a gyilkos dinoszaurusz már egész közel van hozzájuk. Az idősebbik testvér nyugtatni próbálja öccsét: Emlékszel a szellemre a régi házban, mely a garázsban volt? Megvédtelek. Nem? Csináltál egy baltát dobozból és vonalzóból. Semmi sem bánthat téged, amíg veled vagyok! Rendben? De te nem leszel mindig velem. Tesók vagyunk, és mindig tesók leszünk, és mindig segítünk majd egymásnak. Akármi van! Akármi van? Akármi van! A fenti párbeszéd alapján azonnal rögzíthető egy



MITIKUS MAGYAR TÖRTÉNELEM 11
megállapítás: testvérpárunk tagjai rendkívül fontos személyiségjegyek birtokosai. Önzetlenek és önfeláldozóak. Semmi sem bánthatja őket, mert mindig segítenek egymásnak. Akármi van. Érthető? Bármi történik is velük, bármilyen veszély is leselkedik rájuk az elkövetkező életszakaszaik folyamán, soha nem hagyják el egymást, mindig segítő kezet fognak nyújtani a rászorulónak. Nos, ez a gondolkodásmód, ez a testvérbarátságon alapuló szemlélet egy káini világban aligha nevezhető mindennapinak. Hatékonynak viszont annál inkább. Miért? A válasz egyszerű és beszédes: mindazok, akik fegyverrel vették fel a küzdelmet a gyilkos, emberellenes erőtérrel szemben, odavesztek. Senki sem élte túl a konfliktust. Egyetlen lélek sem. A fiúk ezzel szemben viszont ép bőrrel megmenekültek. Miféle tudás birtokában voltak, hogy nekik sikerült az, ami a felfegyverkezett minőségnek nem sikerült? Lássuk hát a menekülésük útvonalát, az ugyanis sok mindenre választ fog adni. Az alapszituáció tehát a következő: a gyilkos dinoszaurusz (vagyis a Káini világ) a pusztítás céljából üldözi a testvérbarátság képviselőit. Ez akár XXI. századi „életkép” is lehetne, tehát mindazok számára ismerős kell, hogy legyen a helyzet, akik életük erkölcsi alapjait egy olyan szeretet-alapú hagyományból merítik, mely szöges ellentétben áll az ószövetségi, valamint az „árja” gyilkos világképpel. A dinoszaurusz tehát őrjöngő üvöltések közepette nyomában van a testvérpárnak, akik már valóban szinte az utolsó pillanatban egy szakadék széléhez érnek. Itt nyilvánvalóan arról van szó, hogy a testvérek által képviselt szellemiség a szakadék szélére sodródott egy „dinoszauruszok” által uralt világban. A helyzet rendkívül aggasztó, már-már reménytelen. Amikor azonban a gyilkos lény néhány méterre megközelíti a testvérpárt, azok a szakadék szélén kisebb-nagyobb szikladarabokra állnak és az éppen alattuk zuhogó vízesésbe vetik magukat, hogy aztán teljesen alámerülve a vízesés alatti tóban kivárják a dinoszaurusz távozását. Tulajdonképpen tehát a vízesés, a vizes közeg menti meg őket a halál torkából. Akciófilmekbe illő, igencsak látványos jelenet, de talán több is annál. Ha a szimbólumok szintjén próbáljuk értelmezni az imént vázolt jelenetsort, akkor a következő eredményre juthatunk: A testvérpár menekülési útjának a fázisai a következők: sziklák, vízesés, tó. A sziklák köves, „merev” közegként a Bak évköri egységét jelentik. A vízesés a Vízöntő, míg a tó, a Halak közegének megjelenítői. Ezek az egységek az Évkörben pontosan ebben a sorrendben követik egymást. A menekülő testvérpár pedig ezt az utat járja be. Így, ebben a „ritmusban”. Mit jelent ez? Egyrészt azt, hogy amennyiben valóban fel akarjuk venni a küzdelmet az élet kihívásaival, soha sem futamodhatunk meg és a helyes útról sem térhetünk le. A helyes út, vagyis az irány adott. Bak, Vízöntő, Halak. Ez az élet rendje. Ez nem cserélhető fel (legalább is az egyén szintjén nem), ezt az utat be kell
járnunk, annak tanulságait meg kell értenünk és életünkbe be kell tudnunk építeni. Ha tartjuk magunkat ehhez a törvényhez, a túlélés, vagyis a minőségi életet élés első lépcsőfokát megjártuk. Következő tanulság: a szikláról való leugrás, alászállásként is értelmezhető. Efelől aligha érdemes vitát nyitnunk. Ez az alászállás azonban a túlélést, az élet túlélést biztosítja. (Mert hiszen ennek segítségével menekül meg a testvérpár.) Ebben az értelemben az alászállást a túlélés, tehát a felemelkedés, az élet felemelkedése fogja követni. Alászállás és felemelkedés. Nem ismerős valahonnan e „dualitás”. „Nekem alá kell szállnom, hogy Ő felemelkedhessen.” Keresztelő Szent Jánosi tétel, ismét csak az önzetlen szeretet magatartásmintájával, mint a túlélés egyetlen esélyével szembesülhetünk. Harmadik tanulság: pozíció-megjelölés és újabb iránymutatás. Pozíció-megjelölés azért, mert a menekülés utolsó fázisa, vagyis a tó, a Halak közege megmutatja helyünket a világban, megmutatja azt, hogy hová „csapódunk” be, hogy hová érkezünk, hogy küldetésünket, vagyis az Élet menekítését a legsötétebb világciklusban, a Halakban kell véghezvinnünk, ezeket a feltételrendszereket kell vállalnunk. Le kell ereszkednünk a mélybe, vagyis a gyökereket kell megértenünk, hogy a változás, a káini magatartásmintára épülő világ uralmát követően gyökeres lehessen. Amennyiben mélyre szállok, meglátom a dolgok mélységét. A mélység tehát a megértés, az Eredet megértésének közege. Éppen ezért, alászállás nélkül napjainkban felemelkedés már bizonyosan nem képzelhető el. Nyilvánvalóan ebből az okból kifolyólag választotta a testvérpár a függőleges (tehát az Eget és a földet összekötő) pozíció lefelé és nem felfelé, az Ég irányába mutató mozgástendenciáját. Mászhattak volna fára is (ami a függőleges mozgás keretei között az azonnali emelkedés lehetőségeként értékelendő), ám abban az esetben a menekülést nagy valószínűséggel elvétették volna. Ha ugyanis valaki a gyökerek, vagyis az Eredet megismerése nélkül szándékozik felmászni a „fára”, akkor az a fa nem Életfának, hanem a majmok otthonának tekintendő! Az az ember tehát, aki nem érti gyökereit, múltját, emberi minőségének korlátait, feladatait, de rendkívül komoly lehetőségeit sem, az nyugodtan megpróbálhat fára mászni, ám a menekülést és oltalmat jelentő-nyújtó Életfát soha sem fogja megtalálni, így emberré sem válhat, vagyis az emberi minőség túlélési esélyeit végzetesen aláássa. Eddig a pontig, a gyökerekig való hatolás, mint menekítő „eszköz” fontosságáról beszéltünk. Mindez dicséretes, de jogosan adódik az egyébként megkerülhetetlen kérdés: honnan lehet tudni, hogy melyek azok a gyökerek, amelyeket a túlélés érdekében fel kell kutatnom. A válasz prózai: annak a magatartásmintának a forrásit kell megkeresnem, amelynek képviselője a menekülést véghezvivő testvérpár. Ők ugyanis nyilvánvalóan valahol látták, valahonnan ta



Dobogó
12
nulták, valahonnan hozták magukkal a túlélésüket garantáló életviteli modellt. A kérdés ezek után most már csak az, hogy hol találhatunk rá egy olyan kristálytiszta forrásra, ha úgy tetszik mitológiai hagyatékra, mely az önzetlen szereteten alapuló testvérbarátságra épít. Nos, ez a forrás nem más, mint Hunor és Magyar viselkedésmintája mellett az emberiség legcsodálatosabb „protoevangéliuma”, a Krisztusi tanrendszerrel sok tekintetben minőség-azonos szkíta hagyomány és annak csorbulás-mentes, megrendítően igaz továbbélése a magyar reformáció „mennyező művészetében”, valamint a román-kori katolikus templomok falfestészetében. Aki eme szellemiség birtokosa, az élet bármilyen rendű vagy rangú labirintusaiból, útvesztőiből garantáltan megtalálja a kiutat. Persze vannak szereplők a filmben (tágabb értelemben pedig az életben), akik nem képesek és valójában nem is szándékoznak megérteni ennek a hagyomány-típusnak az üzenetértékű receptjét a túlélésre. Ők többféle minőségben is megjelennek úgy az életben, mint a mozivásznon. Lássunk egy-egy példát mindkét irányból. Az teljesen világos, hogy a káini recept ószövetségi gyökerű. Ennek ellenére mit olvashatunk egy olyan radikális magyar parlamenti párt szóvivőjének nyilatkozatából, amely a keresztény és nemzeti értékek legfőbb védelmezőjeként aposztrofálja önmagát? „...Sajnos még hívő emberek között is felmerül az a téves nézet és gondolkodás, hogy az Ószövetség és az Újszövetség egymással szembefordítható, s hogy az utóbbi Isten igéje, de az előbbi nem. Ez a gnosztikus gondolkodás számos sebből vérzik és óriási tévedés. A kereszténység számára az Ó- és Újszövetség együtt egy szerves egység, egymástól elválaszthatatlan, sőt utóbbi megértése és igazolása lehetetlen az előbbi megismerése és elfogadás nélkül.” (ATV, elektronikus oldal, 2015 08, 03) Ezek után lássuk azt is, hogy milyen formában jelennek meg a mozivásznon ugyanennek a káini szemléletnek a képviselői: Először is feltűnnek a parkot (vagyis a rendszert) működtetők képében. Ők közönséges, bukott, hitvány emberek, akik kizárólag financiális előnyökért végzik alantas munkájukat és alapvetően életellenes célok szolgálatába álltak. A második szinten feltűnik egy újabb erőtér, amelynek szintén életellenes képviselője közli: „A profit nem számít! A Jurassic World emlékeztet arra, hogy milyen kicsik és halandóak vagyunk. Ezt pedig nem lehet beárazni!” Nos, ezek már rendkívül súlyos szavak. Miért? Mert annak ellenére, hogy az ember élete alkonyán eltávozik ebből a világból, mégsem tekinthető halandónak, hiszen a halandóság semmivé foszlást jelent. Az ember – pontosabban az emberi – viszont abban különbözik a puszta kősziklától, hogy az idők folyamán nem morzsolódik porrá és nem lesz az elemek akaratának tehetetlen játékszere. Az embernek küldetése és rendeltetése van, és ha el is távozik ebből a világból, a benne rejtőző „emberi” halhatatlan marad. Meghalunk ugyan, de optimális esetben nyomot ha
gyunk magunk után, s ha e hátrahagyott nyomvonalon az elkövetkező nemzedékek képessé válnak elindulni Isten irányába, akkor abban a pillanatban feltárulhat az emberi minőség nagysága. Sokminden eszembe jut egy Mozart szonátáról, vagy az Isenheimi-oltárról, csak éppen az emberi kicsinység, és halandóság nem. A végtelen szövetei vagyunk, Isteni sejtek, kik nem csupán az elmúlás halvány emlékművei ezen a világon, hanem magunkban hordozzuk a Teremtés szikráját, mely szikrát a mindig megújuló élet termékenyítő lángjává válthatunk. Pontosan ezt a képességünket szándékozik eltörölni az a szemléletmód, melynek elemi érdeke, hogy az embert kicsinek és halandónak állítsa be. Nos, e lealacsonyító világképpel összefüggésben látnunk kell azt is, hogy amennyiben tendenciózusan sulykoljuk halandóságunkat és semmiségünket, akkor valóban olyanokká is válhatunk. Annak pedig komoly veszélyei vannak. A kicsi és a halandó ugyanis nagyon könnyen akarnokká, majd zsarnokká válhat, hisz görcsösen próbál menekülni halandósága elől. És ekkor – hogy emlék
művet állítson magának –, nem fog már válogatni az eszközökben. Ne kelljen most erre bizonyítékokat citálni a történelem lapjairól... A harmadik szinten pedig egy olyan erőtér jelenik meg, amely a financiális lehetőségek kiaknázásán túl más alternatívát is lát a gyilkos dinoszauruszok előállításában. Figyelem, ő fegyverként, a modern hadviselés részeként akarja használni és kihasználni a kitenyésztett gyilkos minőséget. Vagyis egyetlen célja a pusztítás. Ebbéli szándéka aligha írható a véletlen számlájára: „...annyi idős koromban, mint Ön, farkast mentettem meg” szól oda az egyik kollegájának, aki ódzkodik az igencsak veszélyesnek minősíthető tervtől. Ebben a pillanatban azonban már tényleg lehullanak a leplek. A dinoszauruszt, vagyis a káini minőségű társadalmat fegyverként felhasználni szándékozó erőtér felfedi gondolkodásának gyökereit, tetteinek mozgatórugóit. „Farkast mentettem meg” – mondja, világossá téve, hogy milyen szellemiség szolgálatába is szegődött valójában. „Mentőakciójával” ugyanis nem tett mást, mint életteret biztosított annak a farkasnak, mely Romuluszt, egészen pontosan a gyilkos romuluszságot



MITIKUS MAGYAR TÖRTÉNELEM 13
táplálta. Ő maga tehát annak a testvérgyilkos világnak, ha úgy tetszik világképnek a fenntartója, amely kiírt mindenkit, ki tévelygő, aki nem tagja a „hűséges vérvonalnak”. És pontosan ezt a gyilkos energiát akarja fegyverként használva a saját szolgálatába állítani. Csakhogy ez a szemléletmód végzetesen elszámolja magát. A fegyver ugyanis ellene fog fordulni és kíméletlenül széttépi. Ezt a szituációt egészen drasztikus plaszticitással mutatja be a film. Hogy milyen előzmények után, az most teljesen másodlagos, de egy adott konfliktus alkalmával közvetlenül kerül egymással szembe az egyik gyilkos dinoszaurusz és a farkast megmentő szereplő. A feszültség szinte tapintható, miközben világosan érzékelhető, hogy messze nincsenek egy „súlycsoportban”. Fizikai küzdelem során nincs is miről beszélni, olyannyira egyértelműek az erőviszonyok. Nyilván ezt mérte fel szereplőnk is, ezért más megoldással próbálkozik: hatni próbál a vadállat „értelmére”. Beszélni kezd hozzá, mondván: „nyugi, mi egy oldalon állunk. Én veled vagyok!” Nos, abban a másodpercben, amikor a „veled vagyok” kijelentés elhangzik, a dinoszaurusz hihetetlen gyorsasággal letépi az ember karját, a következő pillanatban pedig már szétmarcangolt testének a vére fröcscsen a falon. A jelenet tanulsága félreérthetetlen: egy gyilkos minőséggel nem lehet alkut kötni. Nem azért nem fogja tartani a szavát, mert nincs tartása, hanem azért mert nem a szavak nyelvét beszéli. Érthető? Nincs a készletében olyan szó, melyet be lehetne tartani. Ugyanis nem az ember, hanem a pusztítás nyelvén kommunikál. Egy ilyen minőség pedig még egyszer hangsúlyozandó nem ismer alkut. Tanulság: ha egy gyilkos erőtérrel megmenekülésünk érdekében úgy próbálunk megegyezésre jutni, hogy „egy oldalra állva” ahhoz hasonulni szándékozunk, garantáltan oda fogunk veszni. Ez törvény. Pontosan ezt a tanulságot igazolja a Genezis könyvének a sekhemi vérfürdőt elbeszélő igehelye is: hiába próbál Khámor és fia körülmetélkedés (tehát „egy oldalra állás”, vagyis hasonulás) árán egyezségre jutni Jákóbbal, ez utóbbi látszólag elfogadva az alkut kivárja az alkalmas pillanatot (amikor is az újonnan körülmetéltek a seb fájdalmától védekezésre képtelen állapotba kerülnek), és két fiával egész egyszerűn kiirttatja őket. Mielőtt azonban túlságosan elkalandoznánk a filmünk eseménysoraitól, folytassuk a tanulságok átgondolását. Ennek értelmében látnunk kell, hogy a dinoszaurusz fegyverként való használása azért is tekinthető egészen ördögi elképzelésnek, mert ahogyan azt már fentebb említettük: a gyilkos minőség valójában egy társadalomképet is szimbolizál, ebben az olvasatban pedig nem másról, mint a megvezetett társadalom gyilkos fegyverként való hasznosításáról, illetve bevetésének lehetőségéről kell beszélnünk. És valóban! Nem azt bizonyítják-e jelenkorunk tragikus eseménysorai, a terrortámadásokon keresztül a népirtásokig, az egészen lehetetlen és paranoid közhangulattól a szélsőségesen arrogáns megosztottságig,
hogy a társadalom tagjai egymás csendes, vagy tevőleges gyilkosaivá váltak, tehát az ember embernek farkasává lett? Mindezek tükrében nem árt megjegyeznünk: ha fegyverré válunk az alattomosság kezében, tudnunk kell, hogy a fegyvernek nincsenek jogai, egy fegyvernek nincs élete. A fegyver fogyóeszköz. Nincs jelentősége, nincs súlya, nincs önálló akarata. (Mint ahogyan a filmbéli gyilkos dinoszaurusznak sem volt. Emlékszünk még? „Azt sem tudja magáról, hogy micsoda!”) Aki tehát fegyverként funkcionál élete folyamán, az nem egyéb, mint irányított, öntudatlan fogaskerék csupán. Olyan gyilkossá lett sakkfigura, aki mind a társadalmat, mind a világgal, valamint az önmagával szembeni igényességet pusztítja. Ezen a ponton azonban saját felelősségünket is fel kellene ismernünk: a társadalom ugyanis soha sem a mindenből fegyvert kreáló diktátorok, hanem tulajdon torzult személyiségrajza által van az esetek túlnyomó többségében sakkban tartva. Egészséges lelkületű társadalom ugyanis nem termel diktátorokat, így áldozattá sem tud válni. Ha azonban megbetegszik, diktátorokat szül, akik egyébként nem mások, mint tulajdon beteg lelkületének kivetített énképei. Ezek a kivetített énképek pedig az emberiség ellen bevetett fegyverek kiélesítő szerkezetei. A kiélesítő eszköz tehát nem más, mint a megvezetett, egymás ellen uszított egyedekből álló társadalom, az a társadalom, amely ilyen értelemben már nem emberek alkotta közösség, hanem közönséges tömeg, vagyis gyújtószerkezet. E fenti tétellel összefüggésben ehelyütt azonban egy nagyon fontos kérdést mindenképpen tisztába kell tennünk és meg kell válaszolnunk: kik lehetnek ezért a radikális áthangolásért a felelősek? A válasz, ha sokak érzékenységét sérti is, megkerülhetetlen. Természetesen mindazok, akik megalkották és felépítették Káint és Romulust, vagyis kikapcsolták a káini magatartásminta ellentétjét. Azok, akik a Szent Koronáról lecserélték a Szűzanya képmását, akik Gyügye teremtésképletét – mely szöges ellentétben áll a Genezis teremtés-képével – lehazudják a „csillagos égről”, azok, akik lappangva tartják a „Magyarok bejövetelét”, azok, akik Sámsont erőltetik az Üdvözítői útra, és végül, de egyáltalán nem utolsó sorban, azok, akik azt mondják, hogy az ószövetségi világkép kritikája a holokauszt előszobája. Ők valamennyien kivétel nélkül gyilkos „hüllőket” tenyésztenek, mert elrejtik a kegyelmet, mely kegyelem nélkül létezési formánk életellenessé, a tíz parancs pedig tűzparanccsá válik. A tűzparancsot pedig ugyanúgy kiadják a politikai bürokrácia szürke főhadiszállásairól, mint ahogyan kiadják a Sixtus-kápolnából – efelől ne nagyon legyenek kétségeink. Teljesen világos tehát, hogy ránk is vérszomjas ragadozókat uszítottak felelőtlen, és haszonleső emberek, csak ezt a veszélyforrást már nem dinoszaurusznak hívják, hanem hamis világképformálásnak. A minket támadó ragadozónak az igazi veszélye abban



Dobogó
14
rejlik, hogy nincs teste, vagyis láthatatlan, miközben úgy manipulál, hogy praktikáit valójában észre sem veszi, fel sem fogja az ember. Vélhetőleg ezért nehéz megérteni, mi több belátni, hogy a moziban ülve semmiféle lényegi különbség nem mutatkozott köztünk és a filmbéli eseménysorokat a forgatókönyv szerint a helyszínen követők között, kizárólag a pozíciónk és az illúzió formája volt más. A film szereplői Isla Nubar szigetén nézték a klónozott állatokat, mi Egerben, egy moziban a klónozott állatokat néző emberek történetét kísértük figyelemmel. Ők is, mi is fikciókra tekintettünk bűvölt csodálattal. Csak ameddig a filmbéli emberek kitalált szereplőként néztek egy mesterségesen kreált világot – s így az ő játszmájuknak semmiféle valós tétje nem volt – addig mi húsvér realitásként éltük meg a fiktív „valóságot”. Ez viszont ilyen formában már vérre menő helyzetet feltételez, mert bár a filmbéli történéseket megmosolyogva hagyta maga mögött az ember, arról viszont nagyvonalúan megfeledkezett, hogy igazi veszélyben nem a dinoszauruszok által üldözött kitalált szereplők, hanem mi magunk voltunk és vagyunk, hisz mi nem csupán a moziban, hanem (annak ellenére, hogy nem arra fizettünk be), az oktatásban is, a tájékoztatásban is, a kultúrában is, a vallásban is olyan „vetített képeket” kapunk, olyan illúzióvilágot fogyasztunk, mely gyilkosabb ragadozókat küld a nyakunkra, mint amilyen a filmbéli brutális őslény volt. Ezt a gyilkos ragadozót tudatlanságnak, műveletlenségnek, manipulálhatóságnak és közönségességnek nevezik. Ezen személyiségjegyekkel történő átitatásunk hatására azonban hús-vér valóságból visszahanyatlunk fikcióvá, ájult álomképpé, mert minden elfogadott és tolerált vetített „valóság” a bennünk lévő fényt oltja ki, tehát lekapcsolja az emberi lélek fényeit, így teremtve nagyszerű közeget a vetített kép, az illúzió továbbéltetésének. Posztmodern korunk létrehoz egy „kétdimenziós valóságot” és minket is megpróbál kétdimenzióssá formálni. Amennyiben sikerrel jár, mi leszünk a hírek alanyai, akiken túllapoz a világ. Ha onnan ki akarunk lépni, fel kell ismernünk, hogy ameddig nincs felépítve a társadalom megfelelő énképe, addig egészséges világkép sem épülhet, ezért törvényszerűen lesz mindennapi életterünk illúzióktól gyötört esetleges torzulat. Az esetlegesség és torzultság viszont kizárólag részlegességet kínál, az pedig rombol, mert a részlegesség nem egyéb, mint a Teljesség olcsó és közönséges pótléka. S miközben a fogyasztói társadalom a pitiáner és kisstílű szlogenek szintjén minél több komfortérzetet szolgálni hivatott terméket (valójában pótlékot, tehát részlegességet) állít az emberiség szolgálatába, addig valójában nem történik más, mint a reklámszlogenek, vagyis a XXI. század árnyalt és leplezett diktátori programbeszédei segítségével kezdetét veszi az emberi minőség végzetes elsorvasztása, annak nyomorúságos szolgasorba döntése, vagyis a gyilkos dinoszauruszok hatalomra emelése.
A filmben is bemutatott, szereteten és áldozatkészségen alapuló testvérbarátság azonban egyetemessége okán pontosan ezt a részlegesség alapú, erkölcsi romboláshoz vezető torz gondolkodást gyógyíthatná, ezért tekinthető szellemisége világot formáló jelentőségűnek. Embert alkot egy olyan megkreált illúzióvilágban, ahol bár a felszínen úgy tűnik, hogy minden az ember igényeit elégíti ki, a mélyben azonban látnunk kell, nincs is már ember, akinek az emberi minőséghez méltó igényei lennének. Az önzetlenség alapú szeretet megértése korunk szakadék szélére sodródott társadalmának nagy lehetősége. Lehetőség arra, hogy visszataláljon önmagához, hogy meglássa önmaga démonai alatt az embert, hogy felismerje önmagában az utat, mely a kecskét felemelő sólymon keresztül egyenesen a mennyezetek önsebző pelikánjaiig vezet, hogy e személyes zarándoklat után megpihenhessen annak a Krisztus arcot rejtő cédrusfának a tövében, mely Életfaként működve egyenesen a Feltámadásig emelheti az emberi lelket. Ebben az állapotban pedig hiába fedik már le génmanipulált gyilkos őshüllők magatartásmintájával, vagyis a judeo-krisztián retorika rácsaival az ősvallás, vagy az evangéliumi tanítás kvintesszenciáját, ezeken a korlátozó rácsokon megállíthatatlanul fog átsütni, mintegy átragyogni az a Fény, amely világosságot adva el fogja űzni a sötét ideológiákat. A rácsok ugyanis a Fény áramlásának nem szabhatnak gátat, az csak a matériát tarthatja (ideig-óráig) fogságban. S ha a Fény átszűrődik (ami törvényszerűen be fog következni), akkor az ember által irányított fény világát le fogja váltani a Fény által irányított emberek világa. Ennek a minőségi váltásnak a hatása azonban már mindenféle túlzás nélkül állítható, hogy beárazhatatlan...



MITIKUS MAGYAR TÖRTÉNELEM 15
A református templomok külső és belső megjelenésükben egyaránt az egyszerűségre, a gyakran emlegetett puritán díszítetlenségre törekedtek. Érdekes kivétel ez alól a maga nemében a mezőörsi református templom szószékkoronája, melynek csúcsi dísze témaválasztásában és kivitelezésében is szokatlan. Egy aranyszegélyű, bojtokkal díszített bíbor-barna párnán a magyar Szent Korona aranyszínben csillogó, színes ékkövekkel kirakott mása néz le ránk a szószék tetejéről. A szokatlan jelzőt pontosítom, ez az ábrázolás tudtommal egyedi. Hogy teljesen egyedülálló-e a Korona megjelenítése egy református templomban, vagy vannak előképei, párhuzamai, arra a szakemberek tudnak választ adni. Nem vagyok művészettörténész, csak a magyar kultúrtörténet iránt is érdeklődő fafaragó ember. A következőkben a gondolataimat kívánom elmondani a korona ábrázolásával kapcsolatban, elméleteket nem szándékozom gyártani. Remélem, egyszer lesz valaki, aki kutatások alapján, kellő felkészültséggel foglalkozik a mezőörsi korona-ábrázolással. Érdemesnek tartom röviden vázolni, hogyan is kerültem kapcsolatba debreceniként az ország túlsó felén található mezőörsi templommal és gyülekezetével. Tóth István Debrecenben dolgozó erdőrendező kollégám egy találkozásunk során még 2009-ben említette azon szándékát, hogy szülőfaluja, a Győr melletti Mezőörs református templomában a hányatott sorsú prédikátorok és utódaik előtt tisztelegve a lelkészek névsorát egy táblán illő formában szeretné elkészíttetni. Nem mindennapi események nyomán született meg a gondolata. 2008-ban váltotta valóra azt a fogadalmát, hogy nyugdíjazásakor Debrecenből hazagyalogol Mezőörsre. A 347 km-es utat 9 nap alatt tette meg egy munkatársával, Lesnyiczky Lászlóval és Csáth nevű magyar vizslájával, gyalogosan. Útközben parókiákon szállt meg, és így tűnt szemébe a kocsi templomban a prédikátorok és utódaik tiszteletére kihelyezett márványtábla. (Közöttük található a gályarab-prédikátor, Kocsi Csergő Bálint neve is, aki egyébként Mezőörsön „oskolamesterként” dolgozott.) Ez adta a lokálpatrióta gondolatot egy hasonló emléktábla elkészítésére. Mint faragó embert, érdekelt a különleges feladat, elkészült a lelkésznévsor fali domborműve, melyet 2010. március 28-án, virágvasárnap ünnepélyes keretek közt fel is avattak a felújítás előtt álló templomban. A felújítás pályázati pénzből 2011 őszén valósult meg. A munkák során a szószék-korona tetejéről
lekerült díszt, a magyar Szent Korona fából készített mását nem helyezték vissza, mert a restaurálását nem tudták elvégeztetni. Tóth Pista barátom ezzel a feladattal keresett meg 2014. augusztus 11-én, el is hozva a restaurálandó, javítandó koronát. Az volt a szándéka, hogy a falu katolikus és református lakossága közti megbékélés jegyében egy ökumenikus ünnepségen neves személyiségek jelenlétében és közreműködésével helyezzék vissza a koronát a szószékre. Az ügy folyamatban van, de egyszerűbb körülmények közt látszik megvalósulni. A munkát elvállaltam. A Tóth Istvánnal folytatott beszélgetések érdekes kérdéseket hoztak felszínre a mezőörsi koronaábrázolással kapcsolatosan. A nem mindennapi feladat során újabb és újabb szempontok merültek fel, melyek kapcsán speciális szakterületek művelőinek tettem fel kérdéseket, muzeológustól, restaurátortól kértem segítséget. Közülük többen biztattak az írásra. Ezeknek teszek eleget, amikor a magyar Szent Koronának egy református templomban történő ábrázolásáról, megjelenítéséről a szokványos dokumentáción túlmenően papírra vetek néhány gondolatot.
Történelmi előzmények
A Tóth István által gyűjtött adatokra, és szóbeli közlésére támaszkodom, aki a Pápai Református Kollégium Levéltárában és falujában is kutatta egyházközsége történetét. Mezőörsön református közösség valószínűleg az 1590-es évektől folyamatosan létezik. Az első név szerint is ismert prédikátor, Nemesnépi Ferenc 1618-ban szolgált a gyülekezetben. A reformáció során az egész falu reformátussá lett. A hódoltsági terület határvidékén fekvő falu katolikus temploma a török betörések nyomán elpusztult, a reformátusok új templomot építettek. Az 1700-as évek elejétől az ellenreformáció kemény évtizedei következtek. A rekatolizált családok elfoglalták a templomot, a református hitet megtartók gyülekezeti hely nélkül maradtak, papjukat elűzték, a szomszéd faluba, Tápra jártak hitüket gyakorolni, keresztelni, stb. Csak II. József türelmi rendelete nyomán kaptak engedélyt 1788-ban, a jelenlegi helyen templomépítésre. 1855-ben kezdtek gyűjteni a torony építésére, a falak megemelésére, s a következő évben ezek meg is valósultak. (A Mező-eörsi evang. reform. egyház története. Zsoldos Sándor mező-eörsi ev. ref. lelkész, Pápa. 1895.) Sok körülmény mutat arra, hogy ehhez a korhoz kapcsolható a korona megjelenítése a szószékkorona tetején.
A magyar Szent Korona ábrázolása a mezőörsi református templom szószékén
VASS TAMÁS



Dobogó
16
Témaválasztás, a készítés ideje
A korona ábrázolása református közegben meglehetősen szokatlan, különösen egy egyszerű, falusi templom esetében. Nehéz magyarázatot találni a témaválasztásra. Készítésének időpontja sem ismeretes jelenleg. A valószínű időintervallum a református templom építésétől, 1788-tól az 1800-as évek végéig feltételezhető.
Sajnos a gyülekezet és a templom történetének korábbi szakaszáról a viharos korszak körülményei miatt írásos dokumentum alig maradt. A kevés fellelhető irat nem ad választ a kérdéseinkre. Több beszélgető partnerem felvetette a templom és a gyülekezet történetét hallva, vajon nem a korábbi katolikus templomból származik-e a szószék csúcsán megjelenő magyar Szent Korona? Én úgy gondolom, hogy ez aligha képzelhető el, annak viszonylag jó állapota, megtartása, de főként a rögzítő elemek (egyforma sárgaréz huzalszeg, facsavar) technikai színvonala miatt. Persze az eredetieket kicserélhették egy javítás során ezekre az újabbakra, de ennek én nem látom a nyomát. A készítésének az előbbiekben feltételezett idő határa (1788-tól 1880-ig) alapján kora kerekítve 140 és 230 év között lehet. Egy 1650 körüli templomépítés esetében minimum 370 éves korral számolhatnánk, mely csak a faanyag állapotát tekintve is
nehezen képzelhető el. Én úgy vélem, hogy a korona készítésének legvalószínűbb időpontja az 1855-56os év, amikor a tetőn ülő huszártorony helyett erős téglatornyot építettek, és falakat valamint a mennyezetet 5 lábbal megemelték. A mennyezetről vasrúdon belógatott régi szószékkoronát emiatt át kellett szerelni, ha egyáltalán volt. Elképzelhető viszont az is, hogy az egészet ekkor készítették. 2010-ben a templomban jártamkor különösebben nem figyeltem meg a szószék-korona és a tetejét díszítő Szent Korona másolat stílusának azonosságát, csak az ezeket ábrázoló fényképekből vonom le a következtetést, hogy egységes benyomást kelt, tehát az egész egy időben, együtt készülhetett. Ha a témaválasztás kérdését a koronás magyar címer ábrázolása felől közelítem meg, akkor az megállapítható, hogy a reformkorban kezdődő folyamat virágkorát élte az 1848-49-es szabadságharcot követően az önkényuralom idején, de a kiegyezés után is, különösen a magyar népművészetben. Soha nem születtek olyan bőségben, formagazdagságban a koronás címerrel, mint központi motívummal, önazonosságunk, függetlenségünk jelképével készített tárgyak, mint akkor, a népi kézművesség legkülönbözőbb ágaiban. (Lásd Selmeczi Kovács Attila: Nemzeti jelképek a magyar népművészetben, Bp. 2014. c. könyvét.) Én párhuzamot vélek felfedezni az előbbi ábrázolások és a mezőörsi szószék-dísz indíttatása közt. Ez is egy magyarázat lehet a témaválasztásra. A párhuzam azért is indokolt, mert ugyanaz a közösség nyilvánul meg a vallási élet gyakorlásában és a mindennapi kézműves tevékenységben is.
A mezőörsi templombelső
A szószékkorona együttese



MITIKUS MAGYAR TÖRTÉNELEM 17
Elgondolás, tervezés, kivitelezés
Hogy a korona megjelenítésének gondolata mikor, kinek a fejében született meg, nem lehet tudni. A nagy önállósággal rendelkező református gyülekezetek autonóm döntése valószínűleg nem kívánt kötelező egyeztetést ilyen ügyben a felsőbb egyházi vezetéssel, helyi gondolat lehetett. A javítás során, a korona részekre szedésekor vált világossá számomra, hogy a készítését átgondolt tervezésnek kellett megelőznie és az illető megfelelő tárgyismerettel rendelkezett. Elsőként az a kérdés vetődött fel bennem, hogy milyen ábrázolások állhattak a tervező-készítő rendel
kezésére, hiszen egy közember nagyon ritkán pillanthatta, tekinthette meg a magyar Szent Koronát, akár több emberöltőnyi idő is eltelhetett az ilyen alkalmak között. Kézenfekvőnek látszott például a korabeli pénzérmék, papírpénzek koronaképe. Korabelinek tekinthető az előzőekben említett időintervallum egy kis kibővítéssel, hiszen a korábban vert pénzek is mintául szolgálhattak. Fontos itt szót ejteni a vert pénzeinken megjelenő korona-ábrázolásokról. Ezek többféle ko
ronaformát jelenítenek meg, és legtöbb esetben nem hasonlítanak a magyar Szent Koronára. Ennek a ténynek több indoka van. A „mindennapi” használatra szánt koronák valószínűleg nyitott abroncskoronák voltak, az uralkodók ezt viselték, ezzel jelentek meg, így ennek a képmásnak a megjelenítése indokolt a pénzeiken. Egyébként technikailag is könnyű volt ezt a fajta pártás, vagy tulipán-liliomdíszes abroncskoronát kicsi méretben, akár stilizálva ábrázolni a pénzeken. A magyar Szent Koronát, mint a beavatási szertartás eszközét csak a koronázás alkalmával viselték. Fémpénzen valósághű ábrázolásával először II. Mátyás (1608-1619) tallérján és kisebb címletein találkozunk.
A bennünket érdeklő időszak Mária Terézia korában kezdődik, ekkor bukkan fel ismét felismerhetően a magyar Szent Korona, a tallérokon, de a valóságtól eltérően a pártalemezek és a koronát felülről lezáró keresztpánt az abroncstól kifelé hajlanak. Mintegy száz éven át még ez az ábrázolási séma jelenik meg kis változtatásokkal II. József, II. Lipót, és I. Ferenc tallérjain valamint fél tallérjain. Sőt, az 1848-49-es szabadságharc egy, három és hat krajcárosa valamint a Kossuth bankók is ezt a felfelé szélesedő korona
A magyar Szent Korona első valósághű ábrázolása II. Mátyás 1612. évi tallérján
Kifelé hajló pártájú koronaábrázolás Mária Terézia 1765-ös dénárján és II. József 1782-es tallérján



Dobogó
18
formát mutatják. (Forrás: Unger Emil: Magyar éremhatározó. Bp. 1974.) Az abroncstól kifelé hajló pártalemezek és keresztpánt sémaszerű ábrázolása közkézen forgó nyomatokról származhat. A pénzverdék vésnökei nem tekinthették meg a Szent Koronát, viszont rendelkezésükre állt például Révay Péter koronaőr könyvének korona-ábrázolása, melyet az 1613. évi megjelenése óta sokszor kiadtak. A metszetet készítő augsburgi mester, Wolfgang Kilian sem látta a koronát, csupán a Révay által leírtak alapján rajzolta meg, és a nem ismert, Révay által hiányosan közölt részeket egészíthette ki valamiféle általános korona-elképzelés alapján. Így keletkezhetett a valóságtól eltérő, kifelé hajló pártájú korona-kép. A Révay Péter könyvével kapcsolatos adatokat Pap Gábor: Angyali korona, szent csillag c. könyvének 36.-37. oldalán találtam és vontam le belőle a fenti következtetéseket. A kiegyezés utáni pénzeink már a korona valósághű mását jelenítik meg. A fenti feltételezésemet azonban el kellett vetnem nagyrészt, mert a fából készített korona részleteinek megjelenítése, színezése, személyek ábrázolása, stb. sokkal alaposabb ismeretekre utalt, mint amit a pénzekről kiolvasni lehetett. Van azonban két olyan mozzanat, amelynek forrása akár a naponta látható pénzérme lehetett. Egyike a gyöngyök erőteljes, már-már túlzó ábrázolása a mezőörsi koronán. A gyöngyöknek ez a hangsúlyozott megjelenítése a pénzérméken régóta nyomon követhető. Már a korábban említett II. Mátyás tallér elő- és hátlapi koronaképén a keresztpánt kontúrvonalát a gyöngyök erőteljes ábrázolása emeli ki. A valóságban ezek a gyöngyök sokkal kisebbek, alig láthatók. Az érintett időszakban - Mária Teréziától a kiegyezésig - a koronán a keresztpánt felső kontúrvonala legtöbb esetben el is marad, és azt a gyöngyöket megjelenítő pontsor attraktívan helyettesíti. Kézenfekvőnek látszik: a mezőörsi szószékdíszen a gyöngyök hangsúlyos ábrázolására a fentiek adhattak példát. A másik mozzanat a korona magasság/szélességarányának hasonlósága a fenti időszak pénzein és a
mezőörsi koronán. Mindkettő megközelítően 1/1 arányú, szemben a magyar Szent Korona 0.85/1 arányával. (Saját méréseim ill. Csomor Lajos: Magyarország Szent Koronája, Vaja 1986. 206-207. oldalán közölt adatok átlagából számolva.) Persze magyarázat lehet, - ha gondolt erre a tervező -, hogy a mezőörsi szószékdíszt a távlati rövidülés miatt készítették magasabbra, rézsút alulról nézve a valós arányok helyreálltak. Felvetődött bennem, hogy esetleg képi anyag, nyomatok, később színes nyomatok segíthették-e a tervező-készítő munkáját. Méretüknél fogva sokkal részletgazdagabbak a pénzek korona-ábrázolásainál, alkalmasabbak lehettek a célra. Nem kutattam utána, és kevés információ áll rendelkezésemre, hogy az érintett időszakban mikor, hol, jelentek meg a magyar Szent Koronát ábrázoló nyomatok. Pap Gábor: Angyali korona, szent csillag c. könyvében a szerző több forrásmunkát említ, és ezekből korona-illusztrációkat közöl. Ezek is szolgálhattak mintaként, bár némelyik pontatlan egyes részleteiben. Felsorolásszerűen: müncheni Fugger krónika, 1463; Révay Péter koronaőrnek a magyar Szent Koronáról írott könyve, amely 1613-tól nagyon sok kiadást ért meg; Decsy Sámuel magyar orvos-polihisztor: A magyar Szent Koronának és az ahoz tartozó tárgyaknak históriája. Bécs, 1792.; Koller József pécsi kanonok: A Magyar Királyság Szent Koronájának Magyarázatja. Pécs, 1800. (latin nyelven); Franz Bock: A magyar birodalmi jelvények VI. Szent István koronája. 1857. (német nyelven). „A korona kilenc évszázada” c. könyv (szerk: Katona Tamás, Budapest. 1979.) is bemutat egy litográfiát, amely a Szent Korona 1853-as orsovai megtalálásának emlékére készült. (459. old.) Természetesen sok egyéb korona-illusztráció létezhetett, különösen az 1800-as évek második felében növekedhetett meg a számuk a kiegyezés korától. Nehéz megítélni, hogy az előbbiekben felsorolt, vagy az itt nem említett korona illusztrációk és más képanyag mennyire volt hozzáférhető az egyszerű közember számára. Feltételezem, hogy kis számban megjelenő, szűkebb körben és lassabban terjedő nyomdai anyag lehetett
Még az 1848-49-es szabadságharc pénzein is (képünkön a 6 és 1 krajcáros) kissé kifelé hajló pártával ábrázolták a koronát



MITIKUS MAGYAR TÖRTÉNELEM 19
általában, de, ha kereste, akkor az egyszerű ember is hozzá juthatott, és forrásanyagként ezt használta fel a tervező-készítő. Megfordult a fejemben az is, hogy koronás királyfőt ábrázoló köztéri vagy templomi szobor, festmény, illetve a koronának valamilyen másolata pl. egyházi közintézményben kegyeleti, liturgikus, vagy egyéb célból mintául szolgálhatott a mezőörsieknek. A távoli Nagyváradon mindháromra van példa és a Szent László székesegyházhoz kapcsolódik. A festmény 1863-ban, a köztéri szobor és a Szent László koronás fej-ereklyetartója 1892-ben készült. (Kolba Judit, Alexandru Szasianu, Hapák József: Szent László és városa. 1992. 26, 29, és 21. old.) Valószínűleg közelebb is lehettek ilyen példák, de az államvallásként működő katolikus felekezethez tartoztak, és ez nem könynyítette meg a láthatásukat egy református ember számára. Volt-e olyan szintű a felekezeti közeledés például 150 éve, hogy a Mezőörstől 12 km-re található Pannonhalmi Apátságba bemenjen egy kálvinista hitű közember az esetleg ott lévő korona-másolat, festmény, vagy szobor megtekintésére. Aligha. Dr. Gergely Jenő az 1850-es évekre vonatkozóan írja „A katolikus egyház és a protestáns pátens” c. előadásában, hogy „A hivatalos katolikus egyház a protestánsokat „eretneknek” tekintette.” (A protestáns pátens és kora. Debrecen 2010. Szerk: Baráth Béla Levente és Fürj Zoltán. 87. old.) Az ökumenikus gondolkodás alapvetően megváltoztatta azóta a felekezetek viszonyát. Szót kell ejtenem még a pozsonyi koronázó templom – a Szent Márton székesegyház – tornyának csúcsát ékesítő, párnára helyezett magyar Szent Koronáról. A török háborúk idején vált Pozsony a királyi Magyarország fővárosává. 1565-től 1830-ig 11 királyunkat koronázták meg ebben az ősi templomban. Nem találtam forrásadatot, mióta díszíti a korona a tornyot, feltételezhetően több száz éve. 1833-ban egy villám okozta tűzvészben ez is elpusztult, rézlemezből, aranyozással készítették helyette a most is látható koronát. Elvileg szolgálhatott mintául a mezőörsi koronaábrázolásnak, azonban nagy méretei ellenére (2x2 méteres párnán nyugszik a mintegy 1,5 méter magas Szent Korona) a távolság miatt a részletei egyáltalán nem láthatók. Csak a mai fotótechnika tudja élvezhető közelségbe hozni és részleteiben is bemutatni a képét. Nagy a formai hasonlóság a párnán elhelyezett koronák között, és csábító dolog lenne a pozsonyi koronázó templom Szent Korona ábrázolásában megtalálni a mezőörsi előképét, de a fentiek ennek részben ellent mondanak. Viszont az a lehetőség fennáll, hogy a mezőörsi mester láthatta Pozsonyban készítés közben vagy rajzon a lakatos-ötvös céhnél a nem mindennapi korona másolatot. Térben és időben csak mintegy 60 kilométer és 20 év választja el a két történést. A teljesség kedvéért el kell mondanom, hogy a tör
A pozsonyi koronázó templom, csúcsán a magyar Szent Koronával



Dobogó
20
ténelmi Magyarország területén ismereteim szerint még két olyan templom van, amelyeknek tornyán a Szent Korona látható. Az egyik a mai Szlovákia területén, a Balassagyarmattól mintegy 12km-re található Ipolybalogon van. A történet szerint a Károly Róbert és Vencel közti trónviszály során 1304 augusztusában egy napig ebben a templomban őrizték a koronát. 1464-ben Mátyás király rendeletének köszönhetően került fel a korona másolata a templom tornyá
ra, időben ez megelőzi a pozsonyi koronázó templomét! A másik a jászberényi Nagyboldogasszony templom tornyát díszíti. A toronysisakot 1802-ben építették, ekkor helyezték a csúcsára a jászok király iránti hűségét jelképező Szent Koronát. (Forrás: internet)
Utoljára említem – mint legkevésbé valószínű lehetőséget – hogy a tervező-készítő személyesen láthatta, megtekinthette a magyar Szent Koronát. Ilyen ritka alkalmak előfordultak az érintett időszakban (1780-as évektől az 1800-as évek végéig). A koronázások alkalmát azért nem veszem komolyan számításba, mert valószínűleg csak távolról és rövid ideig láthatta a köznép ezen alkalmakból a Koronát. Ettől függetlenül felsorolásszerűen közlöm ezeket az időpontokat is: II. Lipót 1790. nov. 15. Pozsony; I. Ferenc 1792. jún. 6. Buda; V. Ferdinánd 1830. szept. 27. Pozsony; I. Ferenc József 1867. jún. 8. Buda. (Bartoniek Emma: A magyar királykoronázások története, 1987, reprint kiadás, 163-167. old.) Volt azonban két olyan esemény, amikor a köznépnek is lehetősége volt megtekinteni az ország Koronáját. Az egyik II. József nevéhez fűződik, aki egyébként nem koronáztatta meg magát, de a magyarok tiltakozása ellenére a Szent Koronát a koronázási ékszerekkel együtt 1784-ben Bécsbe szállíttatta. Halála előtt néhány nappal engedett csak az ország kérésének és visszaküldte a koronát Budára. Diadalmenetben, óriási ünneplés közepette négy nap alatt ért Budára az ország koronája. 1790. febr. 18-án herceg Esterházy udvarába, Köpcsénybe érkezett, este és másnap reggel közszemlére bocsátották a koronát. Febr. 19-én a győri öreg templomban tekinthette meg a lelkes tömeg, másnap pedig Esztergomban, az érseki palotában „mindenek nézhették”. Budára febr. 21-én érkezett a korona és három napig a várbeli templomban láthatták, nézhették a tisztelgő magyarok. (A korona kilenc évszázada, szerk: Katona Tamás, 1979. Benne Keresztesi József: A magyar korona visszajöveteléről, 404-411. old.) A másik esemény a vesztes szabadságharc után elrejtett koronázási ékszerekhez kapcsolódik. Az 1853 szept. 8.-án Orsován megtalált koronát szept. 16-án a budai várban három napig közszemlére bocsájtották. (A Korona kilenc évszázada, szerk: Katona Tamás, 1979. 463.-465. old.)
A tervező-készítő személye
Azt a gondolatot már korábban érintettem, hogy a Szent Korona mását a szószék tetejét képező ún. szószék-koronával együtt, egy időben készítették a református templom berendezéseként, vagyis nem a korábbi katolikus templomból származik. Készítője, alkotója valószínűleg egy környékbeli református hitű asztalosmester lehetett, aki a tervezést is maga végezte. Erre tökéletesen alkalmas volt az 1800-as évek iparosmestere. Ha felidézzük a céhes asztalosipar
Az ipolybalogi és a jászberényi tornyokat díszítő korona



MITIKUS MAGYAR TÖRTÉNELEM 21
magas műszaki színvonalú vizsga remekeit, a ránk maradt tervrajzokat, akkor ez könnyen belátható, elfogadható.
Az elkészítés
Nos, akár egy asztalosmester, akár más hozzáértő személy tervezte a korona mását, egyedit alkotott. Átfogalmazva az aprólékos, részlet gazdag ékszert, egy leegyszerűsített formát alakított ki. A fából való szerkezetes elkészítés során – az egy tömbből való faragás helyett – a vékony fém alkatrészeket (a keresztpántot, a párta oromlemezeit) szükségszerűen vaskosabbra kellett készíteni. Ugyanúgy a gyöngyöket az abroncs peremén és a keresztpánt szélein kevesebb számú, de nagyobb gömbök helyettesítik. Jól hangsúlyozzák a koronánk jellegét elölnézetben az egymást felváltva követő háromszögletű és íves tetejű pártalemezek, végükön nagy gyöngyökkel. A fenti módosítások egy vaskosabb, mégis arányos és esztétikus formát eredményeztek. Az arányok megváltozásának korábban említett, szükségszerű technológiai okai nem zárják ki a szándékot, törekvést, hogy a tökéletes másolat helyett egy egyedi, de az eredeti korona hatását, szellemiségét tükröző szimbólumot akart készíteni a mester. Nem vagyok szakértő, de provinciálisnak nem nevezném még akkor sem, ha művészi kvalitásai nem összehasonlíthatók az eredetivel. Szólni kell még itt a keresztről, melyet szerkezeti okok miatt középen nem lehetett elhelyezni. Ugyanis a szószék tetejét képező szószékkoronát nem az oldalfalhoz rögzítették, hanem azt egy, a mennyezetről belógó vasrúd tartja. A szószékkorona tetejét díszítő Szent Koronát csak úgy lehet elhelyezni utólag, hogy annak kevésbé látható hátsó oldalából a függesztő rúd vastagságának megfelelő szeletet kifűrészeltek középig. A korona felhelyezése, becsúsztatása után ez a szelet tökéletesen visszailleszthető, hiánya nem látszik. A kereszt tehát csak a középen levő tartó rúd előtt vagy oldalán, külpontosan helyezhető el. A tervező a keresztet egy gömbbel pótolta, melyből a fentiekhez hasonló módon egy kis szeletet kivágtak, így ez is központosan helyezkedik el. A kereszt helyettesítésének, vagy mellőzésének alapvetően vallástörténeti okai lehetnek. Gacsályi Zsolt józsai református lelkész szíves közléséből tudom, hogy a „csere” nem véletlen. Keresztábrázolás külön és korpusszal a református templomokban nem jelenik meg. Ennek az, az oka, hogy Magyarországon a rekatolizáció a kereszt alatt és jegyében történt meg, sokszor kíméletlen eszközökkel. A református gondolkodásban a kereszt-ábrázolás a szabad vallásválasztás-vallásgyakorlás tiltását, eltiprásának gondolatát ébreszti. Ezért a kereszt ilyen értelemben rosszemlékű jelkép. Ez egy magyar specialitás, pl. Németországban nem így történt, ezért a protestáns (evangélikus) templomaikban
láthatunk keresztet. A korpusz megjelenítését viszont a második parancsolat tiltja: „Ne csinálj magadnak faragott képet!” A magyar Szent Korona megjelenítéséről református templomban ő sem látott, hallott példát.
Tárgyleírás, hiányzó részek számbavétele
Szükségesnek tartom, hogy a Szent Korona másáról egy részletes leírást adjak. A mellékelt műszaki rajz és fényképek más jellegű információkat is szolgálnak. Tóth István két darabban hozta el, egyik maga a korona a kivehető szegmensével, a másik a párnarész. Külön kis zacskóban adta át a letört, pótlandó részeket: a csúcsi gömb egy darabját, kisebb-nagyobb letört gyöngyöket, pártagyöngyöt, bojtot. A korona hársfából készült, 26 cm magas a csúcsi gömbbel, alul a legszélesebb részén 27 cm átmérőjű a gyöngyökkel. A mennyezetről vasrúdon befüggesztett szószék-korona tetején úgy helyezték el a Szent Korona mását utólag, hogy a pártával ellentétes oldalon egy 5,5cm széles, befelé kissé keskenyedő cikket kifűrészeltek belőle középig, s a felrakás után ezt a szegmenset rövidebbre vágva visszaillesztették. Belül üreges, kialakításának íves-vésőnyomai láthatók, fala 3-4cm vastag. Az abroncs kiálló alsó és felső peremén egymástól egyenlő távolságra 10mm átmérőjű esztergált gyöngyöt helyeztek el, összesen 34-34 darabot. Az abroncs peremei közt levő sávot lemélyítették, függőleges, kissé kiemelkedő keskeny bordával 8 kazettára osztották. Ezek közepén alakították ki az „ékköveket”. A keresztpántok végeinél az ovális, a közbensőkben pedig a szögletes formájúakat faragták ki. A kazetták alapsíkját hegyes beütővel finoman mattolták. A keresztpánt szárait egymással kb. 135 fokos szöget bezáró, függőleges, ferde és vízszintes lécekből alakították ki, ragasztással és részben facsavarral rögzítették egymáshoz. Az abroncs peremén felfekvő keresztpántok szárait alul egy-egy szeg fogja a mögötte levő süvegrészhez. A függesztő rúdon való elhelyezés miatt ezt is befűrészelték. A keresztpántok szélein az abroncstól a csúcsi gömbig 12mm átmérőjű esztergált gyöngyök sorát helyezték el, a szárak megtörésénél középen is. A négy száron összesen 88 darabot találunk. A keresztpántok belső részén jól láthatók azok a 6mm-es furatok, amelyekbe a gyöngyök csapjait beragasztották. Elől a keresztpántok szárai között az abroncs peremén találjuk a 3-3 db pártalemezt, ugyancsak szegekkel rögzítették őket a süveghez. A keresztpántok alsó szárai és a pártalemezek egyaránt függőleges (nem kifelé hajló) helyzetűek! A hátsó két keresztpánt-közben, negyedben 3-3 db nagyméretű, hosszúkás pártagyöngyöt helyeztek el, száraikat az abroncs élének furataiba ragasztották. Kívül a látható részek festettek. Eredetileg az abroncs és a keresztpánt alapszíne metálfényű arany



Dobogó
22
volt, kivéve az abroncson a négy ovális sötétvörösbordó, és a közöttük lévő négy téglalap alakú, meghatározhatatlan sötét színű drágakövet. A pártát alko
tó lemezek a csúcsaikon levő nagyobb gyöngyökkel együtt szintén aranyszínűek. A 2-2 db háromszögletű lemezen az eredeti sodronyzománc íves vonalait próbálták utánozni barnás festéssel, a köztük levő 1-1 db íves formájú lemezen viszont személyek egészalakos képe látható, csakúgy, mint a keresztpánt négy alsó mezőjében. A hat alakos ábrázolás alig kidolgozott, ruhájuk egyszínű, sötét, barnás-kékes-feketés, néhol a redőket egyszerű vonalakkal megjelenítették. Az arc világos foltját a sötétebb haj emeli ki a háttérből, s csak a szem, szemöldök, orr és száj van egyegy vékony ecsetvonással sematikusan ábrázolva, minden egyéni vonás nélkül. Glória, vagy személyre utaló attribútumok nem láthatók. A keresztpánt alatt látható félgömb alakú, szövetet utánzó süvegrész piros. A koronát tartó párna fenyőfából készült, 38x38cm-es, mintegy 5cm vastag. Szegélye vékony, a levarrt, hullámos szélű párnaformát utánozza, a sarkokon hársfából faragott bojt van, melyet facsavarral és valószínűleg ragasztással rögzítettek a párnához. Ezek mind metál-arany színűek, egyébként a párna bordós-barna, azonban középen a takart részek alulfelül festetlenek. A befüggesztett szószék-koronán való elhelyezés miatt az egyik oldalon itt is 5,5cm szé
A korona két nagyobb darabja: az esztergált abroncs-süveg és a szerkezetes keresztpánt
A korona és a párna rajza a főbb méretekkel, centiméterben és hüvelykben kifejezve



MITIKUS MAGYAR TÖRTÉNELEM 23
les, a középig futó bevágás található. Ez a kivágott, hiányzó cikkrész alulról valószínűleg nem, vagy alig látható. Elképzelhető, hogy ezért nem helyezik viszsza, vagy elkallódott, mert hozzám nem jutott el. A színek a hosszú idő alatt lerakódott portól, szennyeződéstől sötétté, tompává, elszürkültté váltak, helyenként éles határúak, mintha részben lepattogzott volna a festék, ez különösen a korona gyöngyein észlelhető. Egyszer, vagy többször is átfesthették. A szennyeződés és a színek elszürkülése a vízszintes felületeken a legerősebb, a ferde részeken kisebb, a függőlegeseken pedig legkevésbé érzékelhető. Az abroncs alsó részén kétoldalt rézsútosan egyegy 40-es szeg állt ki, valószínűleg ezekkel rögzítették a koronát a párnához. Különösen a korona-rész erősen rovarrágott (szuvas), porladó, ez a letört részek felületén jól látszik a keresztmetszet egészében. Hiányzik az abroncsról 5db kicsi, a keresztpántról 17db nagyobb és a párta hátsó részéről 1db hosszúkás-ovális nagy gyöngy. A korona csúcsán a keresztet egy barázdált felületű gömb helyettesíti, ez csak töredékében van már meg, de a meglévő darab alapján rekonstruálható. Felületébe spirálisan jobbra és balra haladó 6-6 mély vájatot faragtak. A párna két csücskéről egy-egy bojt hiányzik.
Javítás, restaurálás
A megbízást elfogadtam. Megbeszéltük Tóth Istvánnal, hogy a munka fázisait fényképekkel dokumentálom. Elterveztem a munkák sorrendjét: állapotfelvétel alapján a pótlandó részek mennyiségének megállapítása, méreteik felvétele; a korona szétszedése a szükséges mértékig és tisztítása; hiányzó darabok elkészítése; rovar (szú) mentesítés; rovarjáratok (szúlyukak) tömítése - visszacsiszolás; pótolt részek beragasztása vagy más módon való rögzítése; festés; összeállítás. Az állagmegóvást segítő paraloidos kezelést költségkímélés miatt elhagytam. Tudatában voltam a feladat komolyságának, ezért Szendrődiné Gombás Ágnes restaurátor segítségét többször igénybe vettem, vele többször konzultáltam. Ő sem találkozott ilyen korona-ábrázolással, javasolta, hogy a fotókon kívül a restaurálás lépéseit is részletesen dokumentáljam. A munkafolyamatok technikai részleteit is leírom röviden. Hiányzik az abroncsról 5db kicsi, a keresztpántról 17db nagyobb és a párta hátsó részéről 1db hosszúkás-ovális nagy gyöngy, a korona csúcsáról a barázdált felületű gömb, a párna két csücskéről pedig egy-egy bojt, ezekről méretet vettem, rajzot készítettem. Szétszedtem a koronát. Nagyobb darabja az abroncsot és a fejre illeszkedő süveget magába foglaló félgömb alakú esztergált rész, melyből egy 5,5cm-es cikket a közepéig kifűrészeltek, itt kissé rövidebbre vágtak, ügyesen visszailleszthető. Kisebbik darabja a ke
resztpánt, mely az abroncs peremén fekszik fel, és négy szára egy-egy 25mm hosszú sárgaréz huzalszeggel van rögzítve a mögötte levő süveghez. Nagyon könnyen, roncsolás nélkül el tudtam távolítani a szegeket. A keresztpánt ragasztással és facsavarral rögzített részeinek megbontására nem volt szükség. Szárai között az abroncs peremén található 3-3 db pártalemezt ugyanolyan sárgarézszegekkel rögzítették a süveghez, ezeket is könnyen, roncsolódás nélkül el tudtam távolítani. A hátsó két keresztpánt közben, negyedben 3-3 db nagyméretű, hosszúkás pártagyöngyöt helyeztek el, száraikat az abroncs élének furataiba ragasztották.
Szétszedett állapotban, restaurálás előtt a korona



Dobogó
24
A tisztítást először száraz ecsettel, majd denaturált szeszes ecsettel, ronggyal és kefével végeztem, végül áttöröltem. A makacs szennyeződés miatt megismételtem. A hiányzó gyöngyöket mezei juharból, a csúcsi gömböt és a bojtokat hársfából esztergáltam ki, utóbbiakat ki is faragtam. Rovar (szú) mentesítést a darabok belső oldalán bőséges ecseteléssel, a festett külső oldalon a Xylamonnak a rovarjáratokba, röpnyílásokba történő beinjektálásával végeztem. A rovarjáratokat, röpnyílásokat a látható részeken asztalos kittel tömítettem, a zsugorodás miatt szükség szerint kétszer. Száradás után a felületet visszacsiszoltam. A pótlandó gyöngyök szárának helyét kifúrtam, faipari ragasztóval (polivinilacetát = PVA) ragasztottam, a két bojtot pedig gyorsan kötő, erős műgyantaragasztóval (Uverapid 5). Ezt a rögzítést elegendőnek tartottam, ezért elhagytam a korábbi facsavar használatát a bojtoknál. A festést az eredeti színeknek megfelelő akrilfestékkel végeztem: a süveget cinóberrel, az abroncs ékköveit sötétbordóval és olajzölddel, a korona többi részét óarany és bronz keverékével. Meghagytam viszont a pártalemezek és a keresztpánt alsó részeinek eredeti festését. (négy sodronyzománc utánzat és hat alakos ábrázolás) Ezeket aranyszínű pontsorral határoltam el az új felülettől. A párnát a korábbi színhez hasonló, kikevert sötétebb barnára festettem le, majd még nyersen rádolgoztam a bojtra és a vékony párnaszegélyre az óarany-bronz színt. Az összeállítás során a keresztpántot és a pártalemezeket az eredeti sárgarézszeggel szegeztem vissza. A csúcsi gömb talpát két kis forgácslap csavarral fixáltam, a párnát és a korona alsó részét pedig két nagyméretű forgácslap csavarral rögzítettem egymáshoz.
Dokumentálás. Minden látható változást okozó munkafolyamatot lefényképezetem, a munka lényeges elemeit írásban rögzítettem. A különféle határidő módosítások miatt a munka 2015. április 8.-ra készült el és a korona néhány nap múlva hazakerült Mezőörsre.
Összegzés
Arra a kérdésre, hogy református templomokban vannak-e párhuzamai, előképei a mezőörsi Szent Korona-ábrázolásnak, nagy valószínűséggel nemleges válasz adható. Ezt Dr. P. Szalay Emőke kandidátus, muzeológus szíves közlésére alapozom. Ő az egyik vezető személyisége annak a munkacsoportnak, amely az elmúlt évtizedben a történelmi Magyarország területén dolgozott. A felvidéki, a kárpátaljai és a délvidéki református templomok összes tárgyi anyagát személyesen vette fel, írta össze a helyszínen, a magyarországit pedig jelenleg is folyamatosan végzik. A munkája során sehol nem találkozott a kérdéses korona-ábrázolással református templomban. Egyedül a pozsonyi koronázó templom csúcsán levő Szent Korona-ábrázolást említette. Tanácsokat adott, milyen irányban folytassam a munkát. Javasolta ő is, hogy írjam le a témával kapcsolatos gondolataimat, észrevételeimet és publikáljam. A korona-előképek lehetséges típusaival viszonylag sokat foglalkoztam. Bár nem sok a rendelkezésre álló anyag és a lehetőség, de bármelyik (vagy több is) szolgálhatott példaképül a mezőörsi másolatnak, legyen az érme-kép, könyv-nyomat, korona-másolat vagy éppen a Szent Korona. Maga a korona leírása, ábrázolása is kérdéseket vet fel. Magyarországon a korona kultusza nagyon erős volt, ennek ellenére a
A Szent Korona másolat restaurálás előtti és utáni állapotban



MITIKUS MAGYAR TÖRTÉNELEM 25
valós tárgyi megjelenítése a korai időszakban szűk körű. Oka az, az ismert nézet lehet, hogy a magyar Szent Koronát nem volt szabad ábrázolni. Ezért készült csak 1613-ban először ilyen írásmű? Véletlen, hogy formáját tekintve ez az ábrázolás sem valós, hiszen a pártalemezek és a keresztpánt is kifelé hajlanak? Egyébként valószínű, hogy ez az első magyarországi, nyomdai korona-kép határozza meg hosszú időre az elképzelt korona-formát, amint az a későbbi nyomatokon, pénzérméken látható. A magyar Szent Korona első, teljesen valósághű ábrázolása a könyv kiadása előtti években II. Mátyás (1608-1619) tallérjain, fél és negyed tallérjain jelenik meg, de kisebb címletű pénzein (garas, dénár, obulus) is megtalálható, 1613-ig. A tallér előlapján oldalnézetben látható a korona a király fején, hátlapján viszont elölnézetben a címer fölött. Még II. Ferdinánd egy 1624. évi garasát verik a valós korona-képpel, utána hosszú ideig nem találkozunk ezzel az ábrázolással. Érdekes, és talán nem véletlen, hogy mintegy 250 éven át, egészen a kiegyezésig ezt a valós korona-képet a kifelé hajló párta-forma helyettesíti. Kivétel azonban itt is akad. Ezek az ipolybalogi (1464) és a jászberényi (1802) templomok csúcsán megjelenített koronák és ide tartozik függőleges párta állásával a mezőörsi szószék-korona dísze is. Még egy gondolatot szeretnék megosztani, ami csak távolabbról érinti a témát. Az előző bekezdésben szóvá teszem a korona késedelmes első leírását. A toll-forgatásnak ez a háttérbe szorulása a kezdetektől az utóbbi időkig végigkíséri történelmünket és nem szolgál előnyünkre. Biztos létezik valamiféle pozitív-negatív vonásokból összeálló nemzeti karakter. Véleményem szerint a magyar ember alapvetően nem dokumentatív alkat, nem tulajdonítunk kellő fontosságot, hogy legalább a lényeges dolgokat leírjuk. Valószínűleg nem csak viharos történelmünk és esetenként külső, manipulatív erők okozzák, hogy a múltról szóló írásos anyagban nem bővelkedünk. Talán a keleti nomád életmód, életfelfogás átszűrődése is ez. Akkoriban a tudás, a hagyományok, ismeretek átadásának módja elsősorban a szóbeliség volt, írásbeliségünk tanúi, a fába rótt jelek, szövegek elporladtak. Hogy ilyenek azért voltak, azt bizonyítja többek közt, hogy Erdélyben még 1690-ben is találtak és lemásoltak egy 200 szavas székely kalendárium-rovásbotot, melyen az év ünnepeit jelölték meg. Talán jellemző, hogy ezt sem hazánkfia, hanem egy kultúrtörténet iránt érdeklődő olasz hadmérnök jegyezte fel. (Forrai Sándor: ’Küskarácsontól sülvester estig’. Egy botra rótt középkori székely kalendárium és egyéb rovásírásos emlékeink. Bp. 1983. 36 old.) Tegyünk róla, hogy a jövőben ez ne így legyen. A mezőörsi Szent Korona-ábrázolásnak rövid kutatómunkám, tájékozódásom során nem találtam biztos, konkrét párhuzamát, előképét. Adja meg rá a választ egy arra illetékes szakember. Persze más kérdésekre is felelni kellene, amelyek segíthetnek a vála
szadásban. Néhányat felteszek ezek közül. Ha a mezőörsi szószék-dísznek, a Szent Korona másolatnak nincsenek is előképei, párhuzamai, a vele feltehetőleg együtt készült szószék-koronának nagy valószínűséggel lehetnek, ami a datálást megkönnyítheti! A szószék-korona oldalán olvasható „Takács István” név utalhat-e a készítőre, annak időpontjára? A mezőörsi korona-másolaton a fejet tartó szövet-rész, a süveg piros színű, jelenleg aranybarna. Feltehetőleg kicserélték valamikor. (Pl. 1853-ban, mert az orsovai elrejtés idején a nedves környezetben erősen károsodott?) A datálásban segítséget jelentene, ha a szövet piros színe időponthoz, korszakhoz lenne köthető, vagy cseréjéről tudnánk. A református templomok kultikus terében mi a szerepe a szószéknek? Az Ige hirdetése. A fölötte kialakított részt csak formája miatt nevezik szószék-koronának? Ez mindig díszes, de van e külön jelentése, ha ennek csúcsán egyedülálló módon a Szent Korona mása látható? A mezőörsi korona főbb méretei nagyjából a hüvelyk-mértékegység kerekszámú többszörösét adják. Mivel Magyarországon 1876-ban tértek át az öl(hüvelyk) rendszerről a méter-rendszerre, így valószínűleg előtte készülhetett. Igaz lehet ez? Kiket szándékozott ábrázolni a korona keresztpántján és a pártalemezén a készítő, hiszen a református felekezet felfogása szerint a szent értelmezése szűkebb, mint a katolikus vallásban. A kérdések sora folytatható, de jó lenne, ha a válaszok sem sokáig késnének.
Irodalom
A protestáns pátens és kora. Tanulmányok és források a pátensharc 150. évfordulója alkalmából. Szerk. Baráth Béla Levente és Fürj Zoltán. A D. Dr. Harsányi András Alapítvány kiadványai. 14. Db. 2010.
A korona kilenc évszázada. Történelmi források a magyar koronáról. Szerk. Katona Tamás. Pro Memoria sorozat. Európa Könyvkiadó. Bp. 1979.
Bartoniek Emma: A magyar királykoronázások története. Az Akadémiai Kiadó reprint sorozata. Bp. 1987.
Csomor Lajos: Magyarország szent koronája. A Vay Ádám Múzeum Baráti Körének kiadása. Vaja. 1986.
Forrai Sándor: Küskarácsontól sülvester estig. Egy botra rótt középkori székely kalendárium és egyéb rovásírásos emlékeink. Múzsák Közművelődési Kiadó. Bp. 1983.
Kolba Judit, Alexander Szasianu, Hapák József: Szent László városa. Officina Nova Kiadó. Bp. 1992.
Pap Gábor: Angyali korona, szent csillag. A magyar Szent Korona. Vérszerződés Kft. Bp. 2013.



Dobogó
26
Selmeczi Kovács Attila: Nemzeti jelképek a magyar népművészetben. Cser Kiadó. Bp. 2014.
Unger Emil: Magyar éremhatározó. A Magyar Éremgyüjtők Egyesületének kiadása. Bp. 1974.
Zsoldos Sándor mező-eörsi ev. ref. lelkész: A Mezőeörsi evang. reform. egyház története. Pápa. 1895.
A felhasznált forrásmunkákra a szöveg érintett helyein is hivatkozom oldalszám feltüntetésével. Az 1. és 2. számú fotókat Tóth István erdőrendező készítette, a 6. és 7. számú ábra fotóinak forrása a világháló, a többi fotót és a műszaki rajzokat magam készítettem.
Köszönetnyilvánítás
Végül köszönetemet fejezem ki mindazoknak, akik saját szakterületükről adott tájékoztatásukkal, adataikkal segítettek, irányítottak, támogattak és így elkészülhetett egy unikális tárgyról, a mezőörsi református templom korona-ábrázolásról ez az írásmű. Név szerint dr. Csohány János teológiai professzornak, egyháztörténésznek, Gacsályi Zsolt református lelkésznek, dr. P. Szalay Emőke kandidátus muzeológusnak, Szendrődiné Gombás Ágnes restaurátornak, Szabó Antónia alkotóművésznek, Tóth István erdőrendező barátomnak, lányomnak, Vass Orsinak, és mindazoknak, akik hozzásegítettek a munka fizikai és szellemi elvégzéséhez. Ezt a néhány oldalas munkát dokumentációként indítottam, de túlnőtte kereteit, és a tények leírásán túl a felvetődő kérdésekkel is foglalkoztam, a lehetséges válaszokat kerestem. Talán sikerült a szakemberek érdeklődését felkelteni, mert a helyes választ természetesen nekik kell megadni. Remélem, lesznek ilyenek.
Cím: Bp. XIII. kerület, Üteg u. 28. Kapucsengőn:
Telefon: 06-20-480-8478
Reumás- és izületi fájdalmak,
nyirokrendszeri problémák,
visszerek, idegbecsípődés, fejfájás, nyaki
panaszok, zsibbadások, hatékony
megszüntetése különleges masszázzsal.
Belső szervi problémák enyhítése,
megszüntetése reflexmasszázzsal.
Ha egészségügyi problémái vannak és nem akar
vegyszerektől vagy kimondhatatlan nevű
technikáktól meggyógyulni:
Forduljon hozzám bizalommal!
Szabó Edit
okleveles gyógymasszőr
Ne felejtsük el, hogy senkit nem lehet meggyógyítani, ha Ő maga nem akarja a gyógyulást!!!
A mezőörsi templom torony, az alapítványi iskola udvaráról fényképezve



MITIKUS MAGYAR TÖRTÉNELEM 27
„Nem úgy gondolkodunk, ahogy élünk, hanem úgy élünk, ahogy gondolkodunk!”
A térprogramozás témakörét elsődlegesen és meghatározó módon a lélekkel átitatott szellemiség irányítja. Amilyen ideákkal, képekkel rendelkezünk, úgy leszünk képesek alakítani és megélni környezetünket. Nem pusztán elszenvedői vagyunk a külső hatásoknak, hanem formálói, alakítói vagyunk azoknak, és a jelenben elkövetett tetteink hatását kikerülhetetlen módon érezni fogjuk a jövőben. A ma környezetét tegnap alakítottuk, a holnapét pedig ma készítjük elő. Ha tetszik a világ (és a benne rejlő hatástényezők), nyugodtan hátra lehet dőlni, semmit se kell tenni, csupán élvezni a teremtést. Ám ha úgy érzed, hogy nem minden tökéletes, és találsz alakítanivalót a világon, nincs más lehetőséged, mint a teremtővé válás útjára lépni. Aki a tér programozásával foglalkozik, ezt az utat választja.
Teremtsük olyanná a világot, amelyben jó élni!
Rendben, de mi kell hozzá? Pénz, paripa, fegyver? Nem, mert ezek a testiség világát képviselik, és a test önmagában cselekvőképtelen. Őstulajdonsága a tehetetlenség. A matéria semmit sem képes irányítani vagy létrehozni, és ezt a passzivitást tükrözi a materializmus világa is. Porból lett és porrá lészen! Az anyag számára az elmúlás végzetes és végleges egyszerre. Ezt ha tudjuk, akkor csakis a szellem és lélek dimenzióiban keressük az indulás alapkövét. Minden teremtés lélekből fakad és a szellem cselekszi meg a testtel azt, amit a lélek kitalált. Ezért a tiszta lelkületű teremtő tiszta gondolatok révén csak tiszta világot képes teremteni. Ha mocskos a körülöttünk lévő világ, nem pénzre, paripára és fegyverre lesz szükségünk, hanem vízre és seprűre, hogy elkezdhessük a takarítást: lelkünket és szellemünket kell ugyanis először rendbe tennünk.
„Könnyebb a lábra papucsot húzni, mint az egész világot bársonnyal beteríteni.”
Minden változás önmagunkkal kezdődik, ezért a tér programozását is saját életterünkkel érdemes indítani. Már csak a gyakorlat és tapasztalatszerzés kedvéért is érdemes ott kísérletezni, ahol másokra nem vagyunk hatással, mert ha egy rossz programot kódolunk környezetünkbe, a rosszul lét csak mireánk fog lesújtani. A kísérletezés terepe a „labor”, ahol lehetőség szerint felkészülhetünk az „éles helyzetekre”.
Csak az képes a világot megváltani, aki előbb önmagát már megváltotta. Légy te a változás, amit a világban látni akarsz.
A ház teremtője
Az egyén számára legfontosabb teret az otthon jelenti. Ez a megnyugvás és stabilitás helye, innen indul ki és ide tér vissza az ember napi körútjairól. Az otthon életünkben olyan, mint a kör számára a középpont: köréje rendeződik, hozzá igazodik a teljes élet. Amelyik kör elveszíti középpontját, szétesik vagy alaktalanná változik. Kerek életet csak rendezett otthonra alapozhatunk. A tudatos térprogramozás legfontosabb mozzanata a jelképek ismerete. Minden létező jelez, magyarul jelet küld és jelet fogad, és az érzékelt jelek erősségének függvényében reagál rájuk. Az egyén tudatossági szintje határozza meg, hogy milyen jeleket észlel a világban, és azoknak mekkora jelentőséget tulajdonít. A kedvezőtlen jeleket igyekszik kiküszöbölni, a számára előnyöseket pedig igyekszik fenntartani, erősíteni. Mivel a jelkép törvényszerűséget és energiát egyaránt tartalmaz, kiválóan alkalmas arra, hogy segítségével alakíthassuk környezetünket. Az otthon telítve van egyénre szabott szimbólumokkal: fényképek, díszek, terítők és szőnyegek, bútorzat és lámpa mind-mind lelkünk térbe kivetített képéről mesél. Ha kicserélünk egy bútort vagy eltávolítunk egy fényképet, akkor megváltoztatjuk vagy megszüntetjük azok hatását az életünkre. Alább bemutatok néhány témát az otthon legfontosabb hatástényezőiről, illetve azok megváltoztatásának lehetőségeiről. Számomra elsődleges szempont a lakótér formája és mérete. Mint minden más szempont esetén, itt is az arányosság elvét tartom követendőnek, vagyis a térre kivetített aranymetszés szabályát kell érvényre juttatni. A keskeny telek, a panellakás szűkössége és számos más tényező kényszerhelyzetet szül, melyben torz alakzatok és formák jelennek meg. A lakótér torz formája torzítja a benne lakozó személyiségét is, ezért ebben az esetben a teljes átépítés vagy az elköltözés lehetőségét ajánlom. Amennyiben a méretés formaváltoztatás nem lehetséges, és a készen kapott keretek között kell a maximumot kihozni, akkor például színkombinációkkal, berendezési és dísztárgyakkal, erős rezgésekkel bíró szimbólumokkal tudunk enyhíteni a helyzeten. Magasságom „hátrányaként” több ízben tapasztaltam szó szerint „szorongató” helyzeteket (alacsony mennyezet, túlságosan lelógó lámpa, zsúfolt bútorzat, rövid ágy stb.), melyek
A tér programozása (2. rész)
BALLA EDE ZSOLT



Dobogó
28
nyomasztó hangulatát hamar átvettem. A másik véglet ugyanakkor nagyzolással, szétfolyással kecsegtet! Építsünk nagyobb házat, mint a szomszéd... mutassuk meg, hogy mire vagyunk képesek... Elkészül a lakótér 19 helyiséggel, és két szobát használnak belőle, telefonon keresik egymást a házban. A túl nagy tér másféle feszültséget eredményezhet, amely a parányiság, kisebbrendűség érzetét keltheti. Volt már úgy, hogy azért feszengtem egy nappaliban, mert a házigazda fotele túl távol került tőlem, ezért nem sikerült a személyes hangvételű kapcsolatot megvalósítanom vele. Ilyen helyzetekben előnyös lehet a nagy teret (konkrétan vagy csupán jelzésértékűen) tagolni, pl. boltívek, álmennyezet vagy bútorelhelyezés alkalmazásával varázslatossá tenni.
Második szempont lehet a belső tér színvilágának megválasztása. A lágy- és pasztellszínek nyugtató hatást, míg az erős és éles színek serkentő, aktivizáló hatást fejtenek ki. Itt is ajánlatos figyelni az arányosságra és az egyensúlyra, nehogy szanatóriumnak, esetleg cirkuszi porondnak éljük meg otthonunkat. A színek elsősorban lelkünkhöz és a tudatalatti világunkhoz szólnak, ezek tartalmát vetítik ki és jelenítik meg. Az egyszerű lélek egyszínűre festi lakását, a kavargó lelkületű tarkára és így tovább. Ha unalmasnak, egysíkúnak érezzük életünket, a tér programozásának elve szerint „színt kell vinni” környezetünkbe, „színt kell vallani” és „színünkben kell megváltozni”.
Természetesen a túlpörgetett élethelyzet egyszínűséget és lágyságot kíván. Hasonló szempontok szerint kell válogatni a hideg vagy meleg színárnyalatok alkalmazásánál is. Otthonunk szeme az ablak. Napkapu, melyen a Világ Világossága köszön be hozzánk, hogy mi megláthassuk Őt. Figyeljük meg, hogyan jár lakásunkban a fény! Egy megfelelően tájolt lakás óriási előnnyel bír „tájékozatlan” társaival szemben, mely előnyt igazából nem lehet simítgatásokkal behozni. Új ablak vágásával, a nyílások méretének növelésével (esetenként csökkentésével) javíthatunk a helyzeten, de egy északra néző lakás óriás ablaka sem tudja azt a fényhatást elérni, mint amit a másik három égtáj felé nyíló kisebb rokona tud. Ablakaink szimbolizálják a kiés betekintés lehetőségét életterünkbe, ezért a túl kicsi (vagy lefüggönyzött) ablakok a lakók befelé tájékozódását, míg a túl nagy (vagy függöny nélküli) nyílások a kitárulkozást és a magánszféra feloldódását jelzik. Fontos szempont továbbá a berendezés milyensége és mennyisége is. A berendezés szó szerint belső rendet jelent, amelyet magas szinten megvalósítani inkább művészet, mint tudás. A rend összhangot, harmóniát jelöl. „Stílusazonosságot” értünk alatta, melyben minden részlet az egységet szolgálja, és nincs „homokszem a gépezetben”. Együtt él a lakás mérete a bútorok formájával, egymást kiegészítik színben, képben és tartalomban, egyszóval minden ott van, ahol lennie kell. Puritán belső tértől a zsúfoltságig terjed a szélsőségek skálája, mely komoly programokat képes égetni a helységben huzamosan tartózkodókba. A belső térrendezés fő kérdése így hangzik: mit hová tegyünk? Ideális esetben a berendezés megtervezésekor figyelembe vesszük otthonunk energetikai csomópontjainak és földsugárzási gócainak helyzetét is, és hozzuk igazodunk. Ha a tűzpontba építjük a kályhát, energiát spórolhatunk, míg például az ágy megfelelő helyre való igazításával elkerülhetjük az egészségünkre is hatással levő negatív földsugársásokat. A modern idők elhoztak számunkra egy mesterséges sugár-korszakot is, melyre szintén figyelni érdemes. Civilizációnk mellékterméke az elektromágneses „szmog” lett. Szinte nincs olyan lakás, melyben ne lenne villanyvezeték, televízió, rádió, mobiltelefon stb. Ezek a rendszerek és készülékek egy adott távolságon belül vibrációkat hoznak létre maguk körül, rezgés-tereket, hatást fejtve ki a közelükben tartózkodó élőlényekre. Vegyük figyelembe, hogy az emberi idegrendszer is finom elektromos impulzusokat használ az ingerek továbbítására és feldolgozására, ezért ha durva hullámokkal tartósan találkozik, komoly sérülések következhetnek be rajta. Vajon miért van, hogy a városi ember sokkal stresszesebb, idegesebb, mint vidéki társa? A válasz egyszerű: több elektromágneses hatás éri mindennapi környezetében. A városban – ha tetszik, ha nem – számtalan frekvencia



MITIKUS MAGYAR TÖRTÉNELEM 29
egyidejű elviselésére vagyunk kényszerítve. Ülünk a számítógép előtt, mobiltelefont használunk és mindeközben tucatnyi rádióállomás hullámhossza járja át lényünket – mindezek állandó ingerlésként hatnak idegrendszerünkre. A természet közelében élők jórészt mentesülnek a nem kívánt hatásoktól, de városi otthonunkban is sokat tehetünk azért, hogy javítsunk az alapállapoton. Ha megtehetjük, kerüljük azokat a lakásokat, melyek magasfeszültségi vezetékek közelében, átjátszóantennák fókuszában vannak. Ezen kívül csökkentsük a lakásban levő elektromos készülékek számát és növeljük az „élő tömeget” (növényzetet), mert vitális pajzsként szolgálhatnak a nem kívánt sugárzások ellen. Hálószobánk legyen „elektrosteril”, kerüljük benne a TV, laptop és mobiltelefon-használatot, ezáltal biztosítjuk magunknak a napközben felborzolt idegi pályák megnyugvását. Amennyiben nem csak kényelmi vagy más testi szempontok szerint óhajtjuk lakásunkat programozni, akkor figyelmet kell szentelni a lelkiség kiteljesítésének is. Erre a legtökéletesebb módszer az őselemek egyensúlyának megteremtése és házioltár kialakítása. Biztosítsunk helyet otthonunkban a spiritualitás szimbólumainak, hívjuk közénk és marasztaljuk azokat a szentségeket, melyekről úgy érezzük, példájukkal vezethetnek bennünket a lelki életünk útján. Fontos, hogy közelünkben és egyensúlyban legyen mind az öt őselem: az élő tűz (gyertya, kandalló), a víz (akvárium), a föld (kristályok, kövek), a levegő (szélcsengő, füstölő) és a szer eleme, ami leginkább virágok által képes megidéződni. Az élő virág egyébként egyszerre képviseli mind az öt elemet, hiszen gyökere földben van, azt öntözni kell, igényli a fényt, ami által a levegőt frissíti, és ugyanakkor illatos is... A virág a „Nap földi kedve”, ezért lakásunk „felvirágzásával” teszünk tanúbizonyságot arról, hogy az ablakszemeken életünkbe sugárzó világosságot megláttuk és méltóképpen befogadtuk, miáltal sikerül lelkünknek természetes díszbe öltözni.
„Ha mindenki tisztára seperné a saját udvarát, az egész világ tiszta lenne.”
Minden ember számára saját kultúrájának kipróbált tudása adhatja a legtisztább alapot, ezért úgy gondolom, hogy magyarként a szerves műveltségünk ismeretével kell kezdeni a térprogramozást. Kitekintés és tájékozódás kedvéért érdemes megismerni más nemzetek térrendező képeit is, melyek közül tán legismertebb a kínai Feng Shui, de ne feledjük, hogy helyben vannak a tökéletes értékek, nem kell értük a
világ másik felére utazni. Aki nem hiszi, járjon utána... vagy olvassa el Wass Albert „Mese a kék hegyekről” című történetét. Magyar embernek magyar térrendezés való! Az érdeklődőknek és tanulni vágyóknak tiszta szívvel tudom ajánlani Németné Wéber Gabriella munkásságát és térrendező tanfolyamait, ahol lépésről lépésre és alkotó módon sajátítható el minden tudás, ami otthonunk programozását és élettel való feltöltését érinti. A magyar térrendezés egy olyan magyar hagyományokon alapuló rendszer, ami a harmonikus harmonikus lakókörnyezet megteremtésének, kialakításának elveit tartalmazza. Amíg nincs rendezett otthonunk, képtelenek vagyunk a közösségi tereket s végső soron a hazának terét méltóképpen programozni. Kommunista idők vagy a fogyasztói társadalom tömegesített lakásprogramja elszakított bennünket szülőföldünktől. Betondzsungel közepén, hetedik emeleten, alul-felül-oldalt „idegen” élettérrel övezve vajmi kevés esélye van bárkinek is saját, majd közössége dolgait rendezni. A rendhez ugyanis tapasztalatból születő megértés szükséges, amit leginkább élő természeti környezetben, vidéki körülmények között lehet átélni. Ha Atilla király ma hadba szólítja a nemzetet, akkor a célpont és ellenfél nem más, mint az elrákosodó nagyvárosi élet lesz, de erről többet egy következő cikkben mondanék. Induljunk kis lépésekkel, alulról építkezve, mert amíg nincs alapja a háznak, összedől az építmény maga alatt. Hiába jönne most egy „országos térrendező program”, egy felső vezetői elképzelés, mert az csak akkor életképes, ha a nemzet elképzelésével és befogadóképességével összhangban tud lenni. Minden országnak olyan vezetője van, amilyent megérdemel. Minden térprogramozás tükrözi a lakosság ideáljait és világképét. Ezt tudomásul véve a változás tanulással kezdődik, képzéssel, mely a megszokott kereteken túlmutatva új lehetőségeket mutat fel. Csiszoljuk fényesre lelkünket és gondozzuk szellemünket, mert ez esetben bízhatunk abban, hogy házunk és hazánk tája pozitív programokkal teljes élettérré válik.



Dobogó
30
A Két Hollós könyvesbolt ajánlata:
KÖNYV:
dr. TÓTH ZOLTÁN JÓZSEF: Végkifejlet előtt – végveszélyben.................................... 2490 Ft
PAP GÁBOR: Tündérszép Ilona vár.............................................................................. 3650 Ft
HAZATALÁLÁS FÜZETEK 3.: A magyar nép egész-sége................................................400 Ft
HORVÁTH ISTVÁN: Rajzolatok a’ magyar nemzet legrégiebb történeteiből................ 2490 Ft
HAZATALÁLÁS FÜZETEK 2.: Trianon.............................................................................400 Ft
SAJNOVITS JÁNOS: Demonstratio – Idioma Ungarorum et Lapporum........................2900 Ft
PÓSA PÁL ANDRÁS: Szakrális terek radiesztéziai felmérése1-2. kötet...................... 8900 Ft
PAKSI ZOLTÁN: Égi utak csillagüzenetei...................................................................... 5500 Ft
MAKOLDI SÁNDOR: Fényszentély – a vókonyai pusztán............................................ 1789 Ft
PAP GÁBOR: Az igazat mondd! (művelődéstörténeti írások)........................................ 4500 Ft
ZETÉNYI CSUKÁS FERENC: A magyar holokauszt.................................................... 1920 Ft
PAP GÁBOR: Angyali korona szent csillag................................................................... 3650 Ft
DVD:
ARADI LAJOS: A Képes Krónika titkai (6 db DVD)........................................................ 5000 Ft
SZÁNTAI LAJOS: „Üdvözlégy kegyelmes Szent László király!” 1-2. (12 db DVD)...... 10000 Ft
TÓTH FERENC: Élősködőink (6 db DVD)..................................................................... 5000 Ft
ARADI LAJOS: Árpádházi királyleányok (6 db DVD)................................................... 5000 Ft
PAP GÁBOR: Ami a könyvekből kimaradt 3-4. csomag (12 db DVD)........................ 10 000 Ft
MOLNÁR V. JÓZSEF: Világ virág 1-2. csomag (12 db DVD)..................................... 10 000 Ft
ARADI LAJOS: Pilis rejtély 1-2. csomag (12 db DVD)............................................... 10 000 Ft



MITIKUS MAGYAR TÖRTÉNELEM 3311
Sokat gondolkodtam azon, milyen bevezetõ állhatna írásom elõtt, mert egy másik szerzõ munkájára reagálni mindig érzékeny dolog. Tudományos vitának álcázott terepen könnyû belekerülni a kevély ember cseppet sem üdvös szerepébe, ezért itt az elején két tényezõ leszögezését látom elengedhetetlennek. Az egyik abból adódik, hogy megítélésem szerint nemzetünk sorsának a második világháború vészterhes idõszakában lezajlott fordulatai csak a részletek aprólékos és pontos megismerésével érthetõek meg. Minden, ami ehhez hozzásegít, fontos, hogy eljusson az emberekhez, hiszen több évtizednyi torzítást és elhallgatást kell javítanunk, illetve bepótolnunk. A másik, hogy nem válasznak, nem kritikának vagy kiigazításnak íródik a Zetényi-Csukás Ferenc által készült „Embernek maradni az embertelenségben” címû cikkre. Nagy tisztelõje vagyok ugyanis a szerzõnek, és nagybátyjának, Kálmánnak is (Horthy István kormányzó-helyettes repülõs parancsnoka volt, akihez a történelem személyes módon is kapcsol, hiszen azon a repülõtéren teljesítek magam is szolgálatot, ahol õ egykor). Szilárd meggyõzõdésem, hogy Ferenc egész írói munkássága, és a szóban forgó dolgozata is, arra irányul, hogy Horthy Miklós és jeles kortársainak személye az õket méltán megilletõ helyre, a magyar példaképek csarnokába kerüljön. Szándékom, hogy ebben a munkában segítsek az alább következõ tanulmánnyal, amely azonban néhány részletében eltérõen tárja föl a kiugrási kísérlet történetét, mint az a Dobogó 2015. áprilisi számában megjelent. Ennek alapvetõen egyetlen oka van. Zetényi-Csukás Ferenc Nagybaczoni Nagy Vilmos egykori honvédelmi miniszter visszaemlékezései által mutatta be az eseményeket. Kevésbé a szerzõt, inkább a vezérezredes memoárírót olvashattuk. Távol álljon tõlem, hogy bírálatot fogalmazzak meg Nagybaczoni Nagy Vilmos irányába, aki keresztényi kiállásával ezrek életét mentette meg, de mivel a kiugrási kísérlet idõszakában már nem volt a kormány tagja és értesüléseit minden bizonnyal másodkézbõl szerezte, így számos ponton tárgyi tévedéseket tartalmaz leírása. Mindez, természetesen nem von le semmit a háború alatt a magyarság megmaradásáért gyakorolt józan politikusi és bátor katonai magatartásának érdemeibõl, de elengedhetetlennek láttam további bevont források segítségével korrigálni a sorsdöntõ pillanatok bemutatását. Célom, hogy a Dobogó olvasója könnyebben felmérhesse az 1944. október 15-én országunk meg
mentésén munkálkodók korlátozott cselekvési lehetõségeit, valamint igazságos választ adhasson arra a kérdésre, vajon az elsõszámú vezetõ, a kormányzó felelõsen, a nemzettel szembeni kötelessége szerint járt-e el. Dolgozatom elõtt, összefoglalva a leglényegesebb tételeket az alábbiakra kívánom felhívni a figyelmet:
1. A teheráni konferencia (1943. nov. 28 – dec. 1.) döntése értelmében a szövetségesek második frontját Normandiánál kellett megnyitni, Magyarország pedig kizárólag a Szovjetunió hadmûveleti zónájába került, így bármilyen angolszász katonai alakulat szárazföldi megjelenése (pl. ejtõernyõs egységek ledobása) hazánk földjén már nem jöhetett szóba 1944. október 15-én.
2. 1944. október 15-ére a kiugrási kísérlet napjaként hivatkozunk, de a fegyverszünetet a magyar és a szovjet fél már 1944. október 11-én megkötötte. Az elõbbi dátum a németekkel való szakítás gyakorlati lebonyolítása szempontjából fontos, míg az utóbbi a szovjetekkel történt diplomáciai megegyezés miatt. Különbséget kell tehát tennünk kiugrás és fegyverszünet között.
3. A fegyverszünet 1944. október 11-én megkötötté vált így, bár a résztvevõk többsége ezt nem tudta (a titkosítás miatt nem is tudhatta), az 1944. október 15-én összeült koronatanács csak tájékoztató és nem ügydöntõ jelentõségû volt e tárgyban.
4. A kormányzó fegyverszüneti szándékáról a Lakatos-kormány az 1944. szeptember 11-i minisztertanácson tárgyalt. Így október 15-re, a kiugrás napjára, a kormányzó szándéka már ismert volt a miniszterek elõtt.
5. Lakatos Géza miniszterelnök az 1944. szeptember 11-i minisztertanácson vonakodó álláspontra helyezkedett Horthy kiugrási szándékának támogatását illetõen. Ezek után a csalódott kormányzó a további tervezés során ejtette õt bizalmasai körébõl.
6. Az 1944. október 15-i események legfontosabb célja nyilvánosságra hozni a fegyverszünet megkötésének (négy nappal elõbbi) tényét. Nem annak tervként való felvetésérõl, elõkészületeirõl, az arról való egyeztetésekrõl volt már szó. Nem jövõ idõben, hanem múlt idõben kell fogalmaznunk, ha e nap és a fegyverszünet kapcsolatát vizsgáljuk!
SZAJKÓ ATILLA
1944. OKTÓBER 15. A KIUGRÁSI KÍSÉRLET KULISSZATITKAI



Dobogó
32
7. A kormányzó nem Weesenmayer biztonságot nyújtó karjaira várt, hanem az utolsó emberig tartó védelemre készült a várban október 16. hajnalán, családját is ezért küldte el.
8. A kormányzó nem elfogadta a lemondását célzó terveket, nem rábeszélték vagy rávették erre, hanem kényszerítették. Erõszak hatására cselekedett így október 16-án, a kiugrási kísérlet kudarca után.
ELŐZMÉNYEK
1941. júliusa, a keleti front megnyitása után a magyar-német viszony egyre feszültebb lett. A magyar fél számára fokozatosan terhessé kezdtek válni az egyre szaporodó német kérések, majd nyílt követelések, amelyek háborús szerepvállalásunkat igyekeztek növelni. A hadüzenet kiadása a nálunknál sokkal nagyobb hadsereggel rendelkező szovjet állam ellen, a határainkon belül élő zsidók kiszolgáltatása a Harmadik Birodalom terveinek, illetve a 9 hadosztálynyi katona frontra küldése jelentették a legkomolyabb ütközési pontokat. Ebben a helyzetben Horthy Miklós kormányzó politikája egyetlen mondatban volt összefoglalható, védeni az ország szuverenitását. Ha kell, akkor áldozatok árán, ha lehet, akkor tárgyalásokkal és diplomáciai manőverekkel az időt húzva. A partner lehetőségeinek és szándékainak kifürkészésével, kérések nem teljesítésével vagy burkolt szabotálásával szintén lehetett kísérletezni. Mindezt az ország német megszállásának valós veszélyével a háttérben. Hogy ennek a kockázatnak a súlyával tisztában legyünk, érdemes a mellékelt térképre tekinteni.
Európa befolyási övezetei 1941. őszén
A térképen a német befolyási övezet figyelhető meg. Látható, hogy Magyarország sehonnan nem várhatott katonai támogatást abban az esetben, ha nyíltan szembefordul Hitlerrel. Az 1943. januárjában bekövetkező doni katasztrófa, a 2. magyar hadsereg pusztulása olyan lélektani nyomással nehezedett a kormányzóra, hogy a háborúból való kilépés előkészítése érdekében megbízta Kállay Miklóst(1) kormányalakítással és a szövetséges hatalmakkal való titkos kapcsolatfelvétellel. A gyakorlati megvalósítást rendkívüli titoktartással és óvatossággal kellett végbevinni. Tartani kellett a várható német reakcióktól, mert vonakodó szövetséges helyett azonnal ellenséget láttak volna a magyar félben, és ez megszállással, függetlenségünk teljes
eltörlésével fenyegetett. Nehezítette a helyzetet a nemzetközi terepen is jól működő német hírszerzés, illetve a hazai államigazgatási, katonai elit őket kiszolgálni igyekvő vagy velük szimpatizáló része. Mindezek okán a kiugrás soha nem emelkedhetett a hivatalosan kommunikált politika részévé, annak a németbarátságot éltető szólamok mögött kellett meglapulnia, a beavatottak körében, bizalmas szolgálati vonalakon. A magyar elképzelésben az szerepelt, hogy az angolokkal történjék meg a kapcsolatfelvétel. A szovjetek a kommunizmus okán szóba sem jöhettek, az amerikaiak az európai politikában tanúsított járatlanságuk és érdektelenségük miatt pedig a második helyre szorultak. A németek afrikai veresége és a keleti fronton való leterheltsége elérhető közelségbe hozta egy újabb európai front megnyitásának reményét. Ésszerűnek tűnt, hogy a szövetségesek a birtokukba vett Földközi-tenger felől a stratégiai fontosságú Balkánon szálljanak partra és vagy támadják hátba a Szovjetunióban harcoló német erőket, vagy törjenek be anyaországukba. Kállaynak 1943-ra sikerült kiépítenie a megfelelő szintű kapcsolatot a britekkel. Ajánlata ez volt: Magyarország nem kíván ellenállni az angol-amerikai csapatoknak, ha azok elérik határait. Megfelelő katonai támogatás mellett aktívan hajlandó harcolni a németek ellen. Válaszul azonban, a casablankai konferenciából(2) következően, a feltétel nélküli megadás szerepelt a brit javaslatban. A magyar kísérlet ezzel zátonyra futott. Egy olyan nép, amely függetlenségét négyszáz év után éppen nem rég nyerte vissza, bármiféle biztosíték nélkül mondjon le jövőjének meghatározásáról? Valójában



MITIKUS MAGYAR TÖRTÉNELEM 3333
pont ennek elkerüléséért fordultunk a szövetségesekhez. Ráadásul, semmilyen konkrét katonai támogatást nem helyeztek kilátásba a várható német megszállással szemben. Az egész akció haszna abban merült ki, hogy egy titkos rádió jeladót adtak át az angolok, amivel megkönnyítették a további kapcsolattartást, illetve kölcsönös megegyezés született arról, hogy a szövetségesek nem bombázzák Magyarországot, és a magyar légvédelem sem támadja a felettünk átrepülő szövetséges légierőt. 1943. novemberében a Teheráni konferencia(3) számunkra rossz híreket hozott. Véglegessé vált, hogy a szövetséges partraszállás nem a Balkánon, hanem Nyugat-Európában fog megtörténni és, hogy Közép-Európa a szovjetek hadműveleti területe lesz. Ezek után már hiába próbált az angolokkal tárgyalni a magyar kormány, azt a tanácsot kapta: forduljon Sztálinhoz. 1944-re az addig sem túl tág mozgástér drámai módon leszűkült. A kiugrásról folyó tárgyalások a legnagyobb óvatosság mellett is kitudódtak. A németek március 19-én megszállták az országot, a Kállay kormányt elűzték, és Horthy Miklóst kollaboráns kormány kinevezésére kényszerítették. Az amerikai légierő magyar célpontokat kezdett bombázni, az oroszok pedig elérték a Kárpátok előterét.
Hadd tegyünk itt egy rövid kitérőt. Sokan vitatják a kormányzó magatartását, amennyiben a németek embertelen tevékenységét legalizálta hivatalának megtartásával. Valóban, saját szemében is egyik legmegbízhatóbb hívétől, Kállay Miklóstól is azt a tanácsot kapta, mondjon le és hagyja el az országot. Horthy ezzel szemben úgy vélekedett, nem hagyhatja magára a nemzetet, nem engedheti, hogy kényre
kedvre ki legyen szolgáltatva. Úgy vélte, meglehetősen korlátozott lehetőségei ellenére, puszta tekintélyén és elhívatottságán keresztül motorja lehet annak, hogy személye köré olyan ellenállás szerveződjék, amely csökkenti a veszteségeket, és időt nyer ahhoz, hogy a háború végét ne romba döntött országgal, széthullott közigazgatással és államapparátussal, ne megszűnt hadsereggel és közellátással, ne anyagi és morális katasztrófaként kelljen megérni. Célja teljesülni látszott. 1944. augusztusában a feltétlen németbarát Sztójay-kormányt leváltotta, és Lakatos Gézát(4) nevezte ki miniszterelnökké. Vele lépéseket tett a deportálások megszüntetésére és a fegyverszüneti tárgyalások lefolytatására. Mivel biztossá vált, hogy a nyugati szövetségesek nem lépnek hazánk földjére, így a helyzetből csak egyetlen kiút maradt: tárgyalni a szovjetekkel. Vagyis ahhoz, hogy Magyarország elkerülje a gyilkosságot, öngyilkosnak kellett lennie(5). A kormányzónak pontos és életre szóló ismeretei voltak a bolsevik rendszer borzalmairól. Ezek nem csak az 1918-19-es itthoni eseményekből származtak, hanem a Szovjetunióból szerzett információkból is. A kommunisták mindazt elvetették, ami Kárpát-medencei létünk alapjait képezi. A keresztény erkölcs, a történelmi hagyományok, nemzeti elkötelezettség, lovagiasság, nagyvonalúság, a társadalmi felelősség számukra nem csak érdektelen, de egyenesen üldözendő jelenségek. Az 1920. után újraépített Magyar Királyság politikai vezetőrétege éppen ezért igyekezett folyamatosan éberen tartani a keletről fenyegető veszéllyel szemben a nemzet figyelmét. (Az 1944től bekövetkező szovjet megszállás bestiális eseményei sajnos még ezeket a helyenként elrettentő propagandának szánt jóslatokat is felülmúlták, így maradéktalanul igazolták azok létjogosultságát.) De nem csak az elit, hanem a teljes magyar lakosság is elutasította a kommunizmus bármilyen befolyását. Ennek az idegen ideológiának nem volt társadalmi bázisa nálunk, még a munkások tömegeit foglalkoztató nagyüzemekben sem. Híveit egy Moszkvából irányított szűk kör alkotta. Ez a megállapítás a háború utáni választások eredményeivel is igazolható(6). Fenti okokból következik, hogy a Sztálinnal való kapcsolatfelvétel olyan nehéz döntés meghozatalát tette szükségessé, amely az amúgy is bizonytalanná vált jövőt áldozta volna föl az emberi életek és az épí
Sztálin, Roosevelt és Churchill a teheráni konferencián 1943. november 28-án.



Dobogó
34
tett örökség értelmetlen pusztulásának pillanatnyi megállítása érdekében.
Első lépések a kiugráshoz
Mivel 1944. március 19-edike után a németek katonailag megszállták az országot, a kiugrás előkészítését a lehető legnagyobb titokban kellett lefolytatni. Nem csak Hitler teljhatalmú megbízottja, Edmund Weesenmayer(7) és apparátusa elől, de a németekkel szimpatizáló magyar kormányzati tisztségviselők és katonai vezetők szeme és füle elől is volt mit elrejteni. Az aprólékos munkára a minden politikai lépésével az érdeklődés középpontjában álló kormányzó személye nyilvánvalóan nem lehetett alkalmas. Éppen ezért alakult ki saját családtagjaiból, megbízható munkatársaiból és más befolyásos segítőkből egy olyan titkos csoport, amely munkához látott. Az a tevékenységük, amely nem kis veszély árnyékában ezrek életét mentette meg, illetve nemzetünk erkölcsi és biológiai létét igyekezett biztosítani a jövő nemzedékeinek számára, megérdemli, hogy e helyen név szerint is megemlékezzünk róluk, némileg pótolva az utókor ez irányú mulasztását is. Az említett munkában részt vett a kormányzó felesége, Purgly Magdolna; fia, ifj. Horthy Miklós; menye Gróf Edelsheim-Gyulai Ilona, Horthy István özvegye; Gróf Zichy Ladomér Szlovákiába, a Vörös Hadsereghez kiküldött titkos összekötő; Náday István vezérezredes, a szövetségesekhez Olaszországba kiküldött titkos összekötő; báró Aczél Ede Moszkvába kiküldött titkos összekötő; Bakay Szilárd altábornagy Budapest biztosításáért felelős parancsnok; Aggteleky Béla altábornagy Budapest biztosításáért felelős későbbi parancsnok; Lázár Károly altábornagy, a kormányzó testőrségének parancsnoka; Tost Gyula alezredes, a kormányzó szárnysegéde; Ambrózy Gyula a kormányzói kabinetiroda főnöke; Vattay Antal altábornagy, a kormányzó katonai irodájának főnöke; Faragho Gábor altábornagy, a csendőrség felügyelője; Szent-Iványi Domokos miniszteri tanácsos; Gróf Teleki Géza a korábbi miniszterelnök fia; Muráti Hermann távírász; Fekete Lajos távírász; Osgyáni László távírász; Hegedős János távírász. Bár a Lakatos-kormány megalakulásakor, mint legfontosabb feladatot, a fegyverszünet megkötését vállalta, az 1944. szeptember 11-i minisztertanácson kihátrálva ígérete mögül, a kormányzót cserbenhagyta(8). Horthy ezért a kormány, valamint a honvéd vezérkar főnökének kikapcsolásával volt kénytelen cselekedni. Első lépésként szeptember közepén Zichy Ladomér(9) Szlovákiában sikerrel vette fel a kapcsolatot Sztálin megbízottjával, Makarov(10) orosz őrnaggyal. Makarov írásban terjesztette elő a fegyverszünet megkötéséhez szabott feltételeket, amelyek Magyarországra nézve igen előnyösnek látszottak.
Lényege a következő volt: – a kormányzó küldjön Moszkvába tárgyalódelegációt, – a delegációnak szabad mozgást és szabad rádiókapcsolatot biztosítanak Budapesttel, – a delegáció megérkezésekor az angol és amerikai bombázók magyarországi tevékenységét leállítják (az 1944. március 19-i német megszállással a korábbi, szövetségesek által ígért légi biztonságunk megszűnt), – Magyarország függetlenségét biztosítják, belügyeibe nem avatkoznak bele, – a hadsereg, a rendőrség és a csendőrség megmarad, állományát nem fegyverzik le, – a jelenleg is magyar közigazgatású területek politikai és katonai irányítása változatlanul marad, – a kormányformát a magyarok választják meg, erre semmilyen orosz nyomás nem lesz, – Erdély határát csak a szovjet hadsereg fogja átlépni, a román nem, – Erdély hovatartozásáról népszavazás dönt, – Sztálin a fentieket fogja képviselni a békekonferencián, – a tárgyalások későbbi határozatait a Moszkvába delegált angol és amerikai partnerekkel erősítik meg.
Mindezeket, a kapcsolatfelvétel előkészítésére már Moszkvába utazott Aczél Ede(11) is megerősítette hazaérkezésekor. A közölt enyhe feltételek nagyban hozzájárultak ahhoz, hogy a kormányzó félretegye a bolsevizmussal szemben táplált ellenérzéseit, és késznek mutatkozzon kezet nyújtani Sztálinnak. A kiugrás előkészítése ezek után felgyorsult, amit az sem befolyásolt, hogy közben az Olaszországba küldött Náday István(12) vezérezredes teljes elutasításban részesült a szövetségesek részéről(13). A Horthy Miklós által összeállított delegáció, hogy ne keltse fel a németek és besúgóik figyelmét, vadásztársaságnak álcázva, rendkívül kockázatos és viszontagságos úton október elejére ért a szovjet fővárosba. Tagjai: Faragho Gábor(14), Szent-Iványi Domokos(15) és Teleki Géza(16) voltak. Megbízatásuk, hogy a Makarov-levélre hivatkozva megkezdjék a komolyabb egyeztetéseket, és érjék el, hogy a légitámadások azonnal leállíttassanak. A királyi Várral rádióadóval kellett kapcsolatot tartaniuk. Ennek részleteiről elmondható, hogy rejtjeles üzeneteket váltottak. Elküldték, hogy mit tárgyalnak, mire kérnek megerősítést, mit kérnek az oroszok, míg Budapestről utasításokkal, válaszokkal látták el őket. A lehallgatás elleni védelem céljából a kommunikációra rejtjelkulcsok készültek. A kulcsok kezelésébe összesen három személy volt beavatva itthon. A kormányzó fia, Nicky(17); menye özv. Horthy Istvánné(18) és Tost Gyula(19) alezredes, szárnysegéd. A legteljesebb titoktartás mellett négy belügyminisztériumi rendőr távírász teljesített szolgálatot a budai Várban, Muráti Hermann, Fekete Lajos, Osgyáni László és Hegedős János.



MITIKUS MAGYAR TÖRTÉNELEM 35
Közben a helyzet egyre veszélyesebbé vált. Arról, hogy a németek megsejtettek valamit, egy rendkívüli eset tanúskodott október 6-án. Bakay Szilárd(20) altábornagyot, a budapesti első hadtest parancsnokát, aki a legnagyobb nehézségek ellenére, a rendelkezésére álló erőkből megszervezte a főváros biztosítását, a Gestapo elrabolta. Azonnali pótlását Aggteleky Béla(21) altábornagy személyében sikerült megtalálni. A Várban működő rádióadó is felkeltette a figyelmet. Ahányszor működésbe lépett, német gépek jelentek meg a Várhegy felett, a rejtjelezés azonban elég erősnek bizonyult. Itt az események felsorolását megszakítjuk. Tekintsük át, milyen feltételeknek kellett minimálisan teljesülni ahhoz, hogy a kiugrás egy diplomáciai megegyezés után sikeresen levezényelhető legyen. A németek ellenakciójára magától értetődően számítani lehetett, így fontos volt, hogy a legfelsőbb vezetés (a kormányzó) cselekvőképes maradhasson. Ezt elsősorban a főváros helyőrsége volt hivatva biztosítani. Nélkülözhetetlen volt tehát a hadsereggel meglévő hírkapcsolat zavartalan fenntartása annak érdekében, hogy a várható nyilas és német csapatok ellen irányíthatóak legyenek. Szükség volt a Magyar Rádióra is, hogy a lakosság és a közvélemény tájékoztatva legyen a fejleményekről. Végül, elengedhetetlenné vált, hogy a megbeszélt időpontban a Magyar Királyi Honvédség Kárpátoknál felvonult 1. és 2. hadserege mindenben együttműködjön a Vörös Hadsereggel a német hadosztályokkal szemben. Ez utóbbi, a szovjetek számára az egyetlen jele lehetett a magyar fél szavatartóságának.
A kormányzó október 9-én fentiekre tekintettel azt tervezte, hogy családjával Husztra utazik, az 1. hadsereghez. Ezzel egyszerre két probléma oldódott volna meg. Egyrészt Horthy személyes biztonsága, másrészt helyszíni jelenléte folytán a hadsereg irányításának kézben tartása. Az ötletről Vörös János(22) vezérkari főnök azonban lebeszélte, mert az utazás biztonsági kockázatait túl nagynak tartotta. Közben váratlan fejlemény történt. A Moszkvába küldött delegáció rádión jelentette, hogy Molotov(23) szovjet külügyminisztertől megkapták az előzetes fegyverszüneti feltételeket. Ebben az szerepelt, hogy el nem fogadásuk esetén a Szovjetunió nem tárgyal tovább. Legfontosabb, és legmegdöbbentőbb eleme pedig az, hogy Makarov őrnagy tevékenységét és az általa korábban közölt feltételeket nem ismerik el! Feltétel nélküli megadást kérnek. A magyaroknak minden katonai és közigazgatási egységet az 1937-es (trianoni) határok mögé kell visszavonniuk, és hadat kell üzenniük Németországnak. Kiábrándulást és mély megrázkódtatást okozott a szovjetek azon nyilvánvaló színjátéka, ahogyan a Makarov ígéretekkel lépre csalták a hazánk megmentéséért munkálkodókat, majd diktátumukkal szorult helyzetünket kihasználni igyekeztek. Mindez válasz arra a napjainkban egyre divatosabb vélekedésre, mely szerint Sztálin csak a kiugrási kísérlet sikertelensége miatt döntött úgy, hogy Erdély teljes egészét Romániának kell ítélni a béketárgyalásokon. Amint látható, ezt már az esemény előtt tényként kezelte a szovjet diplomácia. A korábbi üres kezű nyugati ajánlatokhoz képest mindössze annyi előnye volt Molotov külügyminiszter feltételeinek, hogy fegyveres segítséget ígért a németek ellen, de ezért egy nép jövőjét kérte cserébe. A kormányzó ilyen kész tények elé állíttatván és mozgástere teljes leszűkülésének tudatában elfogadta a feltételeket. Döntésének hátteréről sokat elárulnak az október 15-én délelőtt megtartott koronatanácson elhangzott szavai: „Súlyos idők elé nézünk, sokat fogunk szenvedni, de ezt a lépést meg kellett tenni. A németek semmibe vették szuverenitásunkat, és velünk szemben gazemberek módjára viselkedtek. Egy német politikus egyszer azt mondta, hogy Németország szerencséje, hogy csak 15 millió magyar van a világon. Mindig keleti terjeszkedésük útjában voltunk, és vagyunk ma is.” A titkos rádión lebonyolított további tárgyalásokon arra kérte az oroszokat, hogy okvetlenül tartsák titokban a megegyezést annak érdekében, hogy elkerülhető legyen egy esetleges államcsíny, amely a németek meglévő katonai fölényét kihasználva mindent meghiúsít. Kérte, hogy a Vörös Hadsereg Budapest irányába történő haladása állíttassék le addig, amíg a határok mellől két hadseregünk a fővárosba nem érkezik. Fentiek értelmében Horthy Miklós el is rendelte az
Bakay Szilárd altábornagy



Dobogó
36
1. és 2. magyar hadsereg Tisza mögé való visszavételét – jóval a trianoni határokon belülre – a német tiltakozások ellenére, mellyel a velük való szakítást már október 10-én a maga részéről megtette. A kiugrás bejelentését és az átállást eredetileg október 20-ra tervezte, hiszen elegendő idő kellett a hadosztályok mozgatására is. A helyzet azonban rohamosan romlott. Gyaníthatóan árulás miatt (szabotázscselekmények, utak, hidak tönkretétele) a visszavonulás lelassult, a németek előtt pedig már nem lehetett tovább titkolózni, ezért úgy határozott, október 15-én dűlőre viszi a dolgot. Horthy Miklóst nem csak napjaink közegében, de saját korában is nehezen lehet elhelyezni. Azért, mert olyan erkölcsi mércét tartott a maga számára kötelezőnek, amelyet rajta kívül csak nagyon kevesen, a világ politikai vezetői közül pedig senki sem. Ezért érthetetlen számunkra talán az a mód, ahogyan korábbi szövetségesével, a németekkel való szakítás kérdését kezelte. Horthy Miklós őszintén hitte és gyakorolta a becsület és tisztesség azon fokozatát, melyben az örökérvényű játékszabályokat a körülményektől függetlenül mindig be kell tartani. Önmagát elsődlegesen ennek a láthatatlan morális birodalom képviselőjének tartotta és csak utána földi hazájáénak. Ugyanakkor pontosan tudta, hogy a magyar szellemnek, a magyar küldetésnek, a magyar jellemnek is éppen ez a tápláló forrása. Ez volt az oka annak, hogy ragaszkodott ahhoz, hogy a kiugrás tényét először volt szövetségesével közli és csak utána a világgal. Számára az adott szó akkor is kötelező erejű volt, ha történetesen a partnere hagyta őt először cserben. Emellett persze tudatában volt annak is, hogy ez esetben behozhatatlan lépéselőnyre tesznek szert a németek és meghiúsíthatják terveit. Ezért azt tervezte, hogy október 15-ére hívatja a német főmegbízottat és közli vele az átállás tényét, a Magyar Rádióban ezután, de még Weesenmayer távozása előtt hangzik el a proklamáció. Érdemes megismerkedni a technikai kivitelezés izgalmas részleteivel is. Ezek szerint a kormányzó menye a szomszéd szobából hallgatta volna a német megbízottal való tárgyalást, és a „fegyverszünetet kértem” szavak elhangzása után tüstént a rádió igazgatójával telefonösszeköttetésben álló Ambrózy Gyulához(24) szalad, aki azonnal jelt ad a proklamáció leadására. A védelmet fokozandó, a várpalota őrségét megerősítették, az oda vezető utakat aláaknázták. A művelet másik kulcsa a két magyar hadsereg feletti rendelkezés biztosítása volt. Ezeknek kellett a fővárost és benne a kormányzót védeni és a fegyverszüneti megállapodás feltételeinek megfelelően az oroszokhoz átállva a németek ellen harcolni. Ehhez a hadseregparancsnokoknak külön titkos üzenet lett kidolgozva. Ennek szövege így hangzott: „1920. március 1-jei rendelet végrehajtandó. Akkor is végrehajtandó, ha a vezérkar főnöke vagy bárki más ellenkező érte
lemben intézkednék.” Ebből is érzékelhető, mennyire tartani kellett egy esetleges államcsínytől.
1944. október 15.
Most pedig idézzük fel lépésről lépésre a sorsdöntő nap eseményeit. Váratlan és szörnyű esemény nyomta rá bélyegét a későbbi történésekre. A kormányzó fiát, Nickyt, egy előre megtervezett akció keretében a Gestapo elrabolta! Ezzel nem csak súlyos érzelmi sebet ejtettek a kiugrást éppen lebonyolítani készülő kormányzón, hanem világossá is tették, semmit nem adnak már a formaságokra. Az események sodrása azonban félretétette e nem várt fejlemény felett érzett aggodalmat. Déli tizenkettőre Weesenmayer hivatalos volt a várba. A kiugrás végrehajtása ezzel kezdetét vette. A megbeszéltek szerint Ilona grófnő (özv. Horthy Istvánné) a feltűnés elkerülése érdekében még a cipőjét is levéve, csendben a beszélgetés helyszínéül szolgáló iroda ajtajához osont és hallgatózva várta, hogy az „oroszoktól fegyverszünetet kértem” végszó odaátról elhangozzon. Ezután, amíg a kormányzó a német megbízottal tovább tárgyalt, a terv szerint azonnal Ambrózy Gyulához sietett, akinek feladata szerint a rádióba kellett telefonálnia, engedélyt adva a proklamáció beolvasásához. Bár az egész művelet elején vagyunk csupán, ettől a pillanattól kezdve látni fogjuk, minden egyes lépésnél vagy a véletlen, vagy a túlbiztosítási kényszer, vagy az ártó szándék akadályozza a sikeres levezénylést. Nagyon nehéz megkülönböztetni, hogy olykorolykor melyik, de tény, emberi mulasztások és hűtlenség okán az oly titokban megszervezett akció vakvágányra kerül. Itt, ennél a jelenetnél az történik, hogy hirtelen, minden előzmény nélkül Amrózy Gyula kabinetiroda főnök felveti, hogy meg kell kérdezni a kormányzót, vajon a Weesenmayerrel történt egyeztetés után is kitart-e álláspontja mellett, és valóban be kell-e olvasni a proklamációt. A helyzetet súlyosbítja, hogy Hlatky Endre(25), a rádió igazgatója ahelyett, hogy a rádió épületében tartózkodna, készenlétben a parancs vételére, ott áll Amrózy mellett. Utóbbi tényből könnyen következtethetünk kettejük tudatos megmozdulására a tervvel szemben. Némi vita után Ilona grófnő eléri, hogy Hlatky azonnal távozzon a szolgálati helyére, addig, amíg a Várat elhagyó Weesenmayer nem tud intézkedni. Ambrózy nyomására azonban kénytelen megvárni a tárgyalás végét és személyesen bemenni a kormányzóhoz, annak megerősítő válaszát kikérve. Minderről értesülve Horthy nem érti, miért nem hangzott még el a proklamáció. Amrózy csak ekkor utasítja a rádiót, amelyben végül beolvassák. Itt azonban ismét egy zavaró körülmény lép be. Kiderül, hogy a szöveg legfontosabb mondatát megváltoztatták. A



MITIKUS MAGYAR TÖRTÉNELEM 37
fegyverszünet megkötésének bejelentése mind a belföldi, mind a külföldi közvélemény előtt nyílttá kívánta tenni, hogy a Magyar Királyság kilépett a német szövetségből és a náci ellenes erők oldalán áll. A kiáltvány hivatkozott része eredetileg így szólt:
„Értesítettem a Német Birodalom képviselőjét, hogy fegyverszünetet kértünk ellenfeleinktől, és megszüntetjük az ellenségeskedést velük szemben. Mától fogva Magyarország hadiállapotban lévőnek tekinti magát Németországgal.”
A proklamáció hitelességéért a kormányzó és a miniszterelnök egyszerre felelt. Mindkettejük aláírásának ott kellett lennie a lap alján ahhoz, hogy a rádióban beolvashassák. Mivel a szöveget egyes szám első személyben fogalmazták, annak forrásaként Horthy Miklóst jelölhetjük meg. Lakatos Géza miniszterelnök ellenjegyzése jogi követelmény volt. Korábban már szóltunk arról, hogy a kormányzó cserbenhagyottnak
érezte magát a kiugrási politika területén Lakatostól, mert utóbbi elmulasztott kiállni a terv mellett, így érthető okokból kihagyta a fegyverszüneti tárgyalásokból. Horthynak tehát nem az egyetértésére, hanem
csupán az aláírására volt szüksége. Lakatos október 14-én ellátta kézjegyével a dokumentumot, de minősíthetetlen módon a kormányzó beleegyezése nélkül a „Mától fogva Magyarország hadiállapotban lévőnek tekinti magát Németországgal.” részt kihúzta, a (fegyverszünetet) „kértünk” ige múlt idejű alakját pedig „kérünk”-re módosította önhatalmúlag(26). A lepecsételt borítékba zárt kiáltvány így került a rádió épületébe. Hogy felmérhessük e kicsinynek tetsző tartalmi és nyelvtani változtatás valódi jelentőségét, álljanak itt Aggteleky Béla altábornagy magyarázó szavai: „A nemzetet, de különösen a harcoló haderőt a való helyzetről, mely előtte eddig rejtve maradt, őszintén tájékoztatni kellett! Biztosítani kellett, hogy azok a kormányzó magatartását megérthessék, és főleg, hogy a hadsereg váratlan parancsainak szilárd egységben engedelmeskedjék. A szövegben semmi lehetetlen, semmi megborzadnivaló nem volt. A hadüzenet után egész elhatározásra volt szükség és erélyes, elszánt cselekvésre. A fegyverszüneti szerződés már négy nap előtt életbe lépett! A hadüzenet törlése végzetes tévedés volt Lakatos részéről.(27)” Hogy az óvatosság és a titoktartás mennyire indokolt volt, bizonyítja, hogy a főváros védelméért felelős, fent nyilatkozó parancsnok összeköttetését elvágják mind a kormányzóság, mind a vezérkar, mind pedig a honvédelmi miniszter felé. Aggteleky ezért kénytelen saját hatáskörében elrendelni a teljes harckészültséget, a helyőrségi riadót. Helyzetfelismerését dicsérendő, jegyezzük meg, ettől kezdve valóban a hadsereg fellépésén múlott minden. Amitől tartani lehetett, az be is következett. Német fegyveres osztagok szállták meg a hadtestparancsnokság feletti Sas hegyet és a Várhoz közeli Gellért hegyet is. Az események szomorú fordulatot vesznek. A tábornok hiába ad parancsot a Gellért hegy visszafoglalására, árulás következtében fegyveres harcra nem kerül sor. Aggtelekyt saját beosztottja, Hindy Iván(28) vezérőrnagy fegyverezte le és ejtette foglyul, aki ezután felettese nevében minden németellenes rendszabályt visszavonatott, a harckészültséget megszüntette, a stratégiailag fontos pontokról – köztük a rádió épületétől az őrséget berendelte. Így ragadták magukhoz a németek egyetlen puskalövés nélkül a katonai uralmat Budapest felett anélkül, hogy erről a kormányzónak és a katonai vezetésnek tudomása lett volna. Most már csak egyetlen esély maradt. Ha az 1. és 2. magyar hadsereg a megállapodások szerint átáll az oroszokhoz és felveszi a harcot a németekkel. Az árulók azonban itt is közbeléptek. Előbb a két hadsereg parancsnokának szóló titkos jelszót tartalmazó borítékot („Az 1920. március 1-jei rendelet végrehajtandó...”), mely az átállás végrehajtását rendeli el, semmisítette meg Nádas Lajos(29) ezredes és Kapitánffy Albin(30) őrnagy, majd Vörös János vezérezredes, vezérkari főnök nevében elhangzott a rádióban egy felhívás, a kormányzói kiáltvány magyarázatával. E szerint a fegyverszüneti tárgyalások kimenetele még bi
Lakatos Géza miniszterelnök



Dobogó
38
zonytalan, éppen ezért minden magyar katona köteles úgy harcolni, mint eddig. Hiába a körültekintő szervezés, a helyzet urai ekkor már a németek voltak, a két hadseregünk átállása a szovjetek oldalára kudarcba fulladt. A 2. magyar hadsereg parancsnokát, Veress Lajos(31) vezérezredest október 16-án hajnali öt órakor az őrvonalak közötti ellenőrző útján a németek letartóztatták. Miklós Béla(32) az 1. magyar hadsereg parancsnoka pedig sokat sejtető meghívót kapott Gotthard Heinrici(33) német vezérezredestől. Ez után zajlott le az alábbi telefonbeszélgetés Vörös János vezérkari főnök és Miklós Béla között, amely jól jellemzi a zűrzavaros helyzetet. Miklós Béla: Mi a(z) (1. magyar) hadsereg feladata? Vörös János: A hadsereg feladata a szomszédos német hadsereg jobbszárnyának biztosítása, nehogy az oroszok a hátába kerüljenek. Miklós Béla: Micsoda?! Vörös János: (megismétli még egyszer) Kérlek, ez a feladata. Különben is, az előszobámban német urak ülnek. Mindezek után Miklós Béla a vele tartózkodó Kéri Kálmán(34) vezérkari ezredessel együtt elhagyta szolgálati helyét, és a front túloldalán lévő szovjet hadosztályparancsnokságra távozott.
A végjáték
A budapesti helyőrség, a két magyar hadsereg és a főváros stratégiai fontosságú pontjainak elveszítésével a kiugrás terve összeomlott. Ennél azonban egy még súlyosabb következménnyel járó esemény fenyegetett. A közjogi struktúra bukása. Az országot a háború lángtengeréből kivezetni igyekvő kormányzó teljesen elszigetelődött. Az eseményekre már semmilyen hatást nem tudott gyakorolni, de személye még mindig a magyar szuverenitás záloga volt. Éppen ezért, csak idő kérdése lehetett, mikor jelennek meg a budai Várban is a nyilasokkal államcsínyt végrehajtatni igyekvő németek. Weesenmayer azonban koránt sem lehetett biztos a dolgában. Lázár Károly(35) altábornagy, a kormányzó testőrségének parancsnoka ugyanis körültekintő intézkedésével, aknazárral látta el a Várhegyre vezető
utakat. Ez már csak azért is növelhette az eddig mindent simán levezénylő teljhatalmú megbízott aggodalmait, mert így a környéken található német nagykövetség, és több nyilas vezető és maga Szálasi is túszokká váltak. Lakatos Géza miniszterelnök azonban telefonon kérte Vattay Antalt(36), a kormányzó katonai kabinetirodájának főnökét, hogy nyittasson utat az aknazáron. Vattay beleegyezett. Ebben a különös cselekedetében, nem tudhatjuk, hogy a miniszterelnököt milyen motiváció vezette. Nem akarta, hogy a kormányzó élete veszélybe kerüljön a készülő ostrom során, vagy a nyilasoknál akart jó pontot szerezni a hatalomátvétel utánra? De az is érthetetlen, hogy e fontos kérdésben miért nem kérte ki Horthy véleményét egyikőjük sem. Pedig a kormányzó tudatában volt annak, hogy utolsó éjszakáját tölti a Várban. Mindenre elszántan készült maroknyi csapatával védeni a magyar szuverenitás utolsó fészkét. Másnap hajnalban, pár perccel hat óra előtt egy gépkocsi gördült be a palota udvarára. Weesenmayer és Lakatos szálltak ki belőle. Utóbbi arról informálta a német megbízottat, hogy Horthy megadja magát. Erről a kormányzó mit sem tudott, Lakatos ismét a háta mögött intézkedett. Weesenmayer a gépkocsiba invitálta Horthyt ezekkel a szavakkal: „Jöjjön, szeretném megkímélni a várpalota elfoglalásának kellemetlen látványától!” A kormányzó számot vetve a helyzettel, hogy saját miniszterelnöke kíséri Weesenmayert, hogy a páncélosokkal felsorakozó németekkel szemben csak testőreinek életét áldozhatná fel az egyenlőtlen harcban, úgy vélte, ez a jelenet nem más, mint egy udvarias formába burkolt letartóztatás. A kormányzó beszállt az autóba(37), s ezzel hosszú-hosszú évtizedekre Magyarország függetlensége is eltűnt.
A budai királyi palota



MITIKUS MAGYAR TÖRTÉNELEM 39
JEGYZETEK:
(1) nagykállói Kállay Miklós (1887-1967) politikus, miniszterelnök. Szabolcs és Ung vármegyék főispánja 192229. között. Földművelésügyi miniszterként 1932-től tagja Gömbös Gyula kormányának. A miniszterelnök politikájának radikalizálódása miatt azonban 1935-ben kilép. Felsőházi tag, majd 1937-től a Magyar Királyi Öntözésügyi Hivatal elnöke. Munkája a Tiszántúl vízgazdálkodásának megoldása volt, amelyet élete legfontosabb eredményének tekintett. 1942-ben nevezi ki a kormányzó miniszterelnökké. A döntésben Bethlen István korábbi miniszterelnök tanácsa meghatározó volt. A németellenes politikát Kállaynak a bel- és külpolitikai életben való kevésbé feltűnő személye segíthette. Kezdetben a külügyminiszteri tárcát is magánál tartva, a németek irányából komoly bizalmatlansággal kezelve látott munkához. Masszívan ellenállt Hitler Magyarországgal szembeni követeléseinek a katonai, a gazdasági és a zsidókérdésben is. Az ország német megszállásának idején, 1944. március 19-én a török követségre menekült. Később önként feladta magát. Előbb Sopronkőhidára, majd Mauthausenbe szállították. A fogságból kalandos körülmények közepette szabadult ki. 1953-ig Olaszországban, később haláláig, az Amerikai Egyesült Államokban élt. Emlékiratait „Magyarország miniszterelnöke voltam 1942-44.” – címmel írta meg.
(2) A casablancai konferencia 1943. január 14. és január 24. között zajlott, Winston Churchill és Franklin D. Roosevelt részvételével. Döntöttek a szicíliai partraszállásról, napirendre került a brit–magyar különbéke, emellett előkészítették Roosevelt, Churchill és Sztálin teheráni találkozóját is.
(3) A teheráni konferencián 1943. november 28. és december 1. között Sztálin, Roosevelt és Churchill először találkoztak egymással személyesen. Megállapodtak, hogy a tengelyhatalmakkal nem kötnek különbékét és, hogy 1944-ben Nyugat-Európában hozzák létre a második frontot. Megegyeztek a szovjet hadműveleti terület nagyságáról (Magyarország is ide került), Lengyelország leendő határairól és a háborús bűnösök megbüntetéséről (Nürnbergi perek).
(4) vitéz lófő csíkszentsimonyi Lakatos Géza (18901967) m. kir. honvéd vezérezredes, miniszterelnök. Az első világháborúban harcolt az orosz és az olasz fronton is. A Tanácsköztársaság idején belépett a Vörös Hadseregbe, majd átállt Horthy Miklós nemzeti hadseregébe. 1920 után oktatott a Ludovika Akadémián, dolgozott a Vezérkari Főnökség hírszerző osztályán, később prágai katonai attasé lett. 1935-ben kinevezték a Magyar Királyi Honvédség vezérkari főnökévé. 1943-ban a keleti fronton a megszálló magyar csapatokat irányította, a következő évben ő az I. magyar hadsereg parancsnoka. A kormányzó megbízásából 1944. augusztus 29-től miniszterelnök. Az október 15-i sikertelen kiugrási kísérlet napján a németek letartóztatták, a háború végéig őrizet alatt állt. A szovjet bevonu
lás után többször is kihallgatták, ingó és ingatlan vagyonától megfosztották, de szabadon bocsátották. 1965-ig visszavonultan, szűkösen élt Budapesten, majd a párt engedélyével Ausztráliába távozhatott.
(5) Gróf Apponyi Albertnek 1920. január 16-án a párizsi békekonferencián elhangzott szavai: „Mégis, ha Magyarország abba a helyzetbe állíttatnék, hogy választania kellene ennek a békének az elfogadása vagy aláírásának visszautasítása között, úgy tulajdonképpen azt a kérdést kellene feltennie magának: legyen-e öngyilkos azért, hogy ne haljon meg.”
(6) Az 1945. november 4-én megtartott nemzetgyűlési választásokon a két baloldali szervezet, a Szociáldemokrata Párt és a Magyar Kommunista Párt a második, illetve a harmadik helyre szorult a Független Kisgazdapárt mögé. Támogatottságuk együtt is alig haladta meg (34,37%) az első helyezettre leadott voksok (57,03%) számának felét. A rendkívül magas részvételi arány (92,56%) miatt kijelenthető, hogy az eredmények hűen mutatják a bolsevizmus magyarországi elutasítottságát. (forrás: vokscentrum.hu)
(7) Dr. Edmund Weesenmayer (1904-1977) közgazdász, diplomata, az NSDAP és az SS tagja. A Német Birodalom Külügyminisztériumának gazdasági szakértőjeként Kelet- és Közép-Európa politikai-gazdasági helyzetével foglalkozott. 1943-tól Magyarországról készített jelentéseket. 1944. március 19-én Hitler a Harmadik Birodalom budapesti nagykövetének és teljhatalmú megbízottjának nevezi ki. Utóbbi posztján a Wehrmachton kívüli összes magyarországi német erő fölött (beleértve a Gestapo-t is) rendelkezett. 1945-ben a közeledő Vörös Hadsereg elől Ausztriába menekült, ott adta meg magát az amerikaiaknak. 1949-ben, Nürnbergben őt is bíróság elé állították. Perében még Horthy Miklóst is beidézték tanúnak, aki ellene vallott. Számos németellenes magyar politikus és értelmiségi letartóztatásában és halálában, a magyarországi zsidóság deportálásában illetve a nyilas hatalomátvétel elősegítésében volt felróható a felelőssége. Rejtélyes módon további sorsa mégis kedvezően alakult. A legsúlyosabb büntetést, a halált, sikerült elkerülnie. Húsz év börtönre ítélték, melyet először megfeleztek, majd két év letöltése után szabadon engedték. Szakértelmét igénybe vették a háború utáni Nyugat-Németország gazdaságának talpraállításában.
(8) Az 1944. szeptember 11-i minisztertanácson Lakatos Géza közölte a kormányzó megmásíthatatlan szándékát a fegyverszüneti tárgyalások megkezdéséről. A miniszterelnök felszólalásában messzemenően semleges magatartást tanúsított, meg sem kísérelt kiállni a döntés mellett, így Bonczos Miklós belügyminiszter valamint a két németbarát, Reményi-Schneller Lajos pénzügyminiszter és Jurcsek Béla földművelésügyi miniszter lendületes hozzászólásaikkal egymás után ragadták magukkal az ingadozó kormánytagokat. Végül maga Lakatos is csatlako



Dobogó
40
zott a közös elhatározáshoz, hogy ez a kormány nem vállalja a kiugrással járó felelősséget. (Bárczy István államtitkár által készített hivatalos jegyzőkönyvből közli Aggteleky Béla altábornagy nyomán Gróf Edelsheim-Gyulai Ilona: Becsület és kötelesség I. kötet 283. old. Budapest 2003.)
(9) gróf zichi és vásonkeői Zichy Ladomér (19041981) földbirtokos, gazdálkodó, történelemkutató, politikus. A Trianon után elcsatolt Erdélyben előbb édesanyja birtokán gazdálkodott, majd a határon átszökve, átvette a család Nógrád megyei (divényi) birtokát. A harmincas évek közepén történelmi témájú kutatásokkal foglalkozott. A tatárjárás Magyarországon – címmel jelent meg munkája. 1944-ben közreműködött a fegyverszüneti tárgyalások megkezdésében. A háború után részt vett a Polgári Demokratikus Párt megalapításában. 1948-ban elmenekült a kommunista rezsim elől, kivándorolt Dél-Amerikába. Élt Brazíliában, Argentínában, Bolíviában és Chilében is. Az emigrációban gazdálkodással és további történelmi kutatásaival foglakozott.
(10) Makarov szovjet főtiszt. Személye egyelőre teljesen homályos a történelemkutatók számára. Sem keresztneve, sem születésének, illetve halálának időpontja nem tisztázott. A különböző források, visszaemlékezések még 1944. őszén viselt rendfokozatát is ellentmondásosan adják meg. Egyes helyeken őrnagyként, máshol alezredesként hivatkoznak rá. Az sem tudható, mely szervezeten belül szolgált, a Vörös Hadsereg, avagy az NKVD állományában. A levéltári kutatások adhatják meg a választ arra, hogy egyáltalán létező személyről van-e szó. Ejer Tamás publikációjában (Ugrás a nagyhatalmak forrongó üstjébe – origo.hu 2014.11.08.) egy Szlovákiában harcoló partizánbrigád komisszárjaként említi, alezredesi rendfokozatban. Szerinte, a korabeli szovjet viszonyok miatt, nehezen elképzelhető, hogy egy jelentéktelen beosztású katonai parancsnok magas szintű felhatalmazás nélkül akár Sztálinra, akár Molotovra hivatkozva, csupán saját elhatározásából írjon egy ilyen nagy horderejű dokumentumot. Ebből következően nem lehetetlen, hogy a Makarovlevél titkosszolgálati manőver eredményeként született, egyfajta „mézesmadzagként”, hogy minél előbb „kedvet csináljanak” a fegyverszüneti tárgyalások megkezdéséhez Horthy Miklósnak. Sztálin úgy vélte, ha Magyarországról sikerül gyorsan kiűzni a németeket, akkor az osztrák és dél-német területeket hamarabb érheti el, mint az amerikaiak, s így még nagyobb területekre terjesztheti ki befolyását.
(11) báró Atzél Ede (1906-1945?) földbirtokos, politikus. Jelentős szerepe volt a két világháború közötti erdélyi kisebbségi magyarság társadalmi és kulturális életének megszervezésében. 1944. szeptember 5-6-án részt vett a tordai csatában. A szovjet fegyverszüneti tárgyalások során a kormányzó felkérésére elvállalta egy nemhivatalos delegáció vezetését Moszkvába. 1944. szeptember 24. és szeptember 29. között Kuznyecov vezérkari fő
nök-helyettes fogadta. A nyilas hatalomátvétel után bekapcsolódott a fegyveres ellenállásba. A Magyar Nemzeti Felszabadító Bizottság küldöttjeként december 3-án Gödöllőre ment a szovjet főparancsnokságra, ahol álnokul fogságba vetették. A háború után átadták a magyar hatóságoknak, akik kiadták Romániának. 1945-ben nyoma veszett.
(12) Náday István (1888-1954) m. kir. honvédtábornok. 1908-ban avatták tisztté. Az első világháborúban a vezérkarnál szolgált. 1919-ben belépett a Vörös Hadseregbe, hadosztály vezérkari főnöki beosztást látott el. 1921-től ismét vezérkari beosztásokban szolgált, később a Ludovikán tanított. 1939–40-ben a vezérkari főnök helyettese. További fontos tisztségek ellátása után 1942 augusztusától 1944 áprilisáig az 1. magyar hadsereg parancsnoka, 1942 őszétől vezérezredesi rangban. 1944. nyarán nyugdíjazták. 1944. szeptember 22-én a kormányzó utasítására az olaszországi szövetséges főhadiszállásra repült, ahol sikertelenül kezdeményezett tárgyalásokat egy esetleges fegyverszünetről. A nyilasok 1945. januárjában megfosztották rendfokozatától. A háború végén nyugatra távozott, de még 1945-ben hazatért. A kommunista rezsim kitelepítettjei közé került, azzal a könnyítéssel, hogy vidéki rokonainál lakhatott.
(13) A kormányzó Náday István vezérezredest és az ekkor magyar hadifogoly Charles T. Howie angol ezredest bízta meg a misszióval. A megszállás miatt minden itthoni repülőtér német kézen volt, ezért rendkívül bonyolult módon sikerült kiutazniuk légi úton a szövetségesek casertai főhadiszállására. A kétfős delegáció megérkezése után lehetetlen helyzetbe került. Nem csak a budai Várral összeköttetést biztosító rádiós rejtjelkulcsokat veszítették el a viszontagságos út során, de igen bizalmatlan fogadtatásban is részesültek. Tárgyalásokba nem bocsátkoztak velük, sőt elkülönítve helyezték el őket, így még egymással sem tudtak érintkezni. A szövetségesek viselkedésének hátterében ekkor már minden bizonnyal az állt, hogy Magyarországot végleg Sztálin befolyási szférájába engedték át.
(14) vitéz Faragho Gábor (1890-1953) m. kir. honvéd tábornok. A Ludovikán folytatott tanulmányai után 1910-ben avatták tisztté. Az I. világháborúban tüzérparancsnok. A trianoni békét követően vezérkari tanfolyamot végez. A harmincas években már vezérkari tiszti beosztásokban szolgált. 1936-tól ezredes, osztályvezető a Honvédelmi Minisztériumban, később a Vezérkari Főnökség hírszerzési osztályának munkatársa. 1940-ben tábornoki rendfokozattal moszkvai katonai attasévá nevezik ki. Hazatérése után a csendőrség felügyelője lett. A Belügyminisztériumhoz tartozó szervezetnél, mint katonai elöljáró felelt a fegyelem, a kiképzés és a személyi kérdések terén. 1943ban altábornagyi rendfokozatba lép elő. Kitűnő orosz nyelvtudása, helyismerete és a kormányzó iránti személyes hűsége alapján Horthy Miklós őt bízta meg a Moszkvába küldött fegyverszüneti delegáció vezetésével, egy



MITIKUS MAGYAR TÖRTÉNELEM 41
idejűleg vezérezredessé előléptetve. 1944. október 11-én az előzetes fegyverszüneti egyezményt Magyarország részéről ő írta alá. Mivel a kiugrási kísérlet kudarca után a budapesti kormányt a németek eltávolították, Moszkvába került más magas rangú katonatisztekkel együtt tárgyalásokat kezdett a szovjet féllel egy új ideiglenes nemzeti kormány megalakításáról. Közben itthon, távollétében a nyilasok megfosztották rendfokozatától. Az Ideiglenes Nemzetgyűlés 1944. decemberében közellátásügyi miniszterré választotta. Ezt a beosztást 1945. nyaráig töltötte be, majd nyugdíjazták. Ezután visszavonult a politikai élettől, ellenállási érdemeiért meghagyott birtokán gazdálkodott haláláig. 1951-ben megvonták nyugdíját és ki akarták telepíteni. Puskin, volt budapesti szovjet követ közbenjárására azonban lakóhelyén maradhatott.
(15) Szent-Iványi Domokos (1898-1980) diplomata. Egyetemi tanulmányainak elvégzése után Gróf Teleki Pál tanársegéde lett, aki elindította a diplomáciai pályán. Párizsban, a Sorbonne-on képezte tovább magát. 1927-ben már követségi tanácsosi posztot tölt be az USA-ban és Kanadában. A két világháború közötti kormányok folyamatosan igénybe vették diplomáciai szolgálatait. Bár mindig a háttérben maradt, külpolitikai kérdésekben szaktudása miatt megkerülhetetlen volt személye. A német megszállás után létrehozta a Magyar Függetlenségi Mozgalom nevű szervezetet. Szoros kapcsolatban állt Ifj. Horthy Miklós „kiugrási” irodájával. Tagja volt a Faragho Gábor vezette magyar fegyverszüneti tárgyalódelegációnak is Moszkvában. 1944. decemberében az Ideiglenes Nemzeti Kormányban a külügyminiszteri tárcát ajánlottak fel neki, amelyet visszautasított. A háború után a magyar államvédelmi szervek meghurcolták, és népbíróság elé állították. Tíz év börtönre ítélték, az 1956-os forradalom alatt szabadult ki. Nyelvtanításból élt, majd 1972-ben az NSZK-ba emigrált.
(16) gróf széki Teleki Géza (1911-1983) geográfus-geológus, egyetemi tanár, politikus. Teleki Pál miniszterelnök fia. Egyetemi tanulmányait a zürichi és bécsi egyetemeken végezte. A Magyar Királyi Földtani Intézet geológusa, majd a kolozsvári egyetem Geográfia Tanszék vezetője. 1944-ben tagja volt a Moszkvába utazó fegyverszüneti tárgyalásokat folytató delegációnak. A nyilas hatalomátvétel miatt több magyarral együtt ő is a szovjet fővárosban maradt, hogy bekapcsolódjon az Ideiglenes Nemzeti Kormány felállításába. Szovjet megbízottak kíséretében érkezett Debrecenbe, ahol vallás- és közoktatásügyi miniszterré nevezték ki. Posztjáról a baloldali pártok tiltakozása miatt 1945-ben le kellett mondania. Egyetemi tanárként helyezkedett el Budapesten, elvállalta a Magyar Cserkészszövetség elnöki tisztét, de részt vett az 1947-es párizsi békeszerződés előkészítésében is. 1948-ban a kommunisták térnyerése miatt külföldre emigrált, az USA-ban telepedett le. A Virginia Egyetemen professzor, a Washington Egyetemen tanszékvezető volt. Érdekesség, hogy a magyar gyeplabda válogatott tagjaként sportolóként részt vett az 1936-os berlini olimpián is.
(17) ifjabb vitéz Horthy Miklós (Nicky) (1907-1993) gazdasági- és sportvezető, diplomata. Egyetemi tanulmányait Bécsben, Badenban és Budapesten, majd a Gazdasági Akadémiát Keszthelyen végezte. Több magyar banknál, illetve vállalatnál töltött be vezető pozíciót. Kiválóan lovagolt, úszott és teniszezett, jó helyezéseket ért el autóés motorversenyeken. 1929-ben egy lovaspóló mérkőzésen egész további életére kiható, súlyos balesetet szenvedett. Szellemi képességei nem csorbultak, de rendszeresen fellépő erős fejfájás és beszédzavar kínozta. Ez volt az oka, hogy István bátyjával ellentétben soha nem kaphatott nyilvános politikai szerepet, még annak halála után sem. Az ökölvívó, az autós, a motorcsónak, az úszó és a tenisz sportágak szövetségeiben látott el elnöki vagy alelnöki tisztségeket. A Magyar Olimpiai Bizottságnak és a Nemzetközi Olimpiai Bizottságnak is tagja volt. Élénk társasági életet élt, hódolója volt a gyengébbik nemnek, bár a rangjához illő diszkréciót soha nem sértette meg. 1937ben kinevezést nyert magyar követnek Rio de Janeiróba. Feladata a kétoldalú gazdasági kapcsolatok bővítése volt. Hazatérve, Jász-Nagykun-Szolnok vármegye felsőházi tagjává választották, valamint a Magyarok Világszövetségének tiszteletbeli elnökségi tagjának is. 1944-ben édesapja, a kormányzó megbízta a kiugrási iroda vezetésével. A megszállt Budapestről október 15-én a Gestapo elrabolta. Raboskodott Mauthausenben, Dachauban, Insbruckban, végül Niederdorfban is. Halálos ítéletét a nácik közölték vele, de végül életben hagyták. Az amerikaiak Capri szigetén őrizték ügyének kivizsgálásáig, majd szabadon bocsátották. Több mint egy év után ekkor találkozhatott újra szüleivel, akik semmit sem tudtak sorsáról. 1947-ben sógornője, özv. Horthy Istvánné gróf Edelsheim-Gyulai Ilona iránt táplált gyengéd érzelmeit palástolandó eltávozott családjától és Brazíliában telepedett le. 1976-ban, idősebb napjaira az akkor már újra férjnél lévő Ilonáékhoz költözött vissza Portugáliába. 1993-ban nem sokkal a kormányzó magyarországi újratemetése előtt hunyt el Lisszabonban. Földi maradványait édesapjával és édesanyjával együtt helyezték el Kenderesen a családi kriptában.
(18) gróf marosnémethi és nádaskai Edelsheim-Gyulai Ilona (1918-2013) Horthy István kormányzóhelyettes felesége, önkéntes ápolónő. Arisztokrata családból származott, édesapja és édesanyja is grófi sarj volt. 1940-ben ment nőül Horthy Miklós kormányzó idősebb fiához, Istvánhoz. Házasságuk férje tragikus halála miatt csak két esztendeig tartott. Egy gyermekük született, István. További életére a szolgálat volt jellemző. A kormányzói pár mellett maradt gondviselőként halálukig, támaszként segítve őket az elhurcoltatás alatt, majd később a portugáliai emigrációban is. Vöröskeresztes nővérként tevékenykedett a háború idején, illetve aktív részt vállalt a később kudarcba fulladt kiugrás előkészítésében is. Közreműködött Horthy Miklós emlékiratainak több nyelven történő kiadásában. Mélyen vallásos természetű volt. 1954-ben újra férjhez ment, Guy Bowden brit ezredeshez. Bár katolikus elkötelezettségét soha nem oldotta fel, idősebb korában csatlakozott a dél-kelet ázsiai gyökerű Szubud spirituális



Dobogó
42
mozgalomhoz. A világszervezetben komoly szervezési, emberbaráti és követi munkát végzett. Nagy érdeme volt a kormányzó és családjának 1993-as kenderesi újratemetésének megszervezésében. A Magyar Köztársasági Érdemrend középkeresztjének kitüntetettje. Emlékiratait Becsület és kötelesség címen írta meg. Teste Kenderesen nyugszik, a Horthy kriptában.
(19) Tost Gyula (1903-1944) Tost László országgyűlési képviselő fia, repülő alezredes, Horthy Miklós kormányzó szárnysegédje. A kiugrási iroda tagjaként a Moszkvával kapcsolatot tartó, titkos rádiójeladót felügyelte a budai vár alagsorában. A sikertelen kiugrási kísérlet napján az őrizet alá helyezett kormányzó mellett maradt és öngyilkosságot követett el. A német megszállók megpróbálták megmenteni, hogy kihallgathassák, a temetésén mindenesetre két egymás melletti fejseb nyoma látszott a kötés alatt. Kovács András filmrendező róla mintázta az Októberi vasárnap c. játékfilmjének főszereplőjét.
(20) Bakay Szilárd (1892-1947) m. kir. honvéd tábornok, Budapest helyőrségparancsnoka. Sorsa tragikus módon egyezik meg több, nemzetéhez hűséges kortársáéval. 1909-1945 között – végigszolgálva két világháború frontjait is – példásan eredményes és dicsőséges katonai pályát futott be. 1944. október 8-án a Gestapo elrabolta és a mauthauseni koncentrációs táborba vitte. A tábort amerikaiak szabadították fel. Először ők, majd a szovjetek is vizsgálat alá vonták személyét, de nem találták bűnösnek. 1945. nyarán hazatérhetett, hogy itthon azonnal a népbíróság elé citálják, ám a vádak alól felmentették, és nyugállományba helyezték. Visszavonult életet élt, és a baráti tanácsok ellenére sem kívánta elhagyni hazáját. 1946. áprilisában szombathelyi lakásáról a szovjetek elhurcolták, és a sopronkőhidai börtönben 1947. március 17-én egy Moszkvából megerősített ítélet értelmében agyonlőtték. 1991-ben a Magyar Köztársaság posztumusz vezérezredessé léptette elő, egy évvel később a szovjet katonai ügyészség is (ritkaságszámba menően!) rehabilitálta. Ma is fellelhető, egykori katonai személyi kartonján a legmagasabb háborús szolgálati minősítés, a 6-os áll. (Öccsének, Zsigmondnak szintén megvolt ez a minősítése. Micsoda férfiak egy családban! Sz.A.)
(21) vitéz Aggteleki Béla (1934-ig Adamik) (1890-1977) m.kir. honvéd tábornok, hadtörténész. Még az első világháború előtt avatták tisztté. Harcolt a Monarchia hadseregében a nagy háborúban az orosz, a szerb és az olasz fronton is. Tanít a Ludovika Akadémián, majd belép a Vörös Hadseregbe. A trianoni béke után vezérkari tanfolyamot végzett. A húszas években tanított a soproni katonai főreáliskolában, vezérkari tiszti szolgálatot látott el, 1936ban a Honvédelmi Minisztérium osztályvezetője lett. 1940ben vehette át tábornoki kinevezését, két évvel később már altábornaggyá léptetik elő, és hadtestparancsnoki beosztásokat lát el. 1944. augusztusában, a Gestapo által elrabolt Bakay Szilárd utódaként, Horthy Miklós Budapest biztosításával bízza meg. A kiugrási kísérlet végrehajtásá
ban a kormányzó kulcsszerepet szán neki. 1944. október 15-én azonban saját helyettese, Hindy Iván vezérőrnagy letartóztatja és átadja a nyilasoknak, akik nyugdíjazzák. A háború végén szovjet hadifogságba esett, 1948-ban hazatérve igazolták. A Rákosi-diktatúrában nyugdíját megvonták és kitelepítették. 1956-ban Svájcba menekült, és a nyugati magyar emigráció egyik vezéralakja lett. Az 1944es eseményekről forrásértékű dokumentumokat gyűjtött össze, melyeket a Hadtörténeti Intézetre hagyományozott. Halála előtt gyakran szerepelt a Magyar Televízió dokumentumfilmjeiben.
(22) Vörös János (1891-1968) honvéd vezérezredes, vezérkari főnök, honvédelmi miniszter. A tárgyalt korszak talán legellentmondásosabb figurája. Volt németbarát, szerepet vállalt a kiugrásban, a nyilasok meghurcolását elkerülte, és a szovjet megszállás első hadügyminisztereként is ismeretes a neve. Már 1911-től katonaként szolgál. Az első világháborúban harcolt az orosz és az olasz fronton is. A hadiakadémia elvégzése után vezérkari tiszt, akadémiai tanár, a Honvéd Vezérkari Főnökség osztályvezetője, dandárparancsnok, majd a Honvédelmi Minisztériumban, immár altábornagyként csoportfőnök. 1944-ben az akkori vezérkari főnöknél memorandumban tiltakozott a megítélése szerint mind jobban lazuló németbarátság ellen. Magatartásának meg is lett a jutalma. A megszállás napján, 1944. március 19-én, német nyomásra Szombathelyi Ferencet válthatta a Honvéd Vezérkari Főnök posztján. Támogatta a németek oldalán folytatott harcot, ezért a kormányzó a lehető legkésőbb vonta be a kiugrás gyakorlati megvalósításába, akkor is csak azért, mert a vezérkari főnököt nem lehetett megkerülni. Látszólag lelkesen látott munkához, de a terv sikeréért semmit nem tett. Feltételezhető, hogy aktivitása mindössze arra irányult, hogy információkkal lássa el a németeket. Ezt igazolni látszik, hogy a nyilas puccs után haja szála sem görbült. Nem kötelezték hűségnyilatkozat letételére, rendfokozatát megtarthatta, és vidékre távozhatott. Október végén átszökött a fronton, hogy a frissen megalakuló Ideiglenes Nemzeti Kormány hadügyminisztereként térjen vissza a már szovjetek által uralt fővárosba. 1945. novemberében ismét vezérkari főnök lett, majd 1946-ban nyugdíjba vonult. 1949-ben a Rákosi terror idején kémkedés vádjával letartóztatták, és életfogytiglani fegyházra ítélték. 1956-ban szabadult, ezt követően visszavonultan élt. Életútját sok átváltozás kísérte. Ha az kellett a németeknek és a nyilasoknak, ha az, akkor a kormányzónak, máskor meg a szovjeteknek igyekezett megfelelni. A kiszámíthatatlan Rákosi időket nem tekintve a hatalmi játszmákból mindig ép bőrrel került ki. Figyelemre méltó az is, hogy az 1949-1951 között dühöngő terror idején kémkedésért vádoltatva sem kellett vesztőhelyre állnia.
(23) Vjacseszlav Mihajlovics Molotov (1890-1986) vezető szovjet politikus, miniszterelnök, külügyminiszter. Születési neve Szkrjabin. A Molotov nevet, ami oroszul kalapácsot jelent, álnévként vette fel. Tizenhat évesen, 1906-ban csatlakozott a baloldali pártmozgalomhoz



MITIKUS MAGYAR TÖRTÉNELEM 43
Szentpéterváron. Már az októberi forradalom előtt Sztálin bizalmi emberének számított. Előbb az Ukrán Bolsevik Párt Központi Bizottságának titkára, majd Moszkvában KB tag. Sztálin csúcsra kerülésével Politikai Bizottsági tagként a nagy vezér helyettese lett. Éles ésszel és kiváló közigazgatási vezetői képességekkel rendelkezett. Főleg a színfalak mögött dolgozott, a szürke bürokrata külsejét öltve magára: ő volt az egyetlen bolsevik csúcsvezető, aki mindig öltönyben és nyakkendőben jelent meg. A harmincas években ő lett a Népbiztosok Tanácsának elnöke (miniszterelnök), így nevéhez fűződik a sztálini rezsim legnagyobb kegyetlenséggel végrehajtott terménybegyűjtési és kuláküldözési programja. A kirakatperek és tisztogatások idején Sztálin kérésére számtalan halálos ítéletet írt alá. 1940. tavaszán Vorosilov és Mikojan mellett Molotov volt, aki engedélyezőként jóváhagyta a katyni vérengzést. Egy amerikai újságíró, John Günther írta róla: „Elsőrangú intelligenciájú és befolyású ember. Molotov vegetáriánus és nem iszik. Ő kapja Sztálintól a piszkos munka javát.” Amikor a saját feleségét is a gulagra deportálták, levelet írt Sztálinnak, amelyben mentegetőzött, amiért tartózkodott a szavazásnál az asszony pártból való kizárásakor. Külügyminiszterré 1939-ben nevezték ki, egy ideig a miniszterelnöki pozícióját is megtartva. Tárgyalópartnerei kemény félnek ismerték, aki körömszakadtáig védi a szovjet érdekeket. A külügyminiszteri tárcától 1949-ben búcsúzott. Úgy tűnt, csillaga leáldozóban van, és ő is áldozata lehet az ötvenes évek tisztogatási hullámának. A vészjósló időknek Sztálin halála vetett véget, visszakapta külügyminiszteri székét. A desztalinizációt hirdető Hruscsovval, mint a pártvezetőség egyetlen régi tagja, hamar ellentétbe került. Betöltött funkcióitól és a közéleti szerepléstől Hruscsovnak csak fokozatosan, 1962-re sikerült visszavonultatnia. Később Brezsnyev és Csernyenko főtitkárok részlegesen rehabilitálták. Moszkvában halt meg 1986-ban, 96 évesen.
(24) sédeni Ambrózy Gyula (1884-1954) jogász, a kormányzói kabinetiroda főnöke. Jogi tanulmányainak végeztével az igazságszolgáltatásban helyezkedett el, 1914-től az igazságügyi minisztérium tisztviselője lett. Komoly munkát fejtett ki a nemzetközi jog területén, például a trianoni szerződéssel kapcsolatos kérdésekben. Igen korán, már 1921-ben a kormányzói kabinetirodára került. Először, mint helyettes, később, 1942-től, vezetőként tevékenykedett. A kormányzóság azon legszűkebb köréhez tartozott, amellyel Horthy Miklós előkészítette az 1944. okt. 15-ei kiugrási kísérletet. Ennek kudarca után letartóztatták, és a mauthauseni koncentrációs táborba hurcolták. A háború végén igazolták, szabadon hazatérhetett. Egyes források szerint a Rákosi-diktatúrában kitelepítették.
(25) Hlatky Endre (1895-1957) rádióigazgató, sajtófőnök, főispán. Államtudományból doktorált Budapesten. Az 1919-es kommünt követő kormányokban sajtóelőadó, külügyminisztériumi tisztviselő, miniszterelnökségi munkatárs. 1928-tól 1931-ig Bethlen István miniszterelnöknek volt személyi titkára. Károlyi Gyula kormányában a sajtó
osztály vezetője, majd műsorigazgató a Magyar Rádiónál. Nagy irodalompártoló volt. Küzdött az Ady-kultusz erősítéséért, és támogatta József Attila verseinek népszerűsítését is a rádióban. Francia nyelvből mintegy 200 kínai verset fordított magyarra. 1940-44. között Nagyvárad főispánja. A német megszállás miatt lemondott tisztéről. Lakatos Géza kormányában ismét munkát vállalt: sajtóállamtitkár, majd az MTI és a Magyar Rádió kormánybiztosává nevezték ki. A nyilas puccs után nyugatra szökött. Olaszországban telepedett le.
(26) Hennyei Gusztáv (külügyminiszter): Magyarország sorsa Kelet és Nyugat között (Budapest, 1992. 117. o.)
(27) Aggteleky Béla altábornagy iratgyűjteményéből: II. Észrevételeim Lakatos Géza 1944. október 28-án kelt beszámolójához 14. o. (1971. január 8.) Közli: Gróf Edelsheim-Gyulai Ilona: Becsület és kötelesség I. 316. o. (Budapest, 2003.)
(28) kishindi vitéz Hindy Iván (1890-1946) honvéd vezérezredes. 1912-ben avatták tisztté. Végigharcolta az első világháborút. Tehetséges és bátor katona volt. A háború végén százados és egy sor kitüntetés gazdája, köztük a Signum Laudist háromszor kapta meg. A Tanácsköztársaság idején kilépett a hadseregből, 1920-ban reaktivált. Tanított a Ludovikán. Tábornokká 1942-ben nevezték ki, az I. magyar hadseregbe. Horthy Miklós kiugrási kísérlete idején ő is be volt avatva a tervekbe, ezt kihasználva 1944. október 15-én a nyilasokat támogatva letartóztatta saját parancsnokát Aggteleky Béla altábornagyot. Jutalmul Szálasi Ferenc kinevezte a budapesti 1. hadtest parancsnokává. 1944. november 1-jén altábornagy lett, majd november 29-étől szervezte Budapest védelmét, miután az itt állomásozó magyar alakulatok élére főparancsnoki beosztásba nevezték ki. Az ostrom idején vezérezredessé léptették elő. A szovjet csapatok által körülzárt fővárosból az ő vezetésével kíséreltek meg kitörni a magyar egységek, de az akció összeomlott, maga Hindy is fogságba esett. A háború után lefokozták és elbocsátották a hadseregből. 1946-ban a Népbíróság, vélhetően a kiugrási kísérlet elszabotálásáért, halálra ítélte. Az ítéletet végrehajtották.
(29) Nádas Lajos vezérkari ezredes, a Honvéd Vezérkar hadműveleti osztályának vezetője. Szálasi volt évfolyamtársa, Bán Mihály vezérkari ezredes kapott megbízást arra, hogy a hadseregen belül megszervezze a nyilas hatalomátvétel katonai biztosítását. Nádas, mint megbízható mozgalmár került be Bán csoportjába. A sorsdöntő napok előtt Bán megbetegedése miatt Nádas vette át a „katonai vonalat”. Érdekes, hogy teljesen szabad kezet kapva Szálasitól, Bakay Szilárd altábornagy „kikapcsolását” ő tervezte először, de legnagyobb meglepetésére a németek megelőzték. (Andreánszky Jenő emlékiratai alapján közli: Karsai László: Szálasi Ferenc – Politikai életrajz 2012. )
(30) Kapitánffy Albin vezérkari őrnagy.



Dobogó
44
(31) dálnoki Veress Lajos (1889-1976) m.kir. honvéd vezérezredes, hadtörténész. Székely nemesi családból származott. A Ludovika Akadémián végzett. A harmincas években vezérkari tiszt, majd katonai attasé Bécsben. 1940-ben nevezik ki vezérőrnaggyá. A doni arcvonalon már altábornagyként az 1. páncéloshadosztály parancsnoka. A frontról hazatérve hadtestparancsnok, 1944. augusztusától vezérezredessé előléptetve a 2. hadsereg parancsnoka. Az október 15-ei kiugrási kísérlet előtt Horthy Miklós kormányzó, akadályoztatása esetére, helyettesévé (homo regius) nevezte ki. Németbarát tisztjei árulása folytán a német hadsereg letartóztatta, és átadta a nyilas hatóságoknak; a hadbíróság 15 évi fegyházra ítélte. Sopronkőhidán börtönözték be, ahonnan megszökött. A háború után nyugdíjazták, 1947-ben államellenes összeesküvés koholt vádjával kötél általi halálra ítélték, de ítéletét később életfogytiglani börtönbüntetésre változtatták. 1956-ban szabadult, november 3-án külföldre távozott, Londonban élt. 1958-tól a Magyar Szabadságharcos Világszövetség elnöki tisztségét is betöltötte. Londonban hunyt el.
(32) vitéz lófő dálnoki Miklós Béla (1890-1948) honvéd tábornok, miniszterelnök. A Ludovika Akadémia elvégzése után 1910-ben avatták tisztté. Az I. világháborúban több fronton is szolgált. A húszas évek elején vezérkari akadémiát végzett, majd a honvédelmi minisztériumban dolgozott. 1929-ben vitézi címet kapott és a kormányzó katonai irodájának főnökhelyettese lett. 1933-36 között berlini katonai attasé. Hazatérve, tábornoki kinevezéssel hadtestparancsnok, részt vesz a Jugoszlávia és a Szovjetunió elleni megszálló feladatokban. 1942-ben a kormányzó katonai irodájának főnöke. Vezérezredessé léptetik elő, 1944ben átveszi az 1. magyar hadsereg vezetését. Horthy Miklós a kiugrás kivitelezésében fontos szerepet szánt a magyar 1. és 2. hadsereg parancsnokainak, Miklós Béla és Veress Lajos vezérezredeseknek. A kiugrási kísérlet azonban megbukott. Dálnoki Miklós Béla a nyilas hatalomátvétel után átállt a szovjet csapatokhoz. Egységeit hadiparancsban utasította a szovjetekkel való ellenségeskedés azonnali beszüntetésére, és a németekkel való szembefordulásra. Az 1. magyar hadsereg állományának csak töredéke állt át a szovjetekhez, mintegy húszezren. Az 1944. decemberében Debrecenben összeült Ideiglenes Nemzetgyűlés által megválasztott Ideiglenes Nemzeti Kormány miniszterelnöke moszkvai döntésre, Miklós Béla lett. Az általa vezetett magyar kormány regnálása alatt hurcolták el azt a több százezer hadifoglyot és civilt, akiket később a malenkij robot-nak nevezett események áldozatainak nevez a történetírás. Kormánya tehetetlenül nézte végig a Vörös Hadsereg zabrálását, fosztogatását, erőszakoskodását. Az 1945-ös országgyűlési választások után búcsúzott hivatalától, de képviselői mandátumot kapott. Utóbbitól később törvénytelenül megfosztották, politikailag teljesen elszigetelődött, családját zaklatni kezdték, fiát kitelepítették. 1948-ban hunyt el Budapesten.
(33) Gotthard Henrici (1886-1971) német tábornok. Részt vett az első világháborúban, frontszolgálatot és ve
zérkari beosztást is ellátott. A második világháború során harcolt a franciaországi hadjáratban és a Szovjetunió megtámadásakor is. A Szovjetunióban dolgozta ki azt a védekező taktikát, mely híressé tette. Hiába irányította kiválóan a keleti visszavonulásokat, a hátrálások és nyíltan vállalt vallásossága miatt is a megérdemeltnél kevesebb elismerésben részesült. 1944 májusában az 1. páncéloshadsereg, később az abból és az 1. magyar hadseregből kialakított ún. Heinrici hadseregcsoport parancsnoka. 1945. márciusában átvette a hadvezérként teljes csődöt mondó Himmler-től a Visztula hadseregcsoport irányítását, de már túl későn ahhoz, hogy Berlint meg tudja védeni. Mivel nem teljesítette Hitler értelmetlen parancsait, április végén menesztették. Az oroszok fogságába került, és csak 1955-ben tért haza.
(34) Kéri Kálmán (1901-1994) honvédtiszt, országgyűlési képviselő. Már az első világháborúban katonaként szolgált. 1919-ben Stromfeld Aurél biztatására belép a Vörös Hadseregbe. A kommün leverése után a Ludovika Akadémia vezérkari tanfolyamán végez és vezérkari tiszt lesz. 1941-ban katonai attasé Szlovákiában. Hazatérése után Nagy Vilmos hadügyminiszter irodavezetője ezredesi rendfokozattal. 1944-ben az 1. magyar hadsereg vezérkari főnöke lett. A kiugrási kísérlet kudarca után, megelőzve letartóztatását, az 1. magyar hadsereg parancsnokával, Miklós Béla vezérezredessel együtt átszökik a front szovjet oldalára. A néhány héttel később, Debrecenben megalakuló Ideiglenes Nemzeti Kormány miniszterelnöke Miklós Béla lesz, Kéri pedig a Honvédelmi Minisztérium katonai főnöke. 1945-ben szabotázs vádjával letartóztatják. Később felmentik, de minden katonai beosztástól megfosztják. 1949-ben ismét letartóztatják, végigjárja a kor leghírhedtebb helyszíneit: HM. Katonapolitikai Osztály, ÁVH és szovjet börtönök, kistarcsai és recski munkatáborok. 1953-ban egy kormányrendelet értelmében utóbbi tábort is felszámolják, így szabadul. 1966-os nyugdíjazásáig segédmunkásként dolgozik. 1988-ban alapító elnöke lett a Recski Szövetségnek. 1990-ben rehabilitálták, vezérőrnaggyá, majd vezérezredessé nevezték ki. Az 1990-es országgyűlési választáson a Magyar Demokrata Fórum országos listájáról szerzett mandátumot. A honvédelmi bizottság tagja volt.
(35) csíktaplóczai vitéz Lázár Károly (1890-1969) m. kir. honvéd tábornok, testőrparancsnok. 1911-ben avatták huszártisztté, szolgált az I. világháborúban. Haditetteiért több magas kitüntetést kapott, köztük a Tiszti Arany Vitézségi Érmet és a Lipót Rend Lovagkeresztjét a hadiékítményekkel és a kardokkal. A Tanácsköztársaság idején a Vörös Hadseregben szolgált, de román fogságba esett. A húszas években lovastiszt, 1927-ben került a testőrséghez, itt 1935-től töltött be parancsnoki beosztásokat. Először a lovas testőrség parancsnoka, majd ideiglenes, végül kinevezett gyalogsági testőrparancsnok. 1942-ben vezérőrnagy, két évvel később altábornagy. Állandó tagja volt a kormányzó díszkíséretének. Mint a biztonságért felelős személy, minden fontos eseményen ott volt. 1944. már



MITIKUS MAGYAR TÖRTÉNELEM 45
cius 19-én megakadályozta, hogy a német alakulatok behatoljanak a budai Várba. A lakásán rejtegette a német hadifogságból Magyarországra szökött Howie brit ezredest, aki aztán Náday István vezérezredessel Olaszországba repült, hogy tárgyaljon az angolszász hatalmakkal. Budapest karhatalmi parancsnokaként közreműködött a fővárosi zsidóság elhurcolásának megakadályozásában. A kiugrási kísérlet idején is a Vár védőőrségének parancsnoka volt. A jobban felszerelt német alakulatokkal folytatott összecsapásban csak a kormányzó tüzet szüntess parancsára tették le a fegyvert. A németek letartóztatták és Mauthausenben tartották fogva, majd átadták a nyilas hatóságoknak. Vádat is emeltek ellene, de ítélethirdetésre már nem került sor. A többi politikai fogollyal együtt gyalogmenetben Bajorországba vitték. Itt érte a háború vége. Hazatért, és a Honvédelmi Minisztérium igazoló bizottsága igazolta. 1946-ban B-listára helyezték. 1992-ben a Magyar Köztársaság elnöke posztumusz vezérezredessé léptette elő.
(36) Vattay Antal (1891-1966) m.kir. honvéd tábornok. 1930-ig eredeti családnevét, a Vettert használta. A szabadságharc híres tábornokának családjából származott. 1912-ben avatták lovastisztté. Harcolt az első világháborúban, 1918-ban olasz fogságba esett. Hazatérte után vezérkari és csapatszolgálatot is ellátott. A kormányzó szárnysegéde és katonai irodájának főnökhelyettese is volt. Dandárparancsnokként, részt vett a Szovjetunió elleni hadjárat első szakaszában. 1942 őszén hazatért, és átvette az 1. lovashadosztály parancsnokságát. A német megszálláskor mozgósította csapatait a németek ellen, de felettesei leállították intézkedéseit. 1944. augusztus végén a kormányzó főhadsegéde lett. A kiugrási kísérlet után a németek őrizetbe vették, később átadták a nyilasoknak, akik lefokozták, és bíróság elé akarták állítani, de a tár
gyalásra már nem került sor. Egy éves amerikai fogság után 1946-ban tért haza. Nyugdíjazása után 1950-ben a kommunisták letartóztatták. Koholt vádak alapján 10 évi börtönre ítélték, 1956-ban kegyelembõl szabadlábra helyezték. Egy budapesti katolikus plébánia hivatalában dolgozott.
(37) Horthy Miklós kormányzót a budai Várból először Weesenmayer főhadiszállására, a Hatvany palotába szállították. Itt Szálasi kétszer is megjelent, kérve, hogy nevezze ki őt miniszterelnöknek. Horthy mindkétszer elutasította. Később a németek visszakísérték a Várba, hogy személyes holmijait magához vehesse. Eközben Lakatos Géza és Weesenmayer ismét megkísérelték kieszközölni beleegyezését, de a kormányzó hajthatatlan maradt. Amikor a német megbízott az elrabolt Nicky életével zsarolta meg, belátta, hogy a beleegyezésével vagy anélkül, de úgyis azt fogják nyilvánosságra hozni, hogy ő nevezte ki Szálasit. Kijelentve, hogy kényszer alatt cselekszik, aláírta az erről szóló dokumentumot. Horthyt és családját a németországi Weilheim mellé hurcolták el, ahol egy titkos objektumban tartották fogva a háború végéig. Fiát az ígéretek ellenére nem engedték szabadon. Himmler parancsára a kormányzót az amerikai csapatok beérkezése előtt ki kellett volna végezni, de Klein SS parancsnok nem hajtotta végre az utasítást.
FELHASZNÁLT IRODALOM:
Horthy Miklós: Emlékirataim (Buenos Aires, 1953) Kállay Miklós: Magyarország miniszterelnöke voltam 1942-1944 I-II. (Budapest, 2012) Gróf Edelsheim Gyulai Ilona: Becsület és kötelesség III. (Budapest, 2011)
KEDVES SZAJKÓ ATTILA!
Kiváló tanulmányodat örömmel olvastam az „Embernek maradni az embertelenségben” c. írásom kapcsán. Távol áll tőlem, hogy tudományos vitába keveredjek, vagy kritikának, kiegészítésnek vegyem jeles dol-gozatodat. Tolladból valós és átfogó képet kaphat az olvasó a „kiugrási kísérlet” előzményeiről és sokoldalú megközelítéséből. Tisztelettel és elismeréssel köszönöm meg neked, mert nagy szükség van az igazság ki-mondására. Mert lehet, hogy megkésve, de csak ennek lehet hitele.
ZETÉNYI-CSUKÁS FERENC Horthy Miklós Társaság elnöke
Utóirat: Szeretnék veled megosztani egy szubjektív „múltidézést” – igazi unikum az alábbi visszaem-lékezés –, amely az érzésekre és a szemtanú szemével láttatott szomorú október idusára emlékeztet: Az ausztráliai Magyar Élet Hungarian Life 1988 évi számában Deseő Walter, a Budapesti Rádió korabeli bemondója emlékezik: „Magyarország 1944 októberében a teljes felbom-lás stádiumában volt. Az ország harctérré vált, min-denfelé
VÁLASZ, SZAJKÓ ATILLA: 1944.OKTÓBER 15. A KIUGRÁSI KÍSÉRLET KULISSZATITKAI C. TANULMÁNYÁRA



Dobogó
46
„rohamcsapatok” és „ellenállómozgalmak” alakultak. A Lakatos-kormány kinevezése után nem volt kétséges, hogy Horthy kormányzó különbékére készül a szövetségesekkel. Csobánkán, a főváros szomszéd-ságában, Szálasi Ferenc a németek támogatásával nyilaskeresztes kiképzőtábort állított fel. 1944. október 15. az újkori magyar történelem egyik legdrámaibb napja volt. A nyilas hatalomátvétel első lépése a Rádió birtokbavétele volt. A közönség egész nap lélegzetvisszafojtva ült rádiókészüléke mellett, S míg a hangszóró szüntelenül indulókat harsogott, senki sem sejtette, hogy mi játszódik le a Sándor utcai stúdió épületében, Én szemtanú voltam. Előző este éjfélig voltam szolgálatban, kettő körül kerültem ágyba, így későn keltem. Budapest felhős, esőre hajló, szomorú napra ébredt. A késő délután sorra kerülő „Hangképet a vasárnap sportjáról” című műsor számára tizenöt perces hangképsorozatot kellett készítenem egy labdarúgó mérkőzésről, amely két órakor kezdődött a Beszkárt-pályán. Az egyik csapat a Gamma volt, a másikra bizony nem emlékszem és közvetítési naplómban nem szerepel, miután ez a felvétel már nem került lejátszásra. A technikusokkal abban állapodtunk meg, hogy fél egykor indulunk a stúdióból. Budapest lakosságának fantasztikus hírszerző szolgálata volt. A város apraja-nagyja tudott mindenről akkor is, ha az újságok nem írták, a rádió nem mondta. Így mindenki tudta, hogy egy héttel előbb Otto Skorzenny vezetésével a fővárosba érkezett a német SD (Sicherheitsdients) egy elit csoportja. Skorzenny neve előző évben vált világszerte ismertté, amikor Mussolinit kiszabadította Gran Sasso-i fogságából. Három nappal Pestre érkezése után Bakay altábornagy, Budapest városparancsnoka eltűnt. Késő éjszakáig dolgozott hivatalában és csaknem éjfél volt, amikor hivatali kocsijával megérkezett az Astoria szálló elé, ahol akkor lakott. Szárnysegédje kíséretében kiszállt és a sűrű ködben elindult a szálló ajtaja felé. A sofőr futólépéseket hallott, majd egy mellékutcából egy autó indulását. Másnap egész Budapest tudta. Azt is, hogy ki volt az emberrabló. Ezen a sorsdöntő vasárnapon, október 15-én reggel tíz órakor Skorzenny emberei megsebesítették, elfogták és elhurcolták ifj. Horthy Miklóst, a kormányzó fiát. A fiatal Horthynak egy Eskü úti magánlakásban titkos találkozója volt Tito ügynökeivel. Itt támadták meg a németek. Horthy revolvert rántott és védekezett. A lövés zajára az egyik szobából berohantak az őt kísérő testőrök, a másikból az SS-katonák. A fiatal Horthy megsebesült, az egyik testőr meghalt, több SS-katona megsebesült és a budapesti Gestapo helyettes parancsnoka sebeibe később bele is halt. A fiatal Horthyt végre lefegyverezték, de továbbra is olyan elszántan védekezett, hogy végül is egy perzsaszőnyegbe csavarták be és úgy vitték le az SS-csapat autójába. Mint említettem, ez tíz óra körül történt. Én fél tizenkettőkor hallottam részletesen a vil
lamoson, útban a stúdió felé. A Rádióban szokatlan kép fogadott. Vagy másfél századnyi fegyveres katonaság nyüzsgött a stúdió udvarán. K. Halász Gyula műsorigazgató egyenruhában izgatottan tárgyalt az udvar közepén néhány tiszttel. Egy őrmester géppuskát helyezett tüzelőállásba az egyik emeleten, pontosan a főkapuval szemben. A rádiósok izgatottan kérdezősködtek a szokatlan intézkedések oka felől, de a különböző, egymástól eltérő válaszokból nem lettek okosabbak. Minél többet kérdeztek, annál kevésbé tudták, hogy tulajdonképpen ki ellen is irányul a védekezés, és hogy vajon ez a katonaság egy esetleges puccs megakadályozására, vagy éppen annak végrehajtására szállta meg az épületet. Senki sem tudott biztosat. A műsor egyelőre még zavartalanul folyt, de éreztem, hogy ez a nap aligha fog ,,műsorváltozás” nélkül elmúlni. Dél felé a főbejárat előtt gépkocsi állt meg. Bereczky bácsi az öreg portás, első világháborús huszárőrmester, szolgálatkészen kinyitotta a kocsi ajtaját, melyből nagy meglepetésre Hlatky Endre, a Rádió elnöke és Hável Béla alelnök szállt ki. Vasárnap nemigen szoktak bejönni hivatalukba, s érkezésüknek ezért a Rádióban mindenki különös jelentőséget tulajdonított. Korán érkeztem, várnom kellett a technikusokra, hogy lejöjjenek az emeletről felszerelésükkel és elindulhassunk. Leültem a Szőts-csarnokban és rágyújtottam. Az V. számú stúdióban Mátrai-Betegh Béla készülődött a „Vasárnapi króniká”-ja felolvasására. Az ajtó még nyitva volt és amikor felnézett, beszóltam: „Szervusz Béla, hogy vagy?” Mosolyogva válaszolt: „Idegesen, mint mindig.” Ekkor kinyílt a VI számú stúdió ajtaja, ahol az előző műsor éppen befejeződött és megjelent Tavaszy Sándor, az ügyeletes bemondó, hogy bekonferálja Bélát. Ebben a pillanatban az emeletről levezető lépcsőn feltűnt Hlatky elnök és Hável alelnök. Hável benyitott a stúdióba. „Az adás elmarad, adjatok szünetjelet. Tavaszy, kérlek, gyere ki egy pillanatra...” – mondta. Kint a Szőts-csarnokban az elnök kéziratot nyújtott át fiatal kollégámnak. „Olvasd át” – mondta halkan. A szpíker átfutotta az elsô sorokat, hirtelen elsápadt, s kezében remegett a papír. „Vállalod?” – kérdezte Hável. „Vállalom” – hangzott a válasz. A hosszú, kínos percek óta tartó szünetjel hirtelen elhallgatott. Tavaszy útközben meglazította nyakkendőjét, szólt Mátray-Beteghnek, s míg az gyorsan felállt és elhagyta a stúdiót, felhajtott egy pohár vizet, majd becsukta az ajtót, aztán lenyomta az ,,indulás” feliratú gombot. Kigyulladt a piros lámpa s a következő pillanatban Horthy Miklós szózatát sugározta a budapesti rádió. Mátra-Betegh Béla leült mellém, s míg százezrek hallgatták a bemondó izgalomtól remegő szavát, kint a folyosón Hlatky és Hável sápadtan, cigarettázva sétáltak fel és alá, az egész épületet megszállva tartó katonák pedig betöltött fegyverrel álltak őrt. Az eredeti elgondolás szerint a Kormányzó maga olvasta volna fel proklamációját. E célból vasárnap reggel kellett volna a Rádió műszaki osztályának a vonalat a Várba kivezetnie. Ezt a tervet azonban az utolsó pillanatban megvál



MITIKUS MAGYAR TÖRTÉNELEM 47
toztatták, attól tartva, hogy azt elárulják és a németek megakadályozzák a proklamáció felolvasását. Így a Rádió két vezetője vette át a kormányzótól a kéziratot és hozta a Várból egyenesen a stúdióba. A proklamáció elhangzása után indulókat játszott a Rádió, én pedig a műszaki emberek társaságában kocsiba ültem, hogy kihajtsunk a pályára. Szótlanul ültünk egész úton. A pályán a lelátók üresen tátongtak. Talán ezer néző sem volt. Alig kezdődött el a mérkőzés és én a pálya szélén álltam a mikrofonnál, amikor egy rendőrtiszt és egy gyalogos tiszt közeledett felém. Mindkettő bal karján nyilaskeresztes karszalag. Miután a közvetítés nem egyenesben ment, hanem csak hangképeket készítettem hangszalagra, leállítottam a felvételt és rájuk néztem. „Legjobb lesz, ha abbahagyják a közvetítést és viszszamennek a stúdióba” – mondta az egyik. „Miért, mi történt?” – kérdeztem. „A volt Kormányzó fegyverletételi parancsa érvénytelen. A Nemzetvezető parancsot adott a harc folytatására. Kitartás! Éljen Szálasi!” Miután a technikusoknak jó időbe telik, amíg leszerelik a vonalakat, úgy döntöttem, hogy villamossal megyek vissza a stúdióba. Egy megbolygatott méhkas temetőnek tűnik ahhoz képest, ahogy Budapest abban az órában kinézett. Emberek ezrei rohantak mindenfelé, csüngtek a villamosokon és az utcák tele katonákkal, németekkel, harckocsikkal és nyilas suhancokkal. A Rákóczi úton leszálltam és az Eszterházy utcán át közelítettem meg a Sándor utcát. Éppen e két utca sarkára értem, amikor puskalövés zaja verte fel a környéket. a kiállított őrszemek lélekszakadva rohantak be a kapualjba, s mögöttük döngve csapódott be a hatalmas tölgyfaajtó. A következő pillanatban katonai tehergépkocsi közeledett őrült iramban a Rákóczi út felől a Szentkirályi utcán. Éles kanyarral befordult a Sándor utcába és a hirtelen fékezéstől nagyot zökkenve, pontosan a Rádió kapujával szemben állt meg, tőlem mindössze negyven méternyire. Beugrottam az első kapualjba és így lettem közeli szemtanúja a Rádió elfoglalásának. A kocsiról rohamsisakos német katonák ugráltak le. Egy szempillantás alatt két folyószórót helyeztek el a járdára, aztán valamennyien a Stúdióval szemközti oldalon álló házak kapualjaiba húzódtak. (Vagyis közvetlenül mellettem.) A következő pillanatban eldördültek a fegyverek, s a Stúdió ablakai csörömpölve hullottak a kövezetre. A járókelők még fel sem ocsúdtak és csak annyi idejük volt, hogy a kapu alá húzódjanak, amikor kézigránát-köteg vágódott a Stúdió kapujához, s hatalmas robbanás rázta meg a szomszédos házak falait. A gomolygó füstfelhő leple alatt előreszegezett puskával a német egység benyomult a Rádióba. Az a magyar különítmény, amelyet pár órával ezelőtt az udvaron láttam, háromszorosa volt ennek a német osztagnak. Vártam az ellenállást, vártam a Rádió védelmét, vártam, hogy az ablakba helyezett géppuska lemészárolja a támadókat. Hiába vártam. Egyetlen kis pukkanást hallottam csupán. Bereczky bácsi kiállt az udvar középére és pisztolyával rálőtt a németekre. A
környező házak lakói ijedten húzták le ablakaik redőnyeit és legtöbbjük a légópincékbe rohant, de a nagy robbanást nem követte már egyetlen puskalövés sem. Amikor a járókelők néhány perc múlva előmerészkedtek a kapualjakból, a Sándor utcában már minden csendes volt, s a Stúdió két sarkán ismét ott álltak a fegyveres őrszemek, csak ezúttal már nem magyarok, hanem németek. Hogy mi történt, csak később tudtam meg. Röviddel azután, hogy fél egykor kihajtottunk a Stúdióból, a Mária Terézia laktanya jelentkezett telefonon. Az őrség parancsnokát kérték a készülékhez. „Századával azonnal vonuljon be!” – hangzott a drót másik végéről. Néhány perc múlva a Rádió megerősített őrsége felsorakozott az udvaron és parancsnoka vezetésével kivonult a Rádióból. Horthy kormányzót elárulták. Jellemző a Stúdióban uralkodó zűrzavaros, hogy senkinek sem jutott eszébe, hogy a parancsot telefonvisszahívással ellenőrizze. Hogy a telefonutasítás hamis volt, és hogy nem is a Mária Terézia laktanyából jött, csak akkor derült ki, amikor már késő volt. A Rádió épületében mindössze néhány hiányosan felszerelt és rosszul kiképzett önkéntes maradt. Kiléptem a kapu alól, és a kihalt utcán elértem a villamosmegállót. Felszálltam az első Buda felé döcögő villamosra és otthon bekapcsoltam A nyilas indulók harsogását csak időnként szakította meg egy ismeretlen hang: Beregfy vezérezredes azonnal jöjjön Budapestre!”
PAP GÁBOR
művészettörténész előadásai:
MAGYAR TÖRTÉNELEM szeptember 25. 18 óra
MAGYAR TÖRTÉNELEM október 16. 18 óra
MAGYAR TÖRTÉNELEM november 20. 18 óra
MAGYAR TÖRTÉNELEM december 18. 18 óra
Helyszín: Budapest XIV. kerület, Hermina út 3. (Lipták Villa)
Belépőjegy: 800 Ft
További információk: +36 70 330 8798



Dobogó
48
A HORTHY-CSALÁD
Családtörténeti munkához nyúlni mindig jókora kihívás, hiszen a genealógia egy egzakt tudomány és a Horthy-család históriáját górcső alá venni még ma is nagy bátorság. Elsősorban azért, mert hiába volt a Horthy-ak között régi múltú református püspök, hiába hívták Rákóczi György fejedelem feleségének édesanyját Horthy-nak, vagy hasztalanul mondjuk el azt, hogy II. Rákóczi Ferenc titkára is Horthy volt, a közvélemény ha „Horthyt” mondunk, akkor mindenki kizárólag a Magyar Királyság egykori kormányzójára, vitéz nagybányai Horthy Miklósra gondol. Ettől a berögződött tételtől nehéz eltekintenünk, de a dinasztia története sokkal messzebbre vezet. A nemzetség első ismert őse Horti István 1635-ben nyert nemesi oklevelet és nemesítésükre 1657-ben Kolozs vármegyében került sor.
Történeti dolgozatunk alapvetően Horthy István (18301904) és Halassy Paula (1839-1895) kilenc gyermekének: István, Zoltán, Béla, Paula, Miklós, Erzsébet, Szabolcs, Jenő (kisgyermekként elhalálozott), Jenő- és leszármazottaik életéről kíván számot adni, igyekezve megfelelni az elvárt kitételnek; csak az érdemes a megörökítésre, ami valóban megtörtént, minden szépítés és túlzás nélkül. Ennek lehet csak hitele, megtartva a törvényt, mindig csak az igazat szabad és kell elmondani, hogy tanulhasson belőle az utókor. Igaz az a latin mondás: a történelem az élet tanítómestere, de csak akkor, ha az igaz, és nem tudatosan ferdített valótlanságokból áll össze...
Vajon ki tudja, hogy nagybányai Horthy Szabolcs lánya is az oroszlánok között élt, akárcsak a később világhírűvé vált Joy Adamson (Elza kölykei) és erről könyvet is írt?
Hogy a kormányzó húga, nagybányai Horthy Erzsébet volt az egyetlen, aki Horthy Miklós testvérei és leszármazottai közül a kommunista Magyarországon hunyt el?
Hogy nagybányai Horthy Jenő (a kormányzó testvére) évekig, mint zsoké vett részt magyar és külföldi lóversenyeken?
Hogy a kormányzó lánya Pauletta második esküvőjét külföldön tartották-gróf Károlyi Gyulával- és a szülők sem voltak hivatalosak?
Hogy nagybányai Horthy István a kormányzó fia többször keveredett párbajügyekbe, sőt egyszer ezért a 20as években négy nap zárka elzárást is kapott?
Hogy ifjabb nagybányai Horthy Miklós finoman fogalmazva elcsábította a nálánál 12 évvel idősebb egyiptomi anyakirálynét, és a német hírszerzés vallatásán erről ő úgy fogalmazott: „Úriember hódításairól nem fecseg!”
Hogy ifjabb nagybányai Horthy Miklós felesége, gróf Károlyi Consuelo, gróf Károlyi Gyula (Pauletta férje) testvére volt és így Horthy Miklós és Károlyi Imre két-két gyermeke is egymással házasodott össze?
Hogy a kormányzó bátyja, vitéz nagybányai Horthy István felesége a híres filmszínész, Latonovits Zoltán rokona volt?
Hogy a kormányzó, azért nem tudott önfeledten örülni Kolozsvár „visszatérésének”, mert azon a napon halt meg a bátyja (Zoltán)?
A könyv kapható a Két Hollós könyvesboltban!
2015. szeptember 17-én, 18 órai kezdettel ZETÉNYI CSUKÁS FERENC fogja bemutatni legújabb könyvét a Két Hollós könyvesbolt előadótermében.



49
MITIKUS MAGYAR TÖRTÉNELEM
Makoldi Sándor nem mindennapi, mégis mindennapokra szóló festményéről
Nem kétséges, a kép címe már első ránézésre is jól tájékoztat bennünket: a baljós árnyalatok és éjfekete felületarányok valóban tragédiáról tanúskodnak. A kép azonban mind colorikus, mind drámai színeiben annyira összetett, hogy azonnal érezzük: itt nem pillanatképet látunk. A derengő világosság szinte hívogat, hogy a homály és a sötétre maszkírozott felszín mögött egy izgalmas drámának a mélyére nézzünk. A kép tengelyében világító Magyar Szent Korona pedig egyből jelzi: itt magyar ügyről, nekünk szóló üzenetről van szó. Induljunk el a kép középtengelyében sűrűsödő kifejlethez – onnan, ahonnan „földi” szereplőink is. De startoljunk akár jobbról, akár balról, szinte kiabál, hogy az útra lépni csak a tű fokán, másképpen mondva a tű résén, vagyis a tűrésen keresztül tudunk. Tehát a tűrés a kép szerint elengedhetetlen feltétele a középpontba érkezésnek. A tűréssel olyan útra lépünk, mely szemmel láthatólag keskeny, szinte élszerű tartomány. Mint a valódi, emberhez méltó élet. Ez a keskeny út, ez az él a kép magjához, a drámai rejtély megoldásához, az igazsághoz vezet, hiszen az út, az igazság, és az élet, összetartozó minőségek. Ezt éppen az hitelesítette és hitelesíti, aki képünkön is mindenek fölé emeltetett. A keresztutat megjárt föltámadott. A középhez, a kép tengelyéhez, nem egy út vezet. Képünk két útja egyúttal egy mérleg két karját is adja. Eszerint itt ítélethelyzetről, mégpedig folyamatos megítéltetésről van szó. Az is azonnal látszik, hogy a bal oldali „serpenyő” hőse bizony többet nyom a latban. Nem véletlenül, hiszen ő a múltat, az őseinket képviseli. Nem sámán ő, mert sámánja a magyarságnak sosem volt. Rendkívüli képességekkel megáldott és éppen ezért átlag feletti kötelességekkel felruházott táltosai azonban csak a magyarságnak vannak. E tulajdonságok és kötelességek alapján hívja a magyar néphagyomány Jézus Krisztust is Égi táltosnak. E képbeli táltosunk itt maga a mítikus ős, Nimród, a magyarság ősatyja. Honnan tudjuk? Viseletéről. Az Orion csillagkép jellegzetes csillagait hordja a ruháján. A Közel-Keleten, – ahol ő korántsem ismeretlen, hiszen városokat is alapított – e csillagképet Nimródhoz kötik. Az Orion övének három csillaga a magyar néphagyományban a Háromkirályok nevet is viseli. Éppen így jelenik meg e három csillag itt is: betlehemi királyokként. Hogy mi köze Nimródnak a betlehemi kisdedhez? Nos, az írott szír keresztény hagyo
mány szerint ő jövendölte meg Jézus születését, s éppen e jövendölés alapján találtak el a napkeleti királyok a betlehemi jászolhoz... (in: A törzsek származásáról, avagy a kincsesbarlang - Prométheusz könyvek, Helikon kiadó) E prófécia nem maradt áldatlanul: vére, magva nem szakadt, nemzetsége azóta is virágzik, hiszen bennünk él. Ezt a vér színével azonos színben virágzó áldást képünk szerint egy szarvas szerű lény közvetíti. A szarvas évenként megújítja ágadzó-bogadzó agancsát, „mérő műszerét,” ezért is alkalmas a szarvasság, mint tulajdonság, a szervességnek, a szerves létformának a megidézésére. De miért van szükség itt erre, miért lényeges ezt itt hangsúlyozni? Mert civilizációnk éppen a bolygónk ökoszisztémájával kompatibilis életvitelnek, magyarul a szerves létformának kíméletlen parazitája. Viszont a magyarságnak a szerves életvitelre vonatkozó hagyománya, ha jól tudjuk, nemcsak európai léptékben mérve a legbővebb, s a legnagyobb. A magyar mitológiában Nimród két fia, Hunor és Magyar szarvast űztek, azaz képi nyelven szólva a szervességet követték. Éppen e hozzáállás következtében leltek párra, alapítottak családot, örökítették tovább vérvonalukat és egyúttal műveltségüket. Mai világunkban nem éppen az élet továbbörökítése, folytonossá, azaz örökké tétele került minden eddiginél nagyobb veszélybe? Nagyon is helyénvaló tehát Nimród nemzetsége számára a szervességen keresztül érkező áldás. Már amennyiben él a szervességgel. Nem mehetünk el azonban észrevétlenül egy finom jelzés mellett. A szervességen keresztül érkező áldás hurkosodni induló pályagörbét ír le. Márpedig egy hurok szorulni szokott, hacsak mint képünkön, időben meg nem érkezik a kegyelem. Nekünk szóló útmutató: amekkora a gond, akkora a kegyelem. Van azonban e pályagörbének, mely a Rák jegytulajdonság mozgásdiagramját írja le, még egy olvasata: általunk hozott önkéntes áldozat, ingyenkegyelem nélkül nem hull áldás az utódokra. Ez a szerves műveltségeknek - önimádó civilizációnkal ellentétben - lényegi sajátossága. Szintén lényeges útravaló. A képtengely mellett időzve, szemünkbe tűnhet, hogy Nimródot a maga pályáján mintha egy visszatekintő, tündérszerű tünemény, egy látomás hívná-húzná a magyar Szent Korona felé. Annyi bizonyos, hogy a szír keresztény források szerint ő volt az első király a földön, és koronáját égi minta alapján készíttette. Talán már sejthető is az egyik ok, miért is száműzte őt az akadékoskodó akadémikus történetírás hivatalos történelmünkből... Ha azt hinnénk, hogy ezzel végeztünk, s az elődök, ősök által járt út csak ennyi lenne, bizony tévedünk. Makoldi Sándor erre az útra odatesz egy „apróságot”, ami a kép szerint nem keveset nyom a latban. A szen
Keresztúton
GRÁTZ ANTAL



Dobogó
50
vedést, egy töviskoszorú képében. Ez nem pusztán a szenvedés, és nemcsak a történeti Krisztus egyszeri szenvedése. Ez szüleink, őseink, elődeink értünk hozott összes áldozata és szenvedése. Másképpen fogalmazva: ez az elődeinkben megnyilvánuló, értünk szenvedő jézus krisztusság. Megváltottak és megmentettek bennünket. Főhajtás, minden elismerés, de most már jöhet a középre kerülés, a dicsőség, és vele a megdicsőülés koronája. Hát nem így van! A festmény szerint a mérleg – általunk még kiegyensúlyozatlan! Mert ha a baloldal a múlt, akkor a jobboldal a jövő. A jövő még lezáratlan, még nyomhat a latban, hiszen a jövő a mi jelenünkön múlik. Induljunk el most a jelen útján. A tű-résen átbújva a két fehérbe öltözött figura tisztán jelzi: nekünk az utunkat nem egymás ellenében, hanem együttműködve kell járnunk. Te is, én is alapon. Szemmel láthatólag ez a tűrés sem jár egyedül. A megpróbáltatásokat tekintve sem. A keskeny út behatároltságot, fogságot is jelent, szabadosságra, oldalra kitérésre a kép szerint itt sincs lehetőség. Mozgásszabadságot csak türelmes előmenetelünk biztosít. A statikus tűrés önmagában még nem emberi, az lehet birkatürelem is. A tűrés tevékeny törődéssel párosulva, ez, ami emberré tesz bennünket. E két figura süvegei alföldi magyar betlehemes játékok bojtárok kettősének magas fejfedőit idézik. A fejbe tett magas kalap magas szintű tudást jelez. Mintha az elöl haladó pásztorbotos elöljáró vezetné a magas tudású, de világtalant, aki a látó övébe kapaszkodik. Egy világtalan állapot, mely egy övhöz kapcsolódva haladóvá válik. Kapcsoljuk össze tehát ezt az állatot – az állapot régi magyar nyelven állat mi is az övvel. Mit kapunk? Állatövet. A térbeli állat
övnek fenn az égen mi ad megvilágító értelmet? A Nap. Ezért napútnak is nevezzük. A naptárkészítés és a csillagászati tájékozódás erre épül. Itt lenn, e földön, az időbeli állatövnek, a hónapok állapota övének, a természet esztendőről esztendőre szolgáló tanulságainak, drámájának mi ad megvilágító értelmet? Az Igazság Napja, a Világ Világossága, Jézus Krisztus. Hiszen a fény-árnyék arányváltozás nemcsak fizikai jelenség, hanem egyúttal erkölcsi értékek hordozója is. Nem lehet, hogy képletes vagy szó szerinti pásztorbottal rendelkező lelkipásztoraink, papjaink vagy püspökeink éppen az állatövön, e teremtett esztendőkörös változásrenden keresztül vezethetnék mai nagy szaktudású, de a pályán nem látó világi társaikat, ahogyan ezt a középkori egyház is tette? Nem lehet, hogy mi is jobban haladnánk az Emberré válás szűk és keskeny útján? De nem e páros az egyetlen, akik az önkéntes vagy kényszerű tűrés útját járják! Messze megelőzi őket, vagyis bennünket, na de ki is? Sárkány képében száguldó saját elvárásaink! Mi köze a sárkánynak az elváráshoz? Az évköri, állatövi tulajdonságcsomagok között a Mérleg jegyét Keleten, és népmeséinkben is, a Sárkány képviseli. A mérleg a kiegyensúlyozottságnak és a kölcsönösségnek a műszere és egyúttal megidézője is: amennyit én tettem az egyik serpenyőbe, elvárom, ugyanannyit tegyél te is a másikba. Kapcsolataink jóhiszeműsége, amíg éretlenek vagyunk, ezen a feltételen alapszik. Na de mi történik, ha mint a képen, billen a mérleg? Szűzi jóhiszeműségünket, mint mesében a királylányt, elrabolja elvárásaink sárkánya. Ez az elvárás a maga tüzet okádásával egyszerre fenyegeti és ugyanakkor lelkesíti, támogatja, virágoztatja is koronánkat, előmozdítva saját személyes és közös megdicsőülésünket is. Ez attól függ, mennyire fogjuk vissza hátasunkat. Na de ki hajtja, ki ostorozza a sárkányt? Olykor a jogos felháborodás – időnként szívesen oldanánk meg ostorral a problémákat, – van, amikor kell is. Például, ha egy mai társadalmi állapotot diagnosztizálva, a közösséget, a mi-tudatot rongálva így summázzák a bajok forrását: „De a magyar mindig is ilyen volt!” Akkor bizony azonnal és kíméletlenül le kell sújtani az ostorral, de lehetőleg kérdőjel formájában: „Nem lehet, hogy ez csak azért tűnik így neked, mert műveletlen vagy, és túl kényelmes ahhoz, hogy fáradságot nem kímélve a hivatalosan történtek mögé nézz?” Máskor viszont ez az ostoros legény a fejébe tett kalappal-tudással, bölcsesség nélkül, nem más bennünk, mint a garabonciás, az éretlen, kamaszos lelkület! Emlékezzünk csak: néphagyományunkban a garabonciás, ha betér valahová, mindig tejet kér, azaz a telj-nél, a teljességnél alább nem adja. (Lásd teljhatalom, ejtve tejhatalom. A Tejút analógiás, rokonító módon ezért a teljesség útja, a magyar néphagyomány ezért nevezi Jézus Krisztus útjának.) Ha nem kap, ha nem teljesül az elvárása, akkor nem
Az évkör, az állatövi jegyek „egyezményes” jeleivel (a jelek az érvénytartamok kezdeténél állnak)



MITIKUS MAGYAR TÖRTÉNELEM 51
csak a teljesség elől elzárkózókat, hanem jégesővel az egész falut, még a vétleneket is elveri! Elvárásainknak ezt a pusztító sárkányát kell tehát visszafognunk és az önként vállalt tűrés, a türelem útjára lépnünk. Ahogy Gandhi mondta: „Te magad légy a változás, amit látni szeretnél a világban!” El kell engedni elvárásainkat. Engedés – engesztelés – „ Ti vagytok a világ engesztelő országa, éljetek ennek állandó tudatában!” - nem éppen a Natália nővér által jegyzett küldetésünknél tartunk? Hm, hogyan is tartják számon krónikáink? Isten ostora, Atilla Engadiban nevelkedett... A krónikás képi beszéd jól mondja, hiszen a kérésnek engedett: megkímélte a látszólag rendszerváltó Rómát, ezzel az ingyenkegyelmi gesztussal esélyt adva Rómának a javulásra. Az efféle rendszerváltozásokról sajnos, vagy hál’istennek, nekünk már van némi tapasztalatunk. Hál’istennek azért, mert különben nem értenénk meg az ókori Róma rendszerváltozását: az „elit”továbbélését, a kereszténység érdek alapú intézményesítését, államvallássá tételét. Nem értenénk meg a római rendszerváltozás előtti intézménytelen kereszténységet, mely a személyes kapcsolatokra, a krisztusi, személyes törődésre és mellérendelésre épült. És nem értenénk az ezzel párhuzamos magatartású Atilla szerepét sem. Engedni az tud, aki áldoz. Az áldozat áldást von maga után. Mert jövőbeli változásokat számításainkkal, napi munkánkkal ugyan elő tudunk idézni, de a jövőből biztos területet foglalni utódaink és az élet számára csak áldozattal, e mindent felülíró energiabefektetéssel lehet. Aki személyesen áldoz, erre személyes alapot is érez. Ha tehát engedünk elvárásainkból, visszafogott sárkányunk rohanásából megszelídülve immár hátsó végtagjaival is átjut a tűrés kapuján, és lóvá, lósággá, azaz jósággá változva ő is talajt fog, kiegyenlítve ezzel a mérleget. De észrevehetjük azt is, hogy a jelen útján a középtengely, a Krisztus felé haladva, egyúttal a múlt, az ősök felé is haladunk. Itt még egy fontos észrevételt kell tennünk. Minél közelebb hívjuk magunkhoz az ősöket, az erőkarok játéka miatt mi annál többet fogunk nyomni a latban. (Zseniális képszerkesztés és képi láttatás!) Ez fordítva is igaz: hiába törekszünk középre a nemzettest, s vele Krisztus felé, ha őseink értékrendjét távol tartjuk, a mérleg karja számunkra egyre nagyobb kie
gyensúlyozatlanságot, egyre nagyobb adósságot termel! Az adós pedig addig vettetik a börtönbe, ...Ismerjük az evangéliumi folytatást. Vagy hozzuk a talentumokról szóló, szintén idevágó példabeszédet? Mert vannak közös talentumaink is! Képünk szerint tehát kiegyensúlyozott életet mi magyarok, csak a magyar ősök értékrendje bevonásával biztosíthatunk. De ez nem pusztán magyar ügy. Ez egyetemes üdvtörténeti kérdés. Miért? Ha azt mondom: ősök, akkor örökség is jár velük. Örök: egyalakú, de kettős jelentésű szavunk. Tetszik, nem teszik, csak magyarul. ( Más nyelveken, legyen az akár klasszikus, akár ma ismert többségi élő nyelv - e két fogalom két külön hangalak.) Értsd: örökébe lépni valakinek, illetve örök, azaz halhatatlan élet. Nyelvünk szerint tehát örök, azaz folytonos életet itt a földön csak úgy tudunk biztosítani, ha élünk az örökségünkkel. E festmény szerint is. Nekünk abban a szerencsés helyzetben van részünk, hogy az örökséggel való éléshez, helyes bánásmódhoz a túloldalról, a múltból, mindig pontosítást kapunk. Nézzük csak képünket, miként, mi módon. Nimród előtt a maga útján egyszer csak kinő a fekete útból – egy aranyló fűszál. Vagy inkább ágaskodik? Nevezhetjük aranyágnak is. Pontosan így nevezte a magyar krónikás III. Andrást, miután meghalt, s vele férfiágon kihalt, – nem az Árpád-ház, nem Árpáddal induló, hanem hiteles krónikáink által Nimródig számontartott, Atillával induló – Turul-dinasztia: „Letört az utolsó aranyágacska!” Ez az aranyág tehát „Árpád-házi” királyainkat idézi meg. De nem a semmiből terem! Egyrészt a Keresztrefeszített jobb kezéből hul



Dobogó
52
ló fénylő áldás hajtott itt ki, ugyanekkor a vérvörös virágzó áldás felől ezt, a jobb kezében lévő verővel maga Nimród, a múltban megtestesült kegyelem is közvetíti. Megtestesült kegyelem? Honnan vesszük e nagy szavakhoz az analógiát? Féltérdre ereszkedő, balját a tű-résben tartó Nimródunk szinte egy az egyben fedésbe hozható újkori csillagatlaszok Vízöntő figurájával. Nézzük itt most Johannes von Keulen térképének Aquariusát. Baljában egy tűrt anyagot tartva a Bak tulajdonságok fölé, szorult helyzetekre a tűrés fontosságát mutatja fel nekünk. Jobbjának csuklóján pedig kantát tart. Kanta, kancsó, kanna, - e kantáról régi magyar nyelven Kantának is nevezik a Vízöntő tulajdonságcsomagját. A kantából az élet vize folyik egy már felfordulni készülő hal szájába. Mivel mi most egyszerre a Bak, a Kanta, és a Halak világhónapjában, egy tűrt téridő szerkezetben(1) élünk, az élet vize így nem más, mint a ránk zuhogó ingyenkegyelem, mely általunk is (!) meg kell, hogy nyilvánuljon. A csillagatlasz készítője szerint ez jelenkorunk csuklópontja! Festményünkön még a múltban időzünk, mi pedig jelenbéli támogatást ígértünk. 1301-ben férfiágon kihal a Turul-ház, aranyágunk nem hajt tovább. A felszínen, a látható világban nem is! Mert az aranyágacska önként alászáll, s a felszín alatt továbbgyűrűzik a múlt, vagyis annak megerősítése felé. Szó sincs itt az ősi múlt kiirtásáról! Krónikáinkban sem. Ha így lenne, ma nem létezne híresen gazdag hagyományunk. Aranyágacskánk viszont búvópatakként továbbfolyva feltöltődik a töviskoszorúból kiömlő, a szenvedéssel együtt járó kegyelemmel, hogy így megerősödve átjusson a túloldalra, hozzánk a jelenbe. Panaszra tehát nincs okunk, örömhír ez a javából, csupán jó helyen kell keresnünk a megoldást. Csupán olvasnunk kell a képet: bármilyen súlyos is a ránk nehezedő sötétség, a múltban hozott áldozat mindig átjut a kép tengelyét uraló sötét teher alatt. Akárha József Atillát hallanánk: „Légy egy fűszálon a pici él, s nagyobb leszel a világ tengelyénél!” E kicsi él és élet ezután felszálló pályagörbén – egy kis elrejtőzés után – egyszer csak megjelenik utunkon. Hogyan? Először egy ívdarabban, azután egy pont alakjában. Tehát múltunk, elődeink értünk hozott áldozata, először körvonalazza, majd pontosítja jelenbéli utunkat. Papokon, tanítókon, bölcseken, mestereken, művészeken keresztül. Akárha helikopter leszálló pályát jelölne a mester, garabonciásunknak is pontosan itt, e jelen kell talajt fognia. Kérdés: mi is jelen vagyunk-e? Leszünk-e a jelenben a jövőért, a majdani jelenért hozott önkéntes áldozat? Képesek vagyunk-e nemcsak utódainkért, hanem ellenségeinkért is imádkozni és áldozatot hozni? Ha igen, méltán viseljük – de csak utódaink számára példaként! – a Népek Krisztusa, Magyarország nevet. S bizony az nevet, aki utoljára nevet: keresztre feszítést feltámadás követ. De addig még tűrnünk kell a középre, értsük akár így is: Európa közepébe, azaz
a Kárpát-medencébe tolakodott sötétséget. E festmény olvastatja ezt velünk: a sötétség mögül-körül körvonalazódó és átvilágló fénylény vállán ott a tűrés. Vállalja a tűrést. Rólunk van szó, hiszen a sötétségen keresztül, hiába próbál kitakarni bennünket, még a torzítás ellenére is, átviláglik Boldogasszony fianépe. E két út hőseiről a következő megállapítást tehetjük: ők a földön járnak ugyan, de mégis, emelkedett szinten! Aki értékrendünkben a legalsó helyet foglalja el, az a középső sötétség, a tengelyt uraló, intézményesített hatalom. De, olvassuk csak le! Kiderül, hogy nincs is „bebetonozva”, mert gyökértelen! Tehát nem is megingathatatlan, hiszen léte bizonytalan: billeg! Éppen e billegése közben képes az a bizonyos búvópatak átbújni alatta. És hiába a nagy elsötétítés, a paraván mögött múlt, jelen és jövő egybeíródik. Az életút megkoronáztatik. Mind a személyes, mind pedig a közösségé, a nemzeté. Igen, de van egy kis bökkenő. Ez a korona hátat fordít nekünk. És nemcsak ő, hanem a mítikus ős, Nimród is! Talán nem érdemeljük meg őket? Nem erről van szó. A színről színre történő látáshoz eddigi nézőpontunkból ki kell mozdulnunk. Ha a sötétség által takart fényes tartományba szeretnénk jutni, akkor felületességünket szó szerint meg kell haladnunk, egy síkszerű (el)határoló és bennünket távol tartani szándékozó (átlátszó) felület mögé kell kerülnünk. Akkor a hátunk mögött hagyunk minden mocskot, ami e képsíkra, mint valami üveglap-kerítésre rakódott rá, aláhullván e történet viharfelhőiből. Akkor kiderül, hogy a Krisztus altestét beszennyezni szándékozó mocsok – dávincsikódos asszonytörténetek nem tartoznak hozzá. Kiderül, hogy a szerves műveltségünket megidéző szarvasságtól is idegen az a vád, amivel e civilizáció illeti. A magyar nemzet hagyományát indító Nimród is mentes lesz az őt meg nem értő, emiatt beszennyező szemita hagyománytól: az Úr gyilkos célbavételétől vagy Ábrahám tüzes kemencébe vettetésétől. Ugyanígy, a sárkányt lovagló garabonciás képében megjelenő magyar néphagyomány is a maga eredeti színében jelenik meg. De mindez csak akkor, ha síkszerű felületességünket, felületesen iskolázott jól értesültségünket elhagyjuk, és a sík két dimenzióját a tér harmadik dimenziójával bővítjük. Ekkor képünk szerint egy ragyogó térbe érünk. Magyarul: megtérünk. Magyarul. Ahogyan a parányi atom elektronja is megtér, visszafordul a maga pályáján az atommag felé, úgy kell nekünk is megtérnünk „önmegvalósító” pályagörbéinkből a mindenkit képviselő középpont, az eredő, az Origó felé. Ahogyan egysíkú, felületes tájékozódásunkat ki kell terjesztenünk térbelivé, – ez definíciószerűen a tele-víziótól való elrugaszkodást is jelenti! – úgy kell kiterjesztenünk mi-tudatunkat is, feltétel nélkül fűre, fára, emberre, bogárra, de még ellenségeinkre is. Időben kicsit korábbról, de hogyan hangzik még ma is? „Térjetek meg, mert közel van a mennyek or



MITIKUS MAGYAR TÖRTÉNELEM 53
szága!” E bőrünkön belüli tartományra, vagyis tudati nézőpont-váltásra is utaló megtéréssel tanúi és résztvevői lehetünk nemcsak a keresztútnak, hanem a magyar feltámadásnak is. Tekintsük csak a feltámadott dicsfényének színeit... E képírásban foglaltak szerint, ha jelen vagyunk, immár élő adásban, jelen időben jelenthetjük az apostoli hitvallással: „és harmatnapra feltámad az írások szerint.” Igen, harmatnapra. Nem félreértelmezésről, nem eretnekségről, hanem nyelvünk adta többletolvasatról van szó. Nézzük csak meg, miként hull alá képünkön az áldás, a kegyelem az értünk megfeszülő kezeiből? Alig látható, harmatvékony sugarakban. Hogyan is szól az idevágó katolikus népi ének? „Harmatozzatok, égi magasok!” Mit tehetünk hozzá? Kérjük, miként a képen, továbbra is így legyen! És itt akár szünetet is lehet tartani, mert egyvalamiről még nem esett szó. Ez pedig a jelenet fölött ívelődő szivárvány. Elég hosszú ív, időben is.
No de minek is tekintsük? Búrának? Az csupán statikus burok lenne, a mennyboltozat, mint folyamatra is utaló menj-boltozat nyilvánvalóan több ennél. Jelentse ez a búraszerű valami tehát a Teremtő állandóan megújuló, újratermő terembúráját, mely egyszerre ad élhető állapotokat, statikus kereteket, – ugyanakkor folyamatszerűen termő ajándékokat. Garabonciásunk karikás ostora ezzel egy szivárványszerű pályagörbéhez csatlakozik: egyszerre egy folyamat elindítója, ugyanakkor egy érkezőnek vevője is. Az ide-oda pulzáló áramlás a mérleg jobb és bal karja fölött múlt és jelen között folyik, e folyamatból azonban a kép szerint a Keresztes Győző, Jézus Krisztus kihagyhatatlan. Mit jelent ez? A magyar ősmúltnak és őstörténelemnek szerves része a jézus krisztusi értékrend, ha pontosítani akarjuk, akkor a gerince. Ne szisszenjünk fel, nem kaptunk vérszemet a szlovák és dákoromán történelemgyártás okán. A magyarságnak amúgy nem történelme, hanem üdvtörténete van, s ezt nem kisebb személy, mint Mátyás király jelentette ki. De maradjunk csak a gerincnél, a jézus krisztusi értékrendnél. Gondoljunk csak Nimródnak Jézus születését megjövendölő jóslatára. Jósolni valamilyen témában az tud, aki a témával foglalkozik. Ez ugye belátható. Az időben továbbhaladva idézzük fel a szkíta erkölcsökről elismerően nyilatkozó görög krónikás tudósításokat. A szkíta barátság híres, önfeláldozó szeretetének példáját vessük össze Krisztus intésével: „Nincs nagyobb szeretet annál, mint aki életét adja barátaiért.” Ezek szöveges adalékok. De vegyük csak szemeink elé az önfeláldozó szeretetet megidéző, a fiait vérével tápláló pelikánnak egy Krisztus előtti példáját, a szkíta művészet egyik aranyba öntött remekművét. A kopár állapotok között élő, talpát félig feldobó hegyikecskét, mint energiaínséges állapotot megidéző állatot, melyet saját keble szaggatásával éleszt egy ereje teljében lévő, felülről lecsapó madár. Aranyba foglalni eredetileg, maradandónak
Az aranylemezből domborított visszahajló nyakú, páva farkú szkíta „Turul”-madár karmai között kicsavarodott testű hegyikecskével Kr. e. 400 körül. A napfordulós tengely évköri tulajdonságrendszerének tömör összegzése
Fiait vérével tápláló pelikán a nyári napfordulós fény-tetőzés, az önzetlen szeretet, az anya(szentegyház), illetve a Megváltó önfeláldozó szeretetének képjele, az egyik XVIII. századi teresztenyei kazettán (Borsod-Abaúj-Zemplén m.)



Dobogó
54
ítélt értékeket és üzeneteket szoktak, éppen az arany tartóssága folytán. E szivárványszerű iDőíVen, mint üDV-történeten továbbhaladva a következő állomás Jézus Krisztus. Őt a zsidókeresztény teológia, mint valami vaskalapos találmányi hivatal, úgy állítja be, mintha Krisztus zseniális feltalálóként – az addigi gyakorlattól eltérően – felfedezte volna az ellenségeinkért is meghozandó önfeláldozó szeretetet. Nem vesszük észre, hogy ha Ő előtte mindenki sötétségben tévelyeg, az magára a Teremtőre, az ember teremtőjére nézve sértő? Krisztus nem holmi feltaláló, ő nem felfedezte, hanem a legmagasabb szinten felmutatta a világot egybetartó, feltétlen, ellenségeinkért is meghozandó szeretetet, az (ingyen)kegyelmet. Világító lámpásként felmutatta időben akkor, amikor az egyre sötétülő emberiségben az emberség már egyre gyérebben világított. Helyileg hol? Hát éppen ott, ahol erre a legnagyobb szükség volt, ahol a sötétség, az emberség hiánya a legnagyobb volt. No de haladjunk tovább az időben. Álljunk meg Szent István királynál. Róla írja a krónika: a magyarságot Jézus Krisztus igaz hitére térítette. Ez nem a vasárnapi kereszténységet jelenti, nem a kereszténységgel való megismertetést. Krisztus hite: e világot csak a feltétlen szeretet, az ingyenkegyelem válthatja meg. (Szántai Lajos finom, de perdöntő észrevétele.) Ez történelmi léptékben is, az ellenségeinkért is, névtelenül hozott áldozatot jelenti, a mindenkit élve megőrizni akaró egység, a valódi egyház érdekében. Így volt? Így volt. Leszokott erről a magyarság? A mai napig sem. Nemde erről lenne jó hallanunk ezen az ünnepen, augusztus 20-án, mikor e sorok íródnak és nem a jól felismert érdekek mindenáron történő alkalmazásáról, akár világi, akár templomi közegben egyaránt? Hbaladjunk tovább üdvtörténetünk időívű pályáján. Megállhatnánk sok helyen, de itt most csak idézzük Janus Pannoniust: „Bár lennénk néked emberiség, mi húnok, a megváltód!” Mátyás király meghatározását már említettük. Ezután eltelik pár évtized, és a „királyságok királysága”, ahogy a korabeli spanyol követ országunkat nevezte, a népek Krisztusaként alászáll... Részletezzük még? Lehetne, de ennyi szerkesztési pont elég egy görbe megadásához, a mester által érzékeltetett krisztusi múltú és jelenű pályagörbe felrajzolásához. Visszaérkeztünk hát ostoros garabonciásunkhoz. Karikás ostora használat közben látható módon nemcsak anyagi, hanem hullámtermészetű is. Éppen ilyen a világunk is, de benne az élet is. Az élet kétkomponensű ragasztójának egyik alkotója az emberi és fizikai törvények szigora, a másik összetevő pedig a hullámtermészetű, a nem fogható, de befogható könyör és kegyelem. Pörgessük csak ostor szavunkat: oSToR ~ őSTéR – talán csak nem az őstér, vagyis a mindenség sűrített, kétkomponensű megnyilvánulását tartja
hősünk a baj elhárítására éppen a bal kezében? Közelítsünk, járjuk körül e témát.(2) Hősünknek kígyóként, tájszólásban kégyóként, kegyként, azaz kegyelemként hullámzó ostora a télvégi Vízöntő tulajdonságok mozgásdiagramját jeleníti meg, míg hátasának lábai a Vízöntővel szemben megtestesülő Oroszlán tulajdonságok képjelét írja le. E két jegy között negatív térként, egyfajta csőként húzódik népmeséink rókalyukja, kívülről nem láthatóan, ahogyan garabonciásunk is csupán jelenségként, de nem kézzelfoghatóan létezik néphagyományunkban. Itt, festményünkön is, a rászorulók hullámhoszszára való ráhangolódás, (Vízöntő tulajdonságok) és a világi szintű gondoskodás (Oroszlán nevű tulajdonságcsomag) közé befeszítve lovagol égi, eszmei hősünk, hallatlan energiákkal. Az alábbi kép a Kantából kibontakozó Ikrek tulajdonságcsomag vázrajza, mozgásdiagramja, a csengersimai református egyház kazettás mennyezetéről.
A szürke ló, azonos című népmesénkben éppen egy rókalyuk szájára terpeszkedve jut majd új energiákhoz. A mese dramaturgiájában ez a rókalyuk az erejét vesztett oroszlán utódjának, az erő helyett ravaszsággal uralkodó róka otthonának a kijárata. A föld alól kibújó rókalyuk a Vízöntőnek jegyének a drámai helyszíne a mese képi beszédében. A Vízöntő havának látszólag a föld alól kibújó enyhületét jeleníti meg, egyfajta nem látható, „földalatti mozgalomként”. Ez a föld alól kibújó „lyuk” kútként is megjelenik az ábrázolásokon, sőt képi ábrázolásokon többnyire így, elvégre is Vízöntőről van szó. A kegyelemnek itt megjelenő láthatatlan energiatöbbletéből, nem szabályos rendellenességéből fakad az, hogy az idő itt az energiatöbbletből adódóan felgyorsul. Ezt úgy jelzi az egyetemes hagyomány,



MITIKUS MAGYAR TÖRTÉNELEM 55
hogy a Vízöntő hava csak 28, ritkábban 29 napos! A keresztény hagyomány Jézusnak Krisztusként való elindulását, vagyis megkeresztelkedését e jegytulajdonsághoz köti. A Jordán vizébe lépve és alámerülve, annak hullámait átengedi magán. A képi beszédet olvasva: a kegyelem hullámaival telítődik. Nyilván nem kívülről, hanem belülről-felülről. Honnan tudjuk? Mert ekkor a világot igazgató elvektől, a világot ingyenkegyelemmel, feltétel nélkül szeretettel, régi magyar kifejezéssel: szerelemmel kormányzó Atyától Jézus mintegy igazolást kap, felülről elhangzó szavak formájában: „Ez az én szerelmes fiam, benne gyönyörködöm!” A külső kép, a Jordán hullámai a belső tartalmat igazolják, mintegy analógiásan alátámasztják. Jézus a kegyelmet immár megtestesítve és e többletenergiát magára öltve, – megkeresztelkedve! mint Jézus Krisztus működik ezután – hallatlan energiákkal! E többlet maga-viseletről így beszél Pál apostol: „Öltsétek magatokra az új embert!” Gyönyörű párhuzamok és analógiák magyar néphagyomány, természetismeret és kereszténység között. Vessük csak össze említett csillagtérképünk Vízöntő figurájának tevékenységével! Egybehangzó mesei és szó szerinti képi beszédek. Pogányság? Persze hogy az, hiszen ez eredetileg csak annyit jelentett: nem zsidó. Újpogányság? Frászkarikát, nincs ebben semmi new. De még édzs sem. Ez nem ezotéria, hanem az őskortól kezdve az egyetemes értékű emberi hagyománynak, a középkori magyar és egyetemes kereszténységnek és az istenadta magyar nép műveltségének a máig továbbélő képi nyelve. Akkor meg mi ezzel a baj? Talán az, hogy a képírás összetettsége folytán, első nekifutásra túl bonyolult és nehezen érthető? Hogy tanulni kell? De
hát nem így voltunk kisiskolás korunkban a betűírással is? Képezni kell tehát magunkat, hiszen közös, kapott talentumunkról van szó. Számonkérik! Zsidóktól talán a zsidókereszténységet, – feltéve, ha elégedettek az ószövetségi múlttal. Tőlünk viszont mit kérnek számon? Ki merjük mondani? A magyarul megfogalmazott és magyarul megélhető egyetemes emberi értékeket. Hol marad ebből a kereszténység? Krisztust az evangéliumok Emberfiának nevezik, de csak a keresztre feszítéséig. Ettől kezdve az evangéliumokban Ő már így soha nem nevezi magát, hiszen mindenkiért hozott áldozatával már Emberré vált. Így hát Emberré válásunk nem egy bizonyos életkorral automatikusan járó állapot, hanem minden egyén előtt ott álló feladat. Ezt az értékrendszert joggal nevezzük másképpen kereszténynek, de csak akkor, ha egyéni túlélési érdekeinket éppen a közösségért, a teljes emberiségért hozott áldozatunkkal keresztezzük. Nem tudom, feltűnt-e, mindezt magyarul értelmezve, magyar szavakkal fejeztük ki. E kép, e festmény szerint kétféle út létezik: az egyik a magasban, értsd magas szinten vezet: ez az előbb tárgyalt pályagörbe, a személyes tájékozódás útja. A másik a látható világban zajlik, ez az intézményes világ szűk keretei között ránk kényszerített rögös út. Mindkettőt járjuk, mindkettőn célhoz, Krisztushoz, emberséghez érünk. De a keresztutat az alsó, az intézményes, törvényes rendszer kényszeríti ránk – mégis, mivel másokat ment, – nem lerázva, önként vállaljuk. E kereszt négy végpontja az évköri tulajdonságok ún. változó keresztjére támaszkodik. Garabonciásunk a Bojtárok kettősével, a Kettőst, az Ikreket jeleníti meg. A képtengely alsó részében terpeszkedő feketeség a Szűz tulajdonságok sötét fokozata. Táltosunk a Nyilas jegyét idézi meg: ez az évkörben a nem látványos, de annál eredményesebb Jézus-váró advent időszaka. Végül a Megváltó a Halak önfeláldozó, tavaszi feltámadást hozó tulajdonságához, a földbe vetett mag önfeláldozásához köthető. A már említett egysíkúságból megtérve, feladatsorunk a változás, az életjobbítás érdekében a változó kereszt négy stációjába szedve így is megfogalmazható:
1., Ikrek – Szűz: Képesek vagyunk-e élni a beosztással, visszafogva elvárásainkat, beosztva annak rendkívüli erőit? Akarjuk-e megérteni a másikat? Akarjuk-e nemcsak segíteni, hanem tanulni is őt?
2., Szűz – Nyilas: Ma, az érdekalapú racionalitás zsarnoki világában merjük-e félretolni steril, terméketlenül terpeszkedő és fekete lyukként mindent elnyelő ál-jólértesültségünket, és helyette merünk-e hinni a csodákban, a szűz anyaságban, vagyis a jóság-jézusság szűzi, érdek nélküli világra hozásában? Törődünk-e másokkal, vagy maradunk a lemondó áljobban tudás szűzi meddőségében?
A „kút” és a róka egymáshoz viszonyított elhelyezkedése az évkörben



Dobogó
56
3., Nyilas – Halak: Tudunk-e lemondani saját nélkülözhetetlenségünkről, rendkívüli képességeinkről, áldozatot hozva másokért?
4., Halak – Ikrek: Fölajánlottuk-e áldozatainkat, hogy legyen bennünk akkora hit, mely megbízik a Gondviselésben, az utánunk jövő, még éretlen nemzedék Emberré nemesedésében?
Ha esetleg valaki azt gondolja, Krisztus keresztje ettől a kereszttől távol van, bizony nagyot téved. Nézzük csak meg, Ő miként működött? 1., Ostort ragadva, kitakarította a jeruzsálemi egyházat (templomot). János evangéliuma majdhogynem e tettével kezdődik.
2., Vitázott, győzködött kora értelmiségével, a farizeusokkal és írástudókkal.
3., Gyógyított és csodákat tett.
4., Végül lemondva önmagáról, önfeláldozásával helyet készített az utána jövőknek, minden embernek, a jövőben. Nekünk is, itt a jelenben.
***
Képolvasó utunknak és egyúttal keresztutunknak is a végére értünk. Olvasói lehettünk nemcsak keresztutunknak, hanem feltámadásunknak, megtérésünknek és hazatérésünknek. Tanúi és műélvezői lehettünk nyelvünk képességének, azaz leképezhetőségének. Be kell vallanunk, e felfedező úton egyik ámulatból a másik estünk. Nemcsak nyelvünk miatt. Minden elismerésünk... kié is? A mesteré, aki ecsettel és szóval ily összehangoltan képes bánni. Áhítatunk azé a Mesteré, aki e mű megalkotása közben a mester kezét fogta. Megtestesülésekor túlnyomórészt Ő is képi beszéddel élt. Újbóli elismerésünk pedig azoké, akik számunkra nyelvünket ezidáig éltették, megőrizték, és művelték. És elismeréssel tartozom azon hozzátartozóimnak, szeretteimnek és ismerőse
imnek is, akik e kép-íráson végigdolgozták, végigverekedték magukat. Nem utolsósorban pedig köszönetünk a jelenkori öregeket és mestereket illeti, akik magyar műveltségre, képolvasó képességekre és emberségre tanítottak bennünket.
***
Ennyi képjel után úgy érezzük, jeleznünk kell e mű jelentőségét is. Pap Gábor művészettörténész szóbeli közlése: még egyetemi hallgató korában tanára, Fülep Lajos, Csontváry műveit földtörténeti jelentőségűnek nevezte. Úgy érezzük, Makoldi Sándor Keresztúton című képe méltó folytatása Csontváry műveinek. Túlzás lenne? Csontvárynak Magyarok bejövetele című vázlata befejezetlen, vagyis festetlen maradt. Vagyis az igazi bejövetel és hazatérés, a küldetés befejezése még várat magára. Csontváry feladta nekünk a labdát. Namármost, ha valaki ily árnyaltan, ily részletgazdagsággal, színekben ennyire összetetten, ugyanakkor ily lényegre törően képes vászonra vinni a magyarság küldetését, vagyis valódi bejövetelét, mint itt, e Keresztúton, – az legalább európai jelentőségű tett. Nem állítjuk, mert nem tudjuk, hogy e küldetést kimerítően tolmácsolta volna eme egyetlen képben a mester, hiszen az élet eléggé gazdag és elég összetett a maga feladataival együtt is. De nézzük csak végig előző képeit, és természetesen várjuk a folytatást is. Egy azonban biztos: ha a Natália nővér által lejegyzett „Ti vagytok a világ engesztelő országa! Éljetek ennek állandó tudatában!” hívó szavakat valaki képes leképezni, akkor annak már nem európai, hanem az egész Földre kiterjedő földtörténeti jelentősége van.
Utószó helyett, hogy utódaink jobban megérthessék:
E kép üzenetértéke mai számítógépes kifejezéssel élve, tömörített fájlformátumnak, vagy másképpen tömörített mappának felel meg. Ezért kibontásához helyre és időre volt szükségünk. Ha valaki menet közben esetleg úgy gondolta, hogy mennyi mindent lehet ide belemagyarázni, akkor pontosítanunk kell: itt legfeljebb kimagyaráztuk, ami e műben a mi nézőpontunkból nézve benne van. A fenti olvasatok azonban nem kell, hogy megegyezzenek a művész szándékos alkotói elképzeléseivel. Ez a mű értékét növelheti. Ugyanis a jó művész, hagyja vezettetni magát – felülről, vagyis belülről. Másképpen megfogalmazva a művész üzenete és a mű egy-egy egyéni olvasata átfedhetik egymást. A legnagyobb halmaz azonban a mű üzenete, mely a művész üzenetét, és kinek-kinek a műolvasatát tartalmazza. A mi műolvasatunkhoz felhasznált képek és ábrák Pap Gábor művészettörténész munkáiból valók. E képolvasat műveltségi ele



MITIKUS MAGYAR TÖRTÉNELEM 57
meit is megtalálni a fenti forrásokban, külön-külön azonban nem hivatkoztunk rá, mert ez az „aranyág” körvonalazódása és pontosítása révén saját meggyőződésünkké és műveltségünkké vált. E felfedezőutat az értők, e képi nyelvet beszélők számára tömörebben, gyorsabban is megtehettük volna. E részletezést mégis abban a reményben tettük, hogy idővel gyermekeink vagy unokáink is e maradandó értékű képnek olvasóivá és az aranyág hajtásaivá avagy gondozóivá válnak. Mi pedig várjuk azt az egyházat, mai nevén templomot, ahol e szentkép méltó helyet foglal, hogy segítségével papjaink és lelkipásztoraink értő módon prédikáljanak. Magyaroknak, magyarul.
Hivatkozások:
1 A tűrt téridő szerkezetről: Csillagászati tény, hogy a nagy világévet tekintve jelenleg a Halak világhónapjában vagyunk, mely Jézus születésével indult. Ez az égi geometriában azt jelenti, hogy e világhónapban a Halak csillagkép pozícionálja Földünket a Nap körüli, kereken 26000 éves nagy ciklusában, minden tavaszkor. (Nem véletlen, hogy a püspöksüvegek halszájat formálnak, s az sem hogy Krisztus e viharos időkben emberhalászokká, embermentőkké nevelte tanítványait. S az sem véletlen, hogy Krisztus ez új korra új parancsot is adott.) No igen ám, de a következő világhónapot jelezni hivatott Vízöntő csillagkép fedésben van részben a Halak, részben pedig a Bak állatövi képével. Ez nem kevesebbet jelent, minthogy nincs önálló Vízöntő világhónap, nincs New Age, de nyitott kapukat dönget az is, aki a másik táborhoz hasonlóan jól megél abból, hogy new ageellenes. Sajnos hittudományi katedrát is osztogatnak ezért. Emlékezzünk csak, hogyan is árulta portékáját a Süsü, a sárkány című, nagy erényekkel rendelkező mesedarabban a minden hájjal megkent sárkányfűárus? „Sárkány ellen sárkányfű!” A helyzet az, hogy sárkány ugyan van, de nem vérmes, avagy nem mindenki sárkány, aki kétlábú, és művelődni szeretne, de nincs egyenruhában. Ahogy már jeleztük, a pusztító sárkányt a saját műveletlenségünk fakadó, a hiánnyal, a tökéletlenséggel bánni nem tudó elvárásaink vetítik ki. Jó lenne tehát Aquariussal együtt immár tiszta vizet önteni a pohárba. Nekünk viszont meg kell élnünk két többlet hónap feladatait is, megélhetési bűnözővé válás nélkül is. Pál apostol „Öltsétek magatokra az új embert!” felszólításának eleget téve többletteher öltődik, „tűrődik” ránk a hétköznapi emberlétünkhöz képest, ez pedig a kegyelemgyakorlás, röviden a kiterjedt törődés. A feltétlen kegyelem mindenkire kiterjed, még ellenségeinkre is. Olvassuk csak le az említett csillagatlasz Vízöntő-figuráját és környezetét: beletolat a képbe, - valódi arcát nem akarván megmutatni – a Capricornus, a Bakszarvú. Mai társadalmi állapotainkkal összevetve, bizony ránk tolulnak egy, a tél Bak havához hasonló kíméletlen felettes hatalomnak az intézményes elvárásai is, a Bak népén keresztül, sötét, fekete, szaturnikus keretek között. (Szaturnuszt az Apostolok cselekedetei Refán istenként
említik.) E három hónap tulajdonságai, jellemzői a kis esztendőben is egymásra tűrődnek: decemberben mandulafa virágozhat, és márciusban is lehetnek farkasordító hidegek. Tehát e tűrt téridőben, e végidőkben, háromembernyi munkát végezve kell tűrnünk és közben kegyelemmel telve törődnünk. Ez magyarázza, miért van általában oly kevés időnk. Nem véletlen, hogy a naptár a Vízöntő időszakának jelölt ki 28, illetve 29 napos hónapokat. A hegyek nem azért vajúdnak, hogy egereket szüljenek, vagyis a kis esztendő ismétlődő tanulságai éppen a nemzedékek hosszútávú, nagy esztendőbeli útjához adnak iránymutatásokat. A részletesebb analógiákat Pap Gábornak a vízöntő-paradoxonnal kapcsolatos munkáiból ismerhetjük meg. 2 Világunk egyszerre anyagi és egyszerre hullámtermészetű, kétkomponensű viselkedéséhez, ugyanakkor a Kettősben jelenlévő garabonciásság rendkívüli energiájához nagyon jó adalék a híres két rés kísérlet mai változata és annak tanulságai. Ebből a közismert az, hogy két, egymáshoz viszonylag közeli résen keresztül egy vetítőernyőre, mint eredménykijelzőre érkező hullámok „együtműködésének” az eredménye nem kétszeres, hanem többszörös. A viszonylag friss kísérletek szerint azonban ez nemcsak hullámokra, hanem részecskékre is vonatkozik! A részecskéket elektronágyú-csokorral, lőtték a résekre. A fizikusok számára a meglepetés azonban csak ezután jött. Ha az elektronágyúcsokrot lecserélték egyetlen egy elektronágyúra, és azt is egyes lövésekre állították be, akkor ugyebár egyetlen elektron egyszerre csak egyetlen résen tudott keresztülmenni. Mégis, a képernyőn bekövetkezett ugyanaz, amit addig észleltek, csak lassabban! Vagyis az előző kép, ami csak együttműködésből származhat, megjelent itt is, teljesen hihetetlen módon, pedig most egyszerre csak egy elektron haladhatott át vagy az egyik, vagy a másik résen. Tehát a formállogika szerint nem volt kivel együttműködnie. Mégis, a hulláminterferencia, a találkozások eredménye ugyanúgy bekövetkezett. Ennek feltétele a megengedés volt, – v. ö. engesztelés szavunkkal! vagyis nem firtatták, hogy mikor, melyik résen haladt keresztül az elektron. Sőt, így elvben azt is megengedhetjük neki, mármint az elektronnak, hogy egymaga egyidőben, mind a két résen keresztül haladjon és önmagával interferáljon – vagy pedig az időt nullázva megálljon és egy következő elektront bevárjon és vele „együttműködve” a szokásos interferencia-képet létrehozza. Mire alapozzuk mindezt? Arra, hogy a fizikusok ezek után mérőeszközöket állítottak fel, megmérni, hogy az elektron mikor, melyik résen halad keresztül. Csakhogy ettől kezdve a csoda, az interferencia megszűnt. Lefordítva: ha megengedőek vagyunk, és engedjük az is-is törvényét érvényesülni, a csoda létrejön, még akkor is, ha egyesével lőnek, vagyis akkor is, ha csak csordogál az anyag, az anyagi! Viszont ha elkezdünk méricskélni, és a vagy-vagy szűkös törvényét érvényesíteni, lefordítva: vagy rajtam, vagy rajtad keresztül áramlik a dicsőség, a csoda azonnal megszűnik! Tehát a Kettős, a garabonciás energiája éppen e hozzáállásból táplálkozik. Mítikus nyelvre és hétköznapi használatra lefordítva: a csoda Hunor és Magor számára mindig fennáll,



Dobogó
58
amíg egymást segítik és kölcsönösen becsülik. Mindaddig amíg nem válnak méricskélő bizniszmenné, avagy Káinná. Ezt a fizika törvényei sugallják. Nincs tehát miért aggódniuk, ha a javak csak szűkösen folynak, a csoda idővel bekövetkezik!
E kétrés kísérlet, ennyi összpontosítás után jutalomképpen a következő helyen megnézhető: you tube, Dr. Quantum – Kettős rés kísérlet (angol nyelvű, magyar feliratos a szinkronizált változatot ne javasoljuk) https://www.youtube.com/watch?v=LbubPpizIwg
„...most végre alkalmunk adódik, és okunk is van rá, hogy tiszta szívből, felszabadultan örüljünk. Bátran elmondhatjuk: közös az örömünk! Szó, ami szó: ritkán esik meg, hogy egy vállalkozás annyi jó pontot tudjon összegyűjteni a megvalósulása során, mint a Vókonya-pusztai Pásztorszentély. Soroljam az érdemeket? Évtizedek óta makacs következetességgel, kitartóan érlelt tervek. (Makoldi Sándor – jeles!) Példaszerű (és hozzá mennyire időszerű!) mecénási munka. (Rózsa Péter – jeles!) A család tökéletes együttműködése a kivitelezés során. (Nagyapótól unokákig – jeles!) A jó ügyhöz méltó színvonalú menedzselés. (Az egész díszes társulat – jeles!) Ami az utóbbi „jelest” illeti... Nincs itt valami tévedés? Jó ügy méltó gondozása? Nem eladhatatlan ócskaságok fondorlatos becsempészése gyanútlan áldozatok érdeklődési körébe? Nem hiszünk a szemünknek! ... Nem? Akkor lapozzunk csak bele ebbe az ismertető füzetecskébe, amelynek az előszavát éppen most körmölgetem. Szerves tartozéka lett ez is a – fogalmazzunk az Euro-majmok szavajárásával – „Vókonya-projektnek”. Csakhogy itt nem „prodzsekt”-ről kell beszélnünk (hogy bele ne törjön a nyelvem, míg kimondom!), hanem valóságos csodáról. Mégpedig – ne riadozzunk a nagy szavaktól! – korszaknyitó, jövőt körvonalazó, súlyos és gyönyörűséges csodáról. A fogantatás, a kihordás, a szülés, végül a rendeltetésszerű működés menetéről részletesen beszámol ez az eléggé nem dícsérhető füzetke. Éppen ezért ezen a ponton akár be is fejezhetném a szívélyes ajánlást... Ha nem érezném a szükségét annak, hogy pontokba szedve összefoglaljam, milyen forrásokból is csörgedezett össze az a páratlanul értékes üzenetfolyam, amelyből a Pásztorszentély jelen- és jövőbeli látogatói majd erőt és hitet meríthetnek. Melyek ezek a források? Emlékezetemben kutakodva – mert azért nem tegnap kezdtem ismerkedni a Pásztorszentéllyel, sem az alkotóival – végülis tizennégy ilyenként értékelhető fontos mozzanatra leltem. (Ezek nagyobb részét, ha nem is ilyen szigorú rendszerezettséggel, maguk a szerzők is megemlítik a kiadvány főszövegében.) Nem az időrend fonalára fűzöm, hanem olyan sorba rendezem őket, ahogy előmerészkedtek az emlékeim közül.”
PAP GÁBOR
124 színes oldal, több mint 200 fényképpel
A/4-es formátumban
Ára: 2800 Ft
Kapható: Két Hollós könyvesbolt (Bp. 1081 Kenyérmező u. 3/a.)
Rendelhető: www.kethollos.hu



MITIKUS MAGYAR TÖRTÉNELEM 59
ELÕADÁSOK - PROGRAMOK
a KÉT HOLLÓS Könyvesboltban
(Bp., 1081 Kenyérmezõ u. 3/a., telefon: 299-0032)
http://www.kethollos.hu
augusztus–december
A műsorváltozás jogát fenntartjuk!
SZEPTEMBER
MOLNÁR V. JÓZSEF előadása: szeptember 15. kedd 18 óra: Kalendárium – az esztendő körének ünnepei
SZÁNTAI LAJOS előadása: szeptember 18. péntek, 18 óra: Az előadás címe egyeztetés alatt!
KALÓ IMRE borkóstolóval egybekötött előadása: szeptember 22. kedd, 19 óra: Szőlő- és borkultúra a Kárpát-medencében (nincs vendég!)
RAFFAY ERNŐ előadása: szeptember 24. csütörtök, 18 óra: XX. századi magyar miniszterelnökök Bethlen István kormánya
BORN GERGELY előadása: szeptember 25. péntek 18 óra: PÁVATITKOK – Sóvidéktől Sóvárig a székelyek útján
BOGÁR LÁSZLÓ előadása: szeptember 28. hétfő, 18 óra: Örvénylés – a globális létezés lejtőin (1. rész)
ARADI LAJOS előadása: szeptember 29. kedd, 18 óra: Pilis és az idegenek (1. rész)
OKTÓBER
PAP GÁBOR könyvbemutató előadása: október 2. péntek, 18 óra: A magyar nép egész-sége
GÉCZY GÁBOR előadása: október 5. hétfő, 18 óra: Képek a jövőből
TÓTH FERENC előadása: október 6. kedd, 18 óra: Evolúció – ahogy valójában történt... Gyógynövények
HOLLÓ-SZABÓ LAJOS előadása: október 8. csütörtök, 18 óra: A Tarot titkos világa, saját titkos világunk A Nagy Titok elemei, felépítése és rendszere. A Világot teremtő és irányító erők bemutatása. Hogyan jelenek meg életünk mindennapjaiban? Asztrológiai összefüggések, analóg gondolkodás. Az Ember beavatási útja.
dr. TÓTH ZOLTÁN JÓZSEF előadása: október 9. péntek, 18 óra: Szép új világ... rend
MOLNÁR V. JÓZSEF előadása: október 13. kedd 18 óra: Kalendárium – az esztendő körének ünnepei
prof. BAKAY KORNÉL előadása: október 14. szerda, 18 óra: Magyarnak lenni büszke gyönyörűség (1. rész) Az előadás megtartása természetesen függ a professzor úr egészségi állapotától. Kérjük előtte hívja a Két Hollós könyvesboltot a megadott telefonszámon!
SZÁNTAI LAJOS előadása: október 16. péntek, 18 óra: Az előadás címe egyeztetés alatt!



Dobogó
60
RAFFAY ERNŐ előadása: október 15. csütörtök, 18 óra: XX. századi magyar miniszterelnökök – Károlyi Gyula és Gömbös Gyula kormánya
ARADI LAJOS előadása: október 20. kedd, 18 óra: Pilis és az idegenek (2. rész)
KISS MAO-TUN ISTVÁN előadása: október 22. csütörtök, 18 óra: Árpád fiai
BOGÁR LÁSZLÓ előadása: október 26. hétfő, 18 óra: Örvénylés – a globális létezés lejtőin (1. rész)
KALÓ IMRE és Vendége közös borkóstolóval egybekötött előadása: október 27. kedd, 19 óra: Szőlő- és borkultúra a Kárpát-medencében
BORN GERGELY előadása: október 30. péntek 18 óra: PÁVATITKOK – Szarmata nyomon délerdélyben a Kőröstől Karason át Bucsecsig
NOVEMBER
GÉCZY GÁBOR előadása: november 2. hétfő, 18 óra: Képek a jövőből
TÓTH FERENC előadása: november 3. kedd, 18 óra: Evolúció – ahogy valójában történt... Emlős állatok HOLLÓ-SZABÓ LAJOS előadása: november 5. csütörtök, 18 óra: A Kis Titok elemei, felépítése és rendszere. A Test-Lélek-Szellem szinten élő és értő Ember. Milyen eszközökkel teremthetjük saját világunkat. A logika csődje, illetve az analógiák felemelkedése a hétköznapokban.
dr. TÓTH ZOLTÁN JÓZSEF előadása: november 6. péntek, 18 óra: Szép új világ... rend
MOLNÁR V. JÓZSEF előadása: november 10. kedd 18 óra: Kalendárium – az esztendő körének ünnepei
prof. BAKAY KORNÉL előadása: november 12. csütörtök, 18 óra: Magyarnak lenni büszke gyönyörűség (2. rész) Az előadás megtartása természetesen függ a professzor úr egészségi állapotától. Kérjük előtte hívja a Két Hollós könyvesboltot a megadott telefonszámon!
SZÁNTAI LAJOS előadása: november 13. péntek, 18 óra: Az előadás címe egyeztetés alatt!
ARADI LAJOS előadása: november 17. kedd, 18 óra: Pilis és az idegenek (3. rész)
KISS MAO-TUN ISTVÁN előadása: november 19. csütörtök 18 óra: Fehér hunok
RAFFAY ERNŐ előadása: november 20. péntek, 18 óra: XX. századi magyar miniszterelnökök – A revízió kormányai (1. rész)
BOGÁR LÁSZLÓ előadása: november 23. hétfő, 18 óra: Örvénylés – a globális létezés lejtőin (1. rész)
KALÓ IMRE és Vendége közös borkóstolóval egybekötött előadása: november 24. kedd, 19 óra: Szőlőés borkultúra a Kárpát-medencében
SEMIR OSMAGANIC előadása: október 31. szombat 18 óra: PIRAMISOK földje – a boszniai piramisok kutatás története.
Közreműködnek: SZAKÁCS GÁBOR és FRIEDRICH KLÁRA
(Helyszín: TIT-Stúdió Székház (Bp. XI. Zsombolyai út 6.)
Jegyek elővételben 1800 Ft-os áron a Két Hollós Könyvesboltban kaphatók



MITIKUS MAGYAR TÖRTÉNELEM 61
DECEMBER
TÓTH FERENC előadása: december 1. kedd, 18 óra: Evolúció – ahogy valójában történt... Az ember
HOLLÓ-SZABÓ LAJOS előadása: december 3. csütörtök, 18 óra: A Tarot titkos világa, saját titkos világunk. A Tarot-képlet, mint életünk filmjének egy kockája, mely tartalmaz múltat (okokat), jelent (aktuális élethelyzet), és jövőt (kimenetelek döntéseink alapján). "...ahogy fent, úgy lent!". Nyissuk meg lelkünket és szellemünket a megértés felé! Vegyük kézbe életünk irányítását, mely a Világ szolgálatában áll!
dr. TÓTH ZOLTÁN JÓZSEF előadása: december 4. péntek, 18 óra: Szép új világ... rend
GÉCZY GÁBOR előadása: december 7. hétfő, 18 óra: Képek a jövőből
MOLNÁR V. JÓZSEF előadása: december 8. kedd 18 óra: Kalendárium – az esztendő körének ünnepei
RAFFAY ERNŐ előadása: december 10. csütörtök, 18 óra: XX. századi magyar miniszterelnökök – A revízió kormányai (2. rész)
SZÁNTAI LAJOS előadása: december 11. péntek, 18 óra: Az előadás címe egyeztetés alatt!
PAP GÁBOR LEGÚJABB KÖNYVÉNEK DÍSZBEMUTATÓJA! (Helyszín: TIT-Stúdió Székház (Bp. XI. Zsombolyai út 6.) Kezdési időpont: 2015. december 12. szombat, 18 óra. Jegyek elővételben 1300 Ft-os áron a Két Hollós Könyvesboltban kaphatók
BOGÁR LÁSZLÓ előadása: december 14. hétfő, 18 óra: Örvénylés – a globális létezés lejtőin (1. rész)
ARADI LAJOS előadása: december 15. kedd, 18 óra: Pilis és az idegenek (4. rész)
BORN GERGELY előadása: december 18. péntek 18 óra: PÁVATITKOK – Mágus emlékek Biharban A fekete a fehér a vörös és az arany
KISS MAO-TUN ISTVÁN előadása: december 22. kedd, 18 óra: Hun fegyverzet és harcmodor
PAP GÁBOR előadása: december 28. hétfő 18 óra: 12 éve történt... Fénykorona szertartás
SZÁNTAI LAJOS előadása: december 30. szerda, 18 óra: AZ ÉVVÉGI NAGY MEGLEPETÉS!!!
MÁTYÁS KIRÁLY ÉS A TÁLTOSOK NYOMÁBAN
2015. október 23-24-25. (péntek–szombat–vasárnap)
ÚTVONAL: 1. nap: Budapest (indulás a Hősök teréről a kora reggeli órákban) – Szilágylompért – Kolozsvár
2. nap: Kolozsvár – Tancs – Gyulafehérvár – Vajdahunyad
3. nap: Vajdahunyad – Déva – Budapest
A túrát vezeti:
SZÁNTAI LAJOS művelődéstörténész
Utazás: kényelmes, légkondicionált busszal
Szállás: 3 csillagos szállodákban, két ágyas szobákban félpanziós ellátással
Jelentkezés és további felvilágosítás: Két Hollós könyvesbolt (1081 Kenyérmező u. 3/a. telefon: 299-0032)



Dobogó
62
Létezhet, hogy a magyar nyelvészek nem ismerték, nem olvasták Sajnovics örökbecsűnek nyilvánított munkáját? A finnugor nyelv-összehasonlítás alapmunkájának minősített művet? Amennyiben így lenne, mélységesen gyalázatos, hogy olyasmit dicsőítettek, amit nem is ismertek. Ha viszont olvasták, akkor még gyalázatosabb, hogy folyamatosan hazudtak róla.
A marxista ideológia, amivel nem tudott megküzdeni tudományosan, az átpolitizálta, és politikai irányítás alá helyezte. Nem működött a gazdaság. Sebaj elvtársak, majd politikát viszünk bele, és lett politikai gazdaságtan. Nem tetszik népünk ősi történelme a szomszéd népeknek? Kedves dialektikus hektikus szomszédaink, írjatok ti rólunk bármit, majd mi a szocialista internacionálé nevében átvesszük, és mi is azt oktatjuk. Hazudunk a nyelvészetben? Sebaj elvtársak, csinálunk nyelvészet-politikát. A gazdaság szükségszerűen felemésztette magát és saját dugájába dőlt. A történelmünket most kezdik toldozgatni-foltozgatni. A nyelvészet még mindig elavult eszméi, dialektikus nyelvészetpolitikája szerint fogyasztja az adófizetők pénzét, és butítja a nyelvészeti tanulmányokat folytató ifjúságot.
Még mindig olyan hivatkozásokat oktatnak amit a társtudományok már réges-régen megcáfoltak. Az egyik ilyen gyöngyszem, amit mindmáig ismételgetnek, hogy Aeneas Piccolomini már a maga korában ismerte, tudta, hogy a vogul nyelv megegyezik a magyarral. Ez akkora hazugság, hogy a Magyar Tudományos Akadémia történészi bizottsága már 1977-ben megcáfolta. Azóta számosan leírták, hogy nem igaz, nem mondta, ilyen marhaságot nem volt pápa aki leírt volna. De a dialektikus és tudományos marxista nyelvészek azóta is mondogatják, leírják, hivatkoznak rá, harsogják a rádióban. (Legutóbb a Magyar Rádió esti főműsorában, a tettben sért szavak adásában). Megkérdőjelezhetetlenül. A műsort szerkesztő, magát szerényen csak Kazinczy Herkulesnek titulált nyelvészprofesszor kikérte magának, hogy helyesbítsen. Amikor nyílt levelet küldtünk a príma primisszima díjas nyelvész professzornak, Gyurcsány Ferenc személyes tanácsadójának, a Finno-Ugricum nyelvészetpolitikai megalapítójának, pökhendi módon nem is válaszolt. Pedig hazudott, és a hazugságot számon nem kérni éppolyan bűn, mint onnan, egyetemi katedra magasából hazudni! Márpedig, mit finomkodjunk, mondjuk ki kereken: hazudott a professzor elvtárs.
Hazudnak a nyelvészek folyamatosan. Tisztelet a kivételnek! De még mindig azzal kábítják ifjúságunkat, hogy röhögényes Árpád a szláv kanicán ügetgetve, zébelt forgatva (a germán säbel) a szerb szattyán csizméjében suttyant át a vereckei szoroson. Mert nem volt magyar szavuk ezekre. A kaffogó, ugató, vonyító, nyereg alatt húst puhító kalandozó hordának a nyelve nem ismerte ezeket a szavakat, lévén nyelvük szókincse csak néhány száz szóból állt. Szépen libasorban baktatgattak egymás után mindahányan, ahányan csak voltak. (Hogy hányan voltak, arra mindmáig nem adott választ a tudomány, csak a délibábosok találgatásait ismerjük harmincezertől egymillióig.) De igyekezett magát a másik, a szumérológus oldal is a kommunista párt szívébe belopni magát. Ó, dehogy is szumér az a fránya csupaszőr terelőkutya (kinek alabástrom szobraival tele voltak az iraki múzeumok), akármit is ír róla az Új Magyar Nagylexikon XV. kötete 182-ik oldalán a canis familiaris ovilis villosus hungaricus nevű tibeti pásztorkutyáról. Végül is nincs magyar kultúra, mert ha a velünk élő és rajtunk élő kultúrnépeknek tulajdonítható részt kivesszük az összmagyar népiből, nem marad más csak a bűgatya meg a barackpálinka.
Ahogy a legvéresebb szájú egykori diabéceszes macerialista banda internacionál-galandtikus politikusai most európai demokratáknak álcázzák magukat. És kikérik maguknak, hogy valaha is kommunisták lettek volna. Ilyet csak fasiszták állíthatnak róluk. Tehát aki megkérdőjelezi átalakulásnak csúfolt köpenyfordításukat, és múltjukat felemlegeti, az fasiszta!
Ugor-török háború vagy nyelvészek harca a magyar nyelvet beszélők és az édes magyar anyanyelv ellen!? Ki tesz itt egyszer és végre rendet? A kommunista gyalázatbanda ebben az évezredben énekelt azóta az enyészetnek átadott székházában, hogy ez a harc lesz a végső. (Tessék csak visszanézni, ahogy Gyurcsány et. meg a többiek hogyan húzzák a nótájukat. A kijelölt miniszterelnök, a Gordon, a libás, csak hápogott! Nem énekelt, mert még nem tudta a szöveget. Tart még a harc, ellenünk! A kisebbség kulturális diktatúrája a többség népi-nemzeti hagyományai ellen.
A candidatúrós menyecske bíróságra citálta a Két Hollóst Sajnovics művének kiadásáért. Dr.dr. Phd. pert indított a főváros bíróságon a kiadó ellen. Szeptember 21-én lesz nyilvános tárgyalás, reggel kilenc órakor. Ez az utolsó próbálkozás az első ellen, vagy csak az utolsó próbálkozása az élenjáró ellen? Ez a harc lesz a végső?
Tetemrehívás
Ezeket a dolgokat nem azért írtuk le, hogy elhiggyék, hanem hogy tudják...
HALASY-NAGY ENDRE