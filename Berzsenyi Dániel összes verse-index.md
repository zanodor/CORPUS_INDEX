---
master_file: "[[@BerzsenyiDanielOsszes]]"
---
# Index for Berzsenyi Dániel összes verse.pdf

Minden jog fenntartva, beleértve bárminemű sokszorosítás, másolás és közlés jogát is.
A magyar irodalom és kultúra értékeinek ápolása és terjesztése érdekében az Országos Széchenyi Könyvtár Magyar Elektronikus Könyvtárával együttműködve kiadja a Mercator Stúdió.
Felelős kiadó a Mercator Stúdió vezetője
Műszaki szerkesztés, tipográfia: Dr. Pétery Kristóf
ISBN 963 606 389 3
© Mercator Stúdió, 2006
Mercator Stúdió Elektronikus Könyvkiadó
2000 Szentendre, Harkály u. 17.
www.akonyv.hu
Tel/Fax: 06-26-301-549
Mobil: 06-30-305-9489
e-mail: peteryk@axelero.hu



Berzsenyi Dániel
BERZSENYI DÁNIEL
ÖSSZES VERSEI



4 Tartalom
Tartalom
KESERGÉS 6 A FELKÖLT NEMESSÉGHEZ 8 HERCEG ESZTERHÁZY MIKLÓSHOZ, 9 EGY SZILAJ LEÁNYKÁHOZ 10 PHYLLIS 11 ESDEKLŐ SZERELEM 11 A CSERMELYHEZ 12 LOLLIHOZ 13 LILIHEZ 14 AZ EST 16 AZ ESTHAJNALHOZ 18 SZERELMES BÁNKÓDÁS 19 TÉTI TAKÁCS JÓZSEFHEZ 20 GRÓF FESTETICS GYÖRGYHEZ 21 OSZTÁLYRÉSZEM 21 HORÁC 22 AMATHUS 22 MAGÁNYOSSÁG 23 A BALATON 24 KESZTHELY 25 MAGYARORSZÁG 25 A TIZENNYOLCADIK SZÁZAD 26 NAGY LAJOS ÉS HUNYADI MÁTYÁS 28 A SZERELEM 29 AZ ELVÁLÁS REMÉNYE 30 FANNIM EMLÉKE 31 VIGASZTALÁS 32 MULANDÓSÁG 33 A HALÁL 36 A MELANCHOLIA 37 A REGGEL 38 A MÚZSÁHOZ 39 VIRÁG BENEDEKHEZ 40 KISHEZ 40 KISFALUDYHOZ SÁNDORHOZ 41 HORVÁTH ÁDÁMHOZ 42 GÖRÖG DEMETERHEZ, 43 HORATIUSHOZ 43 A SZERELEMHEZ 44
VENUSHOZ 45 NACÁMHOZ 45 AZ ÉN KEGYESEM 46 MELISSZÁHOZ 47 AZ ÖRÖMHEZ 48 NELLI 48 EGY HÍVTELENHEZ 49 EGY LEÁNYKÁHOZ 50 FŐ ÉS SZÍV 50 ESZTIHEZ 51 A TAVASZ 52 CENCIMHEZ 52 CHLOE 53 CHLOE 53 BÚCSÚZÁS 54 BARÁTOMHOZ 55 BÚCSÚZÁS KEMENES-ALJÁTÓL 55 AZ ULMAI ÜTKÖZET 56 A FELKÖLT NEMESSÉGHEZ 57 AZ IFJÚSÁG 59 LEVÉLTÖREDÉK BARÁTNÉMHOZ 60 A KÖZELÍTŐ TÉL 60 A MAGYAROKHOZ 61 FELSŐBÜKI NAGY PÁLHOZ, AZ ORSZÁGGYŰLÉS ALATT 62 GRÓF SZÉCHENYI FERENCHEZ 63 GRÓF FESTETICS GYÖRGYHEZ 63 BACCHUSHOZ 64 FÉLTÉS 65 A MEGELÉGEDÉS 65 BARÁTIMHOZ 66 AZ ÉLET DELE 67 AZ ELSŐ SZERELEM 67 GLYCERE 68 FOHÁSZKODÁS 69 A REMETE 70 AZ ÉN MÚZSÁM 73 BARÁTIMHOZ 73 AJÁNLÁS 74 HOL VAGY TE, SZÉPHALOM... 75 BARÁTOM, A GONOSZ CAKÓ... 75



BERZSENYI DÁNIEL ÖSSZES VERSEI 5
A SZONETTHEZ 76 KAZINCZY FERENCNÉHEZ, 76 A TUDOMÁNYOK 77 A JÁMBORSÁG ÉS KÖZÉPSZER 79 ORCZY ÁRNYÉKÁHOZ 80 A MÚZSÁHOZ 81 GRÓF FESTETICS LÁSZLÓHOZ 81 KAZINCZY FERENCHEZ 83 GRÓF TÖRÖK SOPHIEHEZ 86 A MAGYAROKHOZ 87 WESSELÉNYI HAMVAIHOZ 89 CYPRISHEZ 89 ÉLETFILOZÓFIA 90 A TÁNCOK 91 EMMIHEZ 92 A balatoni nympha GRÓF TELEKI LÁSZLÓHOZ midőn a Balatonra szállott 93 BÁRÓ PRÓNAY SÁNDORHOZ 94 A BONYHAI GROTTA 95 NAPOLEONHOZ 95 BÁRÓ WESSELÉNYI MIKLÓS KÉPE 96 A TEMETŐ 96 BARÁTNÉMHOZ 97 DUKAI TAKÁCS JUDITHOZ 99 A PESTI MAGYAR TÁRSASÁGHOZ101 VITKOVICS MIHÁLYHOZ 104 DÖBRENTEI GÁBORHOZ 106 VANDAL BÖLCSESÉG 109 HELMECZI MIHÁLYHOZ 110
HIMNUSZ KESZTHELY ISTENEIHEZ 111 FELSÉGES KIRÁLYUNKNAK 113 FELIRÁS 113 BARÁTIMHOZ 114 A KÖLTŐ ÉS A SORS 114 FELSŐBÜKI NAGY BENEDEKHEZ 115 ELÉGIA 115 AZ IFJÚSÁGHOZ 116 A FÜREDI KÚTHOZ 117 A POÉTA 118 A GENIÁLIS NÉP 118 EGY PHILOLOGUSHOZ 118 A NÉMET ÉS MAGYAR IZLÉS 118 A SZONETT 119 A MAGYAR 119 SZILÁGYI 1458-BAN 119 WESSELÉNYI, A NÁDOR, MURÁNYNÁL 120 A VIG CHLOE 121 KÖLCSEY 123 ÚJ GÖRÖGORSZÁG 123 ANGLIA 124 HEKTOR BÚCSÚZÁSA 124 SCHILLER 125 PLATON 125 HERDER 125 GRÓF MAILÁTH JÁNOSHOZ 125 EMLÉKKÖNYVBE 126 EMLÉKKÖNYVBE 127 AZ IGAZI POÉZIS DICSÉRETE 127



KESERGÉS
Romlásra indult hajdan erős magyar! Nem látod, Árpád vére miként fajul? Nem látod a bosszús egeknek Ostorozó kezeit hazádon?
Sok századoknak vérzivatarja közt Rongált Budának tornyai állanak, Ámbár ezerszer vak tüzedben Véreidet, magadat tiportad.
Elszórja, hidd el, számkivetett ösi Erkölcsöd átka s mostani veszni tért Romlott fajultság, s nemsokára Ércfalain viperák süvöltnek.
Nem ronthatott el tégedet, oh magyar! A vad tatár chán xerxesi tábora S világot ostromló töröknek Napkeletet leverő hatalma.
Nem vert le téged Zápolya öldöklő Századja s Bethlen vérbe merült kora, Rákóczi vérengző haragján S rettenetes tüze közt megálltál.
Mert régi erkölcs s spártai férfikar Küzdött, vezérlett fergetegid között: Birkózva győztél, Herculesként Achaji kard rezegett kezedben.
Most lassú méreg, lassu halál emészt, S mint egy kevély bikk, mellyet az éjszaki Szélvész le nem ront, benne termő Férgek erős gyökerit megőrlik.
Bátran merül most a buja ifjuság Undok bűnében, s úszva folárkodik, Még gyenge a szűz, s már kacéros S gerjedező tüzeit kínálja.
A férfi - ó bűn! - már ma kereskedik Szép párja testével, maga alkuszik Gazdag folárral, s gyenge társát Fajtalanúl teregetni hagyja.



BATSÁNYI JÁNOS ÖSSZES KÖLTEMÉNYEI 7
Vallástalanság rút szüleményei, Erkölcstelenség s minden utálatos Fertelmek áradnak hazánkra, Régi nemes magyarok porára!
Fegyverre termett szép, deli ifjuság Kardforgatásban nem gyakoroltatik, Nem tud nyeregben, nem tud ugró Gyors paripán leragadva szökni.
Ó, más magyar kard mennyköve villogott Atilla dicső harcai közt, midőn A félvilággal szembeszállott Nemzeteket tapodó haragja!
Más néppel ontott bajnoki vért hazánk Szerzője, Árpád a Duna partjain, Ó, más magyar kard verte vissza Hunnyadival Mahomet hatalmát!
Akkor vitéz hírt s bajnoki érdemet Szerzett az ifjú Pélides utjain, Most íme - oh, szégyen, mivé lett Módi majom, s gunyolásra méltó.
Átok reátok, Harpia fajzati! Erkölcseinket vesztegető fenék! Fessen le hiv Gvadányi tolla, Nemzetemet csufoló bolond korcs!
De jaj! csak így jár minden az ég alatt! Forgó viszontság járma alatt nyögünk, Tündér szerencsénk változandó, Hol mosolyog, hol utálva néz ránk.
Felforgat a nagy századok éjjele Mindent, leomlott a magos Ilion, S a büszke Karthago hatalma, Mint az erős Babilon, leromlott.
Volt oly idő már, mellybe' nemes hazánk Fénylő dicsőség polca felett virúlt, Jön olly idő még, melyben gyászos Hamvaiból gyülevész kavarc kél.
[1796 körül]



8 A FELKÖLT NEMESSÉGHEZ
A FELKÖLT NEMESSÉGHEZ
a szombathelyi táborban, 1797
Él még nemzetem istene! Buzgó könnyeimen, szent Öröm, ömledezz! Állsz még, állsz, szeretett Hazám! Nem dőlt még alacsony porba nemes fejed! Méltán búslakodám előbb, Hogy hérósz eleid nyomdokiból kitérsz, S régen félt veszedelmidet Rád húzzák netalán majd buta korcsaid. Hálá! mást mutat e sereg, Mely most, régi magyar módra, nyeregben ül. Nem szállt Trója alá soha Ily szép spártai had, sem Hunyadink kevély Zászlóit nem emelte volt Rettentőbb hadi nép Bécs letörött falán. Csak sast nemzenek a sasok, S nem szűl gyáva nyulat Núbia párduca. Thétis nagy fia sem maradt Chironnál, mikoron hadra veté szemét: Árpád vére se hűlhet el, Ámbár rég heverész a puha pamlagon. Nézd: most felköti fegyverét, Csákóján lobogó kolcsag emelkedik. Buzdító katonás ruhát Öltvén, lelke nemes lángja kigerjedez. Majd kardjára felesküszik, Mindent ront s megemészt, mint heves Afrika Búsult tigrise, amidőn Ordít kölykeiért, s körme viaskodik. Majd felkelnek alattad is, Ó József! nagyanyád, Trézia bajnoki, S bátran mégy, szeretett vezér, A jég-Álpeseken s Ádria öblein. E nép nem gyülevész csoport, Nem rabbérbe emelt bús buzogányt keze. Önként áldoz az életet, S horgas kardja kövér hantjaiért hasít. Míg hérói biborsüveg Tündöklik fejeden, Hunnia csillaga, Eszterházy, dicső magyar! Míg győző eleid pallosa combodon



BATSÁNYI JÁNOS ÖSSZES KÖLTEMÉNYEI 9
Csattog: győzni fog a magyar, S Andrásnak ragyogó napja le nem menend!
[1797?]
HERCEG ESZTERHÁZY MIKLÓSHOZ,
midőn a szombathelyi táborban commandírozá a nemességet
Árpád virágzó magva te, fő magyar! Eldődeidnek fegyvere népeket Győzött, s hazánkért számtalanszor A viadal mezején csatázott.
Ők voltak a harc vérzivatarjain S a béke napján bölcs vezetők, atyák, S kormányra termett őrszemekkel Szélveszeket zabolázva tartók.
Melly áldozat volt a vezekényi harc! Bús tisztelettel könnyezi a magyar Négy bajnok Eszterházy véres Porba kevert ajakit, halálát.
Láttam tebenned buzgani véreket S orcádra öntött nemzeti lelköket; Láttam szemed villámsugárát S ősi dicső vasadat kezedben.
Rémülve megszünt a fene háború. Int a kegyetlen tengerek istene Képével a forró haboknak, S tűnik az Oceanus dagálya.
Szép a borostyán s győzödelemszekér. Szép a vitéznek sebhelye homlokán. Félisten, akit nimbuszával A hatalom s tudomány ragyogtat.
Minden nagy és szép, mellyet az ó világ És e jelenkor mívei közt csudálsz: Bajnok, dicsőség, fényes ország A tudomány gyönyörű gyümölcse.
Ez hozta mennyből földre az isteni Szikrát, ez oldott a butaság alól. A bölcs Athénét s győzhetetlen Róma fejét ez emelte égre.



10 EGY SZILAJ LEÁNYKÁHOZ
Nézd a virágzó Gallia népeit S Nelson hazáját - rettegi a világ Ez ész s erő két nagy csudáját, S hirdeti napkelet és enyészet.
Hát nemzetednek mért fakad ily soká A rég ohajtott laurus? Ezer nemes Vállvetve törtet s gátokat ront; Ah, de acélhegyek állnak ellen!
Téged, hatalmas Herceg! az istenek Fő polcra tettek: véreidet segélld! Vidd a dicsőség templomához: S ajtaja zára lehull előtted.
[1797]
EGY SZILAJ LEÁNYKÁHOZ
Miért rettegsz kebelemben, Miért, félénk leányka? Mit félsz te, mint a kegyetlen Vadtól a kis bárányka?
Nem vagyok én ellenséged, Sem hitszegő csapodár; Hív lelket adok én néked, Míg koporsóm bé nem zár.
Tiéd leszek, míg e kedves Rubintajak csókot kér, Tiéd, midőn már e kegyes Szív csak akadozva vér.
Halld, melly édesen csatináz A völgy zengő csermelye, A víg madár mint zeng s trilláz, S mint nyög a filemile!
Majd ha a bús tél közelget, Ezek mind elnémulnak, Elrepül a szép kikelet, S örömeink elmulnak.
[1797-1799 között]



BATSÁNYI JÁNOS ÖSSZES KÖLTEMÉNYEI 11
PHYLLIS
"Még most teljes orcáimon Rózsabimbó fakadoz, S alabastrom vállaimon Barna hajfürt ingadoz.
Éden virágzik mellettem, Szemem rózsán tévedez, Érzem, örömre születtem, S íme, szívem epedez.
Vidám szerelmet mosolyog Még most minden körültem. Szívem csak örömre dobog: De ah, még nem örültem!
Mi haszna szívom aetherét Éltem szép tavaszának? Nem szívhatom lehelletét Az öröm balzsamának.
A galamb is csak úgy örül A kedves kikeletben, Ha szerelmes párja körül Búgdozhat a ligetben."
[1797-1799 között]
ESDEKLŐ SZERELEM
Ím, a nap leereszkedik Thétis bíbor keblébe, S mosolyogva emelkedik Luna szemérmes képe.
Az esti szellő fuvalma Édes álmot lengedez, Az ég békes, s nyugodalma Hegyet-völgyet béfedez.
De ah, az én siránkozó Szememre nem hullatja Balzsamát az illatozó Esthajnal csillagzatja!



12 A CSERMELYHEZ
Lehajtom árva fejemet, De gondjaim felköltik, S nyughatatlan kebelemet Fájdalmakkal eltöltik.
Bágyadtságom ha bézárja Néha fáradt szememet, Kinyitja könnyeim árja, S mossa halvány képemet.
Jaj, semmi nem enyhítheti Sérült szívem sebeit! Mert a szerelem égeti Minden titkos ereit.
Csak nálad van gyógyító szer, Te, ki azt megsebzetted, Ki a szerelemnek ezer Tőrét rám lehelletted!
Téged várnak kiterjesztve Reszkető két kezeim, Téged az égre függesztve Sírdogáló szemeim.
Egy tekinteted gyilkosom S boldogítóm tud lenni, Szánj meg, Kegyes! légy orvosom: Ne hagyj holtig epedni.
Süllyedek! nyujtsd karjaidat, Míg el nem fogy életem, Míg elhervadt ajakimat Ajakidra tehetem.
[1797-1799 között]
A CSERMELYHEZ
Oh, csermely, arra térsz, látom, Csendes görgedezéssel, Merre az én sohajtásom Repül epedezéssel.
Vedd buzogó könnyeimet Szapora vizeidhez,



BATSÁNYI JÁNOS ÖSSZES KÖLTEMÉNYEI 13
S vegyítsd bús nyögéseimet Lassú csörgéseidhez.
Vidd el szomorgó zúgással Ama kisded kert felé, S nyögd ki egy fohászkodással, Szívem kinek szentelé.
Tán most is ott múlatozik A rózsák árnyékában, S rólam nem is gondolkozik Kevély nyugodalmában.
Tán habjaid mosogatják A szép tündér lábait, S nem tudja, mint csókolgatják Hív könnyeim tagjait.
Mutasd meg halvány képemet Néki tükröd fényében, Mutasd meg égő szívemet, Mint vergődik vérében.
Mutasd neki, mint hervadok, Szemem miként sirdogál, S mondd, hogy érte ellankadok, Mint egy gyenge virágszál.
Mondd: töltsön kegyes írt sebhedt Lelkemre hív kezéből, Vagy egy szánakozó cseppet Gördítsen szép szeméből.
[1797-1799 között]
LOLLIHOZ
Lolli! deli kellemiddel A rózsára homályt vetsz, S szívégető szemeiddel Belém ezer tőrt nevetsz.
Szebb vagy te, mint a szép Hébe A Dörgő lángölében, Szebb, mint a szép Erycene A kellem bájövében.



14 LILIHEZ
Képed szelíd vonásiban Szerelmek nyíladoznak. Tested minden mozgásiban Tündérek múlatoznak.
Szép, mikor édes éneked Szirénhangja zengedez, S angyali érzékeny szíved Harmoniát ömledez.
Szép, mikor pihegő kebled, Mint egy galamb, epedez, S lankadó nefelejcs-szemed Harmatgyöngyöt görgedez.
Szép vagy te, mikor csintalan, Mint könnyű Zephyr, játszol, S titkaidról vigyáztalan Le-lereppen a fátyol.
Szép, mikor a gerjedelem Andalodásba merít, Szép, mikor a szűz szemérem Bíborlángszínbe borít.
De Lolli! a test szépségét, Hidd el, csak úgy imádom, Ha a szép lélek épségét Tiszta kebelbe látom.
Ha angyali leplegidben Angyali szív verdegél, Nemes tűz ég ereidben, S lelked a porból kikél.
[1797-1799 között]
LILIHEZ
Jer, Lili! nézd, langyos szellők Lengetik a ligetet, S illatozó híves ernyők Mérséklik a meleget.
Jer, e szép juharlugosnak Dőljünk le árnyékára,



BATSÁNYI JÁNOS ÖSSZES KÖLTEMÉNYEI 15
S míg a gerlicék búgdosnak, Vigyázz lantom szavára.
Kedves gyermek! fakadoznak Kellemeid bimbai, Pihegnek már s dagadoznak Melled hattyúhalmai.
Az ifjuság kellemei Mosolyognak orcádon, S az életnek örömei Virítnak zöld pályádon.
Olyan vagy, mint egy szűz rózsa, Mely még csak tavaszt látott, Melyet csak harmatgyöngy mosa, S csak lágy szellőkkel játszott.
Mint egy Zephyr, mely virágos Ligetek közt lengedez, Illatokkal él, s balzsamos Violákon tévedez.
Gyönyörűség és vidámság Folyja körül ösvényed, Mert még a szűz ártatlanság Oltárán ég tömjéned.
De ki ne térj ez ösvényből, Melyen most rózsát szaggatsz; Oh, vigyázz, mert az örvényből Soha ki nem gázolhatsz.
Ha elveszted az erkölcsnek Intéző fonalait, Számtalan veszedelmeknek Leled labyrinthjait.
El ne hagyd őrangyalodat, Hív, szelíd erkölcsödet; Nyújtsd néki gyenge karodat, Hadd vezérljen tégedet.
Csak ő menti meg szemedet Ezer könnyhullatástól, Ő menti meg szépségedet A kora hervadástól.



16 AZ EST
Ő intézget karjaival Paphus virulmányain, S béfedez hív szárnyaival Az öröm hullámain.
Óh, ezer örvény és hinár Fogja pályád majd körül! De ha ésszel s erkölccsel jár, Hidd el, egybe sem merül.
Ezek légyenek őrei, Kedves gyermek, szívednek! Így a hiúság tőrei Meg soha nem ejthetnek.
Ezek ismértetik veled A sziréni hangokat; Ezek mutatják meg neked A gaz csapodárokat.
Szíved kedves rokonfelét Néked ezek választják, S földi éltednek édenét Karjai közt megadják:
Hol szelíd öröm s vidámság Lelke fog ápolgatni, S az aranykori boldogság Angyala csókolgatni:
Addig is, míg homlokodon Aranyüstök omladoz, Akkor is, ha majd arcodon A rózsaláng hervadoz.
[1797-1799 között]
AZ EST
Jer, Daphne! hol e nyers patak A bércből kiforradoz, S mohosult kősziklafalak Közt a völgyre szakadoz;
Hol jegenyék hajladoznak Égig nyúlt sudárokkal,



BATSÁNYI JÁNOS ÖSSZES KÖLTEMÉNYEI 17
S bokros tölgyek árnyékoznak Terebély zöld ágokkal:
Ott függesszük szemeinket Az ég dicső képére, Ott nyissuk meg szíveinket A szépnek érzésére.
Nézd, már a nap sugárai A hegyekbe merülnek, S Hesper piruló lángjai Alkonyaton derűlnek.
Égi bíbor festengeti Az aranyos felhőket, Esti szellőcse lengeti Az illatos ernyőket.
A setét bükk felett ragyog A hold csendes fényében, S rózsabokrok közt mosolyog A patakok tükrében.
Nézd, minő mennyei szépség Nyílik meg most előttünk, Minő mennyei csendesség Lelke lebeg körültünk.
Elysium kiessége Mosolyogva tér hozzánk, S az istenek békessége Nyugalmat harmatoz ránk.
Illy szent csendesség ölében Hallgatott minden, s így állt, Midőn gyöngyház-szekerében Anadyoméne szállt.
Cynthia így ragyogtatta Latmus virulmányait, Hogy Endymionra rakta Isteni szűz karjait.
Oh Daphne! a szép lelkeknek Legkedvesb ünnepe ez, Hol a forró érzelmeknek Lángja önként gerjedez.



18 AZ ESTHAJNALHOZ
Hol a szív önként megnyílik A gyönyörű érzésre, S Plátó karján emelkedik Égi lelkesedésre.
Hol lelkünk legszebben derűl Eredeti fényében, S legtisztább örömbe merűl A természet ölében.
Szíved haszontalan eped A földi vak lármában, E szentséget nem lelheted Semmi tündér hivságban.
Ott a dicső természetet Gyarló ecset majmolja: Itt a csuda szépségeket Alkotó kéz rajzolja.
Ott a bölcset elkábítja A balgatag sokaság: Itt az észt s szívet megnyitja A józan magányosság.
Ott az érzékeny szeretőt Csapodár kar öleli, Nem talál rokon-érezőt, Nyúgodalmát nem leli:
Itt az ég örömét ússza, Melly úgy buzog keblében, Mint a kies Arethusa A hold ezüst fényében.
[1797-1802 között]
AZ ESTHAJNALHOZ
Emeld fel bíbor képedet, Csendes Esthajnal! Enyhítsd meg a természetet Harmatillattal.
Hozd alá a fáradt szemnek Kívánt álmait,



BATSÁNYI JÁNOS ÖSSZES KÖLTEMÉNYEI 19
Fedezd bé a szerelemnek Édes titkait.
Titkon nyílnak az életnek Legszebb rózsái, Mély titokban csörgedeznek Legszebb órái.
Ah, nékem is van egy titkom Szívembe rejtve! Nem szabad azt kimondanom: El van temetve.
Nem szabad kijelentenem, Mely boldog vagyok; S hogy ki az én egyetlenem, Kiért hervadok.
Csak a néma hold mosolyog Rám szemérmesen, Mikor az örömcsepp ragyog Forró szememen.
[1797-1799 között]
SZERELMES BÁNKÓDÁS
Itt, hol e bujdosó csermely A bús bükben tévedez, S búslakodó énekemmel Csak a kőszirt epedez,
Megjelensz, ó kegyes lélek! Epekedő szívemben, S hív kebledbe visszatérek Forró képzeletemben.
Ha a bús hold sugárai A vizeken reszketnek: Bágyadt szemem záporai Csak téged emlegetnek;
Ha a hajnal bíborszínnel Az égen pirosodik: Árvád lankadozó szívvel Terólad gondolkodik.



20 TÉTI TAKÁCS JÓZSEFHEZ
Ha bús völgyek rejtekében Kínom előtt bujdosom, A vadon bús zengésében Édes neved hangozom;
Ha magányos kamarámban Keservimmel zárkozom, Könnyel ázott nyoszolyámban Utánad óhajtozom.
Minden reggel siralomra Nyitom fáradt szememet, Siratlak, ha nyugalomra Hajtom árva fejemet.
Oh, siratlak, míg könnyeim Forrása el nem apad, Míg bé nem húnynak szemeim, Míg szívem meg nem szakad.
[1797-1799 között]
TÉTI TAKÁCS JÓZSEFHEZ
Édes éneklő! ligeten, virágon Andalog Múzsád vegyes illatok közt, Ámde nem mint egy üresen csapongó Lepke tavasszal.
Mézet és nektárt szedegetsz te, mint méh, Minden elrejtett violán s kikircsen; Halkva döngécselsz, de szelíd hurodról Aetheri hang foly.
Szívet és elmét magasít Camoenád. Sokrates karján mosolyogva oktat: A vidám Erkölcs s vezető Okosság Kincseit osztja.
Aki a széppel köti öszve a jót, Oh Takács! az bölcs, az igaz poéta, Ez dicső érdem, s ez az égi bélyeg A remek elmén.
[1796 után]



BATSÁNYI JÁNOS ÖSSZES KÖLTEMÉNYEI 21
GRÓF FESTETICS GYÖRGYHEZ
Festetics! boldog, kit az ég kegyelme Anyja méhében kijegyez magának, S a szerencsének ragyogó ölében Rengeti a sors.
S aki jóltévő kezeit kinyújtván, Mint egy istenség, valamerre fordul, Hinti áldását, s kebelében érzi Tettei bérét.
Akkor írigylem fejedelmi kincsed, Amidőn áldó kezeid kiszórják, Akkor, oh, akkor vetekedve törnék Véled az égre.
Mint te, olly gazdag vagyok én magamnak, S mint te, oly forrón szeretem hazámat, Ámde nincs kincsem, s csak ezen betűkben Ömledez a szív.
[1798 körül]
OSZTÁLYRÉSZEM
Partra szállottam. Levonom vitorlám. A szelek mérgét nemesen kiálltam. Sok Charybdis közt, sok ezer veszélyben Izzada orcám.
Béke már részem: lekötöm hajómat, Semmi tündérkép soha fel nem oldja. Oh te, elzárt hely, te fogadd öledbe A heves ifjút!
Bár nem oly gazdag mezeim határa, Mint Tarentum vagy gyönyörű Larissa, S nem ragyog szentelt ligetek homályin Tíburi forrás:
Van kies szőlőm, van arany kalásszal Biztató földem: szeretett Szabadság Lakja hajlékom. Kegyes istenimtől Kérjek-e többet?



22 HORÁC
Vessen a végzet, valamerre tetszik, Csak nehéz szükség ne zavarja kedvem: Mindenütt boldog megelégedéssel Nézek az égre!
Csak te légy vélem, te szelíd Camoena! Itt is áldást hint kezed életemre, S a vadon tájék kiderült virány lesz Gyenge dalodra.
Essem a Grönland örökös havára, Essem a forró szerecsen homokra: Ott meleg kebled fedez, ó Camoena, Itt hüves ernyőd.
[1799 körül]
HORÁC
Zúg immár Boreas a Kemenes fölött, Zordon fergetegek rejtik el a napot, Nézd, a Ság tetejét hófuvatok fedik, S minden bús telelésre dőlt.
Halljad, Flaccus arany lantja mit énekel: Gerjeszd a szenelőt, tölts poharadba bort, Villogjon fejeden balzsamomos kenet, Mellyet Bengala napja főz.
Használd a napokat, s ami jelen vagyon, Forró szívvel öleld, s a szerelem szelíd Érzésit ki ne zárd, míg fiatal korod Boldog csillaga tündököl.
Holnappal ne törődj, messze ne álmodozz, Légy víg, légy te okos, míg lehet, élj s örülj. Míg szólunk, az idő hirtelen elrepül, Mint a nyíl s zuhogó patak.
[1799 körül]
AMATHUS
Mit főz magában Gallia Sándora S a zordon észak rettenetes feje?



BATSÁNYI JÁNOS ÖSSZES KÖLTEMÉNYEI 23
Mely öblöket zár, merre tart s ront Anglia nagy koszorúsa, Nelson?
Nem gondom. Így volt, így marad a világ. Forr, mint az ádáz tengerek, amidőn A szélveszek bércodvaiknak Vas kapuit s reteszit leszórván
A bús haboknak zúgva rohannak, és A képtelen harc itt hegyeket temet, Ott új világot hoz fel; - egymást Váltja örök romolás s teremtés.
Mint a setét völgy csermelye, életem Elrejtve lappang s halkva csörögdegél A laurus-erdők szent homályin, Illatozó Amathunt ölében.
Nincs itt kegyetlen had s veszedelmes érc, Melyért halandók véreket ontanák; Nincs itt gonoszság cimborája, Sem nyomorult fene nagyravágyás.
Itt Ámor ápol s píeri gyenge szűz Nektárpohárt nyujt s ambroziás kebelt, S a lelkes élet játszva felleng Hesperidék bibor aetherében.
[1799 körül]
MAGÁNYOSSÁG
Égi csendesség fedező homálya Leng reád, ó szent Egyedülvalóság! S szívemet békés kebeledbe inti Mágusi vessződ.
A világ lármás vigadóhelyéről, Mint az elfáradt utazó, pihegve Térek ernyődhez, s fejemet lehajtom Lágy mohaidra.
Itt vagyon bátor menedéklakása A szabadságnak s nemes érzeménynek: Itt nem aggathat rabigát reájok A buta köznép.



24 A BALATON
Itt fakad laurus-koszorúja minden Bölcsnek és minden magasabb daloknak, Itt az ártatlan szerelem s vidámság Zöld amarantja.
Légy, Magányosság! vezetőm s barátom. Csendes ernyődhez sietek nyugodni. Itt lelem Plátót, Xenophont s Ilissus Myrtusa berkét.
Téged óhajtlak, ha szemembe' reszket Bánatos lelkem kiütő panassza: Téged a legszebb fiatalka édes Oldala mellett.
[1799 után]
A BALATON
(Matthissonhoz)
Jer te, ki a szép genfi tavat s szép genfi virulmányt Olly eleven színnel festéd, s Eratódnak ölében A roppant Bernhárd farain múlatni szerettél, Jer: nézd a Balatont, mikor a nap reggeli lángja Tükrözetén reszket, s mikor a hold fénye alatt ég! Nézd a kék hegyeket, mint állnak sorba körülte, Melyeken a nektár csorog és az öröm dala harsog. Itt meredek sziklák tetein sok régi erős vár Omladozó falain lebeg a mult hajdani képe, S elnyeli a döbbent elmét a fényes előkor; Itt a századokat látott vadonok feketednek, Mellyek ezer meg ezer gőbölt kényünkre nevelnek; A szilaj Arkászok heverészve legeltetik a nyájt, S a kies estvéken nyögdécsel lassu furullya. Itt a sárga mező s kiterült láp terjed előnkbe, Hol dús búzakalász hullámos tengere játszik, S a barnult arató víg dal közt hosszu kepét rak. Nézd, valamerre veted szemeid, szép minden előtted, S a koszorus Tellus kosarit mosolyogva üríti; És valamint boldog Helvetia népe örömmel Szántja szabad földjét: itt is szabad a magyar és víg; A gazdag palotát itt lakja királyi szabadság, S a gunyhók lakosit szent törvény jobbkeze védi.
[1799-1804 között]



BATSÁNYI JÁNOS ÖSSZES KÖLTEMÉNYEI 25
KESZTHELY
Itt, a kék Balaton partja virányain, Hol minden mosolyog, mint az aranyvilág, Hol dús búzakalász rengedez a mezőn, S a halmok koszorús oldalain ragyog A százféle gyümölcs s a zamatos gerezd; Itt a keszthelyi zöld parton emelkedik A csendes Helikon. Jöjjetek, ó szelíd Áon szűzei, és verjetek itt lakást! Nézzétek, mi kies sorhegy ölelgeti A tér telkeit és a vizenyős lapályt; Itt leltek gyönyörű thessali berkeket, Bércforrást, susogó völgyeket és homályt. Gyakran múlatoz itt hínaras öblöken Nereus, sáskoszorús nymphaleányival; Gyakran zengeti itt Árion énekét A hold fénye alatt gerjedező vizen. S nézzétek, hol ama már feketült falak Látszatnak, menedékváratok ott vagyon! Ott vár títeket egy bölcs, s kebelébe zár Egy nagy férfi, kinek lelke periklesi Századnak született, s aki virágkorát Rómának ragyogóbb színre derítené.
[1799-1804 között]
MAGYARORSZÁG
Itt, hol szőke vizét a Duna rengeti, Árpád gazdag arany hantjain, oh hazám! Ceresnek koszorús homloka illatoz, S a bőség ragyogó kürtje mosolyg reád. Termékeny mezeid mennyei harmatok Mossák, s csűreidért Europa írigyed. Itt édent mutató sorhegyek oldalin Bacchus tölt poharat, s néked az isteni Nektár legnemesebb vedreiből merít. Itt Arkádia zöld halmai nyílanak, Hol Pán legjelesebb barmok után dalol, Barmok, millyeneket boldog Arábia Nem látott, sem egyéb nemzet az ég alatt. Kárpátidnak arany gyomra kevély Perut Felmúlván, örökös kincseit önti rád.



26 A TIZENNYOLCADIK SZÁZAD
Minden jót, valamit hint az Olymp ura, Minden jót, valamit Tellus az emberi Táplálásra teremt, néked az istenek Bőv mértékje pazarl büszke határidon. Boldog népeidet Títusok őrizik, Kik mindannyi atyák és kegyes istenek, S kiknek trónusokon Trézia lelke leng. Törvényed s koronád Chérubim őr fedi, Nem fertőzteti meg durva tirán keze: Törvény, nem hatalom kénnye uralkodik Rajtad, s régi dicső nemzeti díszed áll. Oh, bár vajha kies gyöngykoszorud között Még egy illatozó rózsa fakadna ki: Szállnának le reád Graecia isteni, Kik hajdan lehozák Attika földire A nagy mestereket s bölcs tudományokat. Akkor csillagokat hatna kevély fejed, S elbámulna reád a Zenith és Nadir.
[1799-1804 között]
A TIZENNYOLCADIK SZÁZAD
Század hanyatlik. Már küszöbén vagyunk Bámult korunknak, századok Istene! Buzgó örömmel feltekintek, S titkaidat huraim csudálják.
Népek születnek, trónusok omlanak Lehelleteddel, s a te szemöldöked Világokat ronthat s teremthet, A nagy idők folyamit vezérlvén.
Hány századoknak szélveszes ostromin Harcolt szerettem nemzetem ekkorig! Hány száz Charybdis s mennyi örvény Várta nemes remeked halálát!
Már sírba szállott hajdani nagy nevünk, Már-már lecsüggött győzni szokott karunk, Mikor hatalmas szárnyaiddal Béfedezéd lebegő vitorlánk.
Megszántad e nagy bajnoki nemzetet, Mely annyi harc közt vívta ki hantjait,



BATSÁNYI JÁNOS ÖSSZES KÖLTEMÉNYEI 27
S véráldozattal kérte vissza Ősei szent viadalma bérét,
Révpartra hoztad: Trézia karjain Köztűnk Perikles napjai nyiltanak; Saturnus áldott lelke jött fel, S vérbe merült mezeinkre szállott.
Dicső szabadság temploma lett hazánk, Nem dúltak ádáz, pártot ütő hadak, A szent rokonvér nem kiáltott A babonák tüze közt az égre.
Áldás virágzott a Duna partjain, Áldásba' ferdett a Tisza síkjain, Áldásba' a vad Dráva berkin S Fátra kopár farain lakó nép.
S már mast Ferencnek títusi trónusa Fénylik közöttünk: jer, magyar, e napon Nyisd meg dicsőült szent királyid Templomait, s leborulva áldozz.
Nézd, mely hatalmas népeket eltörült Körülted e nagy s ritka időszakasz! Nézd, mely viszontság kénye játszott A legerősb szegeletkövekkel.
Téged megőrzött őseid Istene. Trajánok s áldott Marcusok álltanak Kormányodon, kiknek királyi Homlokokon ragyogott az erkölcs.
Mindenható kar méri ki sorsodat, Kar, mellyen ég s föld sarkai forganak, Kar, mely dicsőűlt őseidnek Rettenetes hadait vezette.
Bízzál, s virágzóbb századokat remélj! Eldődeidnek szép kora visszatér; Csak lelkeden tartsd, mennyi sok szent Vérbe került az igaz dicsőség.
[1800 körül]



28 NAGY LAJOS ÉS HUNYADI MÁTYÁS
NAGY LAJOS ÉS HUNYADI MÁTYÁS
Ki vagy te, fényes csillag az ó világ Sötét ködében? Századok éjjele Nyugszik terajtad: mégis égő Arculatod közibénk sugárzik.
Ki vagy te, bajnok s rettenetes király, Gyémántsisakban, mennyei fény között, Ki úgy ragyogsz, mint Pharus égő Lángja az éjj sivatag homályán?
Corvin, ki héró atyjai nyomdokin Árpád szerencsés fegyverivel vivott, Midőn az országos Dunának Partjaiból Helikont idézett.
A bölcs s vitéz kar, mint az idős halál, Mindenhatóság fegyverivel csatáz: Őnéki a bércbástya csak por S rózsalevél Boreas kezében.
Két nagy királyunk nyert koszorús nevet A régiségben: mindenik a szelíd Múzsák barátja, s mindeniknek Múzsa szelid keze tört borostyánt.
Egy Nagy Lajos bölcs szárnya alatt hazánk Rómát s Athénét látta felállani, Atilla roppant városában Mars, tudomány, hatalom virágzott.
S mikor ragyogtak tornyaid, oh Buda! Felségessebben, mint mikor a dicső Király s Apollo tisztelője: Bölcs Hunyadink kezein virágzál?
Mint hajdan a nagy Delius oszlopit, Delphus csudáit napkelet, alkonyat Bámulta, s a fáradt szarándok Ormai közt iszonyodva állt meg:
Sok messzi ország bölcsei, bajnoki Jöttek hazánknak látni dicső egét, Rémülve nézett a világ ránk S nemzeteket tapodó erőnkre.
S egyszerre e nép, mely Hunyadink alatt A legkevélyebb polcra emelkedett,



BATSÁNYI JÁNOS ÖSSZES KÖLTEMÉNYEI 29
A durvaságban veszni tért, s ment Két megutált cseh király kezébe.
Pallás s Apolló nemzik az istenibb Bölcset s erőssebb bajnoki lelkeket, Ők nemzik a Márs pallosával Bírni tudó fejedelmi embert.
A durva nép közt sorvad az emberi Legszebb tehetség, nem születik soha Ott Socrates, s nagy Tulliusnak Nem szabad ott nemesen buzogni.
Cato temérdek lelke legörbed ott, Nem áldhat a föld bölcs fejedelmeket, Nem támad ott Titus s Trajánus: Durva Nerók vasigája büntet.
[1800-1802 között]
A SZERELEM
Mi a földi élet s minden ragyogványa Nélküled, oh boldog Szerelem érzése? Tenger, melyet ezer szélvész mérge hánya, Melynek meg nem szűnik háborgó küzdése.
India kincsével légyen tömve tárod, S Caesar dicsősége ragyogjon fejeden: Mit ér? vágyásidnak végét nem találod, S nem lel szíved tárgyat, hol megelégedjen.
De te, édes érzés, egek szent magzatja! Az emberi lelket bétöltöd egészen, Bájodnak ereje az égbe ragadja: S a halandó porból egy félisten lészen.
Te a szerencsének játékát neveted, Mert hatalma néked semmit nem ád s nem árt; A nagyság álképét mint bábot elveted, S nem szab semmi földi erő néked határt.
Mosolyogva rohansz te habnak és lángnak: Meg nem rémít ég, föld reád rohanása. Te a bús koporsót menyasszonyi ágynak Nézed, s elenyészik rettenetes váza.



30 AZ ELVÁLÁS REMÉNYE
Te a szegénységnek mohos kalyibáját Márványpalotává tudod változtatni, S mezei gyümölccsel rakott asztalkáját A mennyei nektárillatban usztatni.
Tegyen mást boldoggá a sors csalfa kénye: Nékem te légy dajkám s ápolóm, Szerelem! Zöld myrtuskoszorúd pályám szép reménye, S könnyel ázott kendőd légyen szemfödelem.
[1802 körül]
AZ ELVÁLÁS REMÉNYE
Nem oh! csak nem hat az égig Beteg szívem nyögése! Bús fejemen lesz mindvégig Sorsom kemény végzése.
Látom, hasztalan epedek, Mint egy bús filemile; Tied, lelkem, nem lehetek, Lelkemnek édes fele!
Látom, csak azért forrtanak Öszve árva szíveink, Hogy holtig sirdogáljanak Záporozó szemeink.
Tépd el édes bilincsemet, Hadd repülhessek tőled! Vagy ölj meg, hogy hív lelkemet Nyöghessem ki körüled.
Nyujtsd ki angyal-karjaidat, Végy még egyszer öledbe. Vedd bucsuzó csókjaimat, Zárj örökre szivedbe.
De bár tőled elszakadok, S mint ez árva nefelejcs, Érted, lelkem, elhervadok, Oh, szivedből ki ne ejts!
Hiszen, majd mikor porunkból Phönixként felkelendünk,



BATSÁNYI JÁNOS ÖSSZES KÖLTEMÉNYEI 31
Tiéd leszek, ha sírunkból Új életre menendünk.
Szánja Vénusz szíveinket, S majd fényes édenében Öszveviszi lelkeinket Hív gerlicék képében.
[1799-1802 között]
FANNIM EMLÉKE
Sírásra vonult képemmel Hűs öledbe sietek, Csendes liget! keservimmel Mert itt magam lehetek.
Te láttad szép örömimet Fannim forró keblében: Te rejtsd el bús könnyeimet Alkonyatod leplében.
Itt, hol hársak árnyékoznak A setét völgy ölében, S csörgő vizek omladoznak A vadrózsák tövében:
Itt nyögtem ki epedezve Beteg szívem sebeit, Itt szorítám esedezve Hozzám gyenge térdeit.
Itten mosolygott szemembe Szelíden elpirulva. Itt dűlt égő kebelembe Édesen elájúlva.
A liget zöld sudarai Halkva körülsusogtak, A hold játszi sugarai Könnyeinken ragyogtak.
Minden megszünt, s az estvének Nyugalmában hallgatott, Csak szíveink verésének Döbögése hallatott.



32 VIGASZTALÁS
Csak a szerelmek angyala Élt s repdezett körültünk, Csak az öröm szép hajnala Virradozott felettünk.
Örökké virulj, kedves hely! Hintsen bé virágival Minden tavasz, s minden reggel Legfrissebb harmatival.
Gyakran fog bánatos lelkem Tekörülted lebegni, Hozzád vonz árva szerelmem Kínom elkeseregni.
Gyakran éjféli órákon Látsz te itt sirdogálni, S nyögdécselő furulyámon Bús nótát fujdogálni.
[1799-1802 között]
VIGASZTALÁS
Mindég csak sírsz? csak bús siralomra Nyílnak most is bágyadt szemeid? Mindég csak e gyászos sírhalomra Öntözgeted néma könnyeid?
Tudom, legszebb örömid reggelét E szomorú hant alá zárád; Tudom, árva szíved kedves felét Kéri vissza epedő orcád.
Oh, hárítsd el ázott fátyolodat Bús szemedről, kegyes szenvedő! Nem fedi már szeretett tárgyadat E porhalom s mohos temető.
Ott lebeg már az öröm szárnyain, Hol a békés Léthe csörgedez, S virágzó zöld pálmák árnyékain Örök élet lelke lengedez;
Hol a myrtus- s amarantszigetek Felett arany aether mosolyog,



BATSÁNYI JÁNOS ÖSSZES KÖLTEMÉNYEI 33
S illatozó balzsamos ligetek Közt az élet forrása ragyog;
Ott békesség s isteni nyugalom Harmatozva száll mindenekre, Nincs ott bánat, sem gyász, sem sírhalom, Sem bús fátyol halvány képekre.
Nem szakad el a hív szerelemnek Ottan többé rózsakötele; Ott virrad fel a sokat sírt szemnek Bíborszínben kívánt reggele.
Vár tégedet is e dicső tájék! Ezentúl szent hantjait járod; Vár szeretőd, vár e kedves árnyék, S nemsokára szívedhez zárod.
Akkor égi csókok törülgetik Gyöngy orcádról kegyes könnyeid, S rég ohajtott karok ölelgetik Rég ohajtott szűz tetemeid.
Ölelkezve fogtok leborulni Dicső Atyánk szent zsámolyánál, S édes örömlángokra buzdulni Cherubimi harmóniánál.
[1803 körül]
MULANDÓSÁG
Hol a mohos szirt öbléből Ezüst forrás ömledez, S a patakok csörgésétől A setét völgy zengedez;
Hol meredek tar kősziklák Az egekkel mérkőznek, S a százados roppant tölgyfák A felhőkbe verődnek;
Hol a vadonnak csudái Pompájokat mutatják, S a természet nagy szcénái Az érzőt felborzasztják;



34 MULANDÓSÁG
Hol a váromladékokon Az őszült kor lelke leng, S a bészakadt sírboltokon Bús halotti ének zeng:
Itt lakik a képzelődés, Képekben elmerülve, Itt a forró lelkesedés. Plutarch karjára dűlve.
Itt emeli fel fátyolát A Visszaemlékezés, Itt rakja le zöld sátorát A bölcs Magábatérés.
Itt tévelygek a világi Lármától különválva, Képzeletim forrósági Között magamba szállva.
Amott egy magas szirt fokán Egy puszta vár dőledez, Melynek szomorú homlokán Bús régiség epedez.
Hajdan ez a dicsőségnek Volt fényes palotája, S a legerősebb vitézségnek Győzhetetlen hazája;
Hajdan felséges tornyai A felhők közt ragyogtak, S ime, most kevély ormai Rakásra omladoztak!
Ott az eldőlt sírköveknél, Hol most lelkek támadnak, S a mélycsendű éjfeleknél Bús nyögések hallatnak:
Ott nyugosznak a bajnokok Mélyen a föld gyomrában, A töredezett oszlopok Között, örök homályban.
Ama kormos ablakoknál, Hol most repkény szövődik, S a mohosúlt kőláboknál Iszolag tekerődik:



BATSÁNYI JÁNOS ÖSSZES KÖLTEMÉNYEI 35
Ott búcsúzott szívszakadva Az ékes hölgy férjétől, Mikor a kürtök riadva Elszakaszták keblétől.
Ott nézett le borzadozva Bajvívó kedvesére, Ott dűlt ismét lankadozva A győzőnek keblére.
Amaz ijesztő boltoknál, Hol most baglyok huhognak, S a rémítő nyílásoknál Száraz kórók suhognak:
Ott hörpölték egymás vérét A párducos magyarok, Ott nyerték el a harc bérét A győzhetetlen karok.
Ama bércfalakon álltak A vár pártás szűzei, Mikor ellenségbe vágtak A haza erősei.
Ama vár roppant kapuján Zengtek a tárogatók, Mikor a véres harc után Visszatértek a hódítók.
S ott, hol a győzödelmesek Toborzón vigadoztak, S az érzékeny szerelmesek Szívekben olvadoztak,
Most a gyászos romladékon Bús éjszakák borongnak, És a borzasztó tájékon Bágyadt szellők zokognak.
Így múlik el a világnak Minden gyönyörűsége! Így minden tündér nagyságnak Veszendő dicsősége!
Hősek márvány sarampóit Az idő eltemeti, S a fél világ hódítóit Feledékeny por fedi.



36 A HALÁL
A bölcs, ki ma nagy lélekkel A naphoz emelkedik, Holnap gyáva gyermekekkel Egy sírba ereszkedik!
[Végleges formája 1801 után]
A HALÁL
A gonosznak és gyáva szíveknek Rettenetes vázkép a halál, Mint a félénk, kába gyermekeknek Rémítő az éjjeli homály.
Az erősek mosolyogva néznek Porfedelök oszlatójára, A jámborok békes szívvel dűlnek A bús cyprus szent árnyékára.
A bölcs nyugodt elmével búcsúzik E játékszín álorcájától, Szabad lelke fellebb óhajtozik E bujdosó csillag hantjától.
Érzi, hogy itt isteni szárnyait Eléggé nem héjáztathatja; Érzi, hogy rab, míg testi láncait Hordozza és le nem rázhatja.
Oh, de mitől válunk oly nehezen? Mi tündér báj vonz úgy magához, Hogy mennyei lelkünk ne siessen Eredete dicső honjához?
Nincs itt tiszta öröm bánat nélkül, A jó rosszal van öszvefonva: Itt a gazdag nyomva van szükségtül, S a dicsőség fátyolba vonva.
Mihez ragad szívünk édesebben, Mint tehozzád, szent gerjedelem? Mi tölti bé lelkünk' teljesebben, Mint te, édes, boldog Szerelem?
Mégis gyakran csak kínzó örömmel Fojtogatod nyögő kebelünk!



BATSÁNYI JÁNOS ÖSSZES KÖLTEMÉNYEI 37
Hol örömmel, hol bús könnyözönnel Édes kelyhed itatod velünk.
Csak repülő álomkép s csalódás A halandó ember élete! Rövid öröm, hosszú gond s bánkódás Bús életünk szűk kerűlete.
Rabláncok a földi szenvedések, Melyeket csak a halál szakaszt: Rózsaszálak a gyönyörűségek, Melyeket egy őszi szél hervaszt!
Boldog, ki a reá mért láncokat Itt nemesen tűrve viseli, S a hervadó gyenge virágokat Az erkölcsnek s észnek szenteli!
[1803 körül]
A MELANCHOLIA
Te a setét erdők vadonjain Szeretsz álmodozni, oh Melancholia! A puszta vár bús omladékain Nyögdelő lágy szellő néked harmónia.
A felhőkbe nyúlt gránit ormai S az elzárt völgy néked legkedvesb nézőhely, A halvány hold s gót falak kormai Bájolnak tégedet mágusi erővel.
A mohosúlt sírkövekre ledűlsz, S mély lelkesedéssel emeled hárfádat, Az őszült kor képeibe merűlsz, S édesen elsírod bús elégiádat.
A vidámság csak a valóságnak S szűk jelenvalónak szedheti rózsáit: De te, karján a szép Álmodásnak, Éled a jövendőt s a multnak óráit.
Oh, te voltál eddig biztos társam! Te intéztél engem józan utaidon, Ha a földi vígságtól megváltam, Sátorodba intél csendes alkonyidon.



38 A REGGEL
Te vontad bé az ifjú húrjait Egy csendes búsongás gyászos fátyolával: Te derítsd fel a férfi gondjait Magányos örömid szép holdvilágával!
[1803 körül]
A REGGEL
Nézd, a napnak derülő sugára Mint ébreszti a természetet, Mint önt új bájt a virág fodrára, S mint zendíti a zöld ligetet.
Nézd, új öröm s újult életerő Száll hegyekre, száll most völgyekre, Csak az örök homályban heverő Bagoly siet bús rejtekekre.
Nem mosolyog néki a szép reggel, Sem az élet harmóniája: Kedvesb néki a szomorú éjjel, Mint az egek dicső pompája.
Igy van minden! változhatlan renddel Ki van szabva éltünk pályája; Egyik rokon a félistenekkel: A másiknak por a hazája.
A rablelkek örök setétségben Bolyongnak a denevérekkel: Nem nézhetnek a dicső napfénybe Örök éjhez szokott szemekkel.
A nagy lélek önként az aetherben Héjáztatja szabad szárnyait, Nem tartja itt fojtva porkötélben Az égi tűz nemes lángjait.
Nem tébolyog gót épületeken Az éjjeli vak madarakkal: Feljebb evez a nagy Álpeseken A nap felé uszó sasokkal.
[1802 körül]



BATSÁNYI JÁNOS ÖSSZES KÖLTEMÉNYEI 39
A MÚZSÁHOZ
Szelíd Múzsa! ki keblemet Égi lángra gerjeszted, Felvonsz a porból, s szememet A nap felé függeszted;
Ki mennyei balzsamiddal Öntözgeted fejemet, S örökké zöld pálmáiddal Feded bé ösvényemet;
Íme, oltárodra nyújtom E pindusi szálokat, Tömjénem, myrrhám meggyújtom, Fogadd el illatjokat!
Te vetted fel karjaidra Gyenge esztendeimet, Te osztod fel vállaidra Még most is terheimet.
Ha a gond jeges kezei Szívemet elcsüggesztik, Áon myrtusligetei Öledben felélesztik.
Ha balsors zivatarjain Reszketnek kormányaim, Ilissus virulmányain Rengetnek szép álmaim.
Az ifjúság örömei Lassanként elrepülnek, A szép orca kellemei Komor ráncokra gyűlnek.
Ami most ifju szívünknek Érzeményit bájolja, Utóbb hideg értelmünknek Homlokát megráncolja.
Minden gyönyörű Tempéink Lassanként elhervadnak, Legforróbb képzeményeink Egyszerre majd megfagynak:
De te, kegyes Tündér, végig Ragyogsz bús éjszakánkon,



40 VIRÁG BENEDEKHEZ
S a Léthe csendes révéig Kísérsz setét pályánkon.
Bíbor fátyollal fedezed Az élet halvány képét, Rózsaszínekkel hímezed A sír gyászos környékét.
Óh, engedd, hogy napjaimat Tenéked szentelhessem, S örömimet, gondjaimat Kebledbe kiönthessem!
[Végleges formája 1803 körül]
VIRÁG BENEDEKHEZ
Éván! merre, hová ragadsz? Mely szentelt ligetek boltjai fednek el? Tíbur völgyei rejtnek-é? Vagy Lesbos kiesült berkeit álmodom? Pindár, Stesichor isteni S Alcaeus magasabb lantjai zengnek itt. Honnom Flaccusa, oh, Virág, Itt szegdelsz te dicső delphusi ágakat. Itt kent fel Polyhymniád, S eddig nem töretett hellai szirtokon Nyitsz útat, koszorús vezér, S a Vértest Helicon hangjai töltik el. Példád élteti mellemet. Jer, jer, légy kalaúz pályafutásomon! Fáklyád mennyei lángjai Mint Pharus lobogó oszlopi, fénylenek. Jer, jer, karjaidon segélj Ösvényedre! akármerre vezérlsz, megyek!
[1799-1803 között]
KISHEZ
Nézd: az igaz virtus feláldozza magát, S nem kéri senkitől érdeme jutalmát, Mert azt magában érzi. A bajnok mosolygva rohan a halálnak;



BATSÁNYI JÁNOS ÖSSZES KÖLTEMÉNYEI 41
Hogy vére gyümölcsöt teremjen honjának, Éltét örömmel végzi.
A bölcs kebeléből szívét kiszakasztja, Néma falak között hervad arculatja, Fejét mély gond epeszti; Álmatlan szemei mécsekkel virradnak; Kizárja örömit a ragyogó napnak: Az áldást úgy terjeszti.
Barátom! érzed-é? Képed festegetem, De el nem érheti eléggé ecsetem Az eredeti szépet. Bölcselkedő Múzsád, socratesi lelked Mennyei kincseit rózsák közé rejted, Hogy megfoghasd a szívet.
Te Schiller mélységét, Matthisson himzését S a tiburi Phoenix magas ömledését Egy alakban mutatod. Bájos színnel fested az erkölcs szépségét, Az álorcás bűnnek felfeded rút képét, S tőreit elszaggatod.
Az észt az érzéshez remeken csatolod; A csapongó elmét szeliden oktatod, Mint fellengjen az égen. Nagy érdem: de bérét e föld meg nem adja, Csillagkoronáját csak ott fenn várhatja Mnemosyne keblében.
[1803 körül]
KISFALUDYHOZ SÁNDORHOZ
Mi kellemes hang reszket, ezüsthuron Koncerteket zeng! Aeoli hárfa ez A Rába partján. Oh, mi tündér! Álom-e vagy csalatás ragadt el?
Nem, nem csalódtam. Honnom alakjai! Balzsamlehellő hyblai fürtöket Hószin kezekkel homlokára! Kisfaludynk koszorúkra méltó.
Pengesd szerencsés lesbosi lantodat! Édes keserved mennyei hangzati



42 HORVÁTH ÁDÁMHOZ
Petrarca, Sappho hervadatlan Érdemeit tereád ruházták.
Oh, hogy mosolygjon rád Amathusia, S pályádon Eros myrtusi lengjenek! Oh, énekelj még nemzetednek: Mézajakad dalait kivánja.
Oh, énekeld még gyenge szerelmidet: Sirhalmodon majd zöld amaranth fakad, S hangját kegyesebb zengedéssel Hamvaidon nyögi Phíloméle.
[1803 körül]
HORVÁTH ÁDÁMHOZ
Melly a maeoni bölcs lelkét levezetted az Orkus Tornácába, hogy ott Ithakának lássa királlyát, Lássa, kihozza erős Achillest és Agamemnont A feledékeny idők torkából bajnoki kürttel: Múzsa! te Horváthot hajdan szárnyadra emelted, Amikoron Hunyadit lantján hirdette s az Árpád Vére dicsőségét magyarul harsogta közöttünk. Oh, te hevítsd lelkét, hangját régolta sohajtjuk. Vidd el karjaidon lobogó fáklyáddal az elzárt Régi sötétségnek titkos küszöbére, atyáink Szentelt hamvaihoz; te fedezd fel előtte hazánknak Hajdani héróit, kik bölcs intézetek által A lebegő kormányt csendes révpartra vezetvén, Spártai erkölccsel s törvénnyel örökre lerakták A magyar alkotmány bérctalpait a maradéknak. S kik, mikor a haragos villongó Visszavonásnak Lelke kitörte acélzávárát a fene hadnak, Mint hajdan Marathon nagy bajnoki vívtak ezerrel; S vagy diadalmi öröm közt tértek vissza Budára, Vagy pedig a haza szent oltárán áldoza vérek. Mennyi nemes hamvak vagynak még néma homályba Zárva, kiket méltán lantjára vehetne Homér is! Múzsa! hevítsd Horváth lelkét, ne felejtse hazáját, Szent kötelességét, szép híre arany koronáját.
[1803 körül]



BATSÁNYI JÁNOS ÖSSZES KÖLTEMÉNYEI 43
GÖRÖG DEMETERHEZ,
midőn a koronaherceg nevelőjének választatott
Mennyi országok s koronák reményét Vetted, oh boldog nevelő, kezedre! Mennyi népnek nyújt bizodalmat a te Chíroni lelked!
A nagy álláspont köre nem telik meg Áldozat nélkül; de ki honja híve, Mint Görög, mindent mosolyogva áldoz Honja javának.
Róma undokját s Senecát felejtsd el! A Nemes legszebb diadalmi bére Minden ádáznak s alacsony tyránnak Kénye felett van.
Konnidas márványt nyere Parthenonban. Adj Trajánt nékünk s kegyes Antoninust, Véreid hálás kebelébe' márványt Nyersz te s örök fényt.
A te munkádnak gyönyörű gyümölcsét Századok várják, diadalmi paeant Századok zengnek, s maradékainknak Áld maradéka.
Hajdan, oh bús sors! nemesűlt atyáink Mennyi belső tűz s fene üldözések Ostorát nyögték! de az égbe ért már Ábeli vérök.
Már ma nem félek. Sem idők zavarja, Sem gonosz vádak soha fel nem oldják A magyar szívnek kötelit: királyunk Ismeri népét!
[1803-1810 között]
HORATIUSHOZ
Róma fenséges szavu Pindarussz, Flaccus! eldőlt már az Olympig ötlő Róma, s a roppant Capitoliumnak Szent tüze elhunyt.



44 A SZERELEMHEZ
Ám te élsz most is! neved és Camoenád A dicsőségnek tetején ragyognak. A halandóság köde fel nem érhet Fényes egedre.
Oh, te buzdítsd fel magas énekeddel Gyenge Múzsámat! te emeld magadhoz Lantomat! fűzd rá tüzes ömledésed Aetherí szányát:
Hogy tehozzád felvigyen, és tevéled Tíburod csendes ligetébe rejtsen, Hol te olly sok szép örömet találtál Blandusiádnál.
Ott taníts engem nemes érzeményid Tiszta forrását huraimra csalni; Ott taníts: mint kell az idővel élni, S bölcsen örülni.
Ott taníts: nyúgodt megelégedéssel A dicső virtus menedéköléből A vad orkánok s habok üldözését Nézni mosolygva.
[1803 körül]
A SZERELEMHEZ
Psyche bíbor kebeléből Repülj le felém, Eged fényes aetheréből Csöpögtesd belém, Óh, Szerelem! malasztaid Mennyből eredt balzsamait.
Hol van lelkem rokonfele? Jer, jelentsd ki már! Repülj kebelembe vele, Szívem alig vár; Repdez, mint Noé galambja, De enyhelyét nem láthatja.
Bennem mélyen metszve lelem Szép ideálját, Pygmalionként ölelem Kedves bálványát,



BATSÁNYI JÁNOS ÖSSZES KÖLTEMÉNYEI 45
De meg nem lelkesíthetem, Csak tűnő képét kergetem.
Hozd el, hozd Zephyr-szárnyakon Már valahára, Ki ágyamhoz mécset gyújtson Psyche módjára; S ha majd a szent forrást issza, Ismét add ölembe vissza.
[1800-1804 között]
VENUSHOZ
Oh, szerelmek szép tündére, Jövel gerlicéiddel! Hozz írat szívem sebére, S könnyeimet szárítsd el!
Amor tőrei égetnek, Lobog minden csepp vérem, Fájdalmaim eltemetnek, Ha tárgyam el nem érem.
Te intézed a szíveket, Egymáshoz te forrasztod, A tüzet jéggé teheted, A jeget meggyújthatod;
Oh, olvaszd el Nacám szívét, Szívemhez hadd forradjon; Mosolyítsd rám szép kék szemét, Kebledbe hadd ragadjon...
[1800-1804 között]
NACÁMHOZ
Beteg szívem tőrbe esett, Forrnak minden ereim, Békességem elenyészett, Hervadnak kellemeim. Nem bír magával kebelem, Sebeimet nem rejthetem, Hullnak néma könnyeim.



46 AZ ÉN KEGYESEM
Ne légy kemény, édes Nacám! Törüld le bús cseppjeit, S vedd szívedre halvány orcám Titkos esdekléseit. Szakaszd le a kinyílt rózsát, Míg el nem veszti illatját S fodra bíbor díszeit.
A szerelem az Istenség Jóltévő lehellete; Boldog, akiben tisztán ég, S rokon lelket lelhete, Kivel magát vegyítheti, Lelkét lelkébe öntheti: Éden annak élete.
Jövel, te nekem születtél, Érzi minden csepp vérem, Miolta rám tekintettél, Nyugalmam nem esmérem; Benned élek, benned halok, S hogyha tőled elszakadok, A koporsó lesz bérem.
[1800-1804 között]
AZ ÉN KEGYESEM
Az én kegyesem nem nemes, De deli és szép, Mint egy Gratia, kellemes. Szíve tiszta s ép. Félénk szeme nem mosolyog, Csak dagadó melle dobog, Midőn felém lép.
A módit ő nem ismeri, Sem piperéit, Ah, mégis oly szépen szedi Könnyű lepleit! Bama fürtje sodradéka, Fátyola csendes árnyéka Festi kecseit.
Szép, ha képén a szerelem Rubintja pirul,



BATSÁNYI JÁNOS ÖSSZES KÖLTEMÉNYEI 47
Szép, ha könnyét törülgetem, S vállamra simul; Szép, ha ölel, fohászkodik, Színe százfelé változik, S nyelve elnémul.
[1800-1804 között]
MELISSZÁHOZ
Más tárogasson maeoni kürtöket Alcid s Pelídes isteni tettein, Fellengjen a dircéi harsány Hattyu szerént az Olymptetőken:
Én itt, az elzárt béke homályain, Itt, e romános Tempe vidámjain Öntöm ki szívem gerjedelmét Socrat ölébe Anacreonnal.
Ki tudja méltán festeni a huszárt S bús arculatját harcai közt, midőn A megzavart renden keresztül Rontja magát dühödő haraggal?
Ki tudja méltán ími az öklelő Hajdú vivását, amikor a lovast Dárdája szórja, s mennykövek közt A meredek falat ostromolja?
Múzsám mosolygóbb tájakon andalog, A csendes erdő boltjaiban szeret Víg lantja zengni, s rettegéssel Néz az erős hadak istenére.
A csergedő vízpartokon énekel Vídám enyelgést s gyenge szerelmeket, S tőled, tetőled, szép Melissza, Kér koszorút epedő ajakkal.
Édes jutalmam verseimért te légy! Tűzz egy virágszált barna hajam közé: Nem kell borostyán, nem kiáltó Pároszi kő nyugovó poromra.
[1800-1804 között]



48 AZ ÖRÖMHEZ
AZ ÖRÖMHEZ
Édes Öröm! oh, tündérek Mosolygó szűz leánya! Kacsingatsz, s ha hozzád érek, Eltünsz, lelkem bálványa!
Mint egy kacér leánykának, Nyitva int bájos kebled, Szerelmem kívánságának Lángjait úgy ingerled:
S midőn csókolni akarom Ajakidat, elrejted, Elvadulsz, s ölelő karom Közül magad kifejted.
S csak messzünnen kínálkozol, Ha gerjedelmim sejted: De közel elkomorodol, S szeretődet megejted.
[1800-1804 között]
NELLI
Hát a szerelem szent lángja Csak ily mulandó? S Nelli is, mint minden lyányka, Csak változandó?
Hív szeretőt az ég alatt Ne kérj, kebelem! Ha a szelíd Nelli csalhat, Hol a szerelem?
A kép angyalvonásai, A kegyes szemek Nem a lélek tolmácsai: Csak csalfa szerek!
A szerelem esküvését A hagymáz teszi: A szív forró döbögését A vértől veszi.



BATSÁNYI JÁNOS ÖSSZES KÖLTEMÉNYEI 49
Egy pillanat tüneménye Múló örömünk; Csalatásunk szüleménye Játszadoz velünk.
Jaj, de hát én mért epedek? Lelkem miért ég? Szünet nélkül mért szeretek, Ha nincsen hívség?
Kínomat mért nem olthatja Sem idő, sem ész? Sőt sebeimet faggatja Minden orvos kéz.
Éjjelimen őtet látják Beteg álmaim, Nappal ő nevét kiáltják Sohajtásaim.
Philomele panaszai Nevét zokogják, A csillagok fénysorai Nevét rajzolják.
Valamerre járok-kelek, Üldöz árnyéka, Meg nem menthet a tengerek Végső tájéka.
Van igaz, van hív szerető, Érzem keblemben: Csak te vagy, Nelli, hitszegő! Csak te kegyetlen!
[1800-1804 között]
EGY HÍVTELENHEZ
Mely zöld Tempe fedez, Chloé? Mely bájos ligetek rejtekiben lebegsz? Kit lát gyenge öledbe' most A szép esttünemény s Délia csillaga? A mély tengereket hinár, A jégszívet alakszín fedi álnokul. Megcsalt engemet is tehát Kisded mézajakad s kék nefelejcs-szemed!



50 EGY LEÁNYKÁHOZ
Megcsalt! s rózsabilincseden Más boldog csalatott néz mosolyogva rám. Oh, nem véli, mi tőr lesi A zengő labyrinth ernyei közt szegényt! Gallyról gallyra vigan repes És üdvezli az ég reggeli lángjait. Majd elhallgat örömszava, Lépvesszőre ragad, s fészke kalitka lesz; Vagy vergődve kitépdeli Hímzett szárnyait, és nyögve fut énvelem.
[1800-1804 között]
EGY LEÁNYKÁHOZ
Régen sohajt utánad Szívem, kegyes leányzó! Régen! de ah, nem érzed Ámor szelíd hatalmát. Vígan lebegsz körültem, Mint a Zephyr tavaszkor A rózsaillatokkal. Bájos tekintetidben Vidám öröm sugárzik. Mint a nap égi lángja A bús homályt elosztja: Tündér szemed mosolygván, A társaság feléled. Minden derűl tevéled, Minden: de én, de óh! én Némán lehajtom elholt Orcámat, és szorongó Keblem döbög, szemem sír.
[1800-1804 között]
FŐ ÉS SZÍV
Mit? s hát azért epesszem Éltem tünő tavasszát, Hogy megvetett az álnok? Byblis szerént nem olvaszt Vízzé szerelmem engem:



BATSÁNYI JÁNOS ÖSSZES KÖLTEMÉNYEI 51
Nem mossa gyáva könnyel A férfi arculatját. Tán hímes Hybla berkén Egy szál virág mosolyg rám? S tán Ámor egy leánynak Képére nyomta csókját? Nemcsak Chloé fejéről Folynak le bama fürtök, Nemcsak Chloé szemében Villognak égi tegzek! Menj, menj! szabad vagyok már: Hálá! kinyílt kalitkám! Hálá! - de jaj, mi fojt el? Bús könnyeim buzognak, Jaj, szívemet nem oltja A fő hideg tanácsa! Édes Chloém! szeretlek, Mint méhek a virágot S mint a folyót az őzek!
[1800-1804 között]
ESZTIHEZ
Szép, szép az élet, Eszti! A myrtus-illatokban Ámor s Dióne karján Be édes élni, Eszti! Más félje a szerencsét S a tengerek haragját; Golkonda drága kincsét Rakásra gyüjtse öszve, Villogjon a dicsőség Polcán Napóleonnal; Hirdesse győzedelmét Száz diadalmi paeán: Én véled, édes Esztim, Véled kivánok élni, Elrejtve a világtól, Hol senki nem vigyáz ránk, Hol semmit én ne látnék, Csak édes angyalorcád, Csak téged, édes Eggyem! Hol mást ne hallanék én,



52 A TAVASZ
Csak szád kegyes sugását S hív szíveink verését.
[1800-1804 között]
A TAVASZ
A tavasz rózsás kebelét kitárva, Száll alá langyos levegőn mezőnkre. Balzsamos fürtjén Zephyrek repesnek, S illatot isznak.
Alkotó aethert lehel a világra, Mellyre a zárt föld kipihenve ébred; Számtalan létek lekötött csirái S magvai kelnek.
Flóra zsengét nyújt mosolyogva néki. Nyomdokin rózsák s violák fakadnak, A vidám Tréfák, Örömek, Szerelmek Lejtnek utána.
Én is üdvezlő dalomat kiöntöm, S egy virágbimbót tüzök, édes Emmim, Gyenge melledhez: valamint te, olly szép, S mint mi, mulandó!
[1800-1804 között]
CENCIMHEZ
Cencim, repül az élet, Mint egy sebes sohajtás. Tűnik tavassza s hervad, Mint gyenge rózsabimbó. Amely Zephyr kinyitja Langyos lehelletével, Az tépi el mosolygó Díszét kis életének. Még most mi is virágzunk, Mint a libáni Tempék, Szívünk örömre repdez, Lelkünkben égi láng ég. Majd eltűnik szerencsés Éltünk arany tavassza..



BATSÁNYI JÁNOS ÖSSZES KÖLTEMÉNYEI 53
E barna fürt lehull majd, Melly büszke válladon csügg. Villámkacér szemednek Fényét homály borítja; Kebled csudás alakja S e szép ajak rubintja A vad halál kezében Porban heverve sorvad. Éljünk tehát, s örüljünk; Mert ah, csak egyszer élünk!
[1800-1804 között]
CHLOE
Láttam! látta Chloét andalodó szemem! Ah, mint lenge felém, s mint mosolyodt reám! Mint a latmusi szép szenderedő felett Rezgő Cynthia csillaga!
Tündér ambroziát hinte lehellete, Mint a hesperi kert mennyei lombjai. Nincs oly illat egész Tempe virányain, Sem, Callirhoë, partidon.
Szép, mint a ragyogó nap s feselő virág: Szép, mint a fiatal Cypria, amidőn A tenger kiadá isteni kellemit Ég, föld ünnepelése közt.
Oh ti, lengedező híves Etéziák, S rózsás esti szelek gyenge fuvallati, Jertek gyúlt kebelem lángjait oltani: Égek! Szívem elolvadott!
[1800-1804 között]
CHLOE
Mint egy árva madár, Chloe, Mellyet fészke helyett néma kalitka zár, Nyögdécselsz, epedő kegyes! S vasbékódra szemed gyöngyei hullanak. Megcsalt a ragyogó hinár: Süllyedsz, s nincs, ki kezét nyújtsa kezed felé.



54 BÚCSÚZÁS
Későn nyílt szemed árjai Rabságod kötelét meg nem emészthetik! El kell ásni szerelmedet Bimbózása előtt, zsenge csiráiban. Ah, így játszik az ég velünk! Szívünk ösztöneit fájdalom oltja el. Akit lelked epedve kér, Attól messze szakaszt, hogy soha el ne érd: Akit félve kerülsz, utálsz, Annak jégkebelén hervad el életed. Boldog, boldog az, akinek Pártáját szerelem myrtusa váltja fel, S egy kedvelt rokon-érező, Egy kedvelt szerető oldja le szűz övét!
[1800-1804 között]
BÚCSÚZÁS
Elszakadsz tőlem, szeretett barátném! Hasztalan zárlak kebelembe: eltűnsz, S mint az álomkép, örömim, reményim, Véled enyésznek.
Jaj! sem a sérült szerelem nyögése, Sem kegyességem, sem az ég hatalma Téged énnékem soha vissza többé, Vissza nem adnak.
Élj szerencsésen, valamerre fordulsz! Légyen áldásom veled és vezérljen! Légyen a Végzés utain szerelmünk Angyala társad!
Élj szerencsésen, s ne felejts el engem! Menj az égtartó Pyrenéken által, Menj az északnak havasin keresztül, Csak ne felejts el!
Ott is, óh ott is tied e sebes szív, Mindenütt kísér, veled él, veled hal, S sárga képemnek halavány vonásin Festve neved lesz.
[1804]



BATSÁNYI JÁNOS ÖSSZES KÖLTEMÉNYEI 55
BARÁTOMHOZ
Íme, lassanként lefoly a virágkor, S gyenge rózsáink vele elvirítnak; A kies Tempék, Örömek, Szerelmek Véle enyésznek.
Melly rövid s kedves! valamint az első Éjjelünk, melyen szeretőnk ölében Életünk legszebb örömébe égve Kóstola szívünk.
Elrepül tőlünk, soha vissza sem tér! Sem Galenusnak tudományi titka, Sem kegyességünk ezer áldozatja Vissza nem adja.
Minden órádnak leszakaszd virágát, A jövendőnek sivatag homályit Bízd az Istenség vezető kezére, S élj az idővel!
Elmarad tőlünk szeretett barátnénk, Itt hagyunk mindent, valamit szerettünk, Semmi nem kísér szomorú koporsónk Néma ölébe.
A piros hajnal derülő sugára, A barátságnak kegyes ápolási, A legesdeklőbb szerelem siralmi Fel nem idéznek!
[1804]
BÚCSÚZÁS KEMENES-ALJÁTÓL
Messze setétedik már a Ság teteje, Ezentúl elrejti a Bakony erdeje, Szülőföldem, képedet: Megállok még egyszer, s reád visszanézek. Ti kékellő halmok! gyönyörű vidékek! Vegyétek bús könnyemet.
Ti láttátok az én bölcsőmnek ringását S ácsorgó ajakam első mosolygását Szülém forró kebelén; Ti láttátok a víg gyermek játékait,



56 AZ ULMAI ÜTKÖZET
A serdülő ifjú örömit, gondjait, Éltem vidám reggelén.
Mélyen illetődve búcsúzom tőletek; Elmégyek: de szívem ott marad véletek A szerelem láncain. Hímezze bár útam thessali virulmány, Koszorúzza fejem legdicsőbb ragyogvány A szerencse karjain;
Bánatos érzéssel nézek vissza rátok, Ti szelíd szerelmek s vidám nyájasságok Örömmel tölt órái! Nem ád vissza nékem már semmi titeket! Evezzem bár körül a mély tengereket, Mint Magellán gályái.
Oh, gyakran a szívnek édes ösztöneit S tárgyaihoz vonzó rózsaköteleit Egy tündér kép elvágja! A szilaj vágyások gigászi harcait, E bujdosó csillag ezer orkánjait Bévont szemünk nem látja.
Hív szívünk csendesebb intésit nem halljuk, Az előttünk nyíló rózsát letapodjuk, Messzebb járnak szemeink; Bámulva kergetjük álmunk tarka képét, Örökre elvesztjük gyakran éltünk szépét, S későn hullnak könnyeink.
[1804]
AZ ULMAI ÜTKÖZET
1805. Octob.14d.
Mit hallok! Árpád honja határain Álgyúk dörögnek! rettenetes veszély Zúg, mint dagadt felhők morajja S Bosporusok zokogó nyögése.
Egy nagy csapással mindeneket levert A harc s dicsőség kénye, Napóleon, S mint Júpiter mindent lerontó Mennyköve, egy riadással elszórt.



BATSÁNYI JÁNOS ÖSSZES KÖLTEMÉNYEI 57
Látom hazámnak fegyveres őreit Réműlt futásban; látom az éktelen Vert had zavarját tébolyogva, S Bécs s Pozsony érckapuit vivatlan
Kitárva! Oh sors! oh csuda nap! mi ez? Nincs hát remény már? - Itt az idő, magyar, Mely majd szabad lelked nem ismért Jármot akaszt te szilaj nyakadra.
Nyolc száz repült el már Budavár felett. Villámok ádáz zápora, vérözön Toldult s rohant rád számtalanszor: Ámde te, mint az egekbe ötlő
Kriván, mosolygál a zivatar között. Rémíthetetlen melled acélfalat Vont fel körülted, s vakmerően A haragos buzogányt ragadván,
Gigászerővel harcra szegült karod, Vívtál ezerszer többel ezer csatát: Menj, most mutasd meg Zrínyi lelkét, Zrínyi dicső remekét, halálát!
Merj! a merészség a fene fátumok Mozdíthatatlan zárait áltüti, S a mennybe gyémánt fegyverével Fényes utat tusakodva tör s nyit.
[1805?]
A FELKÖLT NEMESSÉGHEZ
1805
Mint majd midőn lángszárnyakon eljövend A nagy Birónak cherubi angyala, És kürtje harsány hangja a mély Sírba leszáll hidegült porunkhoz:
Mindenfelé dob s tárogató riad. Úgy tetszik, elhúnyt párducos őseink Támadtanak fel hamvaikból Véreiket fedező karokkal.
Toldúlva jőnek bajnoki népeink: Erdély kegyetlen székelyi, a fene



58 A FELKÖLT NEMESSÉGHEZ
Hajdúk az áldott térmezőkben Megfeketült haragos kunokkal;
Az ütközet közt állni tudó, kemény Horvátok és vad rácok erős hada Táborba szállott, hogy kövesse A magyarok rohanó lovagját.
Örvendj hazám: nézd, mennyi jeles sereg Kész érted önként ontani életét. Oh, bátran örvendj! mert megőrzik Hantjaidat született vitézid.
Magyar nemes vér bére, jutalma vagy, Vérző magyar kar tarta meg eddig is, Csak hív szülöttid vérpatakja Áradozand ezután is érted.
Nézd, mint buzognak szép deli ifjaid: Mindannyi hérót s Marst mutató vitéz Tüzelg szemökből; felkelend még Báthory, s él Kinizsink ezekben!
Tud győzni e nép! Attila magva ez! Ez dúlta Árpád hajdani harcain A föld legelső tartományit, S láncra füzé sok ezer vitézit.
E nép csatázott nagy Hunyadink alatt, Mikor kevély Bécs tornya lerontatott, S roppant Budának győzhetetlen Ormai közt diadalmi kürt szólt.
Hát bölcs királynénk, Trézia! trónusod Nem a magyar szív vívta ki Pálfyval? Nem a magyar s Nádasdy kardja Tette dicső koronád fejedre?
Hat nagy királyok fegyvere omla rád, Tűzláng borítá Austria tájait, S nem volt, ki terhed Herkulesként Tartsa: egész birodalmad ingott.
S ím, mint midőn bús Aeolus éktelen Barlangja torkát Kaukazus oldalin Feltárja, s ádáz szélveszekkel Fellegeket hasogatva pusztít:



BATSÁNYI JÁNOS ÖSSZES KÖLTEMÉNYEI 59
Felkél az ébren szunnyadozó magyar, S elszórja villámkardja eged ködét; Megtörte, földhöz verte, mint egy Bellerophon, hatagyú Chimaerád!
Menj most, vitéz faj! nézd, mikor a vadak Királya felkél Júba vadonjain, Szavára megréműl az erdő, S futnak ezer vadak odvaikba!
[1805?]
AZ IFJÚSÁG
Mint az aranykornak boldog századja virágzó Képe, szelíd tündér, Fiatalság! visszanevetsz rám; Felfeded ártatlan kebelednek rózsaalakját, S szívemet a múltnak gyönyörű örömébe meríted. A te fejednek aranyfürtjén mosolyogva virítnak A tavasz illatozó zsengéi vegyes koszorúkban, Pázsitos ösvényed violák közt tévedez és foly, Mint a csergedező Arethusa s tiszta Meander. Társaid, a mindig nevető Kedv, Tréfa, Barátság, Édes enyelgéssel repdeznek játszva körülted, A szerelem mennyét feltárja Dióne előtted, S karjain andalgó örömében renget az égnek. A te vidám orcád, valamint egy hajnali csillag, A repülő élet napját felnyitja, bezárja; Míg te az élet egét ragyogó lángszínbe' fereszted, Elysium myrtusligetévé változik a föld, Hol minden kiderült, hol minden szép s nagy előttünk. Álmodozó lelkünk nem sejt illy puszta jövendőt, Mellyben az életnek volt kedvesi mind elenyésznek, S csak szomorún egyedül bujdossa világi futását, Mint az alélt utazó az oroszlán durva hazáját. Légy bölcs, légy te vitéz, kardod villáma hasítson A földtengelyekig s a föld nagy tengerein túl, Homlokodon híred csillagkoronája ragyogjon, Tetteidet fél föld leborulva csudálja, imádja, Halmozd kincseidet, dúld, pusztítsd Bengala partját, Ussza körül gályád a földet százszor, ezerszer: Olly szent tiszta öröm nem reszketi szívedet által, Mint mikor a boldog fiatalság rózsavirányin



60 LEVÉLTÖREDÉK BARÁTNÉMHOZ
Andalodó lelked legelőszer kezde hevülni, S a gyönyörű álomképet csókolva ölelted.
[1804 után]
LEVÉLTÖREDÉK BARÁTNÉMHOZ
Ne kérdezd, barátném! mint töltöm időmet, S távolléted alatt kedvem miben lelem! Tudod, elvesztettem édes enyelgőmet, Tudod, magam vagyok, mert te nem vagy velem.
Lefestem szüretem estvéli óráit, Ha már cselédimet nyugodni eresztem, És csak alig hallom a vígság lármáit, Agg diófám alatt tüzemet gerjesztem.
Leplembe burkolva könyökemre dűlök, Kanócom pislogó lángjait szemlélem, A képzelet égi álmába merűlök, S egy szebb lelki világ szent óráit élem.
Az őszibogárnak búsongó hangjai Felköltik lelkemnek minden érzéseit, S az emlékezetnek repdező szárnyai Visszahozzák éltem eltűnt örömeit.
Életem képe ez. - Már elestvéledtem, Béborúlt az élet vidám álorcája! Még két mulatótárs van ébren mellettem: A szelíd szerelem hamvadó szikrája S bús melancholiám szomorgó nótája.
[1804 után]
A KÖZELÍTŐ TÉL
Hervad már ligetünk, s díszei hullanak, Tarlott bokrai közt sárga levél zörög. Nincs rózsás labyrinth, s balzsamos illatok Közt nem lengedez a Zephyr.
Nincs már symphonia, s zöld lugasok között Nem búg gerlice, és a füzes ernyein A csermely violás völgye nem illatoz, S tükrét durva csalét fedi.



BATSÁNYI JÁNOS ÖSSZES KÖLTEMÉNYEI 61
A hegy boltozatin néma homály borong. Bíbor thyrsusain nem mosolyog gerezd. Itt nemrég az öröm víg dala harsogott: S most minden szomorú s kiholt.
Oh, a szárnyas idő hirtelen elrepül, S minden míve tünő szárnya körül lebeg! Minden csak jelenés; minden az ég alatt, Mint a kis nefelejcs, enyész.
Lassanként koszorúm bimbaja elvirít, Itt hágy szép tavaszom: még alig ízleli Nektárját ajakam, még alig illetem Egy-két zsenge virágait.
Itt hágy, s vissza se tér majd gyönyörű korom. Nem hozhatja fel azt több kikelet soha! Sem béhunyt szememet fel nem igézheti Lollim barna szemöldöke!
[1804 után]
A MAGYAROKHOZ
1807
Forr a világ bús tengere, ó magyar! Ádáz Erynnis lelke uralkodik, S a föld lakóit vérbe mártott Tőre dühös viadalra készti.
Egy nap lerontá Prusszia trónusát, A balti partot s Ádria öbleit Vér festi, s a Cordillerákat S Haemusokat zivatar borítja.
Fegyvert kiáltnak Baktra vidékei, A Dardanellák bércei dörgenek, A népek érckorláti dőlnek, S a zabolák s kötelek szakadnak.
Te Títusoddal hajdani őseid Várába gyűltél, hogy lebegő hajónk A bölcs tanács s kormány figyelmén Állni-tudó legyen a habok közt.
Ébreszd fel alvó nemzeti lelkedet! Ordítson orkán, jöjjön ezer veszély,



62 FELSŐBÜKI NAGY PÁLHOZ, AZ ORSZÁGGYŰLÉS ALATT
Nem félek. A kürt harsogását, A nyihogó paripák szökését
Bátran vigyázom. Nem sokaság, hanem Lélek s szabad nép tesz csuda dolgokat. Ez tette Rómát föld urává, Ez Marathont s Budavárt hiressé.
[1807]
FELSŐBÜKI NAGY PÁLHOZ, AZ ORSZÁGGYŰLÉS ALATT
Már midőn a föld letapodva hódol, S Róma felséges geniussza eltűnt, Mint egy őr Cato feded a világot, S mennyköveket szórsz.
A közembernek neve vész magával. Kincs, kevély márványpaloták homályba Dűlnek, elmúlnak, s heverő uroknak Híre enyészik.
A derék nem fél az idők mohától: A koporsóból kitör és eget kér, Érdemét a jók, nemesek s jövendő Századok áldják.
Láttalak fényes hadi öltözetben. Látlak országunk ragyogó gyülésén: Ott merő Hectort s Kinizsit mutattál, Itt Cicerónk vagy.
Ósz atyáink közt fiatal korodban Pálmaágakkal koszorús fejedre A kitündöklő magas elme s lélek Égi sugárt vont.
Nagy, midőn tündér paripádra szöktél, Nagy, hazánk kormányvezető tanácsán. Itt az érdempolc! ez az égnek útja, S régi magyar dísz!
[1807]



BATSÁNYI JÁNOS ÖSSZES KÖLTEMÉNYEI 63
GRÓF SZÉCHENYI FERENCHEZ
Astraeánk koszorús papja! Polymniám Példás érdemidet merje-e zengeni? Hív Múzsám adaját meg ne utáld, hazánk Őszült Nestora, Széchenyi!
Nem kincs, nem ragyogó polc tüneményei, Nem mászó csapodár kába reményei Mozdítják ajakát, mert csak az istenibb Erkölcs csalja ki énekét.
Fényes birtokaid kénye le nem köti Munkás életedet: terhek alá veted Atlás-vállaidat, hogy szemeid hajónk Kormánnyára vigyázzanak.
A törvény sivatag rejtekiben lakó Elméd phárusi láng a szövevény között: Kővár s szent menedék minden igaznak és A bűnnek kegyes ostora.
S hogy mindent megelőzz, a tudományokat Szárnyaddal takarod, s a haza kincseit Buzgón gyüjtögeted, s felkel az alkotó Corvin tára teáltalad.
A polgári töl-ág s delphusi laurusok Kettősen fedezik homlokod érdemit. Méltán áldja nemes lelkedet a magyar, Mert jó atyja, vezére vagy.
[1807]
GRÓF FESTETICS GYÖRGYHEZ
Örvendj, hazánknak bölcs fia, Festetics! Győztél, leromlott a buta cimbora! Gyémántpaizsban sérthetetlen All az igaz, valamint egy isten.
A Földnek ádáz kölykei bérceket Szórtak, de Pallas mennyei fegyvere S a szent Igazság titkon égő Mennyköve porba temette őket.



64 BACCHUSHOZ
Örvendj, szerencsénk talpköve szirton áll: Nyelvünk, atyáink ajka, feloldatott, Virrad hazánk várt napja, virrad, S a denevérek elötte futnak.
Nyelvünk hazánkból számkivetett vala, A régi vadság láncaiban nyögött, A durva ellenség haragja Néma homály kebelébe zárta.
Sok nagyjainknak balgatag udvarin Már a magyarnak híre se' hallatott, Nem módi, úgymond. Oh, gyalázat! Oh, vak idők szomorú gyümölcse!
Ez szülte a sok kárt s nyavalát reánk, Ez fojtja bennünk a geniust s erőt, Ez rontja erkölcsünk, s hazánkhoz Zárt szeretet kötelit feloldja.
Ezt végre látván a haza bölcsei, Gátokba zárták a veszedelmes árt, S őrangyalunkat visszahozták A diadalmi kapun Budára.
Nagy rész te munkád, a te eszed s erőd. Melly példa voltál! Esmeri nemzeted, Mennyit köszönhet néked e nép, Nyelv, tudomány, magyar ősi erkölcs.
Pályánk ohajtott tárgya mosolyg reánk: Vár a dicsőség trónusa, menj s vezérlj! A véghetetlen századoknak Nagy neved érdemit általadtad.
[1807]
BACCHUSHOZ
A te rettentő karodat Lycurgus Veszte és Pentheus letörött királyi Polca s vad Roethus szomorú halála Hirdeti, Éván!
Hát reám mit sujt haragod, hogy eddig Édes áldásod megutálva néztem,



BATSÁNYI JÁNOS ÖSSZES KÖLTEMÉNYEI 65
S éltető lángját poharadnak ajkam Még nem izelte?
Megvetőd lelkét örökös komoly gond, Néma bágyadtság, megölő hidegség Gyötri, s e szép föld örömit mogorva Homloka fojtja.
Ámde, kit Cypris kegyel és Camoena Lelkesít, nem kér örömet tetőled; Égi nektárt nyújt Aganippe néki Ámor ölében.
[1804-1808 között]
FÉLTÉS
A bezárt Danaét érctorony és acélZávárok s iszonyú őrebek őrizék. A pajkos Szerelem mint kacagott ezen! Mert ő csak mosolyogva győz.
Féltő! tompa szemed látta-e míveit? Állítsd meg, nyomorult, a dagadó Dunát, Gátold meg Boreas vad dühe harcait S a villám rohanó tüzét!
A tündér Szerelem béfedi a napot S Argus száz szemeit; majd lebegő Zephyr, Majd szélvész s fenevad. Fojtva erősödik, Mint a puskapor és harag.
[1804-1808 között]
A MEGELÉGEDÉS
Nem kér kínai pamlagot, Sem márványpalotát a Megelégedés. Többszer múlatoz a szegény Földmíves küszöbén s durva darócain, Mint a dáma kigyöngyözött Keblén s ambroziás mellpatyolatjain. Csendes szalmafödél alatt A víg pásztori kor gyermeki közt lakik;



66 BARÁTIMHOZ
A természet ölébe dől, Annak nyujtja kezét s mennyei csókjait.
[1804-1808 között]
BARÁTIMHOZ
Én is éreztem, s tüzesen szerettem, Éltem a föld szép örömit, barátim! Barna fürtim közt szerelem s vidámság Myrtusi nyíltak.
Repdezett szívem kies édenében: Mint ama boldog ligetek lakója, Már midőn a porkötelet lerázta Léthe virányin.
A szilaj lélek, rekeszét kitörvén, A nap útján túl magasan csapongott, S mint az aetherben lakozó rideg sas, Földre se nézett.
Mennyi tündér báj s ragyogó kilátás, Mennyi andalgó öröm és reménység Rengetett, édes Csalatás! öledben Mágus erővel.
Álmaim tűnnek, leesik szememről A csalárd fátyol, s az aranyvilágnak Rózsaberkéből sivatag vadon kél Zordon időkkel:
Hol csak a külszín fedi a valóság Puszta országát bibor állepelben; Ámde a bölcsnek beható szemével Játszani nem mer.
Látja a Virtust letapodva nyögni, Látja a Bűnnek koronás hatalmát, Sokrates méregpoharát s Tibérnek Trónusa mocskát;
Látja, és keblét szomorún bezárja. Nem szeret semmit, de nem is gyülölhet; Szíve óhajt még, de üres vadonban Hal ki nyögése.
[1804-1808 között]



BATSÁNYI JÁNOS ÖSSZES KÖLTEMÉNYEI 67
AZ ÉLET DELE
Felhágsz, éltem napja, eged délpontjára, Ragyogva omlik rám fényed hév sugára. S ah, tudom! valamint felért szép delére, Szintolly gyorsan leszáll nyugovóhelyére Hanyatló pályád!
Nem volt ekkorig is felhőtlen futásod, De hamar felderűlt rövid elhunyásod. Csak azért rejtezél néha fellegekben, Hogy fátyolod alól annál kedvesebben Mosolygjon orcád.
Nem adtál szüntelen tüskétlen rózsákat, Nem lengettél mindég lágy Etéziákat: De adtál víg elmét, erőt, barátságot, Angyali érzéssel tölt édes órákot Cypris ölében.
Mit várjak ezután, nem látom előre. Könnyes szemmel nézek a multra s jövőre: Annak örömeit sírva emlegetem, Ennek komor képét előre rettegem Setét ködében.
[1807-1808 körül]
AZ ELSŐ SZERELEM
Szívem zsenge szerelmeit El nem törli tehát a repülő idő, Sem más lyányka kacér szeme Fel nem bontja, Dudim! rózsabilincsemet, Mely még szép fiatal korom Boldog napja alatt öszveszövött veled! Mint egy számkivetett sohajt Édes honja felé, hol csecsemő szopott, S ifjú élte virágozott: Hozzád vissza-ohajt szívem s epedve kér. A csendes liget ernyein, A zúgó Balaton déli vidékein Látják hullani könnyemet A csendes patakok s Delia csillaga. Gyakran kellemes álmaim



68 GLYCERE
Bájos leplegiben véled ölelkezem; Elgyengülve borulsz reám, Haldokló ajakam szívja lehelleted, Szived verdesi szívemet; Majd ismét bucsuzó csókjaid éltemet Oltják, s földre rogyom veled, Majd eltűnsz, s repülő képed után futok, Míg lankadva felébredek, S a forró szerelem könnyei buzganak.
[1807-1808 körül]
GLYCERE
Alkonyati homály terjed A csillagok boltjára, S pirholagos lánggal gerjed Az esthajnal sugára.
Szűz Cynthia sárkányait Fényszekéren vezeti, S a Balaton hullámjait Rubintláng festegeti.
Örömre int a természet S ëltem tünő tavasza; Szerelemre az enyészet S Philomele panasza:
De én komoly szemet vetek A hold ezüst képére, S csak szomorú dalt pengetek Hesperus intésére.
Túl jár elmém a Badacsony Kies virulmányain, Túl a rengeteges Bakony Setétellő ormain.
Ott, hol zsenge érzéseit Ifjú szívem gerjeszté, S az öröm s bánat könnyeit Legelőször ereszté.
Hol, Glüci! veled karöltve Néztem az est csillagát,



BATSÁNYI JÁNOS ÖSSZES KÖLTEMÉNYEI 69
S lelkem, örömmel megtöltve, Itta Hébe poharát.
[1807-1808 körül]
FOHÁSZKODÁS
Isten! kit a bölcs lángesze fel nem ér, Csak titkon érző lelke ohajtva sejt: Léted világít, mint az égő Nap, de szemünk bele nem tekinthet.
A legmagasb menny s aether Uránjai, Mellyek körülted rendre keringenek, A láthatatlan férgek: a te Bölcs kezeid remekelt csudái.
Te hoztad e nagy Minden ezer nemét A semmiségből, a te szemöldöked Ronthat s teremthet száz világot, S a nagy idők folyamit kiméri.
Téged dicsőit a Zenith és Nadír. A szélveszek bús harca, az égi láng Villáma, harmatcsepp, virágszál Hirdeti nagy kezed alkotásit.
Buzgón leomlom színed előtt, Dicső! Majdan, ha lelkem záraiból kikél, S hozzád közelb járulhat, akkor Ami után eped, ott eléri.
Addig letörlöm könnyeimet, s megyek Rendeltetésem pályafutásain, A jobb s nemesb lelkeknek útján, Merre erőm s inaim vihetnek.
Bizton tekintem mély sirom éjjelét! Zordon, de oh nem, nem lehet az gonosz, Mert a te munkád; ott is elszórt Csontjaimat kezeid takarják.
[1807-1808 körül. Végleges formája: 1810]



70 A REMETE
A REMETE
Egy őszült remetét a Tihany oldalán Ismértem. Sivatag sziklaüregben élt. Már két századokat hordoza vállain, S mellén lengedezett hosszu, fejér szakál. Gyakran bölcs szavait hallani elmenék Barlangjába, vidám gyermekidőm alatt. Sok történeteket hordogatott elő A bölcs ősz az idők régi homályiból.
Egy szép alkonyaton melleje ültetett, Ősz pillái alól könnye kicsordula, S így kezdé szavait: Látod amott, fiam, Amint a Balaton habja locsogva küzd A bérc öbleiben, s rengeteges vadon Zöld pártája körülfűzte az ormokat? Ott hajdan ragyogó tornyok, erős falak Állottak sudaras sorjegenyék között. S ím, ott egy feketült klastrom, az ó világ Buzgósága dicső temploma s szent helye. Sok távollakozók s messze szarándokok Csókolták küszöbét s szentjei zsámolyát, S a himnuszba vegyült orgona hangjai Buzgón ömledezék a hegyeket körül.
Hány szív harcola szent boltja homályiban, Míg eltépte magát ösztöne láncain, S lángérzése szelíd buslakodásra vált! Hány szép hervada ott élete hajnalán, Mint egy gyenge virág a havasok között, Melly látatlan alak díszeivel kivész!
Ott lankadt, epedett Váradi Lóri is Érző lelke tüzes gerjedezésiben. Nem fojthatta meg azt a feledő idő, Sem más isteni kéz mennyei balzsama. Legszebb szűz vala ő Hunnia térein. Sok fényes lovagok néztek ohajtva rá: Sok nagy gazdagokat Lórika megvetett, Mert szívét szeretett Sándora bírta már, S oldhatlan kötelek közt vele egyesült. Sándor régi nemes faj, de szegény vala; Mellyért Lóri kemény atyja csikarva dúlt, S e klastromba dugá a szerető leányt. Kábultan maradott Lóri sokáig itt,



BATSÁNYI JÁNOS ÖSSZES KÖLTEMÉNYEI 71
S mint egy álmodozó csendesen elmerült. Míglen végre beteg szíve felébrede, S a kétségbeesés tőreivel vivott.
Már négy bús kikelet látta siralmait S lassanként kihaló kellemit, amidőn Egy bús óra alatt ajtaja megnyilék, S a régen-siratott karja közé rogya. Testek rándulatit festeni nem merem, Sem tördelt szavokat s ömledezésiket. A döbbent kebelek nyögve szorultak el, S bennek minden erő s élet eloltatott. Míglen végre, sebes könnyeik árjai Megnyitván lekötött nyelvüket, így zokog Forró csókjai közt a pihegő leány:
Oh kedves, kit az én lelkem epedve várt Minden perceneten, s érted imádkozott! Oh ifjú, kit az én szívem ezer közül Választott! de az ég szívemet eltöré! Eljöttél, hogy ezen néma falak között Esdeklő szeretőd könnyeiben feredj? Eljöttél, hogy alélt lelkem előtt kinyisd Elvesztett örömünk hajdani édenét? S hogy még egyszer örömkönnybe borult szemét Lóridnak karodon zárja be a Halál?
SÁNDOR
Nincs szóm, nincsen erőm! végy kebeledbe, végy! S olvasd e halovány orca vonásain, Olvasd e szomorún béapadott szemen, Mint szenvedt nyomorult életem ekkorig. Bujdostam hegyeken, völgyeken és habon, Míg felleltelek, oh angyalom, édesem! Im álttörte acélzáraidat karom. Jer most, merre karom s a szerelem vezet. Jer, menjünk oda, hol senki nem ismer, és Egy csendes kalyibánk, egy nyoszolyánk leszen. Menjünk! int az idő; oh ne habozz! kövess!
LÓRI
Menjünk, nyújtsd karodat! légy vezetőm! megyek A bús Kaukazuson s tengerek árjain Lángnak, habnak, ezer fegyverek élinek. Isten véletek itt, oh szomorú falak,



72 A REMETE
Itt hagylak! szeretőm karjain elmegyek! Menjünk a szerelem szárnyain... Oh, de mit, Mit hallok? elalél lelkem. - Egek, mi ez? Halld, a lármaharang! nézd! közelítenek A fáklyák. Ti kemény istenek! - el vagyunk Árultatva tehát? - Oh, te csalárd öröm! Eltűnsz, el, valamint egy buborék tehát? Már hát nem lehetek, kedvesem, a tiéd E földön! de tiéd lészek az égbe' majd! Oh, kedves szeretőm! hogyha szeretsz, ne hagyj E mélységbe'! ne hagyj! ölj meg ezen helyen; Ölj meg, hogy kezeden fogyjon el életem. Hah jőnek Szeretőm, hív szeretőm, ne hagyj! Csókolj meg, s vasadat döfd ide, oh, ne szánj! Döfj, ím itt kebelem. Én örömest halok. Add meg nékem ezen leggyönyörűbb halált!
Ekkor Sándor előrántja hegyes vasát, S a vállára borult szűz kebelébe döf. Elsóhajtva repűl bánatos élete, S egy bágyadt Köszönöm! volt lebegő szava.
SÁNDOR
Hah, menj, menj, te nemes lélek! ez a világ Nem méltó tereád, menj, követőd leszek. Hah, már látlak! az ég fényözönén lebegsz, Intesz, hívsz, mosolyogsz, karjaidat nyitod. Ó kedves szeretőm, Lóri, te hívsz: megyek.
Ekkor Lóri hideg karja közé borult. Csókokkal befedé kedvese tagjait, S mélyen mártja sebes szíve alá vasát, S forrón öszvevegyült vérök eláradott.
Ott egy nyárfa alatt lett temetőhelyök. Egy szép gerlicepár jött ki porokból, és E csendes ligetek sátoriban leszállt. Gyakran látni setét éjjeleken fejér Fátyolban lebegő lelköket e helyen: Gyakran hallani itt lassu melódiát Éjjel, mint valamely gyenge furulyaszó Messzünnen kihaló gerlicehangjait.
[1807 körül]



BATSÁNYI JÁNOS ÖSSZES KÖLTEMÉNYEI 73
AZ ÉN MÚZSÁM
Akit Cypris ölel s delphusi láng hevít, Nem szállít ki hajót Bengala öblein, Tajtékos paripát sem zaboláz keze Harsány trombitaszón a hadi arc előtt: Bájoltan heverész ernyeitek között, Oh, édes Szerelem s píeri gyenge szűz, S ott énekli vidám lanttal az isteni Szépet, Jót s Amathus berke virányait. Hippocrene szelíd völgye homályiban Leltem gyenge korom kellemes édenét: Ott leltem gyönyörű elmerülésimet A szent lelkesedés s képzelet árja közt. Nem mérkőztem arany lanttal az ó világ Bámult dallosival; nem ragad énekem A maeoni madár szárnyain ég felé, Sem Pindár riadó himnusza repteként A félisteneket zengeni nem meri. Mint kis méhe csak itt, a vizerek körül Döngécsel mezeink zsenge virágain, Hol néktek, nemesek, ritka Kazinczy s Kis! Bokrétát szedeget nimbuszitok közé. Ti két Tyndaridák lettetek a magyar Pindus fellegi közt, s hajnali csillagok Hosszú éje után: én Philoméleként Üdvezlém az arany nap piruló egét.
[1808 körül]
BARÁTIMHOZ
Már-már félreteszem lesbosi lantomat, Érzésim felesét s néhai biztosát. Nem pendíti meg azt már soha semmi tárgy, Sem nagyság ragyogó nimbusza, sem Chloém Andalgó szemein gerjedező hevem. Forró ömledezés csalta ki hangjait A víg reggeli kor rózsavirányain. Hervad már tavaszom, s bimbai hullanak: A szép álmodozás kedves alakjai, A tündér Amathus bájai oszlanak Éltem gondjai közt, a komoly ész előtt. Nem kíván koszorús hírt, nevet énekem.



74 AJÁNLÁS
Kész bérem, ha nemes lelkeket érdekel, És néktek, szeretett nemzetem ékei, Laurussal fedezett bölcsei! tetszhetik. Épít, ront az idő lelke, ezer csudát Szül, s ismét repülő szárnyaival ragad: A ti érdemetek s mívetek élni fog, Amíg egy magyar él a Duna partjain. Alkotmánytok örök talpkövihez teszem E morzsát, s az idők harcai közt megáll.
[1808 körül]
AJÁNLÁS
Mint a világnak hajdani díszei, Csendes meződben rejted el éltedet, Hogy ott magadnak s nemzetednek Élj Eratód arany édenében,
Kazinczy! s mérész aetheri szárnyakon Felleng sas elméd Delphi dicső egén, A dithyrambok lángkörében S a Kegyek életadó virányin.
Plátói nyelved s lelked idézte le Hozzánk az ép íz szebb geniusszait; Nyelved mosolygó Gratiája Önti belénk Helikon malasztját.
Pólyádba' paeán rengete tégedet! Már ott tapodtál sok fene undokat, Melyek zavarták Pindusunknak Szent ereit s ege tiszta fényét.
Boldog vagy, Áon szűzei kedvese, S nagy, mint hazádnak legnemesebb fia! E két remek dísz kéri méltán A Ganyméd poharát az égben.
Te lelkesítéd szunnyadozó erőm, Kebledbe öntöm zsenge virágimat: Iktasd dicsően tört utadra Nyomdokidon lebegő Camoenám!
[Végleges formája: 1810]



BATSÁNYI JÁNOS ÖSSZES KÖLTEMÉNYEI 75
HOL VAGY TE, SZÉPHALOM...
Hol vagy te, Széphalom? - Phantáziám bája! Jer, mutasd meg elmémben, Mutasd meg a virtust mennyei mátkája Jutalmazó ölében; Mutasd meg Kazinczyt s házi isteneit, Hadd olvassam lelke bérét, örömeit Szabinája szemében.
Hadd lássam, mint éli Plátónk szebb világát Áon mirtushalmain, Mint öleli kedves Eugeniáját Mint csügg hölgye csókjain; Mint él Antónia szép házi körében; Mint búcsuzik, mint megy Kázmér ernyejébe Schiller s Goethe karjain; S mint repül majd vissza édes feleihez, A szelíd gerlice fészke kisdedihez A szerelem szárnyain.
[1809]
BARÁTOM, A GONOSZ CAKÓ...
Barátom! a gonosz cakó megcsalt téged, Hogy várt fiú helyett ismét leányt hozott. Azért-e, hogy nem lelt a Minden méhében Oly magvat, melly hozzád méltó lehetne. - Nem mindenkor lel ám Kazinczyt a cakó! Vagy tán azért, hogy még ne légy vágyás nélkül, Mert aki semmit sem kíván, nem boldog az. Akármint van, nyugodj s örülj barátoddal! Mert nékem a cakó ismét fiút hozott, Ki oly hasonló hozzám, mint magam; Zömök, szelíd, barna s gödörkés állú, Hogy nagy poéta lesz, máris jelenti. Mert mennél éhesb, annál szózatosb, S mihelyt megtellik, néma, mint a hal. Miért nem adhatom néked leánykádért! Hogy ékes versedet megmenthetném vele, S vágyásaid legfőbb pontját bétölthetném! Hagyján! Remélj! s versed tedd el jövendőre! Ne bántsd! Ily szépet változtatni bűn.



76 A SZONETTHEZ
Ha kell, ha nem, kérlek, hadd úgy, amint van, Tovább fog élni ez minden leányidnál.
[1809]
A SZONETTHEZ
Cypris rózsalehellete Nemzett Laura ölén téged, alak Szonett! Zengvén lelkes ezüstszavad, Megnyílt a buta kor százados éjjele; Hellász napja dicsőn derült, S paeánt ömledezett a Capitolium.
Paeán! újra születsz nekünk Ott, hol Koosz koszorús húga, az ősz Tokaj A Bodrogra könyöklik, és Eos lángjaival keble bujálkodik. Hallom Dácia halmain, Hallom zengeni már aeoli lantodat; Fürtöd mádi aranygerezd S tündöklő amazon-párta ölelgeti.
Üdvezllek, Helikon Kegye! Jer, csókold, koszorúzd a te Kazinczydat! Pólyád szebb örömébe mártsd Lelkét, cyprusidat húrjaitól kizárd. Múlass, zengj, enyelegj vele! Vaucluse s Laura leend - Széphalom s Angyala...
[1809]
KAZINCZY FERENCNÉHEZ,
Szendrei Gróf Török Sophia Antoniához
Repdező kényeink rózsát legelésznek E tündérkert képein; S ah, ezek a lelkesb csókkal elenyésznek, Csak árnyékot adnak az ölelő kéznek, S tűnnek a szem könnyein.
Te, kedves Amazon, Kazinczym szép bére! Öleled a Múzsákat. Öleld! a Charisok legszebbik testvére



BATSÁNYI JÁNOS ÖSSZES KÖLTEMÉNYEI 77
A Múzsa karján szed a dísz kellemére Legigézőbb rózsákat:
Rózsákat, melyek nem a Hórák fürtjein Nyílnak és elhervadnak, Nem a deli termet múló szépségein, Hanem a lelkeknek édes kötelein A Lethéig virítnak.
Teremts Idáliát s Áont Széphalmodon Égi harmóniával! Eros amaranthja leng majd homlokodon, S béfed Áon Kegye virágpályáidon Elysium bájával.
Vegyítsd Kazinczydnak kevély koronáját Szelíd myrtus-ágokkal; Csókold vissza képén tavassza pompáját, S zendítsd meg körülte az élet lármáját Szerelmes alakokkal.
Úgy folyjon életed, mint híved éneke, Édes symphoniákkal; Takarjon virtusod angyali leplege, Legyezzen Amathunt ambróziás ege Nyájas Etéziákkal.
[1809]
A TUDOMÁNYOK
Allegoria Plato után
Midőn e földet elhagyá Saturnus, S a nagy Minden keblébe rejtezett, Két égi szűz maradt az embereknél: A szent Igazság és a szűz Szemérem; Kik mint az égnek hív küldöttjei, A jámbor népek kormányit vezették. Örök békesség és arany szabadság, Víg ártatlanság s minden égi jók Lakoztak vélek a boldog világban.
De a halandók csakhamar megúnták Ezen jóltévő égi védeket; Mert sokban ellentálltak a nagyoknak, A büszke nagyravágyás kényeit



78 A TUDOMÁNYOK
S a rút gonoszság titkos céljait, Mint őrálló bírák, meggátolák; Melyért is ők az emberek közül Kizáratván, dicsőbb honjokba tértek. Már így sokkal szebben folyt a világ. Most a hatalmas már hatalmasabb lett, A víg vigabbnak érezé magát, A dús pediglen sokkal gazdagabbnak.
De csak rövid volt e hiú öröm. A gyenge csakhamar kezdé érezni Kevély nyomását a hatalmasoknak; Az erő nemlétét pótolá ravaszság, S rettentővé lett láthatlan keze; A sok hasznos csekély romlása által Kiszáradt a bőség s dúskálkodás ere; Fortély ellen fortély, erőszak ellen erő, És fegyver ellen fegyver volt szegezve: S már-már kiveszni tért e balgatag faj.
De megszáná a földet Jupiter. Menj! így szólítja bölcs lyányát, Minervát, Menj! s hozz ki táram titkos rejtekéből Észt s bölcsességet e vak fajzatoknak. Nem észt, hanem ravaszságot lopott, S csak azt adott nekik Japet fia; S most a Szemérem és a szent Igazság, Kiket nekik küldék, ím visszatértek.
Készült tehát az aegis asszonya A bölcseség dicső szövétnekével A földre szállni és az embereknek A tudományok szent kincsét osztani, S minthogy saját komolyságát tudá, S a földi gyarlóságot ismeré: Az ő ifjabb s vidámabb húgait, A nyájas Múzsákat küldé elől, Hogy készítsék kedves játékjaikkal A vak, szilaj lelkekhez útjait.
Díszlett e mód. Mert ámbár voltak oly Múzsák, kik a kedveskedést fölösleg Űzvén, lettek nagyok kacérjai: De mások, kik megtartották tovább is Az ő mennyei ártatlanságjokat, Az emberekbe szent szikrát leheltek,



BATSÁNYI JÁNOS ÖSSZES KÖLTEMÉNYEI 79
Kikben tüstént gyulladt az aetheri rész, Mely egy rokon kötél az égiekkel; S hálás kezekkel kezdék elfogadni Minerva égi áldomásait. Most láták, hogy dobzódások veszély, És a pusztítás ádáz balgatagság; Hogy minden emberek csak egyneműek, S minden közjó az egyesből ered! Azolta van remény, hogy a halandók Mennél több fényt nyernek Pallás kezéből, Annál forróbban fogják majd ölelni A szent Igazságot s a hív Szemérmet. S akkor majd ismét Kronos boldogabb Századja hozzánk visszatér az égből.
[1809]
A JÁMBORSÁG ÉS KÖZÉPSZER
Más az Atrídák ragyogó dagályát Tarka pórázon mosolyogva nyögje, S Tantalus-szájjal magas asztaloknál Üljön epedve.
Oh ti, elrejtett kalyibák lakói, Régi Jámborság s te, arany Középszer! Üljetek mellém küszöbömre: vígan Látlak, ölellek.
Üljetek mellém ösi tűzhelyemre! S majd Szabínám hív keze-főzte mellett Mártsatok vídám ajakat mosolygó Bükkfa kupámba.
Aki keblében helyet ád tinéktek, A szerencsének letapodja kényét; S szíve épségét soha semmi bájszín Tőrbe nem ejti.
Nem von az fényes rabigát nyakára, Sem majomnévért kenyerét nem adja; Kincseket sem gyűjt, hogy azokra árvák Könnye kiáltson.
Tiszta lélekkel s megelégedéssel Látja csűrében keze míve bérét;



80 ORCZY ÁRNYÉKÁHOZ
S izzadásának gyönyörű gyümölcsét Éli örömmel.
Nyájas orcával szegi meg falatját A barátságnak s jövevény szegénynek; S asztalánál, mint az öreg Philémon, Égieket lát.
Háza szent templom, maga áldozópap, És az áldásnak poharát kezében Istenek töltik kimeríthetetlen Égi itallal.
[1809]
ORCZY ÁRNYÉKÁHOZ
Mely méltó koszorút, mely diadalmi bért Adjon néked örök míveidért hazád? Oh bajnok s koronás mennyei Lantverő! Voltaire érdeminek szép köszönet vala Párizs tapsai közt a fejedelmi csók. Petrarcát ragyogó győzedelem-szekér Jutalmazta. Kinyílt a Capitolium Hellas szűzeinek, mint mikor a világ Hódítói előtt zengtenek ormai. Hát néked, ki az ő útjaikon vezetsz Minket Delphi magasb pálmavirányihoz, Olly buzgón törekedsz s gátokat ostromolsz, Hogy fáklyáddal egünk fellegeit higítsd, És napját az idő lelke szerint emeld Néked vajjon ezért lészen-e pályabér? Vagy tán csak csalatás minden előtörés? E nép nem veti el már soha fékjeit, S vak rögzése örök hályogiban marad? Hagyján! aki ugy élt, mint te, s ugy énekelt, Nem kér lelke hiú gyermeki bábokat; Önnérzése dicső Pantheon annak és A jók szíve alatt fennmaradand neve; A némult ravatal zárait eltöri, S a villámvezető sashoz emelkedik. Nem halt meg, ki ugy élt, mint te, nagy Orczy, nem! Általküzdi setét Aeacus öbleit; Mint Alcides, erős fegyveri közt ledűl, S a tűzből az Olymp lángküszöbére hág.



BATSÁNYI JÁNOS ÖSSZES KÖLTEMÉNYEI 81
[1809]
A MÚZSÁHOZ
A te ernyődnek kies alkonyában Andalog szívem, Helikon leánya! Álmaim tündér ligetit te hímzed Bájos ecsettel.
A szökő Hórák mosolyogva lengnek Büszke hullámin magas énekednek, S halhatatlanság koszorúi nyílnak Könnyű nyomokban.
Megszeged reptét az örök tünésnek; Néma hamvvedrek mohait biborral Fested, és a bús ravatalba fényes Életet öntesz.
A derék tőled nyeri szíve bérét. Hector és Alcíd dalod égi szárnyán Hágtak a Dörgő palotája ázurBércein által.
A te berkedben szedi laurus-ágát Théba föntzengő koszorúsa, Pindár És az ömlő lant fejedelme, Flaccus S Lesbos alakja.
Mély sugallásod kiemelt magamból, Sátorod csendes kebelébe intett, Hol Kazinczydnak keze szent örömmel Nyújta borostyánt;
S Léthe áradt rám! elenyészik a föld, Lelkes élettel ragad édenébe Delius, s mellem magasabb erőkkel Kezd dagadozni.
[1809]
GRÓF FESTETICS LÁSZLÓHOZ
1809



82 GRÓF FESTETICS LÁSZLÓHOZ
Kevély örömmel kérkedik a magyar A Festetics név tölgykoszorúival; Kevély örömmel látja rajtad Híres atyád deli lelke mívét,
Nagyságos Ifjú! Bölcs nevelőd keze Bélyegzi, látjuk, már feselő korod; S méltó remekkel gazdagítja Benned örök neve Pantheonját.
Dicső előkép várja figyelmedet. Nagyságra hívnak minden előjelek, S nem kétli Pannon, hogy te léssz majd Legnemesebb fia, híve, dísze:
Akár szilaj mén vért s hadi port dagaszt Alattad a megtört csatarend előtt, Akár mosolygó Keszthelyedben Élj az igaz nagyok enyhelyében.
Megnyilt előtted fényes Olympiád, Indúlj vezéred zöld koszorús nyomán, A nem halandók pályabérét A haza szent keziből kinyemi.
A nagyra termett áldozatokban él. Felmúlja bézárt léte határait, A századok bús omladékin Állva marad, s az örök tünésnek
Fennyen parancsol, s megtöri a halált. Közlelkeket fojt a buta semmiség A Tartarus mély tengerébe, S híröket és nevöket kitörli.
A kincs ha bájol pórcsapodárokat, Büszkén körülnéz a sybaríta kény. Mint egy aranyborjút, imádják A cudarok, de kacagja a bölcs.
A nagy csak a jók tiszteletére vágy, Mellyet nem a fény bábja szerez, hanem A virtus, amely nagy nemének Címjeihez magasítja lelkét.
Ezt áldja méltán, s hirdeti a világ. Minerva gyémánt aegise béfedi, Mely Jupiter villáma mérgét, Mint valamely buta zajt, elosztja.



BATSÁNYI JÁNOS ÖSSZES KÖLTEMÉNYEI 83
[1809]
KAZINCZY FERENCHEZ
Az a józanság, mely elömli mívedet, S melytől te félsz, nekem legszebb poézis. Mit ér a szép virág gyümölcs nélkül? Mit a bölcsesség a bézárt ajakban? S ah, édes az nekem, midőn Kazinczy Úgy szól, mint egy bölcsnek kell szólni honjához, Midőn az erkölcs vész, s reánk veszélyt kiált.
Forrón magasztalod Zsibó díszeit, Hogy a nagyság dicső példájával A virtus magvát plántáld szívünkbe. Majd, mint egy Sokrates, nyájas bölcsességgel, Majd Flaccus lelkével s élesb kacajával Dorgálod a vakság romlott korcsait, Hogy a bolondság álképét levond, S mint hajdan Rómának vigyázó Censora, A közromlás ellen fegyvert szegezz.
Lelkedhez illő tárgy a nép erkölcse! Az erkölcs-alkotó teremt népet, Az erkölcs minden polgártestnek lelke, E talpon áll létünk, alkotmányunk, Ezen függ mind egyes, mind köz-szerencsénk; Minden népek, kiket csak esmerünk Most és a múlt kor történeteiben, Az erkölccsel nőttek s viszont fogytak.
A fényüzés és a bujálkodás A nagy polgártestben lassú méreg; De illy csekély népben, mint a magyar, Nemcsak betegség az, hanem halál. Más nép erős temérdekségében, Ezt a fekvés, amazt kereskedés Gazdaggá és hatalmassá teszi: De nékünk részünk mindezekben nincs. Mi az hát, ami a magyart emelheti? Valóban nem más, mint az ész s erkölcs: Csak úgy állhat meg a mi kis testünk, Ha az lélekkel s erővel teljes.



84 KAZINCZY FERENCHEZ
A régi jámbor erkölcset megúnták Más népek is, szintúgy mint a magyar, De azt azok más jókkal pótolják: Az ész s a kéz míveltségével, Mely által ők a legfőbb polcra hágtak. De mi, kizárván minden régi díszt: A spártai lelket s népi bélyegünket, Melyekkel eddig e marok nép állott, Mit nyertünk? tán cravátot s gillétet, S más ily bolondság hitvány bábjait, Melyekkel rút kacaj tárgyai lettünk? - - Kérdezd az ily cravátos emberkét: Ha ugy ohajt franc és anglus lenni, Miért nem kedveli úgy a tudományokat, Az elme s a kéz remekjeit, Miért nem becsűli ő nyelvét és nemzetét Ugy, mint azok, kiket rabul majmol? Vagy tudja-é, midőn ezt nem teszi, Mit és ki ellen vét? - Nem tudja, hidd el, Mert Werbőcziben arról egy szó sincs, Más könyv pedig nem kell gavallérnak. Elég, ha tudja, hány faluja van, S minden jobbágy helyétől hány robotja. - Bétölti udvarát s jószágait Százféle népek pórszemetjével. Azt vélnéd, egy világgyőző király, Kinek minden nép udvarlókat küld. Pizseg körűlte ánglus, franc, olasz, Ki mennél csúfosb, annál kedvesebb. Magyar nem kell, mert a magyar bolond: Nem tud pumit, szajkót tanítani, És nem tud lopni, sem pillét vadászni, S más illy nagy dolgokhoz nem alkalmas. Kincsét ezen cudarkáknak hányja, Részént pedig külföldön költi el; Talán, mondom, hitében áll neki, Hogy honjának csak egy fillért se adjon. - - De mit nevetjük a fenét testünkben! Hol ily kéz dúl a nép verejtékén: Az ily bolondság ott nem gúnyolást, Hanem bosszús siralmat érdemel!
A míveletlen föld csak gazt terem; A lélek is csak ugy emelkedik A józanság tisztább világához,



BATSÁNYI JÁNOS ÖSSZES KÖLTEMÉNYEI 85
Ha a tudományok és isméretek Tárából gazdag zsákmányt gyűjt magának. Mit vársz olly agytól, melyben nincs egyéb, Mint kártya, bor, pagát, szeles dagály? Ne véld, hogy ez nagy polcának körét Méltón betöltse; elszédűl azon, Magán alúl esvén, sárban fertőzik, Azt a tölt túrja, mely őtet táplálja, S az áldás átokká válik kezében. S nézd a Keszthely s a Cenk bölcs nagyjait, Kikben Minervánk védjeit csókolja, Mint ellenkeznek ezzel mindenben; Mint terjesztnek fényes pályájokon Áldást, dicsőséget magokra, honjokra! Tudják, hogy a szent erkölcs törvénye Nem más, mint önjavok feltétele; Tudják, mi szolgál honjok javára; Tudják, hogy a nemzetnek sorsával Saját hasznok szoros függésben áll; Tudják, hogy a hiú dagály s pazarlás Nem fény, hanem ádáz bolondság: S azon kincs, mely kezekre van bízva, Nem bábra, nem cudar majmokra kél; Hanem hazánk kincstárában nől, S gazdag kamatját a közjó szedi.
Az ész minden! s ebből foly minden jó, Nincs e nélkűl virtus, sem semmi boldogság. Azért becsűli minden józan nép Az ész szövétnekét gyújtó Minervát S annak minden munkás tolmácsait; Azért formálja a saját nyelvet, Azért avatja azt Pallas szentségébe: Mert a nélkűl remélni sem meri, Hogy a józanság istenibb szavát Az elbutult község megfoghassa. Csak a magyar szunnyad mélly rögzésben, Midőn minden népek felébrednek Az égi szent paizs villámjára, Nem fut versenyt a szent Olympián, Csak a győzők pálmáit bámúlja.
Hányat találsz gazdagjaink között, Kik áldozó kézzel járulnának Hermionénk szentelt oltárához?



86 GRÓF TÖRÖK SOPHIEHEZ
Hányat találsz, kik édes nyelvünket Híven kegyelnék és buzgón ápolnák, Hogy sírja szélin még egyszer szelíd Szózatját, mint a haldokló hattyú, Áon forrási közt elkezdené? Miért? - azért-é, hogy nem érdemli? Vagy hogy már éltéhez nem bízhatni? Vakság! magáért nem kell azt becsűlnünk, Hanem magunkért szükség gyámolnunk; S ha eltörlődik e föld színéről, Nem más, hanem hagymázunk törli el.
De félre mindezzel! ha Cato villámSzózatja s Pharsal vérpatakjai A római lelket fel nem ébreszték; Mit vívjak én, csekély, az ár ellen? Az én szavam ki nem hat völgyemből S a dúsokhoz fel nem lövelkedik. Te, nagyfényű barátom s nagy díszem! Te szólj, légy oly nagy ember, mint dallos! Neked sajátod a nagyvilág nyelve, S hol én tanácslok, ott parancsolsz te; S ha bér helyett gyakran bürök vár is E földön minden nagyra és bölcsre, Szólj! és ne csüggedj a jók pályáján! A virtus, hidd el, nem hiú agyváz, Hanem boldogságunk védistene, Mely a méltó bért a jóknak megadja Még a tömlöcben s a kereszten is. Te is megkóstolod szent nektárját Mind itt, mind Orczyd s Rádayd keblén.
[1809. dec. 31.]
GRÓF TÖRÖK SOPHIEHEZ
midőn Goethe és Schiller munkáival ment Széphalomról Kázmérba
Aki a Múzsát veszi útitársúl, Mint te, szép vándor, kies annak útja; A hideg pólus s szomorú sirokkó Díszt nyer előtte.
Táncoló Hórák, nevető Napaeák, Tegzes istenkék koszorús Kegyekkel,



BATSÁNYI JÁNOS ÖSSZES KÖLTEMÉNYEI 87
Szózatos lombok mosolyogva intik Ott is örömre.
A magányosság rideg alkonyában Paphius fényes csalatásit éli; Égi népekkel repes andalogva Kronos ölébe.
Schillered s Goethéd Geniussza lengjen Véled és fáklyás keze fedje pályád; Mágiás képek s arany álmodások Fátyola lepjen.
S mely Zephyr Ámor jegyesét emelte, Az vigyen Téged, felölelve gyengén Vissza hívedhez bibor illatok közt Aetheri szárnyán.
[1810]
A MAGYAROKHOZ
Romlásnak indult hajdan erős magyar! Nem látod, Árpád vére miként fajul? Nem látod a bosszús egeknek Ostorait nyomorult hazádon?
Nyolc századoknak vérzivatarja közt Rongált Budának tornyai állanak, Ámbár ezerszer vak tüzedben Véreidet, magadat tiportad.
Elszórja, hidd el, mostani veszni tért Erkölcsöd: undok vípera-fajzatok Dúlják fel e várt, mely sok ádáz Ostromokat mosolyogva nézett.
Nem ronthatott el tégedet egykoron A vad tatár khán xerxesi tábora S világot ostromló töröknek Napkeletet leverő hatalma;
Nem fojthatott meg Zápolya öldöklő Századja s titkos gyilkosaid keze, A szent rokonvérbe feresztő Visszavonás tüze közt megálltál:



88 A MAGYAROKHOZ
Mert régi erkölcs s spártai férfikar Küzdött s vezérlett fergetegid között; Birkózva győztél, s Herculesként Ércbuzogány rezegett kezedben.
Most lassu méreg, lassu halál emészt. Nézd: a kevély tölgy, mellyet az éjszaki Szélvész le nem dönt, benne termő Férgek erős gyökerit megőrlik,
S egy gyenge széltől földre teríttetik! Így minden ország támasza, talpköve A tiszta erkölcs, melly ha megvész: Róma ledűl, s rabigába görbed.
Mi a magyar most? - Rút sybaríta váz. Letépte fényes nemzeti bélyegét, S hazája feldúlt védfalából Rak palotát heverőhelyének;
Eldődeinknek bajnoki köntösét S nyelvét megúnván, rút idegent cserélt, A nemzet őrlelkét tapodja, Gyermeki báb puha szíve tárgya.
Oh! más magyar kar mennyköve villogott Atilla véres harcai közt, midőn A fél világgal szembeszállott Nemzeteket tapodó haragja.
Más néppel ontott bajnoki vért hazánk Szerzője, Árpád a Duna partjain. Oh! más magyarral verte vissza Nagy Hunyadink Mahomet hatalmát!
De jaj! csak így jár minden az ég alatt! Forgó viszontság járma alatt nyögünk, Tündér szerencsénk kénye hány, vet, Játszva emel, s mosolyogva ver le.
Felforgat a nagy századok érckeze Mindent: ledűlt már a nemes Ílion, A büszke Karthágó hatalma, Róma s erős Babylon leomlott.
[1796-1810 között. Végleges formája: 1810]



BATSÁNYI JÁNOS ÖSSZES KÖLTEMÉNYEI 89
WESSELÉNYI HAMVAIHOZ
Leomlom én is szent porodon, nemes! A jókkal együtt könnyeket áldozok, S hamvvedredet bús cyprusággal Illeti Melpomeném zokogva.
Nem úgy jelentél meg te hazád egén, Mint egy szökőfény, mely mosolyog s kivész, Mint egy szivárvány, tarka párák Kölcsönözött ragyogásaikkal:
Te, mint az orkán s mint az olympi láng, Megráztad a gőztorlatok éjjelét, S villámszavad megszégyeníté A gonoszok s cudarok dagályát.
A jók csudáltak, mint az Egész javát Titkon segítő mennyei tűneményt: Neved, dicsőült Wesselényi, Rettenetes vala és imádott.
Ritkán talál itt enyhelyet a derék, A virtus útját szörnyetegek lesik, Pályája küzdés; ámde végre Talpa alá szegi a Chimaerát.
Mint hajdan a szép Aethra jeles fia, Felbírtad ifjú karral az éktelen Márványt; s atyáid pallosával Győzödelem vezetett az égbe.
Tekints le hozzánk hős eleid közűl! Lebegj körültünk, légy szeretett hazád Védlelke, s oh, add vissza fényes Díszeidet deli magzatodban!
[1810]
CYPRISHEZ
Cypris! ledűlök berkeid alkonyin, S eldanlom első ömledezésimet, Eldanlom, amelyekre engem A szerelem s epedés tanított.



90 ÉLETFILOZÓFIA
Lebegj körültem, Mennyei, oh, lebegj! Varázsövednek bájival ékesíts, Fedezz el ambrás lombjaiddal, S Lolli szelíd keze nyújtsa bérem.
[1810]
ÉLETFILOZÓFIA
Én is örömre születtem Arkádia berkében, Rózsapárnán szenderegtem Cypris ambrás ölében. Az aranyszázad istene Pásztorai közé kene.
Ah, de mint az aranyvilág, A rózsakor elrepül! Olympusra más isten hág, S Dodona berke dördül. Elvirít a szép kikelet, S véle a hesperi liget.
Az enyém is elvirult már! Pályám vége közelít; Hol a gigászi Örök vár, S chaoszában elmerít, Mint egy cseppet az óceán, Mint egy sóhajtást az orkán.
Légyen álom, légyen bíró, Bátran megyek elébe, Mint egy elfáradt utazó A vadon enyhelyébe. Mert ha bíró: nem furdal vád, Mert ha álom: nyugalmat ád.
Ember voltam, csak gyarlóság Létem fényes bélyege, Ha virtusom nem hiúság, Forró vérem melege, Ha szívem nemesebben vert: Önmagában méltó bért nyert.
Sírjak-e, hogy életemet Jól használni nem tudtam,



BATSÁNYI JÁNOS ÖSSZES KÖLTEMÉNYEI 91
S legkiesebb ösvényimet Álmodozva folytattam? Ha ezt újra elkezdhetném: Ismét a múltat követném.
Az ifjúság örömeit Lelkesedve öleltem, De szívem szebb ösztöneit Soha bé nem tölthettem. Ithakám partját elértem: S ah, hazámra nem ismértem!
Úgy éltem, hogy életemet Visszaélni ne bánnám, Úgy éltem, hogy életemet Végezni ne fájlalnám; Megcsókolgattam rózsáit, Megizzadtam vaspályáit.
Láttam a mosolygó tavaszt, Láttam az égető nyárt, Láttam minden időszakaszt S minden földi láthatárt: Ha örök időket élnék, Ezeknél többet nem érnék.
Tűnő éltem rövidségét Én tehát nem siratom, S a jövendő kétes képét Előre nem borzadom, Minden kornak van istene, Nem zúgolódom ellene, S kebelemben marasztom.
[1811]
A TÁNCOK
Nézd a tánc nemeit, mint festik játszi ecsettel A népek lelkét s nemzetek ízleteit. A német hármas lépéssel lejtve kering le, S párját karja közé zárja s lebegve viszi. Egyszerű a német mindenben, s csendesen örvend, Egyet ölel mindig, s állhatatos szerető. A gallus fellengve szökik, s enyelegve kacsingat, Párt vált, csalfa kezet majd ide, majd oda nyújt:



92 EMMIHEZ
Ez heves és virgonc, örömében gyermeki-nyájas, Kényeiben repdez, s a szerelembe' kalóz. A magyar egy Pindár: valamerre ragadja negéde, Lelkesedett tűzzel nyomja ki indulatit. Majd lebegő szellő, szerelemre olvad epedve, S búja hevét kényes mozdulatokba szövi; Majd maga fellobbanva kiszáll a bajnoki táncra (Megveti a lyánykát a diadalmi dagály), S rengeti a földet: Kinizsit látsz véres ajakkal A testhalmok közt ugrani hőseivel. Titkos törvényit mesterség nem szedi rendbe, Csak maga szab törvényt, s lelkesedése határt. Ember az, aki magyar tánchoz jól terme, örüljön! Férfierő s lelkes szikra feszíti erét.
[1811]
EMMIHEZ
Emmi! nékem sem fedi szívemet jég. Láng az éneklő, heve forr dalában: Ömledő bőség, magasabb csapongás Önti ki lelkét.
Aki vért zengett s haragos Scamandert, Aki a zordon Rhodopén parancsolt Kőnek és vadnak s Rhadamanth kezének: Hév szerető volt.
Dirce zengőjét, ki Olympiának S Peliont égig ragadó gigásznak Harcait dörgé: szerelem dagasztá Cypris ölébe'.
S azt, ki ezt mérész utain követte, S büszke reptével ragyogóbb vidékre Hívta Rómának koszorús leányit, Gratia szülte.
A lyrát felkent kezek érdekelték. Húraim gyengék magas égi hanghoz, A szelíd Paphus kiesébe' nyögdel Lesbosi hárfám.
Jer, vegyűlj hozzám epedő szavaddal, Édes esdeklőm! öröm-ömledéssé



BATSÁNYI JÁNOS ÖSSZES KÖLTEMÉNYEI 93
Olvad e bús dal, s koszorúzva dűlök Gyenge öledbe.
Énekeld Charist velem és Diónét! Ahol e kettő mosolyogva múlat, Ott az ég, s minden kegyes Istenével Harmoniát zeng.
[1811]
A balatoni nympha
GRÓF TELEKI LÁSZLÓHOZ midőn a Balatonra szállott
Üdvezllek, Teleki, nádligetim között, S vígan nyujtom ezen tölgykoszorút neked. Vígan zengeti el nádsipom énekét, S e szent csészevíz áldozik.
Hősek magva! nemed tiszteli a magyar. Él még benned ama régi Szilágyi vér, Melly Pannon letörött trónusa talpkövit Még egyszer leraká dicsőn
Corvinban, ki hazánk Bellerophonja lett, S a vakságba merült századok éjjelén A mennyből lehozá Delphi szövétnekét, S meggyujtá Buda ormain.
Ennek fénye fajod nemzeti bélyege. Ez buzgatta ama főpapi lantverőt Pécs szent erdeiben, szent palotáiban, S ez gerjeszti te melledet.
Minos rejteke volt a te nagy iskolád: A villám ura ott iktata Parthenon Felsőbb pitvariba, s béavatott szemed Függött Palladiumjain.
Láttad Deukaledon fennyen uralkodó Hullámit s koronás Albion árbocit, A bölcs nép felemelt lelke csudáit és A törvény diadalmait.
Lásd e tájakat is, mellyeket e napon Kormányodra bizott a haza istene;



94 BÁRÓ PRÓNAY SÁNDORHOZ
Nézd a puszta virányt s tunguzi vad lakost S a szörnyek fene nyomdokit.
Nem tenger, nem egyéb helyhezet alkotá A nagy népeket és nagy birodalmakat: Minden nép, ha javát ismeri, nagy, szabad S boldog minden időn s helyen.
A nép, hogyha szabad, s virtusi nincsenek, Gyermek, mely keziben kést s üszököt visel; S egy rút törpe, gigászkarddal: az éget, öl, Ez vázkép, s kacagást okoz.
A fényes Latium s Spárta kevély feje A virtus meredek bércein ötle fel; Pallas fegyvere nyit útat oda, s lehull, Amit nem fedez aegise.
Tedd a durva getát a Tiberishez, és A hét hegy lakosit Bosporus öblihez: Barlang lészen amott a Capitolium, S itt új Róma emelkedik.
Menj! megcsillapodott a zaj előtted, és Szendergő suhogás váltja fel a morajt; Nézd, a kék Badacson lassu Favónt lehell, S nem küzd a Tihany ősz foka.
[1812]
BÁRÓ PRÓNAY SÁNDORHOZ
Mint a szerencsés harcos Olympián, Kit megtapsol egész Graecia, s Pindarus Megzeng, magát félistenekhez Méri, s az ég özönébe' ferdik:
Mosolygva nézi lelkesedett szemem A bajnok ragyogó szobrait és halált, Miolta tőled pályabért nyert, Oh haza bölcs fia! szűz Camoenám.
Győztem! lerázták combaim a fövényt, Izzadt fürteimen szent olajág lebeg, Nevem kiküzdém a homályból, S általadám maradékaimnak.



BATSÁNYI JÁNOS ÖSSZES KÖLTEMÉNYEI 95
Hová, hová ránt ömledező hevem? Oh, érzem gyönyörű bérem egész becsét, Érzem, tetőled nyerni laurust Melly diadal s mi kevély dicsőség!
Tőled, ki a jót tiszteled és nemest, S általhatsz az igazt fátyolozó szinen, Mely annyi visszás képzetekkel Tölti, zavarja szemünk homályát;
Tőled, ki pályánk tárgyait ismered, És nagyfényü atyád s híres ipad szerént Ösztönt, paizst, tőrt nyújtva munkálsz A haza, nyelv s tudomány ügyében.
Jer, jer, borulj le Pythia zsámolyán, S honnunk isteninek áldozatot vigyünk! Te tulkokat, bort, drága myrrhát, Én amarant-koszorút s virágot.
[1812]
A BONYHAI GROTTA
Lebegjenek, oh, grotta, feletted Ölelkezve pálmák s myrtusok lombjai, Hintsenek szent árnyékot körülted, Hintsenek illatot Ilissus bokrai.
S ha majd csendes mohaidon ledül A hérók leánya magányos óráin, S a szebb lelkek gondjaiba merül, Oh, fedezd könnyeit, s száritsd el orcáin.
S midőn karján "Melancholiámnak" Az ének nektáros érzésére hevül, Légy temploma a szelíd Múzsáknak, S a szférák zengése ömledezzen körül.
[1814]
NAPOLEONHOZ
Nem te valál győző, hanem a kor lelke: szabadság, Mellynek zászlóit hordta dicső sereged. A népek fényes csalatásba merülve imádtak,



96 BÁRÓ WESSELÉNYI MIKLÓS KÉPE
S a szent emberiség sorsa kezedbe került. Ámde te azt tündér kényednek alája vetetted, S isteni pálmádat váltja töviskoszorú. Amely kéz fölemelt, az ver most porba viszontag: Benned az emberiség ügye boszulva vagyon.
[1814]
BÁRÓ WESSELÉNYI MIKLÓS KÉPE
Mint az egekbe merült Aetnának az alja virányos, S a tetején örökös tűzörvény s aetheri fagy küzd: Arcaidat derülő tavaszod szép hajnala festi, Jég fedi homlokodat, s láng csap ki komoly szemeidből. Erdély: mennyköveid forrnak bent, esküszöm, áldozz!
[1814]
A TEMETŐ
Elréműlve tekint, oh temető, reád A tündér hatalom s a ragyogó dagály. Látásodra szemek vázai s a világ Álorcái lehullanak.
Te a durva tyrann bíborit elveted, Mint a koldus utált élete terheit, S a szent emberiség jussa szerint nekik Egy rangot s nyugodalmat adsz.
Akit szíve emészt s elhagya a remény, Annak még te reményt adsz s magas enyhülést. Jer, adj nékem is, adj! ím, leereszkedem Szentelt hantodon, s álmodok.
Mit? s hát kell-e nekem álmodozás, remény? Agyváz altat-e vagy pólyadal engemet? Oh, ismérem ezen phantomi lét körét, S nem szédül küszöbén fejem!
Minden szál fű, virág, mellyre tekintek itt, Érző szív vala, mely ömlede, mint enyim; Minden porszem ugy élt, úgy szeretett s örült, Mint e gerjedező kebel!



BATSÁNYI JÁNOS ÖSSZES KÖLTEMÉNYEI 97
Minden kődarabon, melyre szemem vetem, A nagy Persepol és Palmyra képe int; Látom Théba kevély tornyait omlani S a márvány Babylon falát.
Látom hangyabolyi míveidet, világ! Mint szórja s temeti a nagy Örök keze, Látom, hangyasereg! mint tusakodsz s tolongsz Sírod partjain és porán.
Jertek, bámulatos bajnokok és nagyok! S tí, kik nem meritek nézni az elmulást, És tí porba nyögők, jertek ide, s velem Élni s halni tanuljatok.
[1815]
BARÁTNÉMHOZ
Tudom, hogy a szív nem vigyáz tanácsra, Kivált az első fájdalom hevén; Csak könnyek és csak bús nyögések adnak Szorult kebelnek édes enyhülést. De hát te meddig sírsz még Dencsidért? Mikor találsz te már vigasztalást?
Siralmaidban lát a felkelő nap, Siralmaidban hágy, midőn leszáll, Siránkozol, ha rózsát nyujt kezedbe, S ha illatot hint rád a szép tavasz; Dencsid keserged, amidőn az ősz Lehelletével hervad a virány, S előtted intve sárga lombja hull.
Nem így, barátném! van itt is határ, Amellyet általhágni nem szabad. Szép lélek, amelly könnyen kap sebet, S a fájdalomnak önti könnyeit, S magát kisírván szenved csendesen; De kényes, amelly sebjét nem felejti, Sem orvosolni nem bátor s kemény, Hanem lecsügged, s önmagát emészti; S hiú, ha még mély sebjével dicsekszik, Ha fájdalomban édeset keres, S veszett gyönyörré változtatja a kínt.



98 BARÁTNÉMHOZ
Tágúljon a szív könnyek által, amíg Feszíti, fojtja a nyers fájdalom. A férfiszem sem bírja könnyezetlen, A bölcs is érzi a csapást, midőn Szerelme édes lánca elszakad; De már ha első kínjait kiforrta, Az észnek égi balzsamát veszi.
Mi haszna vívjuk a kemény eget S a bús koporsó gyémántzárait? Nem hat siralmunk s jajszavunk oda! Mi haszna sírsz hát, és miért siratjuk Azt, aki békes révre jut korán, Ki csak tavassza kellemit szedé, S itt hagyta a tél puszta napjait?
Nem szívja többé Dencsid ajkidon Az élet első gerjedelmeit, Nem érzi többé csókjaid hevét, Sziveddel öszve nem döbög szive: De már nem érzi a fájdalmat is, E földi élet számtalan veszélyit, A test fenéit, a lélek dühét S nem a halálnak irtózásait; Nem játszik a sors kéjje ővele, Sem a hatalmas durva büszkesége, Nem csalja őtet áruló barát, Szerelme kínja nem szakítja szívét, S nem látja a bűn győzedelmeit.
Ki tudja éltünk számtalan csapásit Leírni? Minden óra újakat szül, Újabb veszélyt hoz minden percenet. Itt a mosolygás sírással vegyül, Itt minden édes mérget rejt magába, S gigászi harcot minden nyúgalom.
Oh, hadd nyugodjék magzatod tehát A boldogoknak csendes enyhelyén, Túl a veszélyen s földi harcokon, S fedezze béke kedves hamvait! Követni fogjuk őtet nemsokára; De már követjük és útban vagyunk! Nem vesztjük azt el, újra megtaláljuk, Csak egy kevéssé ment előbbre tőlünk.
[1812-1815 között]



BATSÁNYI JÁNOS ÖSSZES KÖLTEMÉNYEI 99
DUKAI TAKÁCS JUDITHOZ
Hogy a szelíden érző szép nemet Letiltva minden főbb pályáiról, Guzsalyra, tőre kárhoztatni szokta A férfitörvény, vajjon jól van-e? Igen: ha az csak úgy tekintetik, Mint ösztöninknek szenvedő edénye S nyers kényeinknek játszó eszköze.
De hát csak erre vagynak-é teremtve Azok, kik embert szülnek és nevelnek; Kik életünknek gyönge bimbait Dajkálva őrzik forró keblöken, S véröknek édes nedviből itatják; Kik szebb korunknak ékes napjain Rózsás kötéllel kapcsolnak magokhoz S lelkünket égi érzésben feresztik; Kik ősz korunkban reszkető fejünket Ismét ölökbe vészik s dajka-karral Vezetnek éltünk véghatárihoz, S ölelve tésznek a halál ölébe, Míg ott is újra vélünk egyesülnek?
Oh, nagy s dicső cél van nekik feladva, S rendeltetésök szebb, mint a miénk! De mint mehetnek nagy pályájokon Bevont szemekkel s békós lábakon? S kivánhatunk-e tőlök oly csudát, Hogy céljainknak megfeleljenek, És lelkeinkkel öszvezengjenek, Ha őket a vak gyermekségbe zárjuk? A míveletlen föld csak gazt terem: A lélek is csak úgy emelkedik A virtusokhoz égi szárnyakon, Ha delphi isten önt sugárt belé, Mely úgy kifejti lelkünk díszeit, Mint éltető nap a virágkebelt.
Midőn csapongva ömledő dalod Klavírod érző hangjain lebeg, Midőn nyilazva repdez ajkidon Az ihletett szív s nyilt ész lángigéje, Mely szívet-elmét egyaránt hevít: Akkor, barátném, akkor érezem, Mit veszte a föld durva gyermeke,



100 DUKAI TAKÁCS JUDITHOZ
Hogy a Teremtő legbecsesb alakját, Kinek kezébe szívünk adva van, Játéka, kénye rabjává alázta!
Te megboszúlva méltóságtokat Kihágsz nemednek szűk korlátiból, Melyekbe zárva tartja vad nemem; Kihágsz, s merészen fényesb útra térsz, Melyen csak a nagy férfinyomdokok Vezetnek a szép tiltott táj felé; Hol a vakító fénybe vont igazság, Ámbár szemünket kápráztatja is, De megmutatja a virtusnak útját, Melly halhatatlan istenekhez int; S hol a poesis nyájas istenei, Szemünkhez illő földi öltözetben, Enyelgve zárnak karjaik közé, S a symboláknak hímes fátyolában Öleltetik meg a nagyot s dicsőt, S belénk mosolygják rózsás szájaikkal Az égi szikrát s égi tiszta kényt.
Érzed hatalmas ihletésöket, S hevült kebelt nyitsz szép sugalmaiknak, S mint a kalitka zárát elhagyó S ismét szabadban lengő fülmile Örömre gerjed, s harsány csattogással Repül az erdők zöld árnyékiba, S üdvezli a rég óhajtott galyakról A tarka völgyet s virradó eget: Meglelkesedve s égi szárnyra kelve Lengsz vígan Áon szent virúlatin, Hol a teremtő Pindar díthyrambja Harsogva zúg le Pindus ormain, S a gyönge Sappho esdeklő dala Nyögdelve reszket gyenge húrjain; Hol új meg újabb szépségek csudáit Bájolva látja repdező szemed, Hol új meg újabb zengzetű melosz Lángolva járja általlelkedet S zengésbe hozza gyenge lantodat.
De, oh leányka! még itt nincs határ! A képzelődés szép játékai, Az érzemények édes ömledési Szépítik ámbár boldogságodat,



BATSÁNYI JÁNOS ÖSSZES KÖLTEMÉNYEI 101
De nem tehetnek boldoggá magok. Kettősen érzed a jót és gonoszt, S a sorsnak ádáz kényén függ nyugalmad. Nézd a magasban fénylő bölcseséget, Körülragyogva csillagnimbuszával Az istenelmek békes sátorában, Hová nem érhet semmi földi tőr! Ott, ott tanuld meg a bölcsek nyugalmát Ismérni, s győzni a föld szörnyeit, Indúlatinknak pusztító dühét És a szerencse játékit nevetni, Használni élted szűk kerületét S bátran letenni a halál kezébe.
Int a dicső táj. Járd zengő ajakkal. Vezessen érző kebled istene. Ölelje myrtus barna fürtidet. Az égi Múzsák s Grátiák ölén Álmodd el élted rózsaálmait, S védjen Minerva pályád zajjain, Mint Áriont a tenger istenei, Midőn zenegve szállt a delfinen.
[1815]
A PESTI MAGYAR TÁRSASÁGHOZ
Ki kétli s kérdi, hogy csak a dicső ész Emel ki minket a barmok sorából? Ki kétli azt, hogy minden érdemünk, Minden szerencsénk ezzel nő s hanyatlik?
Az ész az isten, mely minket vezet, Az ő szavára minden meghajul, Hegyek lehullnak s olvadnak vizekké, S örök helyéből a tenger kikél; Ez alkot minden szépet és dicsőt, Az egyes embert, mint a milliókat, Ez áldja s égi boldogságra inti.
Miért utálja hát szövétnekét Az ember, és mért nem terjeszti fényét A vak halandók néma éjjelén? Aegyptus áldott földje kérkedik Az ész legelső nyílt virágival;



102 A PESTI MAGYAR TÁRSASÁGHOZ
De ott fakadtak egyszersmind azokkal A hit vakító szentelt maszlagi, Melyek korunkig hintik mérgöket, S örök zavarba dönték e világot. Az ég ürébe felható tudós Az égi zsákmányt barlangokba zárta, S az embereknek bábot s vázt vetett, Melyek vakabbá tették a vakot, És a lenyügzött józan értelem A szarvas isten áldozatja lett.
Így a görög nép s Róma bölcsesége, Melyet csudálva tisztelünk ma is, Csak a tudósok székiben lakott: A nép szemébe nem hatott sugára, Előtte el volt rejtve mindenütt, Míg végre a vad barbarok dühétől A föld szinéről eltörültetett. Éj födte a föld pusztaságait, Éj, melybe számos századok merültek. S ha most azolta kezd is fényleni, Mely szűk határba önthet áldva éltet, S az éj csudái mint süvöltnek arra! S hány népek élnek még ma is körültünk - Tekintsük által a föld részeit -, Kik a baromság aklában hevernek, És semmi isten nem tekint ügyökre!
Ez istenének a barmot hiszi, Imádja a föld ocsmány férgeit, S azoknak embervérrel áldozik; Emez vakító papjának ganéját Mint szent ereklyét tisztelvén, eszi; Amott az odvas fákban éhezik Az embereknek görhes istene, S a legnagyobb bűnt batkákért lemossa; Imitt hamúban kotlik a herélt szent, S bámészkodása istenné teszi; Itt a mosódás módja szent titok, S a fél világot embervérbe mártja, Mert azt az egyik párt az ujjain, Másik könyöknél szokta kezdeni, Melyért is egymást öldözik halomra; Ott a falukban s városok piarcin Jár kóborolva a sok meztelen szent,



BATSÁNYI JÁNOS ÖSSZES KÖLTEMÉNYEI 103
Szabad kezekkel élelmet rabol, S az asszonyokba önti szent dühét, S a férj, az égnek hálát adva, nézi, Ha hitvesével szent bujálkodik.
Így a világnak legkiesb vidékit Ádáz bolondság tölti, ostorozza, S undok zsiványi barlanggá teszi; Erynnis üszkét hányja városinkra, Az öldöklő kést egyiránt fereszti A reszkető ősz tűztelen szivébe S az anyja keblén ácsorgó szopóba, És csontjainkból trónust rak magának, Melyet dög, inség, sárga félelem S kínokkal élő bánat fog körül.
Hol van tehát a józan értelem, Hol a tudósok annyi izzadása? Remélhetünk-e vajjon jobb világot? Gyaníthatunk-e olly időt, mikor Az ész világa minden népeket Megjózanít és öszveegyesít, S kiirt közűlünk minden bűnt s gonoszt?
Reménylek. Amit század nem tehet, Az ezredek majd megteendik azt. De hinnem is kell; mert midőn, barátim! Buzogni látom lelketek hevét, Mely e nagy ügyre felken títeket, S e szent szövetség láncába csatol, Előre látom: mint terjesztitek Hazánkban Delphi égi kincseit S az értelemnek nagy törvényeit; Előre látom: mint leheltek éltet A sziklamellbe és a holt agyagba, S mint jámborodnak a vadállatok Előttetek, s mint omladoz rakásra Az ész s igazság mennydörgő szavára A zordon inség óriási tornya, S mint hullanak le durva láncai.
Fogadjatok hát engem is, barátim! Szent frígyetekbe; íme, esküszöm, Hogy áldozatlan kézzel nem jövök: S ha gerlicéim és virágaim



104 VITKOVICS MIHÁLYHOZ
Kedvelni hajlandók az istenek, Tömjényitekhez szívesen teszem.
[1815]
VITKOVICS MIHÁLYHOZ
Midőn mosolygó bölcsességedet Belém enyelgi szép epistolád, Melyet barátunk, Horvát érdemelt, Melyben Horáccal fested a mezőt S annak szelíden bájoló nyugalmát, Vigabban érzek s boldogabb vagyok. Szebbnek találom puszta lakhelyem, Kertem virági szebben illatoznak, Szebben nevetnek szőlőm fürtjei, És kazlaimnak árnya hívesebb.
Igen, de minthogy minden verselők Homér atyánktól fogva ekkorig Falut dicsértek, engedd meg nekem, Hogy én Budáról s Pestről énekeljek.
Midőn Budának roppant bércfokáról Szédülve Pestnek tornyait tekintem S a száz hajókat rengető Dunát, A nagy Dunának tündér kertjeit És a habokkal küzdő szép hidat, Melyen zsibongva egy világ tolong; Midőn körültem minden él s örül, S újabb meg újabb érzelemre gyújt: Itt a tanult kéz nagy remekjei, Ott a dicső ész alkotásai Az élet édes bájait mutatják, S mindazt előttem testesülve látom, Amit magamban csak képzelhetek: Kívánhat-é még többeket szemem?
Hát amidőn majd véled s Helmeczinkkel Virághoz együtt ballagunk karöltve, S a bölcs öregtől új lelket veszünk! Onnét tehozzád s nyájas asztalodhoz, Hol a kinyílt szív s józan ész kinál, S vidám szabadság s tréfa a szakács; Ornnét Palinkhoz, Pécel dallosához



BATSÁNYI JÁNOS ÖSSZES KÖLTEMÉNYEI 105
És mindazokhoz, kik barátaink, S velünk egyenlőn tudnak érzeni. Hol majd hazánknak ó s új dolgait, Majd a világnak főbb történeteit Száguldjuk által, és mustrára intjük A föld királyit s büszke nagyjait; Vagy majd Kopernik égi útjain Vizsgáljuk e nagy Minden titkait, És a világok systemáit oldjuk; Majd a morálnak mély törvényein Platónkkal újabb s szebb respublikákat Alkotva, Solont s a dicső Lykurgust Lehozzuk embert boldogítani.
Ha azt megúnjuk, mert mindent megún Az ember, s édes a változtatás, Szemünk legelhet Thespis bájvilágán S a táncolóknak szárnyas rendein, Szívünk örömre olvadozva repdez A zengzeteknek szép koncertjein; S ha kell, közel van kert, szőlő, liget, Horáccal untig ott kapálhatunk, S nevetni fognak ott is a bohók.
Mi kell tehát több? Élni és örülni S használni célunk, nem pedig heverni; S a bölcs nyugalma háboríthatatlan A pesti bálban s csörtetés között, Mint a magányos rejtek árnyain.
Nyugodni, enni, inni és alunni Lehet mezőn is; oh, de mint örüljek Fákkal, füvekkel, ökrökkel sokáig? Csupán szememnek tárgyi mindezek. Szivemnek ember és rokon kebel kell, Kivel vegyítse érzeményeit; Elmémnek elme, mely megértheti, S melyben sugárit tűkröztetheti.
Van itt is ember, mondd, de millyen ember? Inség, gonoszság néz ki vad szeméből, S lesujt pipádért, hogyha nem vigyázsz, Szemét sötétség, vállát terh sanyarja, S utálja mindazt, aki boldogabb. S mi szép mulatság látni izzadását? Mi szép nekem még rajta szántanom,



106 DÖBRENTEI GÁBORHOZ
S aszott kezéből lesni sültemet? Nem szebb-e Pesten vígan perleni Werbőczi hajló nyelvén, és merészen A szent igazság mellett harcra kelni?
Barátom! a bölcs boldog mindenütt, Az Hortobágyon, az Pesten, Budán, Mert ő magával hordja kincseit; De boldogabb ott mégis, hol körűlte A nyájas élet hinti kellemeit, És szíve, lelke tárgyát lelheti, Mint hol magába zárva él magának, S csak álma tündérképét kergeti, Mint egy vadonban bujdosó fakír.
Rendeltetésünk nem magányos élet S örök komolyság és elmélkedés, Hanem barátság és társalkodás. S nem a világi jókat megtagadni, De józan ésszel vélek élni tudni A bölcseségnek titka és jele.
Maradj s perelj te Pesten, s élj vidáman Barátid édes társaságiban, S ne kérj az égtől többet, mint adott. Van annyi, mennyi kell, s ha ez kevés, Kevés lesz a föld minden kincse is. A vízikórság szomját el nem oltja Minden Dunáknak s tengereknek árja; S az ép gyomornak egy pohár elég.
Ha van mit ennünk, innunk és szeretnünk, Ha józan elménk, s testünk nem beteg, Kivánhatunk-e s lelhetünk-e több jót, S adhatnak-é mást a királyi kincsek? Így ír, így érez, így él most barátod, Ki téged, édes Miskám, megkeres Az új Zephyrrel s első fülmilével, S veled csevegni és nevetni fog.
[1815]
DÖBRENTEI GÁBORHOZ
Ne véld, barátom, hogy nyugalmamat A sandaságnak gáncsa megzavarja;



BATSÁNYI JÁNOS ÖSSZES KÖLTEMÉNYEI 107
Ismérem én azt, s megmosolygni szoktam, Mint csürhe gyermek kámpolásait, Midőn legázolt bábjait boszulja. Nem úgy tanultam Sokjrat iskoláját, Hogy a köz-ember változó eszének S itéletének rabja lenne Múzsám. Gúnyolja bízvást mívemet s gyalázza, Galád szidalma rám homályt nem ejt, Sőt a bohóktól kárhoztatni fény.
Azok, kik a szent Catot pökdözék, S a bölcsek atyját méreggel megölték, Élnek ma is még, s mérget öntve marják Mindazt, ki odvok mellett elmegyen. S csudáljuk-é, hogy ránk morogni mernek? S gyűlöljük-é, hogy nem barátaink, Kik önmagoknak ellenségeik, S az istenekkel perbe szállni készek? Vagy tán az orvos hagymázos betegjét Üldözze azért, ha tőle öklözést kap? Nem, mert az ember nem véthet, ha józan, Minden gonoszság hagymázból ered. Előbb lehetne a lángból víz és jég S az égi fényből vastag éjszaka, Mint a valódi bölcsből rút gonosz.
Az isteneknek egyik legnagyobb Csudájok az, hogy szintugy lelkeink, Mint arcainknak számtalan vonási A milliók közt másokat ne leljék. Miért utálnánk hát ezt és amazt, Hogy teste-lelke hozzánk nem rokon? Hiszen magától egyikünk se' van. Nézd, a tövis szúr, és csip a csalán, S a gyenge rózsa illatot lehel.
Az emberekben végtelen különbség S megérthetetlen visszás értelem van. Ez a hiú fényt s rangokat vadássza, Kucorgva koldul, s pénzen vesz tehert; Emez dühödve pusztít, öl, rabol, Az átok és jaj himnusz vad fülének, S bünében virtust s érdemet keres! Amaz magától s mástól megtagadva Kuporja a pénzt, s hasznát nem veszi, Mint a perúi rab, mindég aranyt ás,



108 DÖBRENTEI GÁBORHOZ
S aranyja halmán izzad, éhezik; S im ez becsülni a pénzt rútnak érzi, Pazérlja, s fogytán a fejébe lő.
Így a tudósok tarka serge is Bizarr agyakkal rakva, tömve van. Az egyik a szent régiség barátja, S utálja mindazt, ami új s nem ó: A Himfy verse néki konyhadal, Akárki mit mond, mert cadentiás. A másik újat s csak honit szeret, Kitiltja Hellász nyájas isteneit, S igaz keresztény verseket kohol. Van, aki minden új szót megkacag, Ha azt tudóstól hallja s nem fonóktól, Mert néki a nyelv csak fonóba' készűl, S ahhoz Kazinczy és Virág nem ért. Van, aki mindég új szót fúr, farag, A leghelyesbet százfelé csigázza, S abból viaszként majd istent csinál, Majd tücsköt, s azzal mint naggyal dicsekszik. Van, aki mint egy szemtelen kofa, Rohadt gyümölcsét lármásan dicséri, S az átmenők közt majd ezt, majd amazt Betyár gúnyokkal megtámadni kész, És a becsűlet úgy hozván magával, Üstökre, pofra kél akárkivel.
Elég. Az ember ahány, annyiféle, S változhatatlan főbb vonásiban. Ki gondja mindazt egy kaptára vonni? Bárányt, oroszlánt egy rekeszbe zárni? S ki gondja minden agynak tetszeni? Elég, ha néktek tetszhetem, barátim! Elég, ha célom s szívem tisztaságát A józanabb rész érti és becsűli; A részegekre nem figyelmezek. S letettem ámbár lantomat kezemből, Hogy kedvesimnek adjam éltemet, S nyaram kalásszal biztató szakát Telemre gyüjtve éldegeljem el; De oh, nem élet a múzsátlan élet! Maradjon a föld! minden kincse gőz. Sietve térek vissza istenimhez, Kik ifjuságom zöld virúlatin



BATSÁNYI JÁNOS ÖSSZES KÖLTEMÉNYEI 109
Keblökbe zártak nektáros kezekkel, S kik bár nem adnak kincset és hatalmat, De megtanítnak vígan élni, halni S nevetni a föld balgatagjait.
Nevesd te is, jer, őket; s vívj dicsően Az éj süvöltő, vak hydráival! Paizst s aranytőrt nyújt Apoll neked, S veled buzogva felkél Wesselényid, A szörny-ölőknek szörnyölő fia: Lehull előtte majd egünk köde, S paeánt riadnak Erdély bércei, És én utánok zengetem dalom.
[1815]
VANDAL BÖLCSESÉG
A vandaloknak ferde bölcsesége Ismét divatba jő s csudáltatik; Ezek, hogy a nagy Rómát dőlni látták, Vesztének abban lelték fő okát: Hogy ottan ími és olvasni szoktak; S ez okra nézve ők a könyveket Elégeték mint ördögségeket: S hogy most kiforrta Párizs régi mérgét, Mi szülte azt más, mint könyvek s tudósok? Égetni kell hát minden könyveket, Égetni mindazt, aki gondol és lát!
Oh, vandaloknak sanda bölcsesége! Méltó, királyi fülbe zengeni. Tenéked a nagy Róma csüggedése S Párizsnak ádáz harca egy eset? Tenéked alma s makk egy fán terem? Hát vandalok közt nincs-e pártütés? S nem félt-e Caesar a vad Galliától? Hát a szeraillok öldöklései És Ázsiának végtelen zavarja, A Dózsa, Hóra gyilkos pórhada Mind a tudósok s könyvek mívei? Hát Prussziának s Bécsnek trónusát Csak a vak észnek fékje tartja fent? S azért nem omlik ott királyi vér?



110 HELMECZI MIHÁLYHOZ
S tán Angliának népe balgatag, Azért parancsol a föld tengelyének?
Így van! ha szél fúj s fergeteg leend, Ha a búzában konkoly és vadóc van, Ha nyájainkat métely szállja meg, S a szürke kanca vemhét elveti Azt mind tudósok s könyvek mívelik. Bölcsen! Dicsően! Ínach és Numa, Ninus, Zoroaster így okoskodának, Tehát mi is! - Oh, de nagy hézag ez! A makkos ember és mi, nagy különbség! A makkal elmult a szilaj szabadság, Az ember önként hordja most nyügét, A békes élet bájit ismeri, S a marhafékre nincs szüksége többé. Lám Títus, Aurél s Fridrik nem valának Sem istenek, sem a Nap öccsei: Imádtatának mégis a világtól; De a tyrannok, bár istenfiaknak Neveztetének, bárd alá jutának.
[1814-1815 között]
HELMECZI MIHÁLYHOZ
Mit írjak, édes Helmeczim, neked? Nemes tüzedről énekeljek-é, Vagy ifjúságod ért gyümölcsiről S baráti szíved érzeményiről?
Ha én terólad gondolkodni kezdek, Csak egyet érzek, egyet gondolok, Csak azt, barátom! hogy téged szeretlek; Csak azt: hogy édes a szelíd barátság Még akkor is, ha csak képét öleljük Annak, kit óhajt szívünk messziről.
Ím, gyüjteménykém vedd baráti keggyel, Érezze ismét gyámoló kezed: S láttasd világgal, mint már láttatád. Kevés virággal szerzi meg Camoenám. Oh! elvadulnak a komoly szemektől Áon mosolygó gyenge szűzei, Mint a szerelmek édes istenei.



BATSÁNYI JÁNOS ÖSSZES KÖLTEMÉNYEI 111
Te még virágzol. Dőlj szép karjaikra! S az égi nektárt idd rózsás ajakkal.
[1815 körül]
HIMNUSZ KESZTHELY ISTENEIHEZ
Ki zengi e nagy század erőseit S omló trónusait? ki Agamemnonát Korunknak s Aulis áldozatját S Iphigenia szemérmes arcát?
Feldúlt világunk üszkeit, a Tridens S villám ostromait, a lerogyott gigászt, A megrepesztett Kalpe szirtját Pindari láng-ajak ömledezze;
Ti, oh szelídebb égiek! akiket Keszthely béavatott szent palotáiba, Ti, éltető Ceres s dicsőebb Lelket adó Helicon leányi!
Vidám avénám títeket énekel. A szebb emberiség bennetek él s tenyész, Ti adtok annak testi-lelki Jobb eledelt s magas égi éltet.
Ceres! te hívtad erdeiből elől A vadságba merült emberi nemzetet, A makk s gyökér helyett az édes Búzakalászt neki megmutattad.
A társas élet szent szövedékeit, Az erkölcsi világ új elementumit Te fűzted egy nagy kapcsolatba Célra vivő örök ösztöninkkel.
Munkált az ember, s tárgyaihoz jutott: Bátorságba' szedé míve gyümölcseit, Vígan, nyugodtan éle csendes Sátoribann az arany világnak.
De még lefojtva szunnyada kebliben A szebb aetheri rész: Múzsa! te illetéd Nektáros ujjal égi lantod, S zengzete gyúlt erein keresztűl.



112 HIMNUSZ KESZTHELY ISTENEIHEZ
Zúgván felébredt a lekötött erő, S mint új lény, leveté állati nyűgeit, S a még nem ismért lelki élet Képei közt lebegett örömmel.
Főbb létre lobbant lelke feloldozá A szép, jó s az igaz mennyei csírjait; Zengtél! s körűlte új világ nyilt S Elysion, szomorú vadonján.
Zengtél! s szivének húrjait illetéd: Forró melle dagadt, homloka virrada, Elméje szárnyalt, s a tudásnak Békerülé sivatag határit.
Zengtél! s dalodra Théba felépüle, S a boldog görög ég csillaga feltüne. Te zengsz, ha Rómát a kerek föld Rettegi, és te, ha azt lerontja;
Te zengsz, ha Franklin lelke, merész keze Villámot leragad s sceptrumokat leránt, Ha Newton és Kant a Teremtő Titkait oldja, s világot alkot.
Kronos leánya! Delphi nagy istene! Ti munkátok azon titkos örök kötél, Mely a halandó port s az istent Egy csuda mívbe csatolva tartja.
Oh, lakjatok hát e kies ég alatt, Bájoljátok ide Enna virányait És a virágzó Attikának Hajdani szép ideit s Saturnust,
Hogy vérrel ázott századaink nyomán A szent pálma arany bimbai nyiljanak, S e kis magyar Weimar öléből Lássa hazánk kiderűlni napját.
Oh, látja! s ím a harc deli nemzete, Melly még csak hadi zajt esmere és halált, Lerakja harsogó acélit Színed előtt, ragyogó Napisten!
Lerakja s áldoz, s mint mikor a Bakonyt Messzünnen riadó mennykövek és szelek Csattogva rázzák, zeng fölötte Tegzed aranynyila és az Aegis.



BATSÁNYI JÁNOS ÖSSZES KÖLTEMÉNYEI 113
[1817. febr.]
FELSÉGES KIRÁLYUNKNAK
Keszthelyre váratásakor
Keszthely mosolygó völgyei, bércei! Caesárunk közelít, hintsetek illatot; Simulj tükörré, büszke Zengő, S tükreidet biborozza Phoebus!
S ti, csendes ernyők pásztori! gyújtsatok Tömjént hölgyeitek s gyermekitek között Annak, ki gunyhótok paizzsa S emberi jussaitoknak őre;
S ki, mint dicső nap fergetegink után, Áldást szórva, körüljárja hazánk egét, S amit levert a hosszu szélvész, Újra felélteti égi tűzzel.
Örülj te is hát, Festetics, és pazarlj! Mútasd: mint szereti a magyar a királyt; Mutasd: hogy annak szíve, kincse A haza s atyja kezébe' vagynak;
Mutasd: hogy a szent honszeretet heve S a jobbágyi szelíd tisztelet egybefér; Mutasd: hogy e két virtus együtt Tesz fejedelmeket és nagy embert.
[1817]
FELIRÁS
A királynak Keszthelyre érkezésére
Elszórta Filepnek rémítő flottáit, Mint a világrázó Gallia dandárit Az Úr lehellete.
Te zivatarid közt nőttél, mint Nagyanyád, Mert égi nimbusszal fedezte koronád A nép szeretete.
Vagy így:



114 BARÁTIMHOZ
Te zivatarid közt nőttél, mint Tréziánk, Mert védangyalod volt, mint most Karolinánk: A nép szeretete.
[1818]
BARÁTIMHOZ
Engem is üldöz az ég, a fátum, vagy görög Áte, Amint azt nevezé egy ízbe' Kazinczy szonettje. Üldöz s faggata már pólyámban, faggat örökre, Mint minden jámbor költőket s büszke genieket. Mert én nem tudom azt, hogy az Átét gyártja a költő, Vagy pedig a költőt gyártja - s bárdjával - az Áté? De az igaz, hogy ezek nem ritkán esmerik egymást. Mégis azonba' nehéz őket jól összverimezni! Ámde akármint van; nekem immár mérge nem árthat: Mint egy vad karaib bajnok harsogja halottas Énekit a kinzók keze közt mosolyogva, boszontva: Durva csapási alatt énekre fakadva boszontom. (Lelkem örök hideg így, de nyugodt, mint néma koporsóm, Melybe se bú, se öröm nem reszketi szívemet által.) Títeket elrezzent vázképe, barátim, ölembül! Árthat-e még valamit? Van-e még több hátra, barátim? Veszthet-e még valamit szívem, vagy nyerhet-e többé?
[1817. szeptember 8. után]
A KÖLTŐ ÉS A SORS
Honnét van, hogy az ég, a fátum vagy görög Áte Majd minden jámbor költőt és büszke genieket Annyira üldöz most, hogy azok majd mind siralommal Töltik el a Helikont, s civakodnak fátumaikkal? Én nem tudhatom azt; s hogy az Átét gyártja-e költő, Vagy pedig a költőt gyártná bárdjával az Até, Azt se tudom; de igaz, hogy azok jól esmerik egymást: Mégis azonba' nehéz őket jól öszveegyezni! Ámde akármint van, zugolódnunk ellene nem kell, Sőt mint a karaib bajnok harsogja halottas Énekit a kinzók keze közt mosologva, boszontva, Gyáva csapási alatt víg dalra fakasztva köszöntsük!



BATSÁNYI JÁNOS ÖSSZES KÖLTEMÉNYEI 115
Zengj, mosolyogj neki, majd víg lantod táncra ragadja, Mint Orpheus hajdan vadakat, fát, Thrácia bércét.
[1821. január 18. után]
FELSŐBÜKI NAGY BENEDEKHEZ
Oh te, ki mind névvel, mind testi s lelki kegyekkel Áldott és Nagy vagy, deli ifjú, mint ki Athéne Díszei közt paizsán viselé a mennyköves Ámort, S mint ama nagy rokonod, ki javunkért megvet aranyfényt: Hozzád szól Múzsám. Illesd őt lángajakiddal, Hogy hozzád bájló nyelveddel szólni tanuljon, Nyelveddel, melyről diadal zeng, s mennykövez Ámor. Menj, nagy pályádon fénnyel, hatalommal övedzve, Mert az erény hatalom nélkül csak gyámtalan árva; Öltöztesd fényben, hogy az álnok bukjon előtte. Igy fogsz lenni hazád s fejedelmed híve, szabad bölcs. Menj, de mutasd, hogy bölcs Montesquieu látta szivedben Trézia bajnokait, mikoron koszorúzta dicsően, Kik hont és koronát egy szívvel védni tanultak. Férfiakat nemző Pannon szüle téged örömmel. Törpét törpíthet, de nagyobbá tesz nagyot a polc, Mely gyávát szédít, de mezítláb hág oda Cato. Légy te Aristippus: bírj fényt, de ne bírjon az álfény. Szent templommá lesz tündér palotája előtted, Mint szent templom lőn kalibám, mikor abba beléptél, S váteszi lélekkel láttam már büszke jövendőd.
[1821]
ELÉGIA
Gróf Festetics György hamvaira
Keszthelyi partnak evez ladikom, mosolyognak előmbe A szeretett tájék öblei s árbocai. Nyugszik az ég, lebegő zephyrek ringatva vezetnek, Csak kebelem zajlik, s hányja halála jegét: Hányja, midőn lehajult fővel révedre kiszállok, S nyomdokidon, nagy Holt, nyögve előre megyek. Minden mozdulatom közelebb visz szent tetemidhez, S míveiden lebegő árnyad előmbe tünik. Látlak, mint öleléd kegyes arccal, nyájas örömmel,



116 AZ IFJÚSÁGHOZ
Akiket a szeretet nyílt kapuidba hoza; Látlak, mint fogadád, szent csókkal megkoronázva A piruló Múzsa gyermeki áldozatit. Mint Görögországnak nagy démona gyermekalakban, Gyermeki játékban alkota embereket, Úgy te is ősz fővel közibénk enyelegve vegyültél, S játszva nyitál pályát isteni célod előtt. Míg mások honnunk javait vesztünkre kiszórják, S a nemzet lelkét s életerét kiölik: Te közibénk jöttél, s valamerre kifordula arcád, Áldást hinte reánk, s életet önte belénk. Mint egy hősi Pelops, oltárt, pályákat emeltél A görög ég, Helikon hajdani isteninek. Ünnepeket, muzsikát, táncot, játékokat adván, A nagyot a széppel kedvesen összekötéd. A zengőt koszorú emelé és gazdag ajándék, Minden ideg kifeszült, s büszke futásnak eredt. Így alkotta örök remekét amaz égi Lykurgus, Amikor összeszedé Ilion énekeit; Spárta szilaj lelkét, énekre tanítva, emelte, S a dalok isteninek áldoza harcaiban; Így született Hellász, így szülte az élisi pálma A csuda helleneket s Pindarus énekeit. Így született Korybant-zengzetben az égiek atyja, Így hordott eledelt nékie méhe, galamb. A buta nép e zajt látá s Amalthea tölgyét, Látni a mennyrázót nem vala néki szeme. Ámde ki föntjáró elmédnek látta arányit, Nyájas alakjaiban látta nagy istenidet. Elfolya szép élted, s veled a szép gondolat eltűnt; Mint ama gyenge virág, napja lehunyta után. Eltűntél, de ha majd palotád márványi lehullnak, S romjaiból valaha baglyok üvöltnek alá, Mint a büszke Csobánc szomorú düledékin az útas A múlt bajnoki kor képzeletébe mereng: Így merül el majdan magasabb rémletben az érző, Hamvaidon hálát, könnyeket adva, velem.
[1823]
AZ IFJÚSÁGHOZ
Elröpültél már, szeretett ifjúság! Eljön a sok baj, és jő a sok aggság.



BATSÁNYI JÁNOS ÖSSZES KÖLTEMÉNYEI 117
A vidám orcát halovány hidegség Váltja fel gyorsan, s követ a betegség.
[1820 után]
A FÜREDI KÚTHOZ
Japet fiának sassa dulá vesém, S a mennyből lehozott szikra emésztve ölt, Midőn, dicső forrás, sebimre Aeglei balzsamot áldva öntél.
Mint aki a szent Léthe vizébe néz, Minden földi tehert róla lehullva lát, S újjászületve nyílt karokkal Elysion rokon árnyihoz lép:
Így adta vissza életadó ered, Oh, kútfő, nekem az életet és reményt. Így ébredék fel, s így ölelt meg Partidon új öröm, új rokon kéz.
Itt leltem a jó Vajkit, az édes őszt, Itt a téti szelíd énekelőt, ki már A boldogult lelkek körében Issza az ég örömit, jutalmát;
Kikhez vegyülve hársaid ernyein A bús felleg alul hajnali pírjait Az élet újra rám mosolygá, S holt kebelem hideg éje virradt.
Itt leltem a széplelkü nemes magyart, Pázmándit s szeretett szíve kegyes felét, Ki vélem együtt cseppeidben Enyhületet keresett magának.
Enyhítsd meg ezt is, a kora szenvedőt! Márványoszlopidat felkoszortúzom ím, Enyhítsd meg ezt is, mert ha szenved, Nem leszek én is egész kigyógyult.
[1821-1823 között]



118 A POÉTA
A POÉTA
Mint majd ha lelkünk Léthe vizébe néz, Minden földi tehert róla lehullva lát, S újjászületve, nyílt karokkal Elysion rokon árnyihoz leng:
Így, aki Kastal vedreiből merít, Új, tündéri világ bája ragadja el; Magát felejtvén, élve meghal S egy melegebb nap alatt lel éltet.
Ott gerjed abban a csuda lángerő, Onnét hinti alá égi virágait; Ne nyúlj azokhoz durva kézzel: Megfagy az égi hideg kezekben!
[1825 előtt]
A GENIÁLIS NÉP
Éveket átvirraszt a művész, mégse talál célt: A geniális nép álmaiban kitanul. Amit tegnap alig hallott, azt már ma tanítja: Oh, mely kurta belűk a geniális urak!
[1821-1823 körül]
EGY PHILOLOGUSHOZ
A Tisza és Duna már Ádámtul fogva vegyülnek, S öszveölelkezvén úgy válnak nagy Pelagusszá. S te azokat papirosgáttal választod el, úgy-e? Öszverohannak azok, gátat, gátlót lesodorva.
[1822-1823 körül]
A NÉMET ÉS MAGYAR IZLÉS
Vízbül sert pancsol, borbul puncsot s aszu bort főz, Ökrébül disznót, a lóbul rest tehenet tesz, Férfi köténybe' gyarat, kötöget, fonogat, tyukot ültet, A felesége kaszál, sapkába', kalapba' tobákol: A német mindent mesterkél, pancsol, el is ront;



BATSÁNYI JÁNOS ÖSSZES KÖLTEMÉNYEI 119
A magyar ellenben Természet gyermeke mindég, S éppen azért szebb, jobb minden marhája, vagyonja. A német hasznot les mindig. Szépre nem űgyel, Nézd bár condráját talpátul fogva tetőig, Mégis azonba', ha szép akar olykor lenni, mivé lesz! Hány csecse bokrétát tűz, s mint üti félre kalapját! Tarka piros pántlik repdesnek előtte-utána, A magyar a szépet nézi, s jól tudja, mi a szép, Nézd bár condráját talpátul fogva tetőig: Látol-e rajta, ha még gyerek is, nem férfihoz illőt? S kérded-e még, Liebel, tőlem, mért büszke, szabad, vad?
[1822-1823 körül]
A SZONETT
Csengőkkel tele van füle, orra, kalapja, bokája, S mely csuda: a táncost kötelén a pózna vezérli!
[1822-1823 körül]
A MAGYAR
Századokig küzdött ösi szent törvényei mellett, Századokig nyugszik szép diadalma után. Nagy volt a harcban, de nyugalma se rontja le lelkét, Mert a természet önt bele férfierőt.
[1824 körül]
SZILÁGYI 1458-BAN
"Ledűlt Hunyaddal a haza védfala!" Így zeng hősei közt a diadalmas ősz, Körültüzelgve bús szemekkel A had erős fiain, Szilágyi.
"Ledűlt, s az undok cimbora, láncait Elszaggatva, kitör szent düledékein, S habzó agyarral tölti újra Béhegedett sebeinkre mérgét.
A tiszta ifjak lelke gyanútalan Hódolt a gonoszok csalfa siralminak,



120 WESSELÉNYI, A NÁDOR, MURÁNYNÁL
Kik mind Hunyadnak, mind hazánknak Békepohárba halált adának.
Ezt nyerte a nagy hős atya, virtusán: Megkímélte magas szívvel irígyeit, Öngyermekébe döfte tőrét, S a cudarok diadalt kacagnak.
Ezt nyerte a mi balga hitünk, midőn Oly körmökre bizánk a haza zálogit, Melyekre honnunk vére csorgott, S hív Hunyadink vasa bélyeget vert.
A cselt utáló így veti gyilkosa Hálójába magát: így fedi tornyait Földünkön a bűn, míg Molochnak Áldozik a nemes önmagával.
A virtus a jók horga, ha céltalan. Féltünk rossz rokonink véribe' fürdeni, S a jóknak ártánk: az kegyetlen, Aki szelíd, mikor ölni szentség.
A százfejű szörny új fejeket terem, Posványával együtt vesztheti Hercules, A gaz lenyesve még bujább lesz; Irtani kell gyökerestűl a bűnt.
Így adta vissza Sylla az életet Rómának, s így adom vissza hazámnak én. Vértorral alkot új világot Sylla-Szilágyi haragja: jertek!"
[1824 körül]
WESSELÉNYI, A NÁDOR, MURÁNYNÁL
Töredék
Mely édes andal int, Murány, feléd, Midőn tetődre felvetem szemem! A várvivásnak jöttem nézni tervét S kimérni a tűz égi útjait, És íme, mint egy elbájolt lovag, Andalgva nézem a tündéri várt, Andalgva látom ékes asszonyát. Kit már feledni véltem évek óta,



BATSÁNYI JÁNOS ÖSSZES KÖLTEMÉNYEI 121
Előmbe tűnni látom újolag; Látom, miként őt láttam egykoron A bajnok-ifjak büszke tánckörében Lebegni pártás fővel a delit, A nyílni kezdőt angyal-kellemében. Döbbenve váltam tőle és szorongva: De megpillantván újra kardomat, A hősi szellem újra megragadt, S vitt a dicsőség fényes útjain, Vitt élni-halni bajnokok sorában. És íme, már most mint dicső vezér, Előtted állok, oh magas Murány, Letörni ormod büszke tornyait, Rabláncra fűzni ékes asszonyod S rabláncra véle a pártos magyart.
(Meg-megállva s gondolkodva járdal)
Rabláncra téged, lelkes árva hölgy, Rabláncra téged, édes árva hon!
(Gondolkodik)
Mi ez? mi új zaj dúlongat szivemben? Oh érzem, a tiszt s a szív harca ez: A szív fog, érzem, győzni tisztemen, Kirántja győző kardomat kezemből, És életemnek új irányt mutat.
[1825 körül]
A VIG CHLOE
"Húnyik a nap, pirul az ég, Intesz, édes enyhelyem! Megyek, megyek, ah, elég rég Vonza feléd kebelem.
Te vagy az én kis világom, Virágim szép ligete! Gyermeki víg munkásságom S elmém első képzete.
Hozzád jövök, ha szívemet Aggodalom terheli, Hozzád, ha rám öröm nevet, S kezem lantját emeli.



122 A VIG CHLOE
Szép alakid szemlélete Új világba andalít, Nyílt kelyheid lehellete Illatözönbe merít.
Itt élnek eltűnt rémeim Gyermeki jelképekben, S kedves titkos két betűim A mindig zöld szívekben.
A bús ciprus árnyékában Az urnák s nefelejcsek, A két hív szivek láncában A viola-bilincsek.
Így alkota ifjú lelkem Egy szebb virányt magának, Hol égi gyönyör s szerelem Szebb rózsái nyílának.
De csakhamar felriadtak Rémledező szemeim, S karom között eloszlottak Tündér álomképeim.
Óh, mint sírtam, barátnéim, A szerelem könnyeit! Mint ittátok, virágaim, Szívem égő csepjeit!
Hervadtatok, hervadtam én, Míg rabláncom szaggatám, Míg a csalfa, büszke remény Bábjait elhányhatám.
Óh, nem jó halandó szemnek Az eget megmutatni, S a lepkeszárnyú gyermeknek Égi szárnyakat adni.
Nehéz a mennyet elhagyni, Pedig le kell hullanunk! Jobb a hív földön maradni, S rózsákat itt szaggatnunk.
Nem álmodni, hanem élni Illik e szép világon: Méh-ajakkal mézet lelni Lehet minden virágon.



BATSÁNYI JÁNOS ÖSSZES KÖLTEMÉNYEI 123
Egyik hervad, másik nyílik, Mindenik csak tünemény; Annak nyílik a legszebbik, Aki szabad s víg, mint én.
Szabad pedig ki-ki lehet, Míg fejét, - de hol vagyok? Lilim még istenné tehet, Legyen, legyen, hallgatok."
[1825]
KÖLCSEY
Kölcsey, megmérted lattal, póznával, icével Lelkemet, és keskeny űrbe, időbe dugád. Ah, de segélj rajtam, ketrecben kotlani készül! "Tollat az orrába!" - Zápokat adjon, ugy-e?
[1827]
ÚJ GÖRÖGORSZÁG
1825
A Múzsák s Charisok szép honját éjszaka fedte, S templomi néma halál szomorú hajlékai lettek, Büszke tatár lovagok patkói tüzelgtek az elszórt Spárta, Athéne dicső körein már századok óta. A földnek legszebb, legemeltebb népe bilincsben Izzada; Solonnak szent hamvain égre sohajtva.
Mint mikor a vasból ordítva kiront az oroszlán, S Núbia erdeiről iszonyún emlékezik és dúl: Így riad álmából az eloltott hajdani Hellász, Es Mahomet hadait tengerbe meríti örökre. S íme, az ég kinyilék! százévek fedte porából Felkele phoenixként maradékit védni Lykurgus, S elszórt hamvaiból Marathon nagy bajnoki váltak.
Menjetek, oh Múzsák s Charisok, koszorúzva elejbek, Hajdani napjaiban néktek tömjéneze Hellász.
[1827 körül]



124 ANGLIA
ANGLIA
Ész, pénz ád mindent, de csak együtt osztanak áldást. Nép esze a törvény, mely nélkűl pénze veszélyt hoz. Míg törvényidnek hódolni fog, angol! a pénzed, Addig hódol a pénz neked és pénzednek a tenger.
[1828]
HEKTOR BÚCSÚZÁSA
[Schiller után]
ANDROMACHE
Elmégy, Hektor, tőlem hát örökre Oda, hol már Achilles fegyvere Patroklusnak áldozik vérrel? Ki fogja majd kisdedünk tanítni Istent félni és dárdát hajítni, Ha téged a bús Orcus elnyel?
HEKTOR
Drága hölgyem, parancsolj könnyeidnek, Tisztem, tüzem engem harcba visznek, Ezen karok őrzik Pergamust; Tiértetek, hazánk isteniért Bátran vívok, hősien ontok vért. S nem rettegem a setét Orkust.
ANDROMACHE
Nem hallgatom többé kardod hangját, Itt hever majd, rozsda rágja vasát, S Priám bajnok nemzete kivész. Oda mégy, hol nap többé nem ragyog. A Kocytus bús vadonban jajog, S szerelmed a Léthében enyész.
HEKTOR
Minden vágyam, minden érzeményem A Léthe szent árjába merítem, De hív szerelmemet nem. Halld! az ádáz dulja már a falat, Fűzd rám kardom, szüntesd fájdalmadat, Hektor hal meg, de szerelme nem.
[1827-1830 körül]



BATSÁNYI JÁNOS ÖSSZES KÖLTEMÉNYEI 125
SCHILLER
A legfőbbre akarsz törekedni hatalmas erőddel? A legszélsőbbet ne tekíntsed azonba' tetőnek, Mert tetejére, középpontjára középut emelhet.
[1827-1830 között]
PLATON
Mennyi vajúdással nyítod, Lucina, ki méhét! Nem csuda, így születik mindenkor minden idétlen.
[1827-1830 között]
HERDER
Hát az eposz mellett nyom téged, Herder, az álom? "Normánnak rakiát töltsetek és aszubort."
[1827-1830 között]
GRÓF MAILÁTH JÁNOSHOZ
Mailáth! poétád éneke leng feléd, Nem mint a rohanó Vág, mikor árjait A Kárpátok közt zúgva szórja, Tört jeget és köveket sodorván;
Csak mint az alkony enyhületén kalászPárnáján pihenő lyányka szelíd dala Üdvezli a várt est nyugalmát S a hegyek ormai közt mosolygó
Holdat, midőn már csend fedi a mezőt, S a pásztorkalibák gőze a völgybe szállt. Mailáth! poétád napja húnyik, S nem ragadoz dala árja többé
Tündér tükörben nyílt nekem a világ. S mint egy Pygmalion szobra, ölem hevén Életre gyúlni látsza honnom, S annak ivá kebelem sugalmát.



126 EMLÉKKÖNYVBE
Mellembe, mint egy Ilion éneke Zengett a haza szent lángja; Olympia Istenfiakkal küzdve tűnt fel Isteni bájba merűlt szememnek.
Eltűnt a rémkép. Ámde ha szózatom Szép lelkedre hatott, nem vala puszta hang, Nem, mely tudatlan gyermek ajkán Lelket emelt; koszorúm ne bánd meg!
S ha szépnek érzed férfias énekim, Benned vagynak azok, benned a honni szív, Melyet magasztalsz, benned a hív Honszeretet daliás erénye.
Menj, énekeld hát e magas égi lényt! Ezt harsogta örök Pindaros és Horác, Ez isteníté a világnak Hajdani váteszit és erősit;
S ez nyit nekünk, ím, élisi pályatért Rákos hős mezején. Hallom a pályazajt S a pályazajban Széchenyink hős Hágdozatit, lova könnyű győztét.
Oh, énekeld őt, a diadal fiát! Eurus szűlte pején mint viva, nyerve díjt; [Mint áldozá fel ezreit, hogy Ész müvein kecsesülne nyelvünk,]
Mely újra szülje a lerogyott magyart S Pannon férfidiszét. Engem a villitánc Int már; de honnom új virultán Vert dalodat porom érzi majdan.
[1830]
EMLÉKKÖNYVBE
(Boday Amelie kisasszonynak, Halimbán)
Virulj Bódé szép völgyében, Tartsd szívedet tisztán, épen, Ép szívben virul az Éden.
[1831]



BATSÁNYI JÁNOS ÖSSZES KÖLTEMÉNYEI 127
EMLÉKKÖNYVBE
Szeretet, Barátság, mint minden, mulandó, De emlékezete, öröme állandó.
[1831 körül]
AZ IGAZI POÉZIS DICSÉRETE
Halljuk, miket mond a lekötött kalóz: Tündér változatok műhelye a világ, Mint a poézis bájalakja: Ámde csak egy az igaz, nagy és jó,
Melynek mosolygó jelcime lett a szép, Hogy mint a szerelem játszi gyönyör kezén Folytassa titkon a teremtés Műve örök folyamát gyönyörrel.
Ennek teremtő ihlete alkotá Hellász rózsakorán a vidor életet, Midőn mosolygó égieknek Innepein lebegett az ének,
A szépet érző emberek ajkain, Szívből szívbe gyönyört zengve s vidám erényt, Midőn a nyájas áldozóknak Nyájas örömbe' jelent meg a menny;
Oh, a poézis rózsaszin ujjai Fonják azt az öröm gyenge virágiból: Örömre intve csalta össze A vadonok ridegült lakóit.
Most a halandó, mint ama büszke lyány, Villámfénybe vonult isten ölén enyész: A szent poézis néma hattyú, S hallgat örökre hideg vizekben.
Szűnj meg te is hát zárt fület és kebelt A szép ifju világ bájira inteni: Halottas ének zúg felette, Mint mikor Afrika sámielje
A port az éggel összezavarva dúl, Forró porvihara fojtja az életet.



128 AZ IGAZI POÉZIS DICSÉRETE
Oh, a halandó lyányka szíve Emberi szép kebelén viruljon,
Mint a mosolygó Hellenisé, midőn A félisteneket szülte szerelmiben, Gyönyörre nyílt szív nyíladozza A szeretet csuda két virágit:
A szent poézist és a dicső erényt, Melyek hajdan öröm ünnepivé kenék A nagy görög nép boldog éltét, S létrehozák örök ideálit.
[1832 körül]
.oOo.