---
master_file: "[[@MoravcsikGyulaMirol]]"
---
# Index for Moravcsik Gyula – Miről vallanak a papiruszok.pdf

EURÓPAI ANTOLÓGIA RÓMA
MIRŐL VALLANAK A PAPIRUSZOK?
(I. e. IV. – i. sz. VIII. század)
GONDOLAT BUDAPEST, 1961



Összeállította, az előszót, magyarázatokat, jegyzeteket írta és fordította MORAVCSIK GYULA
Lektorálta RITOÓK ZSIGMOND
Franklin-nyomda Budapest, VIII, Szentkirályi u. 28. Kiadja a Gondolat, a TIT kiadója. Felelős kiadó: a Gondolat Kiadó igazgatója, Felelős szerkesztő: Nagy Géza. Műszaki vezető: Löblin Imre. Műszaki szerkesztő: Kende Frigyes. A borítót Kátay Béla tervezte. Megjelent: 3 300 példányban. Terjedelem: 12,8 (A/5) ív (8 old. képmelléklet. Ez a könyv az MSZ 5601-59 és 5602-55 szabványok szerint készült.



TARTALOM
Előszó
PAPIRUSZOK
Család (1-13) Rabszolgaság (14-21) Mező- és erdőgazdaság (22-30) Ipar (31-42) Kereskedelem és pénzforgalom (43-57) Adózás (58-65) Közlekedés (66-71) Közigazgatás (72-78) Igazságszolgáltatás (79-88) Katonaság (89-95) Egészségügy (96-100) Atlétika (101-103) Oktatás (104-110) Művészet (111-117) Vallás (118-135) Országos események (136-143) Családi levelek (144-192) Egyéb magánlevelek (193-250)
JEGYZETEK
Bibliográfia



ELŐSZÓ
A tudomány az emberiség távoli, letűnt korszakainak életét csak az utókorra maradt tárgyi és írásos emlékek alakján tudja megrajzolni, rekonstruálni. Az antik világ megismerését is azoknak a régészeti leleteknek, azaz az egykori görög és római kezek anyagformáló tevékenysége következtében létrejött tárgyaknak és azoknak az írásoknak, azaz a görög és római egyének gondolatait és érzéseit látható formában megrögzítő görög és latin nyelvű szövegeknek köszönhetjük, amelyeket tudós kutatók feltárnak, sokszor a föld mélyéről hoznak napvilágra, hogy megszólaltassák és vallomásuk alapján az egykori antik élet képét az utókor számára megelevenítsék. Az itáliai reneszánsz óta kezdtek ismeretessé válni az antik kultúra által létrehozott művészi alkotások. A rendszeres kutatások, amelyek a múlt század közepe óta az antik világ területén folynak, egyre nagyobb és nagyobb tömegben tárják fel a különféle tárgyakat, eszközöket és művészi alkotásokat, az egykori élet sok-sok emlékét. De a régészeti leletek önmagukban véve még keveset mondanának, ha nem kísérnék azokat írásos emlékek is. Már az olaszországi humanisták érdeklődését felkeltették azok az írások, amelyeket az antik világ emberei ércbe, kőbe vagy más anyagba véstek – a görög és latin felivatok –, amelyek a nyilvános és magánélet különféle emlékeit, állami szerződéseket, néphatározatokat, rendeleteket, fogadalmi és sírfeliratokat stb. őriztek meg szántunkra, amelyek száma a tudományos kutatások és ásatások folyamán egyre gyarapszik, és amelyek ismereteinket egyre nagyobb mértékben gazdagítják és mélyítik. Az írásos emlékek egy másik csoportját antik irodalmi művek alkotják, amelyek legtöbbje az ókortól kezdve napjainkig minden kor csodálatának tárgya volt, s amelyek egy része éppen ezért maradt fenn számunkra. A görög irodalom termékei, amelyek jó részértek hordozója eredetileg az élő szó volt, s amelyek tehát szóbeli előadásra, vagyis hallásra voltak szánva, később írásbelileg megrögzített formát nyertek. A műveket olvasták, tanulmányozták, s így több példányban forogtak közkézen, de sokszorosításuk akkor még kezdetleges módon, kézi másolás útján történt. Ilyen másolatok készültek a tanulók használatára, mert az iskolákban az óés középkor folyamán például Homérost állandóan olvasták; voltak könyvkereskedésekben árusított példányok, és készültek tudós kiadások. Ez utóbbiakat főleg az alexandriai filológusoknak köszönhetjük, akik szükségesnek tartatták, hogy a sok másolás következtében eltorzult



szövegeket megtisztítsák a belecsúszott hibáktól. A görög irodalmi alkotások másolása folytatódott a középkori Bizáncban, ahol főleg az i. sz. IX. századtól kezdődő bizánci reneszánsz korában élénk érdeklődés támadt a végi görög irodalmi művek iránt, amelyeknek a későbbi századok folyamán további másolatai keletkeztek. Amikor azután az itáliai humanizmus korában Nyugaton is felébredt az érdeklődés az antik világ iránt, a bizánci másolatok eljutottak Itáliába, majd más nyugati országokba, s ezek alapján készültek az első nyomtatott kiadások, mint amilyen pl. a homérosi eposzok Firenzében 1488-ban megjelent "editio princeps"-e, első kiadása. De tévednénk, ha azt hinnők, hogy az antik görög irodalom minden terméke megérte másolatban a fennmaradását biztosító könyvnyomtatás korát. A kézi másolás hosszú századai folyamán nagy része ennek elveszett. S ebben nemcsak a véletlen, a természeti erők (tűz, nedvesség, könyvmoly stb.) és az emberi kezek pusztító tevékenysége (a barbárok betörései, Konstantinápoly feldúlása 1204-ben és 1453-ban stb.) játszott szerepet, hanem még nagyobb mértékben az antik kort követő különböző konok és társadalmak változó irodalmi ízlése és világnézeti beállítottsága. Így pl. az ún. atticizmus hatása alatt a görög irodalom egykorú termékeit már a római korban háttérbe szorította a klasszikus kor nagy alkotásainak csodálata, a bizánci kereszténység konzervatív felfogása pedig bizonyos "pogány'' írókat mellőzött. Minthogy az egyes művek fennmaradásának egyetlen biztosítéka a kézi másolás volt, másolni pedig minden korban elsősorban azt másolták, amit kedveltek és olvastak, a görög irodalmi hagyaték a későbbi korok értékelő szűrőjén jutott el korunkig. Abban, hogy mi veszett el és mi maradt fenn, nagy szereke volt tehát az utókon értékelő magatartásának. Így nem csoda, ha a körülbelül 2000 antik görög író közül, akiket név szerint ismerünk, csak körülbelül 250-nek a munkái maradtak ránk, de ezek közül is teljes műveit csak a felének ismerjük, a másik felének pedig csak kisebb vagy nagyobb töredékeit. Jellemző például, hogy Sophoklés 120 tragédiája közül csak hét maradt ránk teljesen. Találó tehát az a megállapítás, hogy az antik görög irodalom "rommező", hasonló az olympiai síksághoz, ahol az egykori szent liget eleven életének jórészt csak összedőlt romjai maradtak meg, s ahol csak itt-ott emelkedik ki egy-egy ép épület. Ókorból származó görög feliratok és késői bizánci másolatokban ránk maradt irodalmi művek – ezek voltak sokáig az egyedüli ívásos emlékek, melyek az antik világ tárgyi hagyatékán, a régészeti leleteken kívül az ókori görögség történetére vonatkozólag a tudományos kutatások forrásaiul



szolgáltak. Nagy horderejű változás következett be e téren akkor, amidőn a kutatók előtt új antik írásos emlékek: a papiruszok ezrei tárultak fel. A papirusz annak a növénynek a rostjaiból készült íróanyag, amelyet a görögök "papyros" vagy "biblos", illetve "byblos" néven ismertek, s amelynek botanikai neve: cyperus papyrus. Ez a növény, melyet az antik ívók részletesen leírnak, 3 méternél magasabbra is megnő (lásd az I. képet). Az ókorban főleg a Nílus deltája vidékének mocsaraiban tenyészett, de Szíriában, Mezopotámiában és elvétve unás helyeken is elő fordult. Ma már Egyiptomban teljesen kiveszett, s csak Abesszíniában a Kék-Nílus mellékén és Szicíliában fordul elő. Az ókori Egyiptomban nemcsak vadon nőtt, hanem ültetvényeken is, mert a papiruszt különféle célokra használták: íróanyagon kívül csónak, gyékény, vitorla és hajókötél is készült belőle, sőt a bennszülöttek a Levét is élvezték. A papirusz-növényből az íróanyag úgy készült, hogy tustós balét vékony szeletekre vagdalták, melyeket azután Nílus-vízzel megnedvesített táblákra helyeztek éspedig úgy, hogy a függőleges irányban egymás mellé rakott szeletekre vízszintes irányban még egy második réteget raktak s az egészet összeréselték. Az így keletkezett papirusz-lapokat megszárították és simává csiszolták. Az egyes Lakokat azután egymáshoz ragasztották, s ilyen módon hosszú papirusz-szalagok keletkeztek, amelyek összegöngyölve, tekercs alakjában kerültek forgalomba. A papiruszra régebben ecsettel, majd nádtollal (kalamos) írtak (Lásd a II. képet) koromból és más anyagokból készült fekete és barna tisztával (melan), éspedig eredetileg vendesen csak a ki finomított felső rétegre, amelyen a papirusz rostjai bárhuzamosan haladtak az írással. A hátsó oldalt csak szükség esetén használták írásra, így pl. leveleknél a címzésre. Az előkerült leletek arról tanúskodnak, hogy az írópapiruszt három alakban használták. Kisebb írásművek, okmányok és levelek számára a tekercsből tetszés szerinti darabokat, egyes lapokat levágtak. Ezeket gyakran összegöngyölve fonállal átkötötték és lepecsételték (lásd a III. képet). Nagyobb írásművek másolására a 7-10 méter hosszú tekercs szolgált, amelyre a mai könyv oldalainak megfelelő, egymást követő oszlopokban írták le a szöveget (lásd a IV. képet). Antik művészeti ábrázolásokon gyakran lehet látni, hogy hogyan olvasták a tekercseket. Az olvasó a térdein fekvő tekercset két kézzel tartja, s abból annyi van nyitva, amennyit olvas, tehát egy-két írott oszlop (lásd az V. és VI. képet). Miközben halad az olvasásban, a tekercs végét lassan legöngyöli, de ugyanakkor az elejét ismét felgöngyöli. Természeteset olvasás után a tekeveret vissza kellett göngyölni eredeti helyzetébe, hogy az írásmű eleje



kerüljön kívülre. A tekercs alakú könyv egészen az i. sz. VI-VII. századig használatos volt, bár már sokkal korábban, az időszámításunk kezdete körüli időkben feltűnik a harmadik forma, a mai értelemben vett "könyv" vagy kódex, amelyben az egyes papirusz-lapok nincsenek szalagszerűen egymáshoz ragasztva, hanem egymás fölött helyezkednek el. A könyv ősét azokban a viasztáblákban találjuk meg, melyeket az antik iskolákban is használtak. Itt az egyes táblák össze voltak fűzve éspedig vagy úgy, ahogy azok egymás mellé sorakoztak, mint a kis gyermekek mai képeskönyveiben, vagy úgy, hogy azokat egyorcás fölé helyezték, mint a mai könyv Lakjait. Ez utóbbi formát kapta a papirusz-kódex, amely görög nevét (biblos, biblion) a papirusztól nyerte, de az antik könyv anyaga, mint egyébként a tekercsé is, lehetett nemcsak papiruszból, hanem állati bőrből (pergamen) is. A papirusznak mint íróanyagnak a használata Egyiptomban ősvégi. Már az i. e. III. évezredből vannak nyomai. Egyiptomból terjedt el a görög-római művelődés egész területén. Amint a híres Duris-váza képe mutatja, az i. e. V. századi Athénben már közismert volt ez az Egyiptomból importált íróanyag, amely vékonyabb, kisebb súlyú s így könnyebben hordozható volt, mint a korábban használt íróanyagok, a kő-, érc-, fatáblák és állati bőrök. A papiruszra gyorsabban és kényelmesebben lehetett írni, és a sötét írás élesen előtűnt a világosabb alapon. A görögök révén ismerkedtek meg vele a rómaiak, akik egy antik író szerint a császárkor elején már többféle, különböző fajtájú és minőségű papiruszt gyártottak. Azonban az ókori világ e kedvelt íróanyaga, mely még a papirosnál is romlandóbb, csak kivételes körülmények és sajátos klimatikus viszonyok között maradhatott fenn. A legrégibb papirusz-leletek még a XVIII. század közepére nyúlnak vissza. Akkoriban a Vezuv i. sz. 79. évi kitörése alkalmával eltemetett Herculaneum romjai közül egy római villa könyvtárából több száz, részben elszenesedett papirusz-tekercs került elő. E felfedezés nagy feltűnést keltett az akkor kialakuló újhumanizmus hívei körében. Az itáliai utazók bámulattal szemlélték az "antik írásokat". Winckelmann három tanulmányt írt a csodálatos leletekről, és Madame de Staël visszafojtott lélegzettel szemlélte őket, nehogy lehelete szétszórja a hamut, "amelyben talán még nemes gondolatok szunnyadoznak". Pedig akkor még nem is sejtették, hogy e herculaneumi tekercsek, melyek egy részét azóta sikerült kibetűzni és kiadni, a görög filozófusnak, Epikurosnak és iskolájának iratait őrizték meg számunkra.



Antik papiruszok szórványosan előkerültek Turkesztánból Mezopotámiából és Palesztinából is, de a papiruszok igazi megőrzője és lelőhelye Egyiptom földje, amelynek száraz homokja megóvta azokat az enyészettől. A XVIII. század hetvenes éveiben egy Egyiptomban utazó olasz kereskedőnek a bennszülött arabok papirusztekercseket kínáltak megvételre. A kereskedő, aki nyilván nem tudta, miről van szó, egyet megvett, mire az arabok a többit elégették s "élvezték a füstöt, mert állításuk szerint füstje illatos". Ma már tudjuk, hogy az elégetésnek az a babonás hit volt az alakja, hogy az ismeretlen írás bajt hoz tulajdonosára. Az olasz kereskedő megvásárolta tekercs utóbb Európába került, s egy tudós kiadta szövegét, mely egy régi egyiptomi görög község lakosainak névjegyzékét tartalmazta. A XIX. század elején nyugati utazók egyre gyakrabban vásároltak Egyiptomban papiruszokat, melyek különféle európai gyűjteményekbe kerültek, s közülük egyik-másik nyomtatásban is megjelent, de igazi jelentőségüket az újhumanizmus idealizáló légkörében még nem ismerték fel. Az 1877/78. év telén az egyiptomi Medinet el-Fajum, a végi görög Krokodeilopolis – vagy más néven: Arsinoé környékén a bennszülöttek antik szemétdombokra akadtak, ahová egykor a hulladékot és elhasznált papiruszokat dobálták. A szemétdombok lehordása közben a görög papiruszok ezrei kerültek elő, melyeket aztán Kairóba szállítottak kiárusítás céljából. A kairói piacról az európaiak éveken át vásárolták az antik világ e becses emlékeit, melyek legnagyobb vésze Rajner osztrák főherceg bécsi gyűjteményébe került. A véletlen folytán antik szemétdombokról, végi sírokból és házromokból előkerült leletek csakhamar arra késztették a bennszülötteket, hogy szándékosan folytassák a jól jövedelmező kutatásokat. Az így Európába került papiruszok nagy tudományos jelentőségének felismerése nyomán tudós körökben felmerült a tervszerű, tudományos ásatások gondolata, amire annál nagyobb szükség volt, mert a bennszülöttek gondosan eltitkolták a lelőhelyeket, ami pedig a papiruszok tudományos feldolgozása szempontjából nem közömbös. A rendszeres kutatások megkezdése Flinders Petrie angol archeológus nevéhez fűződik, aki 1883-ban kezdte meg a munkát a Nílus deltája vidékén, majd később a Fajum vidéken (a mai Karun-tó és a Nílus közt), ahol ásatásait nagy siker koronázta. Nemcsak a régi sírokból került elő nagy mennyiségű görög papirusz, hanem a múmia-burkolatokból is, melyeket annak idején elhasznált



papirusz-rétegekből készítettek. Ezek szétfejtése nyomán az antik görög írásos emlékek nagy tömege tágult fel. E sikereken felbuzdulva az angolok 1895-ben még nagyobb arányú ásatásokhoz fogtak, melyeket B. G. Grenfell és A. S. Hunt vezetett. Eleinte ők is a Fajum vidéken dolgoztak, majd az attól délebbre, a Nílus mellett fekvő antik Oxyrhynchosban ástak, s addig nem is sejtett papirusz-kincsekkel ajándékozták meg a tudományt, majd ismét a Fajum vidék déli vészén fekvő antik Tebtynisban, ahol többek között olyan krokodilus-múmiákra bukkantak, amelyek hosszú papirusz-tekercsekbe voltak burkolva s egyben papirusszal kitömve. Ezeken újabb görög szövegek kerültek elő. Az angol kutatók nagy sikerei más nemzetek figyelmét is a papirusz-kutatásokra irányították. A múlt század végén s századunk elején német tudósok a Fajum vidéken, és Közép- és Felső-Egyiptomban fekvő antik telepeken, Hérakleopolisban, Philadelpheiában, Hermupolisban és Elephantinében végeztek sikeres kutatásokat. Századunk elején különböző antik lelőhelyeken a franciák és olaszok kutatásai gazdagították a görög papirusz-anyagot. Azóta is egyre újabb és újabb leletek kerülnek elő. Az Egyiptom földjéről bőségesen áradó görög papirusz-tömegnek csak egy kis része maradt a helyszínen: az alexandriai és kairói múzeumokban. A legtöbb vétel útján vagy a kutatók szerzeményeként szétszóródott különféle európai és amerikai gyűjteményekbe, melyek közül legjelentősebb a Londoni British Museumé, az oxfordi Bodleian Libyaryé és a bécsi Nationalbibliotheké. Gazdag papirusz-anyag található a német, francia és olasz gyűjteményekben is, s alig van olyan európai állam – sajnos, Magyarországot kivéve –, ahol ne volna kisebb vagy nagyobb görög papirusz-gyűjtemény. A napvilágra jutott papiruszok számát csak megközelítőleg lehet megállapítani. Eddig jóval több mint 200 ezer görög nyelvű papirusz került a világ különböző gyűjteményeibe. Ezek feldolgozása és kiadása nem kis feladat elé állítja a szakembereket. Teljesen ép és sértetlen papirusz csak ritkán akad. Sok esetben apró darabokból kell összeállítani az egyes lapokat vagy tekercseket. Nagy türelmet kíván a sokszor nehezen olvasható kurzív írások kibetűzése s a csonka szövegek kiegészítése, arról nem is szólva, hogy az egykori népies görög nyelven írt papiruszok szövegében sokszor máshonnan nem ismert szavak és kifejezések fordulnak elő, melyek megfejtése nem könnyű feladat. A nehézségek leküzdésére a tudomány segítségül veszi a modern technika minden vívmányát a papirusz-tekercseknek fizikai és kémiai úton való konzerválásától, megpuhításától és kigöngyölítésétől kezdve a legfinomabb fotografálási



eljárásokig, és gondoskodott a munkájához szükséges különleges segédeszközökről. Így pl. készült olyan görög szótár, amelyben a papiruszokban előforduló görög szavak végződésük szerinti betűrendben foglalnak helyet, ami megkönnyíti a töredékes szövegek csonkán maradt szavainak kiegészítését. Az intenzív munka ellenére, amely az új tudományág, a papirológia terén folyik, még mindig több a feldolgozatlan és kiadatlan papiruszok száma, mint azoké, amelyek már modern kiadásokban olvashatók. Mint sok más téren, a feldolgozás itt sem tudja nyomon követni a maga nemében páratlan anyagnak a folytonos gyarapodását. Pedig ez az anyag meglepő fényt áraszt az egyiptomi görögségnek az i. e. IV. század végétől az i. sz. VII. század közepéig terjedő csaknem ezeréves történetére.
Egyiptom történetében új korszak kezdődik, amikor i. e. 332-ben Nagy Sándor meghódítja a fáraók birodalmát és a következő évben a Nílus deltája nyugati ágánál a tengerparton megalapítja Alexandria városát. A makedón fegyverek nyomán a görög elem megerősödik Egyiptomban. Ettől kezdve ezt a földet éppen úgy, mint a Nagy Sándor birodalmába tartozó egyéb keleti területeket is, átitatja a hellénizmus: a görög nyelv és kultúra. Amikor Nagy Sándor halála után hadvezérei megosztoznak a meghódított területeken, Egyiptom Ptolemaiosnak jut, aki i. e. 304-ben felveszi a királyi címet és mint I. Ptolemaios Sótér megalapítja a Ptolemaiosok dinasztiáját, melyet Ptolemaios atyjáról, aki makedón eredetű volt és a Lagos nevet viselte, Lagidáknak is szoktak nevezni. Az új birodalom, melynek állományába egyidőben Egyiptomon kívül más keleti területek (Phoinikia, Palesztina, Dél-Syria stb.) is beletartoztak, a III. század második felében III. Ptolemaios Euergetés uralkodása alatt érte el virágzása tetőfokát. A Ptolemaiosok uralma egészen az i. e. I. század végéig tartott. Miután azonban Róma megveti tengeti uralmának alapjait, Egyiptom önállóságát is veszélyezteti. Az i. e. I. század közepén Egyiptom már az egymással küzdő római pártok versengésének tárgya. Julius Caesar és Kleopatra királynő fia, Caesarion volt az utolsó, aki a Ptolemaiosok koronáját viselte. Octavianus hadjárata i. e. 30-ban végleg eldöntötte Egyiptom sorsát, amely római tartomány lett és ettől kezdve osztozott a római birodalom sorsában. Amikor Nagy Theodosios halála után, i. sz. 395-ben, Arkadios és Honorius megosztja egymás között az uralmat, Egyiptom a keleti részhez kerül. Ezzel kezdődik Egyiptom bizánci korszaka, amely az i. sz. VII. század közepéig tart. A VII. század elején Egyiptom egy időre a perzsák kezébe jut. A tíz évig tartó perzsa unalom (619-629) után rövid



időre még visszahódítja Bizánc, de az iszlám csapatainak előnyomulása végleg megpecsételi sorsát. I. sz. 646-ban az arabok beveszik Alexandriát, s ezzel Egyiptomban megkezdődik a hosszú századokig tartó arab uralom. Nagy Sándor hódítása után Egyiptom lakosságának etnikai összetétele lényegesen szegváltozott. Az egyiptomi őslakók vezető szerepét a makedón-görög elem vette át, amely eleinte nem keveredett az egyiptomiakkal. A III. század vége felé megkezdődik a keveredés, s ennek következtében kialakul egy új görög-egyiptomi réteg. A görögség azonban, amelyben a vékony makedón réteg idők folyamán teljesen felszívódott, a keveredés ellenéve is megőrizte nyelvét és kultúráját, s csak művelődésének színeződésében érezhető a meghódított elem hatása. Az egyiptomiakon, a görögökön és a görög-egyiptomiak kevert rétegén kívül a lakosság körében idegenekkel, így főleg perzsákkal, szírekkel és zsidókkal is találkozunk. Amikor azután Egyiptom római tartomány lett, megkezdődött a rómaiak beözönlése is. Ezek különállását azonban biztosította a római polgárjog, amely megakadályozta a görög-egyiptomiakkal való keveredést. Amidőn az i. sz. III. sz. elején Caracalla császár kiterjesztette a római polgárjogot, Egyiptomban azt főleg csak a hellénizált elem kapta meg. Egyiptom e tarka etnikai összetételének meg felelően a lakosság különböző rétegei többféle nyelvet beszéltek. A régi egyiptomi nyelv minden idegen kulturális hatás ellenéve is olyan mélyen benne gyökerezett az őslakosságban, hogy a hellénisztikus, római és bizánci koron keresztül is fennmaradt abban az alakjában, amelyet újegyiptominak vagy koptnak neveznek. Az alsóbb néprétegek ősi egyiptomi nyelve mellett a görög nyelv vált uralkodóvá, mely már a Ptolemaiosok korában az általános érintkezés és egyben az állami élet hivatalos nyelve lett. Az egyiptomiak is kénytelenek voltak ezt az akkori világnyelvet elsajátítani, s egy a görög nyelvközösséghez tartozott a görög-egyiptomiak nagy tömege is. A görög nyelv uralkodó szerepe a római és a bizánci uralom korában is megmaradt, s annak csak az arab hódítás vetett véget. A római császárkorban a görög mellett bizonyos szerephez jutott Egyiptomban a latin nyelv is, amely azonban, mint általában a hellénizált területeken, csak a magasabb hivatalnokok és a hadsereg körében élt. Érthető tehát, hogy a kisebb számú egyiptomi (kopt), Latin, perzsa, szír (araméus) és héber nyelvű papiruszokon kívül Egyiptom földjéről már eddig is a görög nyelvű papiruszok óriási tömege került elő, és nem is sejthetjük, mennyi rejtőzik még a föld mélyért. Az egyiptomi görög papiruszok tartalmilag két csoportra oszlanak. Vannak irodalmi szövegeink, görög irodalmi alkotások másolatai, és



vannak nem irodalmi szövegeink. Az első csoportba tartozók ismét két részre oszthatók. Vannak olyanok, amelyek már ismert művek másolatait tartalmazzák, tehát olyanok, amelyeket középkori bizánci másolatok útján is ismerünk, és vannak olyanok, amelyek korábban egyáltalán nem ismert műveket őriztek meg az utókor számára. Természetesen az antik görög irodalom megismerése szempontjából ez utóbbiak a becsesebbek, de a már ismert művek papirusz-másolatai sem érdektelenek, nem csupán azért, mert fényt vetnek e szövegek antik történetére, hanem azért is, mert képet adnak arról, hogy Egyiptomban mit olvastak a görög irodalomból, és a ránk maradt példányok tanúsága szerint mely munkák voltak különösen kedveltek. Meglepetés erejével hatott, amidőn a papirusz-kutatások nyomán az egyiptomi szemétdombokról olyan görög irodalmi alkotások kerültek nap fényre, amelyeket korábban elveszetteknek véltek. Ezek között vannak Sapphó és Pindaros költészetértek újabb töredékei, és ez utóbbi kortársának, a kardalköltészet másik nagy művelőjének, Bakchylidésnek a költeményei. A drámai töredékek között a legjelentősebb Sophoklés "Nyomkeresők" című szatírdrámája, mely erre az addig kevéssé ismert műfajra s egyben Sophoklés művészetére új fényt vetett. Teljesen a papiruszoknak köszönhetjük, hogy megismertük az újattikai vígjáték legnagyobb művésze, Menandros darabjainak egyes részleteit, melyekről korábban csak gyér töredékek és a latin vígjátékírók átdolgozásai alapján alkothattunk némi kéket. Csak a közelmúltban került elő pl. egy svájci papirusz-gyűjteményből Menandros "Az embergyűlölő" című vígjátékának teljes görög szövege. A prózai munkák közül sok becses történeti szövegen kívül a papiruszok ajándékoztak meg Aristotelés "Az athéniek alkotmánya" című művével. De a papiruszok új anyaga nemcsak a görög irodalom ún. klasszikus korszakának ismeretét tette teljesebbé, hanem a későbbi, hellénisztikus, római és korai bizánci kor görög irodalmáét is. A hellénisztikus kori költészet olyan nagy képviselőjét, mint Kallimachos, a papiruszleletek nyomán ismertük meg igazán, és papiruszokon maradtak fenn valamivel fiatalabb kortársának, Héróndasnak a hellénisztikus kori hétköznapi. életből vett, kitűnő realizmussal rögzített pillanatképei. Sok más papirusz a késői görög irodalom olyan emlékeit tárta f el, amelyek meglepő párhuzamokat nyújtanak a modern irodalmak ún. dekadens termékeihez. Ugyancsak a papiruszoknak köszönhetjük az ókeresztény irodalom sok termékének ismeretét, melyek a kereszténység keletkezésének körülményeire is új fényt árasztanak. Az irodalmi papiruszok feltárása tehát nemcsak számbelileg gyarapította az antik görög irodalom



"rommezejére" vonatkozó ismereteink körét, hanem egészen új, a korábban ismertekhez viszonyítva más jellegű művekkel is gazdagította azt. A papiruszok a későbbi korok értékelő szűrőjétől függetlenül megőrizték számunkra az egykorú görög irodalom olyan alkotásait, melyeket az utókor ítélete nem kanonizált és nem fémjelzett a "klasszikus" jelzővel. A papiruszok nyomán most már nemcsak a kiemelkedő csúcsokat látjuk, hanem a völgyeket és a szakadékokat is, amelyek alattuk tátonganak. De talán még fontosabb a görög papiruszoknak a másik, nem irodalmi csoportja, amely az egyiptomi görögség ezeréves történeti életének legkülönfélébb emlékeit őrizte meg. Vannak ezek között hivatalos jellegű okiratok, uralkodói rendeletek, hatóságoktól, hivatalnokoktól származó rendeletek, előírások, szabályzatok, hirdetmények, Leiratok, jelentések, bizonyítványok, bírói ítéletek, törvényszéki jegyzőkönyvek és sok egyéb, ami egy fejlett állami bürokrácia gépezetének működéséből adódik. Ezek mellé sorakoznak magánszemélyek iratai, beadványok, kérvények, keresetek, szerződések, végrendeletek, kötelezvények adóslevelek, adóbevallások, nyugták, átutalások, csekkek, leltárak, meghívók, iskolai feladatok, imák, jóslatkérések, horoszkópok stb., és főleg a családi és egyéb magánlevelek ezrei. Mindezeket az antik írásokat nem tudatos történetírói kezek közvetítették számunkra, nem irodalmi szándék vetette papiruszra, s túlnyomó részük nem a nagy nyilvánosság, nem szélesebb körű olvasóközönség és nem is az utókor számára íródott, hanem a mindennapi élet szükségleteiből fakadt. Ezek írói nemcsak uralkodók vagy magasabb és alsóbb hivatalnokok, hanem az akkori társadalom legkülönbözőbb rétegei, a dolgozók nagy tömegei köréből kerültek ki. De éppen ezért ezek a sokszor nagyon kezdetlegesen megfogalmazott, korabeli népies nyelven írt dokumentumok, melyekből a régmúlt antik világ emberei maguk szólnak hozzánk, lényegesen kiegészítik azt a képet, melyet az antik görög társadalom hétköznapi életéről az irodalmi források adnak.*
* Lásd Ritoók Zsigmond: Régi görög hétköznapok, Budapest, 1960.
E hatalmas forrásanyag alakján, amelyhez hasonlóval gazdagságát és változatosságát tekintve az ókori történet egyetlen más periódusára vonatkozólag sem rendelkezünk, bepillantást nyerünk az antik világ állami és társadalmi életének számos olyan részletébe, amelyek a papiruszok vallomása nélkül teljesen ismeretlenek maradtak volna számunkra. E papiruszok élesen rávilágítanak a rabszolgatartó rendszer fő vonásaira éppen annak legnagyobb méretűvé válása idején. Bár természetesen az ezer év folyamán a különböző uraknak változása következtében az állain és a társadalom szerkezetében történtek változások, a papiruszokból



világosan kitűnik, hogy mind a Ptolemaiosok, mind pedig a római és bizánci császárok korában az állam és az uralkodó osztályok igyekeztek a termelő és dolgozó rétegek kiszipolyozása, a súlyos adók, a beszolgáltatások, a kényszermunka, a kényszerbérlet és az állami monopóliumok útján Egyiptom földjéből a legnagyobb jövedelmet és hasznot kicsikarni. Az erőszakosságok és a lakosság alsóbb rétegeire nehezedő terhek nemegyszer felkeléseket robbantottak ki, melyeket a kormányzat kegyetlenül elfojtott. De feltűnnek a későbbi papiruszokban a rabszolgatartó társadalom bomlásának jelei és a feudalizmusnak a nagybirtokok kialakulásában, a parasztok földhözkötöttségében jelentkező első csírái is. Minderről tanúskodnak a magánlevelek ezrei is, amelyekben az antik világ emberei nemcsak életviszonyaikról, hanem egyben napi gondjaikról, törekvéseikről, szenvedéseikről és örömeikről, gondolataikról és érzéseikről közvetlen hangon maguk beszélnek. Amikor Egyiptom földje ontani kezdte mélyéből a görög papiruszok ezreit, egy tudós, nyilván "klasszikus filológus", keserű panaszra fakadt a papiruszok felfedezése miatt, "mert azok megfosztják az ókort a klasszicitás ragyogásától". Valóban, ezek az eredeti antik írások nem azt az egyoldalú csodálatot fokozzák, amelynek fényében az antik világ a reneszánsz és az új-klasszicizmus idealisztikus szemlélete következtében századokon át ragyogott, hanem az antik világ emberét a maga emberi valójában mutatják be, szellemi és anyagi szükségleteivel egyaránt, úgy, ahogy egykor – volt.
*
E gyűjteményben 250 papiruszt közlünk magyar fordításban, amelyek eredetije két latin nyelvű kivételével mind görögül ívódott. Természetesen ezek nem adhatnak összefüggő, teljes képet a görög papiruszok korszakának ezeréves történetéről, de az anyagot úgy válogattuk össze, hogy a közölt szemelvények egy-egy fénycsóvát vessenek e hosszú századok társadalmi viszonyaira és az egyének mindennapi életére. Fordításunkban igyekeztünk mindenütt visszaadni az eredeti nyelvét és stílusát. Minthogy a kiválasztott anyag e tekintetben sok színt és árnyalatot mutat – hiszen a hivatalos cikornyás stílustól kezdve az egyszerű, műveletlen, írni és olvasni nem tudó, hanem csak diktáló emberek primitív gondolatközléséig úgyszólván minden lehető változat képviselve van –, őrizkedtünk attól, hogy e kötet valami egységes "műfordítás" jellegét nyerje. Az volt a törekvésünk, hogy az egyes papiruszok stílusának egyéni szárazsága vagy



zamatja a magyar fordításon keresztül is érezhető Legyen. Az eredetiben szerelő hivatalnokok görög megjelölését és más műkifejezéseket igyekeztünk megközelítő magyar szóval visszaadni, mert az eredeti görög kifejezések megtartása sok felesleges magyarázgatást kívánt volna. A római császárok neve után álló jelzőket megtartottuk latinra visszafordított eredeti alakjukban. A görög személy- és helyneveket a szokásos betű szerinti átírásban adtuk, bár ezek kiejtése az akkori görög köznyelvben már más volt s inkább a mai újgörög kiejtésnek felelt meg. Csak a római császárok és egy-két nyilván római hivatalnok nevét hagytuk meg latinos alakban. A jegyzetekben az egyes papiruszok jelzetein és kiadásain kívül igyekeztünk megvilágítani azokat a vonatkozásokat, amelyek ismerete a közölt szövegek teljes megértéséhez szükséges. Ismétlések elkerülése végett az Egyiptom területi beosztására és helynevekre, az időszámításra, a pénznemekre és mértékekre vonatkozó tudnivalókat a könyv végén levő "Jegyzetek"-ben foglaltuk össze. Egyébként azonban feleslegesnek tartottuk saját szavainkkal megismételni azt, amiről maguk a papiruszok beszélnek.



PAPIRUSZOK



CSALÁD
1. Házassági szerződés (I. e. 311)
Alexandros, Alexandros fia uralkodásának hetedik, Ptolemaios helytartóságának tizennegyedik évében, Dios havában. Hérakleidés és Démétria házassági szerződése. Hérakleidés hites feleségül nyeri atyjától, a kósi Leptinéstől és anyjától, Philótistól a kósi Démétriát, mint szabad ember szabad nőt, aki hozományként ezer drachma értékű ruhát és ékszert hoz magával, Hérakleidés pedig lássa el Démétriát mindazzal, ami szabad asszonyt megillet. Ott lakjunk, ahol Leptinés és Hérakleidés közös elhatározás alapján legjobbnak véli. Ha Démétriát rajtakapnák, hogy férje, Hérakleidés szégyenére valami becstelenséget művel, fosztassék meg mindentől, amit hozott, Hérakleidés pedig bizonyítsa be azt, amivel vádolja, három olyan férfi előtt, akiket mind a ketten illetékesnek tartanak. Hérakleidésnek nem szabad Démétria gyalázatára más nőt házába hozni, sem más nővel gyermeket nemzeni, sem valami kifogás ürügye alatt becstelenséget elkövetni Démétriával szemben. Ha Hérakleidést rajta kapnák ilyen cselekedeten, és Démétria azt bebizonyítaná három olyan férfi előtt, akiket mind a ketten illetékesnek tartanak, Hérakleidés adja vissza Démétriának ezer drachma hozományát és még ezer Alexandros-ezüstöt* fizessen büntetésül. Démétriának és azoknak, akik jogaihoz segítik, legyen meg a behajtási joguk Hérakleidés személyét, valamint minden szárazföldön és vízen levő tulajdonát illetőleg, mintha csak a törvény ítélte volna meg nekik. E szerződés legyen érvényes minden vonatkozásban mindenütt úgy, mintha ott történt volna a megegyezés, ahol azt Hérakleidés érvényesíti Démétriával szemben, vagy Démétria és azok, akik őt jogaihoz segítik, érvényesítik Hérakleidésszel szemben. Hérakleidés és Démétria jogosultak arra, hogy mindegyik külön megőrizze a saját szerződését és azt a másikkal szemben érvényesítse. Tanúk: gelai Kleón, témnosi Antikratés, témnosi Lysis, témnosi Dionysios, kyrénéi Aristomachos, kósi Aristodikos.
Pap. Eleph. 1 = Moravcsik 1
* Ezüst pénz, melyen Nagy Sándor feje volt ábrázolva.



E papirusz, mely a mai Aszuan közelében levő Elephantiné vidékéről két példányban került elő, egyike a legrégebbieknek azok közül, melyek görög nyelven ránk maradtak. A szerződő felek és tanúik, amint származási helyük: Kós szigete, a kisázsiai Témnos, a szicíliai Gela és az afrikai Kyéné városa, továbbá a szerződésben előforduló jogi kifejezésen bizonyítják, görögök voltak és nyilván az elephantinéi görög zsoldosok körébe tartoztak. Erre vall az is, hogy a szerződő házasfelek lakóhelye nem volt megállapítva. A szövegben említett Alexandros Nagy Sándor és Roxané fia, Ptolemaios pedig Nagy Sándor halála után Egyiptom helytartója, majd királya volt (I. Ptolemaios Sótér 304-285/4).
2. Atya panasza leánya ellen (I. e. 220)
Ktésiklés üdvözli Ptolemaios királyt. Jogtalanság ért Dionysios és leányom, Niké részéről. Noha én őt, az én saját leányomat, tápláltam, gondoztam és neveltem felnőtt koráig, mégis, amikor testben megrokkantam és szemeim meggyöngültek, nem volt hajlandó a szükséges dolgokkal ellátni engem. Amikor Alexandriában jogaimat érvényesíteni akartam vele szemben, könyörgésre fogta a dolgot és a 18. évben Arsinoé Aktia* templomában írásban esküt tett a királyra, hogy saját testi munkájával szerzett havi húsz drachmát fog adni nekem, s ha ezt nem tenné meg, vagy a kötelezvény valamelyik pontját megszegné, 50o drachma büntetést fizet vagy érje esküjének következménye. Most azonban Dionysiostól, a ripacstól megrontva kötelezvényének feltételeit nem teljesíti, semmibe vévén koromat és rokkantságomat. Kérlek tehát, király, ne tűrd azt, hogy ilyen jogtalanságot szenvedjek leányom és az őt megrontó ripacs, a Dionysios részéről, hanem parancsold meg Diophanés kerületi főnöknek, hogy idézze őket maga elé, hallgasson ki, s ha igazat mondtam, Diophanés úgy bánjon el a megrontóval, ahogy jónak látja, s kényszerítse Niké leányomat, hogy megadja nekem ami jog szerint jár . . . . . . Ha ez megtörtént, nem fogok jogtalanságot szenvedni, hanem a te védelmed alá helyezve magamat, király, igazságot fogok nyerni. [Második kéz:] Kiküldetett . . . . . . [A hátlapon:] Az 1. év Gorpiaios 30., Tybi 23-án. Ktésiklés Dionysios és leánya, Niké ellen írásos esküje ügyében.
Pap. Enteuxeis 26 = Hunt-Edgar II. 268



* A templom Arsinoénak, II. Ptolemaios király istenített feleségének volt szentelve.
3. Válási egyezmény (I. e. 13)
Prótarchosnak* Zóistól, Hérakleidés leányától, akinek gyámja** fivére, Eirénaios, Hérakleidés fia, és Antipatrostól, Zénon fiától. Zóis és Antipatros megegyeznek abban, hogy elválva egymástól megszüntetik az együttélést, amely Caesar jelen 17. évében Hathyr havában egy, ugyanezen bíróság előtt létesített szerződés alapján fennállt. Zóis elismeri, hogy átvette Antipatros házából hozományát, százhúsz drachma értékű ruhaneműt és egy pár arany fülbevalót. A házassági szerződés ettől fogva érvénytelen, és sem Zóis, sem helyette senki sem léphet fel követeléssel Antipatrosszal szemben a hozományt illetőleg, továbbá egyik fél sem támaszthat követeléseket a másikkal szemben az együttélésre vagy bármi másra vonatkozólag, ami a mai napig fennállt, amely naptól kezdve jogában áll mind Zóisnak más férfihez menni feleségül, mind Antipatrosnak más nőt feleségül venni anélkül, hogy egyikük is felelősségre vonható lenne. Azt, aki ezt áthágja, amellett, hogy a szerződés pontjai érvényben maradnak, még az okozott kár és meghatározott bírság is terheli. Caesar 17. évében Pharmuthi 2-án.
Pap. B. G. U. 1103 = Moravcsik 29
* Prótarchos abban az időben az alexandriai bíróság elnöke volt. ** A nő jogilag nem önálló, ezért gyámra van szüksége.
A két fél kérvény alakjában foglaltatta írásba a válásra vonatkozó megállapodást, melyet ugyanazon bírósághoz intézett, amely előtt a mindössze öt hónapig tartó házasság megkötésére vonatkozó szerződés készült.
4. Férj panasza felesége ellen (I. sz. 30-35 közt)



Alexandros kerületi főnöknek az Oxyrhynchos városából való Tryphóntól, Dionysios fiától. Együtt éltem Démétrusszal, Hérakleidés leányával, és mindent megadtam, ami neki járt, még erőmön felül is. Ő azonban mást gondolt és a házassági közösségből végül is kilépett s magával vitte az én dolgaimat, melyek alább egyenként fel vannak sorolva. Kérem ezért, vezettesd eléd, hogy a kellő büntetésben részesüljön, és visszaadja nekem, ami az enyém. Minden egyéb köztünk fennálló dolgot illetően fenntartom és fenn fogom tartani jogaimat. Jó szerencsét
A jogtalanul eltulajdonított tárgyaknak . . . . . . 40 drachma értékű . . . . . .
Pap. Oxy. 282 = Moravcsik 37
5. Haláleset bejelentése (I. sz. 129)
Hermeiosnak, az arsinoéi kerület hérakleidési körzete királyi jegyzőjének a távollevő Sabeinostól, Sabeinos fiától, volt testnevelési főfelügyelőtől, aki a Dionysiu Topoi városrészből való, Nemesianos, más néven Artemidóros útján. Unokám, Sarapión, aki mint adóköteles az említett Dionysiu Topoi városrészben volt bejegyezve, Hadrianus Caesar urunk folyó 13. évében Mecheir hónapban meghalt. Ezért kérem, hogy iktassák be őt a megfelelő jegyzékbe. [Második kéz:] Én Sabeinos, Sabeinos fia, volt testnevelési főfelügyelő, távollétem miatt megbízottam, Nemesianos, más néven Artemidóros, Sarapión fia útján nyújtottam be ezt és esküszöm Caesar Traianus Hadrianus Augustus császár üdvére, hogy a fent írottak igazak. Caesar Traianus Hadrianus Augustus császár 13. évében Mecheir 24-én. [Harmadik kéz:] A városi jegyzőknek. Ha a fent megnevezett valóban meghalt, akkor járjatok el kellőképpen. Caesar Traianus Hadrianus Augustus császár 13. évében Mecheir 24-én. [Negyedik kéz:] Én Philoxenos jegyző láttamoztam. [Ötödik kéz:] Dionysiu Topoiban.



Pap. P. S. I. 1064 (részlet) = Hunt-Edgar II. 310
A halotti anyakönyvezés a bejelentő részéről az adózás megszűnése miatt volt sürgős, de éppen ezért a hatóság ilyen esetben körülményesen járt el.
6. Vő panasza apósa ellen (I. sz. 133)
Flavius Titianus volt helytartó jegyzőkönyvéből. Hadrianus isten* 12. évében Payni 8-án a vásártéri törvényszék előtt. Megjelent Antóníos, Apollónios fia, és ügyvédje, az ifjabb Isidóros útján elmondta, hogy apósa, Semprónios, anyjának ösztönzésére civakodni kezdett vele és leányát** annak akarata ellenére elszakította tőle. Amikor ez utóbbi bánatába belebetegedett, Bassus kormányzó rokonszenvtől vezettetve kijelentette, hogy ha együtt óhajtanak élni, nem szabad ebben Antóniost megakadályozni, azonban ezzel semmire sem ment. Semprónios nem véve ezt figyelembe, a helytartó előtt panaszt emelt erőszak miatt és olyan döntést kapott, hogy az ellenlábasokat küldjék a törvény elé. Ezek után Antónios azt kérte, hogy ha a helytartónak úgy tetszik, ne válasszák el tőle azt a nőt, aki jószívvel van iránta. Didymos ügyvéd azt felelte, hogy Semprónios nem ok nélkül gerjedt haragra. Antónios ugyanis azzal fenyegette, hogy a leányával való vérfertőzés vádját emeli ellene, ő pedig nem tűrhetvén a sértést a törvény biztosította hatalmával élt*** és ő is . . . vádakat hozott fel ellene. Probatianos Antónios mellett felszólalva hozzátette, hogy ha a házasság nem lett megsemmisítve, úgy az apának sem a hozomány, sem pedig a férjhez adott leánya felett nincs rendelkezési joga. Titianus: "Döntő, hogy a férjhezment nő kivel akar élni." Elolvastam és aláírtam.
Pap. Oxy. 137 (részlet) = Hunt-Edgar II. 258
* A római császárokat istenekként tisztelték. ** Semprónios leányát, Antónios feleségét. *** Ti. az egyiptomi törvény szerint az apának hatalma van a házas leány felett is.
A jegyzőkönyv itt közölt részlete egy törvényszéki tárgyalásra vonatkozó feljegyzéseket őrzött meg.



7. Végrendelet (I. sz. 156-165)
Másolat. Caesar Titus Aelius Hadrianus Antoninus Augustus Pius császár tizenkilencedik évében Germanikeios hónap 3o-án Thébaisnak Oxyrhynchós városában. Szerencse kísérjen. Én, az Oxyrhynchos városából való Akusilaos, Deios fia, Dionysiosnak, más néven Akusilaosnak, unokája, kinek anyja Dionysia, Theón leánya, teljes szellemi képességem birtokában az utcán* a következőkben végrendelkezem. Addig, amíg élek, szabad rendelkezési jogom van tulajdonom felett, tetszésem szerint tehetek utólagos intézkedést, megmásíthatom és érvényteleníthetem ezt a végrendeletet, és amit utólag elrendelek, érvényes legyen. De ha én ezzel a végrendelettel halok meg Zeus, Gé és Hélios** úgy segéljen – jóindulatukért és szeretetükért szabaddá teszem rabszolgáimat, Psenamunist, más néven Ammóniost, Hermast és Apollónust, más néven Démétriát s az ő leányát, Diogenist és egy másik Diogenis nevű rabszolganőmet. Örökségül hagyom pedig feleségemnek, Aristusnak, más néven Apollónarionnak, Hérakleidés leányának, Dionysios, más néven Akusilaos unokájának, akinek anyja Hérais, Alexandros leánya, és aki egyszersmind unokahúgom is, mint aki jószívvel volt hozzám és mindenben hűséget tanúsított irányomban, ami bútort, szerszámot, aranytárgyat, ruhát, ékszert, gabonát, hüvelyes veteményt, termést, háztartási berendezés és írott vagy íratlan követelést hátrahagyok. Minden egyéb vagyonomnak, melyet hátrahagyok, továbbá többi rabszolgámnak és a fent említett rabszolganők ezutáni leszármazottainak örökösévé teszem fent említett feleségemtől, Aristustól, más néven Apollónariontól származó fiamat, Deiost, ha életben lesz, ha pedig nem, akkor az ő gyermekeit, de ezeknek a vagyontárgyaknak a haszonélvezete és teljes jövedelme az illetékek lefizetése után élete tartamára említett feleségemet, Aristust, más néven Apollónariont illeti s éppúgy a halálom után felszabaduló rabszolgák szolgálata és keresete is.*** Említett feleségem köteles fiamnak, Deiosnak Oxyrhynchosban havonként ellátására és egyéb kiadásaira a kiutalásnál használt mértékkel mérve**** . . . . . . két véka búzát és hatvan drachmát s ruházkodásra évenként kétszáz drachmát adni. Fent nevezett feleségemnek Aristusnak, más néven Apollónarionnak jogában áll saját belátása szerint a Deios fiamnak hagyományozott vagyonomból és rabszolgáimból, amit csak óhajt, eladni és elzálogosítani, az eladásból vagy elzálogosításból befolyó



pénzt pedig személyes szükségleteire felhasználni. Fent nevezett feleségem, Aristus, más néven Apollónarion, fizesse ki minden felmerülő tartozásomat. Feleségem és az ő halála után Deios fiam adjon rabszolgáimnak és felszabadítottaimnak száz ezüst drachmát évenként születésnapomon sírom mellett tartandó ünnepi lakomára. Amit pedig a végrendelet hitelesített másolatába beleírok, legyen az törlés vagy kiegészítés vagy más személyelvnek való adományozás vagy bármi más rendelkezés, az éppoly érvényes, mint hogyha a végrendeletben benne foglaltatott volna. Egyébként senkinek sem áll hatalmában azt áthágni, s az, aki áthágja fizesse meg a kárt annak, aki azt betartja, és még két ezüst talentum büntetést és ugyanannyit a kincstárnak; a fenti rendelkezések érvénye azonban nem változik. E végrendelet érvényes. Én, a fent nevezett Akusilaos, Deios fia, készítettem e végrendeletet az összes fentiekre vonatkozólag, amelynek egész szövege saját kézírásom; 48 éves vagyok, jobb lábamon forradás, pecsétem Thónist***** ábrázolja. [Második kéz:] Én, az Oxyrhynchos városából való Didymos, Onnóphris, más néven Chairémón fia, Héródés unokája, egyike a fenti végrendelet tanúinak, elismerem, hogy ez az én saját pecsétem, amely Hermést ábrázolja, és én ugyanezzel a pecséttel pecsételtem le azt. [Harmadik kéz:] Én, az Oxyrhynchos városából való Asklépiadés, Eudaimónnak fia, Asklépiadés unokája, a fenti végrendelet egy másik tanúja, elismerem, hogy ez az én saját pecsétem, amely Sarapist ábrázolja, és én ugyanezzel a pecséttel pecsételtem le azt. [Negyedik kéz:] Én Didymos, Didymos fia, Enthesmos unokája, Oxyrhynchos városának közjegyzője, ugyanezen végrendelet egy másik tanúja, elismerem, hogy ez az én pecsétem, amely Apollónt ábrázolja, és én ugyanezzel a pecséttel pecsételtem le azt. [Ötödik kéz:] Én Asklépiadés, Asklépiadés fia, Paysirión unokája, ugyanezen városból, ugyanezen végrendelet egy másik tanúja, elismerem, hogy ez az én saját pecsétem, amely Héraklést ábrázolja, és én ugyanezzel a pecséttel pecsételtem le azt. [Hatodik kéz:] Elhelyeztetett a 6. évben Hathyr havában.
Pap. Oxy. 494 = Moravcsik 66
* Ez az oxyrhynchosi szerződésekben gyakran ismétlődő kifejezés arra vall, hogy az okiratok kiállításával foglalkozó irodák a nyílt utcán működtek, mint a déli országokban a pénzváltók. ** Zeus, Gé (= Föld) és Hélios (= Nap) görög istenek.



*** A végrendelkező felteszi, hogy a felszabadítottak továbbra is a háztartásban maradnak. **** Az űrmérték különböző volt aszerint, hogy milyen célra szolgált. ***** Thónis a Nílus kanobosi torkolatának mitikus őre volt.
Akusilaos 156-ban készítette végrendeletét, melyet nyilván egy jogi szakértő segítségével maga írt meg s azután benyújtotta a közjegyzői irodába, de a másolata nála maradt. Halála után hivatalosan felbontották a végrendeletet s erről jegyzőkönyvet vettek fel, amely az eredeti végrendelet másolatát is tartalmazta. E jegyzőkönyv szövegét őrizte meg a papirusz.
8. Névváltoztatás kérvényezése (I. sz. 194)
Héphaistión, más néven Ammóninos, nesyti királyi jegyző, aki a kerületi főnök teendőit látja el, üdvözli Héphaistiónt, más néven Ammóninost, az említett kerület királyi jegyzőjét, az ő kedves barátját. A hozzám Eudaimón, Psois és Tiathrés fia részéről benyújtott, névváltoztatás engedélyezéséről szóló kérvényről . . . . . . amelyet Klaudios Apollónios pénzügyi tanácsos őméltósága . . . . . . aláírt, másolat megküldetik neked, kedves barátom, hogy láttamozd és elintézd, ami rád tartozik. Jó erőt
Caesar Lucius Septimius Severus Pertinai Augustus császár 3. évében Hathyr havában. Klaudios Apollónios pénzügyi tanácsos őméltóságának Eudaimón, Psois és Tiathrés fia részéről . . . . . . a nesyti kerületben. Uram, azt óhajtom, hogy szíves jóvoltodból engedtessék meg nekem, hogy "Eudaimón, Psois és Tiathrés fia" helyett "Eudaimón, Hérón és Didymé fia" legyen a nevem minden nyilvános vagy magánérdek sérelme nélkül. Jó szerencsét
Én Eudaimón nyújtottam be ezt. Caesar Lucius Septimius Severus Pertinai Augustus császár 2. évéhen Mesoré 4. szökőnapján. [Második kéz:] Ha semmi nyilvános vagy magánérdeket nem sért, úgy engedélyezem. Kézbesítsd.



Pap. Strassb. 31, 32 = Hunt-Edgar II. 301, Mitteis-Wilcken I. 52
Héphaistión, a királyi jegyző, aki akkor a kerületi főnök teendőit is ellátta, tulajdonképpen önmagához intézte ezt az átiratot, amely a bürokratikus eljárás prototípusa.
9. Születési bizonyítvány kérvényezése (I. sz. 235-237)
Antinoupolis új hellén* polgárai méltóságos tanácsának Markos Aurélios Ammónastól, más néven Sarapióntól, Agathos Daimón fiától. . . . . . , aki . . . . . . a 4. kerületben a 4. háztömbben lakik, és feleségétől, Hierakiainétől . . . . . . aki Hierax fia, a hermupolisi kerület Póis községéből való, 34. éves, s akinek római szokás szerint gyermekei jogán nincs gyámja. Mivel – születési bizonyítványt szeretnénk kapni tőlünk származó Eudaimonis leányunk számára, aki 25 napos, indíttatva érezzük magunkat, hogy folyamodványt nyújtsunk be és kérjük, hogy utasítsák a titkárt, hogy állítsa ki Eudaimonis születési bizonyítványát, ahogy ez szokás. Caesar Gaius Julius Varus Maximinus Germanicus Maximus Pius Felix Augustus császárnak és Gaius Julius Verus Maximus Germanicus Maximus Augustus szentséges Caesarnak, Augustus fiának . . évében, Hadrianos 14-én. [Második kéz:] Én Aurélios Ammónas, más néven Sarapión nyújtottam be. [Harmadik kéz:] Én Aurélia Hierakiaina nyújtottam be. Én Aurélios Xanthippos, Theoteknos fia, az athéni törzsből, a salamisi kerületből** való, írtam helyette, mivel ő nem tud írni.
Pap. P. S. I. 1067 = Hunt-Edgar II. 303
* A várost Hadrianus császár alapította 130-ban s mivel Egyiptom különböző részeiből görögöket telepített oda, Neoi Hellénesnek ("Új Hellének"-nek) nevezte. ** Az egyiptomi nagy városok lakosai a régi görög városok mintájára phylékbe (= törzsek, osztályok) és démosokba (= községek, kerületek) voltak beosztva.



10. Kérvény három gyermek után járó jogok biztosítása ügyében (I. sz. 263)
. . . . . . főméltóságú helytartó, ezek pedig felhatalmazzák azokat a nőket, akik a háromgyermekesek jogával büszkélkednek, hogy függetlenek legyenek és gyám nélkül intézhessék bármilyen ügyüket, kivált pedig azok, akik értenek a betűvetéshez. Így én is, aki abban a szerencsében részesültem, hogy több gyermekkel büszkélkedhetem s írástudó lévén képes vagyok minden nehézség nélkül írni, teljes bizalommal fordulok nagyságodhoz e beadvánnyal, hogy ezentúl akadálytalanul intézhessem minden ügyemet. Kérem, hogy részrehajlás nélkül ismerjék el jogaimat főméltóságod hivatalában, hogy e segítségben részesülvén örök hálámat nyilváníthassam. Jó szerencsét
Én Aurélia Thaisus, más néven Lolliané küldtem ezt beadás céljából. A 10. év Epeiph 21-én. [Második kéz:] Beadványodat a hivatalban tartjuk.
Pap. Oxy. 1467 = Hunt-Edgar II. 305
Az említett kiváltságot a háromgyermekes asszonyok részére Augustus császár "Lex Julia et Papia Poppaea" néven ismert törvénye biztosította.
11. Örökbefogadás (I. sz. 335)
A főméltóságú Julius Constantinus patríciusnak, urunk Constantinus Augustus fivérének és Rufius Albinusnak a konzulsága idején. Az Auréliosok, Héraklés, Harasis fia, akinek házitűzhelye Oxyrhynchos fényes és ragyogó városában van és az ugyanazon városból való hites felesége, Isarion, Agathón leánya és az ugyanazon városból való Aurélios Hórión kölcsönösen üdvözlik egymást. Elismerj ük egyfelől mi, Héraklés és felesége, Isarion, hogy neked, Hórión, örökbe adtuk tőlünk származó fiunkat, a kétéves Patermuthist, másfelől én, Hórión, hogy őt igazi fiammá teszem, hogy övé legyen hagyatékom öröklési joga, és nem szabad nekem őt eltaszítani magamtól,



sem rabszolgasorba dönteni, mivel ő nemes származású , és nemes származású és szabad szülők sarja, és ugyanúgy nekünk, Héraklésnek és feleségének, Isarionnak sem szabad a gyermeket tőled, Hórióntól elszakítani, mivel egyszer s mindenkorra örökbe adtuk őt, és nem szabad ezután egyikünknek sem áthágni a megállapodásokat, mivel ezekben egyetértettünk és megegyeztünk. Ez az örökbefogadási szerződés, amely két példányban íratott, hogy mindkét félnél legyen egy, érvényes és kölcsönösen megkérdeztetvén jóváhagytuk. A fent nevezett konzulság idején, Pharmuthi . . [Második kéz:] Én Aurélios Hórión örökbe kaptam a gyermeket és be fogom őt jegyeztetni mint saját igazi fiamat, hogy övé legyen hagyatékom öröklési joga, mint fentebb áll, és megkérdeztetvén jóváhagytam. Én Aurélios . . . . . . írtam helyette, mivel ő nem tud írni.
Pap. Oxy. 1206 = Hunt-Edgar I. 10
12. Feleség panasza férje ellen (I. sz. 458)
Phlavios Valerios Oxyrhynchos városa felette tudós jogtanácsosának Aurélia Sophiától, Anuthios leányától, aki ugyanazon városból való. Miután férjemet saját apja elűzte és őt tizennégy aranyat kitevő adóssággal terhelte meg, amelyet én ki tudtam fizetni hozományom és nászajándékom eladásából, együtt küszködve férjemmel sikerült mindkettőnk számára hajlékról gondoskodni. Ő azonban irányomban szíves jóindulatát nem őrizte meg és minden alkalmat megragadott, hogy kiűzzön engem, noha semmiféle okot sem tudott felhozni ellenem. Ezért alázatosan esedezve kérem tudósságodat, rendeld el elővezettetését és kényszerítsd, hogy a nászajándékot és hozományt térítse vissza, és rendeld el, felette tudós jogtanácsos úr, az együttélést. [Második kéz:] Én Aurélia Sophia nyújtottam be. [Harmadik kéz:] Urunk Flavius Leo örökös Augustus konzulságának 1. évében Mesoré 10-én.
Pap. P. S. I. 1075 = Hunt-Edgar II. 297
13. Anyós panasza veje ellen



(I. sz. 548)
Phlavios Melasnak, az arkadiai tartomány kormányzói irodája igen tisztelt gyorsírójának* Christodórától, aki ugyanazon városból való**. Szerencsétlenségemre leányomat Dórotheoshoz, egy ezüstműveshez adtam feleségül és én is együtt laktam vele. Nem tudom, miért, önkényesen, zsarnok módra birtokába vette az én javaimat és engem kitaszított a családi együttesből. Ám nemcsak ezt tette, hanem életveszélyes csapásokat is mért rám. Ezért esedezve kérem méltóságodat, rendeld el vőm előállítását, hallgass ki a köztünk levő ügyben és hozz nekünk, uram, igazságos és megfelelő döntést. Isteni és kegyes urunk, Flavius Justinianus, az örökös Augustus és császár uralkodásának 12. évében, a főméltóságú Flavius Basilius 7. konzulsága alatt, Phaóphi 18-án.
Pap. Lond. 2231 = Lallemand
* A gyorsíró e korban bírói hatáskörrel felruházott hivatalnok is volt. ** Minthogy fentebb városról nincs szó, e szavak arra vallanak, hogy a kérvényező lemásolt egy, a helyi hatósághoz intézett kérvénymintát.



RABSZOLGASÁG
14. Rabszolgalány eladása (I. e. 259)
Ptolemaios, Ptolemaios fia, és fia, Ptolemaios uralkodásának huszonhetedik évében, amikor Alexandriában Alexandrosnak s a testvéristeneknek papja és az istenszerető Arsinoénak kosárvivő papnője ez és ez, Xandikos havában Ammón földjén Butában. A knidosi Nikanór, Xenoklés fia, aki Tobias szolgálatában áll, eladott hetven drachmáért a kaunosi Zénónnak, Agreophón fiának, aki Apollónios pénzügyi főfelügyelő szolgálatában, áll, egy Sphragis nevű hét éves babilóniai rabszolgalányt. Kezes a perzsa . . . . . . Ananias fia, aki Tobias csapatából való katonai telepes. Tanúk: . . . . . . bíró, a makedon Polemón, Stratón fia, Tobias lovasai közül való katonai telepes, a milétosi Timopolis, Botés fia, az athéni Hérakleitos, Philippos fia, a kolophóni Zénón, Timarchos fia, az aspendosi Démostratos, Dionysios fia, akik közül az utóbbi négy Apollónios pénzügyi főfelügyelő szolgálatában áll. [A hátlapon:] Rabszolgalány eladásáról szóló szerződés.
Pap. Cairo Zen. 59 003 = Hunt-Edgar I. 31
Nagy Sándor (Alexandros) éppen úgy, mint II. Ptolemaios és felesége, Arsinoé isteni tiszteletben részesült. E két utóbbira vonatkozik a "testvér-istenek" kifejezés, minthogy Arsinoé egyben édes testvére is volt férjének. Mint más papiruszokban is, az istenített királyi személyek papjai és papnői közelebbi névmegjelölés nélkül szerepelnek. A szövegben említett Zénon II. Ptolemaios Philadelphos király pénzügyi főfelügyelőjének – mondhatnánk, pénzügyminiszterének –, Apollóniosnak a birtokait kezelte. Az egyiptomi görög papiruszok között külön csoportot alkot az ún. Zénon-archívum, émely Zénon nagy kiterjedésű hivatalos és magánlevelezését őrizte meg.
15. Rendelet a rabszolga-kereskedelemről (I. e. 198-197 körül)
A rabszolgákra vonatkozó rendeletből.



A rabszolgák eladását intéző és ellenőrző személy azoknak az esetében, akiknek az eladási árát a közjegyzőnél bejegyezték, a bejegyzett áron felül köteles még a következő összegeket ezüstben behajtani: Dikaiarchosnak* az engedélyezés után járó korábbi egy százalékon kívül az eladótól minden mina után 9 drachmát és két és fél obolost, a vevőtől pedig minden mina után 8 drachmát és két és fél obolost, ami összesen minánként 17 drachmát és 5 obolost tesz ki, továbbá az eladótól a városnak alkuszdíj fejében járó 4 drachmát és egy obolost.
Pap. Columb. Inventory 480 (részlet) = Hunt-Edgar II: 205
* Dikaiarchos jellemtelen zsoldos volt, kinek szolgálatait V. Ptolemaios Epiphanés király így jutalmazta.
16. Szökött rabszolgák körözése (I. e. 156)
A 25. évben Epeiph 16-án Alexandriába távozott Aristogenésnek, Chrysippos fiának, az alabandai ügyvivőnek rabszolgája, név szerint Hermón, akit Neilosnak is hívnak, szír nemzetiségű, Bambykéből való, 18 éves, középtermetű, szakálltalan, izmos lábú, gödrösállú, orra mellett balról anyajegy, szája széle mellett balról forradás van, jobb csuklójára két barbár betű van tetoválva, 3 minányi vert arany, 10 szem gyöngy, vaskarika, rajta tégely és vakarók vannak nála, testén köpeny és kötény. Aki visszahozza [első kéz: 2, második kéz:] 3 réz talentumot kap, aki templomban megmutatja, az [első kéz: 1, második kéz:] 2 talentumot, aki pedig fizetőképes és teljes jogú férfinél mutat] a meg őt, [első kéz: 3, második kéz:] 5 talentumot. A jelentés a kerületi főnök embereihez intézendő. A vele együtt megszökött Bión, Kallikratés udvari főhivatalnoknak a rabszolgája, alacsony termetű, széles vállú, vékony lábú, mosolygós tekintetű, kabátban és rabszolgaruhában távozott, 6 talentum és 5000 váltópénz értékű női tarsollyal. Aki visszahozza, annyit kap, mint amennyit a fent leírtért. A jelentés erre vonatkozólag is a kerületi főnök embereihez intézendő.
Pap. Par. 10 (U. P. Z. 121) = Moravcsik 18 (lásd a VII. sz. képet)



17. Rabszolgacsecsemő dajkaságba adása (I. e. 13)
Prótarchosnak* Isidórától, . . . . . , leányától, akinek gyámja fivére, Eutychidés. . . fia és a perzsa Didymétől, Apollónios leányától, akinek gyámja fivére, Ischyrión, Apollónios fia, perzsa származású. Didymé beleegyezik, hogy gondozni és szoptatni fogja kint a városban saját magánál saját tiszta és
vegyítetlen tejével tizenhat hónapon keresztül Caesar folyó tizenhetedik évének Pharmuthi havától kezdve azt a felvett** rabszolgacsecsemőt, akit . . . . . . . hívnak s akit Isiflóra kiadott neki. Isiflórától a tejért és a táplálásért bér fejében havonta tíz ezüst drachmát és két pint olajat kap. Amíg megkapja a kikötött bért, köteles gondot fordítani önmagára és a gyermekre, tejét meg nem rontani, férfival nem hálni, teherbe nem esni, más gyermeket nem táplálni és a gyerekholmit, amit kap és amit rábíznak, jó állapotban tartani, és amikor kérik, visszaadni vagy az egyes darabok értékét megtéríteni, kivéve nyilvánvaló elvesztés esetét, amikor, ha ez valónak bizonyul, mentes legyen ez alól. Didymé megkapta Isidóra házából az első három hónapra, Pharmuthira, Pachónra és Paynira szóló olajat. Idő előtt nem szabad neki abbahagyni a táplálást, és ha bármilyen módon vétene ezellen, köteles visszatéríteni a már megkapott táppénznek a másfélszeresét és amit még ráadásul kapott, továbbá a kárt és kiadásokat, s fizet még ötszáz drachmát és az előírt büntetést, Isiflórának pedig megvan a behajtási joga Didymé személyét és minden tulajdonát illetőleg, mintha csak a törvény ítélte volna meg neki, és ezzel szemben minden biztosíték és oltalom, amit az saját érdekében felhozna, érvénytelen. Ha minden feltételt teljesít, úgy Isidóra is köteles megadni neki a fent jelzett havi táppénzt a hátralevő tizenhárom hónapra és idő előtt nem veheti el tőle a gyermeket, ellenkező esetben ő maga ugyanazt a büntetést fizeti. Didymé keresse fel rendszeresen minden hónapban négy napon Isiflórát s hozza magával a gyermeket, hogy az megtekinthesse. Kérjük a jóváhagyását. [Második kéz:] Én Isidóra hozzájárulok a fentiekhez. Én Eutychidés nővérem gyámjaként jegyeztettem be magamat és írtam helyette, mivel ő nem tud írni.



[Harmadik kéz:] Én Didymé hozzájárulok a fentiekhez. Én Ischyrión nővérem gyámjaként jegyeztettem be magamat és írtam helyette, mivel ő nem tud írni. [Első kéz:] Isidórának . . . . . . Caesar 17. évében.
Pap. B. G. U. 1107 = Moravcsik 30
* Prótarchosról lásd a 3. sz. papiruszt. ** A "felvett" szó arra vonatkozik, hogy a rabszolgagyermeket születése után a háziúr kezébe véve tulajdonául ismerte el.
18. Osztozkodás öröklött rabszolgákon (I. sz. 47)
Tiberius Claudius Caesar Augustus Germanicus császár hetedik évében Xandikos hónap huszonkilencedikén az arsinoéi kerület polemóni körzetében levő Tebtynisben. Haryótés, harmincöt éves, kinek álla alatt bal oldalon forradás van, Kronión, harminc éves, kinek bal alsó karján forradás van, és az ifjabb Haryótés, más néven Arabarchés, huszonhét éves, kinek bal szemöldöke felett forradás van, Héródión három fia kölcsönösen elismerik, hogy egymással való megegyezés alapján a mai naptól kezdve mindenkorra felosztották egymás között azt a négy rabszolgát, Thermuthariont, Sambust, Héraklast és a sánta Héraklust, akiket atyjuk örökségül hagyott rájuk, és pedig oly módon, hogy az idősebb Haryótésnak jut reá eső részként Sambus a tőle születendő rabszolga-ivadékokkal együtt, Kroniónnak jut reá eső részként a fent említett Héraklas, az ifjabb Haryótésnak, más néven Arabarchésnak jutnak reá eső részként a fent említett rabszolganők, Thermutharion és a sánta Héraklus a tőlük születendő rabszolga-ivadékokkal együtt, de a megegyező felek atyjának rendelkezése értelmében a fent említett rabszolganő, Thermutharion a megegyező felek anyjának, Taorseusnek, Haryótés leányának szolgálatában marad mindaddig, míg Taorseus életben van. A megegyező felek mindegyikének, továbbá leszármazottaiknak és örököseiknek birtokában és uralma alatt legyen a nekik jutott rész a mai naptól fogva mindenkoron elvitathatatlanul, és egyik megegyező fél sem támaszthat semmiféle módon igényt arra, ami a másiknak jutott közülük. Ha pedig a



megegyező felek valamelyike az egyik fenti előírással szemben a szerződéssel ellentétesen járna el, az, aki azt be nem tartja, annak, aki betartja, fizesse meg a kárt és kiadásokat kétszeresen és még bírságként ezerötszáz drachmát és ugyanazt az összeget a kincstárnak, az idevonatkozó megállapodások pedig változatlanul érvényben maradnak ügy, ahogy saját akaratukból mindenben megegyeztek. A három említett személy sajátkezű aláírása: [Második kéz:] Én Haryótés, Héródión fia, a jelen felosztás egyik részese, megkaptam a reám eső részt, a fent említett rabszolganőt, Sambust és mindent úgy fogok tenni, mint fentebb áll. [Harmadik kéz:] Én Kronión, Héródión fia, a jelen felosztás egyik részese, megkaptam a reám eső részt, a fent említett rabszolgát, Héraklast és mindent úgy fogok tenni, mint fentebb áll. [Negyedik kéz:] Én ifjabb Haryótés, más néven Arabarchés, Héródión fia, a jelen felosztás egyik részese, megkaptam a reám eső részt, a fent említett két rabszolganőt, Thermuthariont és a sánta Héraklust és mindent úgy fogok tenni, mint fentebb áll.
Pap. P. S. I. 903 = Hunt-Edgar I. 51
19. Rabszolgafelszabadítás (I. sz. 91 vagy 107)
Caesar Domitianus Augustus Germanicus császár tizedik évében Hyperbaretaios [második kéz:] 6. [első kéz:] szökő napján [második kéz:] császári ünnepnapon [első kéz:] Thebaisnak Oxyrhynchos városában három közjegyző előtt, mindhárom neve Psammis. Achilleus, aki 20 éves, középtermetű, sárgásbarna bőrű, hosszúkás arcú, homloka közepén forradás van és Sarapas, aki . . éves, középtermetű, sárgásbarna bőrű, hosszúkás arcú, bal . . . . . . forradás van, mindkettő . . . . . . Ammónios fiának fia, kiknek anyja Sarapus . . . . . . kik Oxyrhynchos városából valók, utcán kötött szerződéssel – Zeus, Gé és Hélios úgy segéljen – felszabadították a két részben már felszabadított Apollónus nevű rabszolganőt az általuk közösen bírt harmadik részt illetőleg is, aki 26 éves, középtermetű, sárgásbarna bőrű, hosszúkás arcú, jobb lábán forradás van . . . . . . a felszabadított rabszolganő . . . . . . a felszabadított harmadik résznek. . . . . . vert ezüst drachma . . . . . . 4 obolos és ami váltságdíj jár . . . . . . Achilleusnak és Sarapasnak Héraklas Tryphón fia . . . . . , kinek anyja



Taonnóphris, Panesiés leánya, aki ugyanazon városból való; 31 éves, középtermetű, sárgásbarna bőrű, hosszúkás arcú, jobb térdén forradás van, azaz kétszáz vert ezüst császári . . . . . . és ezer . . . . . . réz . . . . . . Achilleusnak vagy valaki másnak nem szabad követelést támasztania Apollónusszal vagy az ő leszármazottaival szemben a fent említett váltságdíjat illetően. A felszabadítást igazolja . . . . . . Peteésis fia, kinek anyja . . . . . , aki ugyanazon városból való, 40 éves, középtermetű, hosszúkás arcú, . . . . . . lábszárán forradás van. [Második kéz:] Én Achilleus fivéremmel, Sarapasszal együtt felszabadítottam Apollónus rabszolganőt harmadrészben és felvettem a váltságdíjat, kétszáz ezüst drachmát . . . . . . [A hátlapon:] . . . . . . 6. szökőnapján.
Pap. Oxy. 722 = Hunt-Edgar I. 12, Mitteis-Wilcken II. 358
20. Rabszolgagyermek anyakönyvezése (I. sz. 124)
Caesar Traianus Hadrianus Augustus császár nyolcadik évében Pachón első napján Dindóros, Tryphón fia útján, aki a memphisi kerület Ténis és Kerké községeinek anyakönyvi hivatalát vezeti. Bejelentés otthon született rabszolgáról: Baibia Ruphilla, harmincöt éves, ismertetőjele nincs, kinek gyámja anyja fivére, Publios Lukrétios Diogenés, negyvenöt éves, jobb lábszárán forradás van, a szabályrendeletnek megfelelően anyakönyveztette otthon született rabszolgaként azt a fiút, akiről azt mondta, hogy az övé, mivel a tulajdonát képező Tyché nevű rabszolganője szülte, s akinek neve Phoinikas, három éves, jobb csuklóján forradás van, és befizette a Bereniké Euergetis istennő ünnepét meghosszabbító hét napra járó felajánlást.
Pap. Raccolta Lumbroso p. 49 = Hunt-Edgar II. 311
* A rabszolgagyermek után járó illetékeket III. Ptolemaios király istenített felesége, Bereniké kultuszára fordították.
21. Rabszolganő eladása



(I. sz. 129)
Caesar Traianus Hadrianus Augustus császár tizenharmadik évében Payni 29-én Thébaisnak Oxyrhynchos városában. Az Oxyrhynchos városából való Agathos Daimón, akit Dionysiosnak is neveznek, Dionysios fia, Dionysios unokája, kinek anyja Hermioné, az utcán megegyezik Gaios Iulios Germanosszal, Gaios Iulios Dometianos fiával, hogy e szerződés által hitelesíti azt a sajátkezűleg írt eladási szerződést, amelyet a szerződő fél, Agathos Daimón, más néven Dionysios, Iulios Germanosszal a folyó tizenharmadik év Tybi hónapjának huszonötödikén kötött egy rabszolganő eladása ügyében, akit Dioskorusnak hívnak, 25 éves, különös ismertetőjele nincs, aki vétel útján lett az ő tulajdona, és aki azelőtt a sósikosmosi törzsből és az althaiosi kerületből való Hérakleidésé, más néven Theóné, Machón fiáé volt. E rabszolganő ettől fogva Iulios Germanos tulajdonába ment át úgy, ahogy volt, visszavonhatatlanul, kivéve nyavalyatörés vagy bélpoklosság esetét ezerkétszáz ezüst drachma áron, amely összeget Agathos Daimón, más néven Dionysios, teljes egészében megkapott Iulios Germanostól a sajátkezűleg írt szerződés elkészítésekor. Ebből az összegből Iulios Germanos kifizette a fent nevezett Dioskuros rabszolganő után járó forgalmi adót a fent említett év Phamenóth havának harmadik napján, amint a neki kiszolgáltatott nyugta igazolja. Agathos Daimón, más néven Dionysios, köteles a fent nevezett Dioskorus rabszolganőért minden tekintetben jótállni, ahogy az a sajátkezűleg írt eladási szerződésben áll. Ha ez elveszne vagy valami más úton elpusztulna, Iulios Germanos nem követelhet . . . . . .
Pap. Oxy. 95 = Moravcsik 59



MEZŐ- ÉS ERDŐGAZDASÁG
22. Királyi birtok haszonélvezete (I. e. 243/2)
Ammónios üdvözli Aristarchost. Artemidóros, Stratios embere megírta nekünk, hogy a Pharbaitha körüli földeket élvező zsoldos lovasok közül meghalt az Eteóneus-ezredbeli századparancsnok, a sélymbriai Theodóros, Phanoklés fia. Vedd vissza birtokát a királyi állományba és gondoskodj róla, hogy az összes bérleti járandóságokat beszolgáltassák a királyi kincstárnak, mert téged terhel a felelősség. Jó erőt
Az 5. évben Pharmuthi 18-án.
Pap. Lille 14 = Moravcsik 9
Az egyiptomi királyok a Moiris-tó lecsapolása után nyert termőföldeket zsoldosaiknak adták ki haszonélvezetre, akik ezeket rendszerint bérbe adták. Minthogy a tulajdonjog a királyé volt, a haszonélvező halála után a földet újból kiadták haszonélvezetre. Jellemző a zsoldoshadsereg összetételére, hogy az itt említett elhunyt katona a Márvány-tenger melléki Sélymbriából származott.
23. Árverési hirdetmény (I. e. 223 táján)
Áruba bocsátjuk a következő feltételek mellett . . . . . . , hogy a birtokba lépők évente megfizetik a kincstárnak a szőlők után járó pénzbeli adókat és a Philadelphosnak járó hányadot, a termőföld után pedig a kiszabott gabonajáradékot és minden egyéb fizetséget, ami a föld után jár. A kincstárnak járó vételárat befizetik a királyi pénztárba, a . . . . . . 3 éven belül, a papi tisztségek teljes árának negyedrészét újonnan kibocsátott aranyban vagy ezüstben, a többit pedig rézben a szokásos felárral*, azaz minőnként 10 drachmát és két és fél obolost véve, a többi földbirtok árát pedig rézben a szokásos felárral, és fizetnek még a szállításért** minőnként három obolost, továbbá a kijáró hatvanadot és az egész után



járó kikiáltási díj fejében egy ezreléket. A vásárló a papi hivatalokkal járó haszonélvezet birtokába lép, mihelyt az első részletet a kincstárnak kifizette, övé a föld és hozadéka, ha azt előző birtokosai bevetették; ha pedig bérbe volt adva, úgy a megművelőkkel kötött szerződések értelmében azok, akik megművelték, a vásárlónak fizetik a haszonbért. A vételár 1/4 részét tüstént le kell fizetni, a maradékot pedig a 25. évtől kezdődőleg 3 év alatt oly módon, hogy évenként Epeiph és Mesoré hónapokban esedékes egy-egy részlet a barmok és felszerelés után azonnal a . . . . . . és a kilencvenedet. Mindezt birtokukba veszik ugyanúgy, ahogy azt előbbi gazdáik is bírták. Amíg az árverés folyik, bárki ráígérhet az árra annyit, amennyit akar, de ha az árverés véget ért, és az első részletet még nem törlesztették le, tíz százalékot kell ráígérni. Az áruba bocsátott dolgok az előírásban jelzett 6 nap letelte után eladatlanoknak nyilváníttatnak.
Pap. Eleph. 14 = Moravcsik 10
* Rézpénzzel valófizetés esetén abban az időben körülbelül 10%-os felárat számítottak fel. ** A tetemes mennyiségű rézpénz szállításának költsége.
Az egyiptomi Ptolemaiosok a tulajdonukban levő földeket nemcsak ideiglenes haszonélvezetre adták ki, hanem árverés útján örökös bérletre is. .4 bérlők ez esetben az évenkénti pénzbeli és természetbeni beszolgáltatásokon kívül vételárat is fizettek, aminek ellenében a föld örökölhető birtokukká lett. Amint e papiruszból kitűnik, a földekkel együtt papi tisztségek megvásárlása is árverés tárgyát alkotta. A bérlők részéről esedékes illetéket II. Ptolemaios király istenített feleségének, Arsinoénak a kultuszára fordították, kinek mellékneve Philadelphos ("testvér-szerető") volt.
24. Gazdasági ellenőrző szemle (I. e. III. sz. vége)
Szemleutad során igyekezz mindenütt, amerre megfordulsz, mindenkit felvidítani és bizalmukat megnyerni, és ezt ne csak szóval tedd, hanem ha közülük egyesek panaszt emelnek a községi jegyzők vagy a községi elöljárók ellen valami földművelésre vonatkozó dologban, vizsgáld meg azt és amennyire módodban áll, járj végére az ilyen dolgoknak. Amikor befejeződött a vetés, nem lesz rossz, ha gondosan megszemléled, mert ilyen módon látni fogod, hogy kelnek a növények és



könnyen észre fogod venni, mi jól bevetett és mi bevetetlen, és így felismered azokat, akik elhanyagolták teendőiket, és megtudod azt is, hagy egyesek másra használták a vetőmagokat s visszaéltek vele. A legszükségesebb teendőd, hogy a kerület be legyen vetve a vetési előírás szerinti növényfajtákkal, és ne mulaszd el megfigyelni, hogy egyesek nincsenek-e túlterhelve vagy pedig teljesen tönkretéve a bérösszegek fizetése által. Készíts jegyzéket a földművelésben használt királyi és magántulajdonban levő barmokról és a lehető legnagyobb gondot fordítsd arra, hogy a királyi barmok szaporulata, amikor már képes szénát enni, a borjúnevelőkbe kiadassék . . . . . . Fordíts gondot arra is, hogy az előírt gabonakészleteket, melyek jegyzékét mellékelve küldöm neked, idejében leszállítsák Alexandriába nemcsak a kellő mennyiségben, hanem átvizsgálva és használatra alkalmasan. Látogasd meg a szövőműhelyeket is, ahol a vásznakat szövik és a legnagyobb gondot fordítsd arra, hogy minél több szövőszék legyen működésben és a takácsok érjék el a kerület számára előírt teljesítményt. És ha egyesek hátralékban vannak a megállapított darabokkal, hajtsák be rajtuk az előírás szerint minden egyes fajtára megállapított összeget. Különösen gondoskodjál arról, hogy a vásznak jók legyenek, és meglegyen bennük az előírás szerinti fonalsűrűség . . . . . . A legelőbérletből származó bevétel egyike a legfontosabbaknak, és az nagymértékben növekedik, ha az összeírást a leggondosabban készítitek. Az erre legkedvezőbb idő Mesoré hónap táján van; ugyanis ebben a hónapban az egész vidéket víz borítja, s így az állattenyésztők kénytelenek nyájaikat felküldeni a magasabb helyekre, mivel nem tudják azokat több helyen szétszórni. Legyen gondod arra is, hogy az árucikkeket ne adják drágábban az előírt áraknál, és különösen azokat az árukat vizsgáld meg, melyeknek nincs megszabott áruk és a kereskedőkön áll, hogy olyan árat szabjanak meg, amilyet éppen akarnak, és ha bizonyos felárat állapítasz meg az eladásra kerülő árucikkeknél, kényszerítsd . . . . . .
Pap. Tebt. 703 (részlet) = Hunt-Edgar II. 204
Kormányzati szervek utasítása egy gazdasági felügyelő számára, amelyből kitűnik, hogy a kormányzat a legapróbb részletekig szabályozta és ellenőrizte nemcsak a mezőgazdasági, de az ipari termelést, sőt a kereskedelmi forgalmat is.



25. Papirusz-ültetvény bérlete (I. e. 5)
Prótarchosnak* Dionysiától, Achilleus leányától, aki polgár, s akinek gyámja Eudémos . . . . . . és Hieraxtól, Tithoés fiától és Papostól, Andronikos fiától, akik mindketten perzsa származásúak. Ama dolgokat illetőleg, amelyek köztünk vita tárgyát képezték, a következő feltételek mellett egyezünk meg egymással. Hierax és Papos bérbe veszi Dionysiától három évre Caesar folyó huszonhatodik évének Thóth havától kezdve Arsinois, másképpen Eurulochos földje környékén, a Kolpos nevű helyen levő papirusz-nádast, amely az övé és kiskorú fiáé, Achilleusé, Ptolemaios fiáé, s amely azelőtt ugyanezen határokon belül Hieraxé, Hierax fiáé volt, s amelyet az úgynevezett Batheia, a Dioikétos nevet viselő hely, Pisat, Emuei és bizonyos részen Telkaror határol, évi ötezer, mindenféle levonástól és költségtől mentes ptolemaiosi ezüst drachma bérösszegért azzal a feltétellel, hogy Dionysiának minden évben Thóthtól Mecheirig havi kétszázötven ezüst drachmát, Phamenóthtól Mesoréig pedig ötszáznyolcvanhárom drachmát és két obolost fizetnek ki. E feltételek mellett átveszik erre az időre a bérletet, de nem szabad nekik a bérletben alkalmazott munkásoknak a kolposi munkabéreknél többet fizetni, azonkívül tartoznak évenként száz hatköteges papiruszrakományt külön beszolgáltatni, és a bérelt birtokát megművelni úgy, hogy a megfelelő részeket . . . . . . , a többit pedig a kellő kímélettel és nem . . . . . . , sem csónakról vágni, se egyoldalúan kihasználni, sem nádból font tárgyakat eladni, sem másoknak albérletbe kiadni, sem saját vagy idegen marhát a nádasban legeltetni, s ha ott találnak ilyet, saját költségükön elhajtani . . . . . . a nádast kellő időben, azonkívül kötelesek a csatornákat és a keresztcsatornákat saját költségükön feltölteni, kikotorni, új mederbe terelni és hajózhatóvá tenni úgy, ahogy azokat átvették, ha pedig . . . . . . támadás, árvíz vagy rombolás érné, vagy ha a város részéről valami okból vagy az állam részéről a bért illetőleg . . . . . . fennakadás állna be, vagy ha . . . . . . , vagy valami istencsapás sújtaná a bérletet, mindez nem tartozik Dionysiára, és a bérlőknek nem szabad a bérletet idő előtt cserbenhagyni. Ha pedig e feltételek közül bármelyiket áthágnák, tüstént letartóztathatók és fogságban tarthatók, amíg . . . . . . és teljesítik és megfizetik Dionysiának másfélszeresét annak a bérösszegnek, mellyel tartoznak, továbbá minden rakományért, amelyet elmulasztottak beszolgáltatni, a napi árat és hozzá



még ezer ezüst drachma büntetést. Ha pedig megszegik a szerződést, Dionysiának szabadságában áll idő előtt kitenni őket, másoknak adni bérbe és az újra való bérbeadással járó károsodás ellenértékét behajtani. Dionysiának behajtási joga van a bérlőket illetőleg összesen és egyenként, bármelyiket választja ki közülők, továbbá minden vagyonukat illetőleg, mintha csak a törvény ítélte volna meg neki, és ezzel szemben minden biztosíték és oltalom, amit saját érdekükben felhoznának, érvénytelen. De ha minden feltételt teljesítenek, Dionysia biztosítja számukra erre az időre a bérlet zavartalan élvezetét és megengedi, hogy hozadékát saját hasznukra fordítsák, nem teszi ki őket idő előtt és semmi egyebet nem követel tőlük. Máskülönben meg kell térítenie a károkat és költségeket és éppúgy bírságot kell fizetnie, mintha csak a törvény ítélte volna meg anélkül, hogy a szerződés érvénytelenné válnék. A bérlők a száz rakományt az anolmethiosi kikötőben adják át. Kérjük a jóváhagyást.
Pap. B. G. U. 1121 = Moravcsik 31
* Prótarchos személyéről lásd a 3. sz. papiruszt.
A papirusz-ültetvények a római császárok korában részben magánkézben voltak, de a papirusz-cserjékből készült íróanyagnak az előállítása állami monopólium volt.
26. Libabérlet (I. sz. 176)
Marcus Aurelius Antoninus Augustus Armeniacus Medicus Parthicus Germanicus Sarmaticus Maximus Caesar császár tizenhetedik évében Sebastos Tóth hónap 14-én Ptolemais Euergetisben az arsinoéi kerületben. Amatios, más néven Paulinos, volt testnevelési felügyelő, Patrónnak, volt testnevelési főfelügyelőnek a fia, aki negyvennégy éves, ismertetőjele nincs, bérbe adott Neilammónnak, aki Neilosnak, Lurios, más néven Apollónios szabadosának a fia, húsz éves, bal lábszárán forradás van, és Ponnisnak, Hérakleios fiának, Hérakleios unokájának, aki Kerkésis faluból való, negyvennyolc éves, jobb lábszárán forradás van, továbbá Orsenuphisnak, Pasis fiának, Orsenuphis unokájának, aki huszonkilenc éves, jobb lába bokacsontján forradás van, vagyis e három személynek kölcsönös kezesség mellett huszonhárom tojó libát, amelyeket ők



megkaptak a mai napon egy évre kilencszázhúsz ezüst drachma becsértékben összesen huszonhárom kifejlett libából álló bérért jótállással és minden levonás nélkül, és Neilammón és társai kötelesek az év letelté után ugyanolyan kölcsönös kezesség mellett Amatiosnak, más néven Paulinosnak a fent említett huszonhárom tojó libát visszaszolgáltatni, ellenkező esetben haladék nélkül meg kell fizetniök neki a kilencszázhúsz ezüst drachmányi becsértéket, ha pedig nem fizetnének, akkor ugyanúgy meg kell adniok . . . . . . a huszonhárom kifejlett libából álló bért. Amatiosnak, más néven Paulinosnak Neilammónnal és társaival szembén minden követeléséhez megvan a behajtási joga, bármelyiket választja, és minden tulajdonukra vonatkozólag úgy, mintha csak a törvény ítélte volna meg. [Második kéz:] Mi hárman, Neilammón, Neilos fia, Ponnis, Hérakleios fia és Orsenuphis, Pasis fia bérbe vettünk egy évre kölcsönös kezesség mellett Amatiostól, más néven Paulinostól huszonhárom tojó libát, melyeket kilencszázhúsz ezüst drachma becsértékben megkaptunk huszonhárom kifejlett libából álló bérért és egyéb kikötésekkel, mint fentebb áll. Én Dionysios, Sarapión fia, írtam helyettük, mivel ők nem ismerik a betűket. [Harmadik kéz:] Iktatva Tóth 24.
Pap. P. S. I. 961 (részlet) = Hunt-Edgar I. 45
27. Datolyapálmaliget bérlete (I. sz. 208)
Phlavia Patronillának, más néven Titaniasnak, kinek gyámja a férje, Gaios Valerios Parisa, volt testnevelési főfelügyelő, Kanereus Heriés nevű fivére részéről. A Héphaistias falu határában lévő, tulajdonodat képező datolyapálmaligetet, amelyet úgy emlegetnek, hogy a Herennios-féle, bérbe akarjuk venni tőled ezer ezüst drachma bérösszegért, amihez járul még külön fizetésként minden egyes pálmatörzs datolyáiból z véka a falu templomi datolya-mértékével mérve és 12 . . . A bérösszeget a datolyaszüret idején késedelem nélkül meg fogom fizetni, s engem, a bérlőt illet minden munka, a leszedés, a beporzás, az öntözés, a töltéskészítés,



továbbá a csatornaásás földmunkálatainak egyharmada és azok tisztogatásának fele. Fizetni fogok még két véka . . . [Második kéz:] Én Gaios Valerios Pansa bérbe adtam, mint fentebb áll, és amíg nem tesz senki magasabb ajánlatot, a fentebb említett bérlet birtokában maradsz. [Első kéz:] Lucius Septimius Severus Pius Pertinax Arabicus Adiabenicus és Marcsis Aurelius Antoninus Pisis Augustusok és Publius Septimius Geta Caesar Augustus 17. évében Thóth y-én.
Pap. Ryl. 172 = Hunt-Edgar I. 43
28. Vetőmagkiosztás (I. sz. 228)
Aurélios Démétriosnak, más néven Alexandrosnak, aki főpapi tisztséget viselt, és Aurélios Dioskorosnak, a közjegyzőnek, akik mindketten Oxyrhynchos városának tanácsosai, és akiket a méltóságos tanács megbízott a folyó 8. évre a felső járásban a vetőmag szétosztásának felügyeletével, Aurélios Biaiostól, Biaios és Taiollé fiától, aki Episémos községből való. Kérem, hogy utaljanak ki nekem a folyó 8. évre vetőmagkölcsönként 30 vékát az elmúlt 7. évi búzatermésből az általam művelt s holdanként nem kevesebb, mint két véka termést hozó kincstári föld bevetésére, amely Skó falu határában Lukios Aurélios Apollónios és fia Lukios Aurélios Matraios, más néven Héraiskos nevén van, s Ódeas haszonbérleti birtokából 26 és fél, Paidieus haszonbérleti birtokából 3 és fél holdat, összesen 30 holdat tesz ki. A 30 vékát én árpától és konkolytól meg fogom tisztítani és becsületesen és hűségesen a földbe fogom vetni az erre kirendeltek ellenőrzése mellett s ugyanazt vissza fogom téríteni az új termésből a folyó 8. évre szóló, a földet illető megfelelő járandóságokkal együtt a hivatalos félvéka mértékkel mérve az előírt módon. Esküszöm Marcus Aurelius Severus Alexander Caesar urunk boldogságára, hogy nem állítottam valótlanságot. Caesar Marcus Aurelius Severus Alexander Pius Felix Augustus császár 8. évében, Choiak. [Második kéz:] Én Aurélios Biaios, Biaios fia, nyújtottam be . . . . . .
Pap. Oxy. 1031 = Hunt-Edgar II. 302, Mitteis-Wilcken I. 343



29. Gabonaosztás (I. sz. 261)
Hermupolis ősrégi, ragyogó és dicső nagy városa méltóságos tanácsának Aurélios Phibióntól, Panechótés fiától, aki Dioskoros fia és Achilleus, más néven . . . . . . unokája, Hermupolis városából való, a gimnázium tagja és a Nyugati Őrtorony kerületében a 24. elöljáróságnál van bejegyezve. Én a fent megnevezett Aurélios Phibión, a Nyugati Őrtorony kerületéből való, a 24. elöljárósághoz tartozó 42 éves férfi, feliratkozom az elkövetkező sok jót ígérő gabonaosztásra, melyet a mi uraink, Macrianus és Quietus Caesarok és Augustusok nagylelkűsége sok jót ígérően nyújt. Jó szerencsét
Titus Fulvius Junius Macrianus és Titus Fulvius Junius Quietus, a Pii Felices Augusti Caesares császárok 1. évében Mecheir 21-én. [Második kéz:] Én Aurélios Phibión nyújtottam be. [Harmadik kéz:] Én Prodikos. . . . . . láttamoztam.
Pap. Lond. 955 = Hunt-Edgar II. 320, Mitteis-Wilcken I. 425
A római császárok szükség esetén megnyittatták az egyiptomi állami raktárakat, hogy a lakosság bizonyos korosztályait olcsó gabonával lássák el. Ezért a helyi tanácshoz kellett folyamodni, amely már előre kiadta a gabonajegyeket. A császárkorban a gimnáziumok, melyek eredetileg a görögök testgyakorló iskolái voltak, egyesületekké fejlődtek. Az ilyen gimnáziumok tagsága a magasabb társadalmi osztályba való tartozás jele volt és bizonyos kiváltságokkal járt.
30. Szőlő és gyümölcsös megművelése (I. sz. 280)
Aurélios Serénosnak, más néven Sarapiónnak, Agatheinos és Taposeirias fiának, aki a fényes és ragyogó Oxyrhynchos városából való, Aurélios Ktistostól, Ruphos és Dionysia fiától és az ő fiától, Ptolemaiostól,



kinek anyja Tauris, akik mindketten a fényes és ragyogó Oxyrhynchos városából valók, és Pelóiostól, Hérakleus és Tapontheus fiától, aki Tanais községből való. Készséggel vállaljuk, hogy bérbe vegyük még egy évre a folyó hatodik év Hathyr 1-től a Tanais községben a te tulajdonodat képező szőlőbirtok és a hozzátartozó nádas megmunkálását annyi holdon, amennyi azok területe, mi, Aurélios Ktistosék, felerészben, én pedig, Pelóios, a másik felerészben. A szőlő körüli munkálatok a következők: a nád kitépése, összegyűjtése és elszállítása, megfelelő nyesés, csomózás, kötözés, a levelek levágása és elszállítása, az agyagfalakon túlra való kihányásuk, kellő számú szőlővessző bújtatása, ásás, tányérkészítés, barázdálás, téged pedig, a föld tulajdonosát illeti a nádfonatok készítése*, de a mi feladatunk ebben segíteni, s az említetteken kívül ránk tartoznak még a következő. munkálatok: a föld porhanyítása, metszés, trágyázás, szétültetés; visszavágás, a szükséges ritkítás, ami pedig a nádast illeti, a nádszálak kettévágása, öntözés és állandó gyomlálás, ezenkívül kötelesek vagyunk még segítségedre lenni a szőlőbirtokon és a nádasban a földhordó szamarak felügyeletében, hogy a földet oda hordják, ahová szükséges, és elvégezzük a bor tárolására szolgáló agyaghordók kikopogtatását és ezeket borral töltve elhelyezzük a szárító helyiségekben, betapasztjuk, áttöltjük és átszűrjük és vigyázunk rájuk, míg a szárító helyiségekben állnak. A munkabér a fent felsorolt összes munkálatokért négyezer ezüst drachma, tíz véka búza, négy hordó bor, amely munkabért részletekben fogunk megkapni a munkálatok haladásának megfelelően. Úgyszintén vállaljuk, hogy bérbe vesszük egy évre a régi szőlőben levő összes datolyafák és gyümölcsfák termését, amelyért fizetni fogunk rendkívüli bérösszegként másfél véka friss datolyát, másfél véka préselt datolyát, másfél véka diódatolyát, fél véka fekete olajbogyót, ötszáz válogatott őszibarackot, tizenöt citromot négyszáz áradás előtt érő nyári fügét, ötszáz téli fügét és négy nagy fehér érett dinnyét. Azonfelül a fenti bérösszeg fejében fel fogjuk szántani a föld déli oldalához csatlakozó gyümölcsös kertet és elvégezzük öntözését, gyomlálását, és minden időszerű munkát, csak az azon való nádazás és földszórás illet téged, a földtulajdonost, s a bérösszeg minden kockázattal szemben biztosítva van. Ha ez a megállapodás jóváhagyást nyer, idejében és teljes megelégedésre el fogunk végezni minden időszerű munkát a szőlőben, a gyümölcsösben és a nádasban, s a te embereid mindent ellenőrizhetnek, és a kellő időben haladéktalanul meg fogjuk fizetni a külön kikötött bérösszegeket és az idő letelte után át fogjuk adni a bérleti tárgyakat,



amelyekre munkánk folyamán gondot viselünk,, épségben, cirok-, gaz- és gyommentesen, s neked jogodban áll behajtani rajtunk, akik kölcsönös kezességet vállalunk a megfizetést illetően, amint ez szokás. Ez a megállapodás érvényes és megkérdeztetvén jóváhagytuk Caesar Marcus Aurelius Probus Persicus Maximus Gothicus Maximus Pius Felix Augustus császár hatodik évében Choiak 25-én. [Második kéz:] Mi Aurélios Ktistos és fia, Ptolemaios és Pelóios elvállaltuk bérbevételre az összes szőlőművelési munkálatokat a fenti munkabérek ellenében és meg fogjuk fizetni a rendkívüli díjakat, mint fentebb áll, és megkérdeztetvén jóváhagytuk. Én Tiberios Klaudios Horión írtam helyettük, minthogy ők nem tudnak írni. [A hátlapon:] Aurélios Ktistos kötelezvénye, amely a korábbi helyébe lép.
Pap. Oxy, 1631 = Hunt-Edgar I. 18
* Ezek fa hiányában szőlőfuttatás céljaira szolgáltak.



IPAR
31. Olajtermelés szabályozása (I. e. 259)
A 27. évben Lóios havának 10. napján. Átjavítottuk Apollónios pénzügyi főfelügyelő hivatalában. A földművelők mutassák meg a bevetett területet a bérlőnek az intéző és az ellenőr jelenlétében, s ha a földterület felmérése után úgy találják, hogy a bevetett holdak száma nem elegendő, a kerületi főnök, a járási főnök, az intéző és az ellenőr, azaz mindenki, aki felelős, 2 talentum bírságot fizessen a kincstárnak, a bérlőknek pedig a szezám után, amit kaptak volna, holdanként 2 drachmát, a ricinus után holdanként 1 drachmát azzal a nyereséggel együtt, ami a szezámolajból és a ricinus-olajból származott volna. A behajtást a pénzügyi főfelügyelő eszközölj e. Amikor eljön a szezám, a ricinus és a sáfrány aratásának ideje, a földművelők jelentsék a kerületi főnöknek és a járási főnöknek, ahol pedig nincsenek kerületi és járási főnökök, az intézőnek; ezek pedig kötelesek meghívni a bérlőt és a bérlő ezekkel együtt jöjjön oda és becsüljék fel a holdak hozamát. A bennszülött parasztok és a többi földművelő termésüket fajták szerint becsüljék fel, mielőtt azt betakarítják, és a becsértékalapján a bérlővel két példányban kiállított lepecsételt szerződést kell kötniök, és ebbe mindegyik paraszt köteles beírni esküvel megerősítve, hogy fajták szerint mennyit vetett be, és hogy mennyire becsüli hozamát. A kerületi és járási főnök kiküldötte is köteles ezt pecsétjével ellátni. A kerületi főnök vagy az, aki a kerület élén áll, jelentse a bevetett holdak számát a földművelők szerint a termés betakarítása előtt hatvan nappal. Ha nem jelenti vagy nem mutat] a ki, hogy a földművelők bevetették az előírt területet, fizesse meg a bérlőnek az előírt bírságot és ő maga hajtsa be azt a szabálysértő földművelőkön. Azoknak az olajkitermelőknek, akik egy kerületben vannak alkalmazva, nincs megengedve, hogy másik kerületbe költözzenek át. Ha egyesek mégis átmennek, a bérlő, az intéző és az ellenőr letartóztathatja őket. Az olajkitermelőket ne fogadja be senki. Ha valaki tudatosan befogadja vagy a rendelkezés ellenére nem szolgáltatja ki őket, minden olajkitermelő



után 3000 drachma bírságot fizessen, az olajkitermelő pedig letartóztatható. Ha az intéző vagy az ő képviselője nem fizeti meg az olajkitermelőknek a munkadíjukat, vagy az eladásból reájuk eső részt, fizessen bírságként a kincstárnak 300o drachmát és az olajkitermelőknek az illetményüket és a kétszeresét annak az összegnek, amit a szerződés számukra biztosít. Ha nem helyeztetnek üzembe olajütők úgy, amint az elő van írva, vagy termelésük nem elegendő, és emiatt a szerződés kárt szenved, az intéző és az ellenőr fizesse meg az előálló hiányt és a bérlőknek veszteségük kétszeresét. Az intéző és az ellenőr alkalmazottja foglalja jegyzékbe az egyes városokban levő kereskedők és kiskereskedők nevét és a szerződések kezelőivel együtt állapítsa meg, hogy naponként mennyi olajat és ricinust kaphatnak és adhatnak el, és Alexandriában állapodjanak meg a viszonteladókkal, mindegyikükkel köttessék írott szerződés, a vidéken levőkkel havonta, az alexandriaiakkal pedig . . . . . . Azt a mennyiségű olajat és ricinust, amely felett az egyes falvakban levő kereskedők és kiskereskedők írásos megállapodásuk szerint rendelkezhetnek, az intéző és az ellenőr köteles a hónap kezdete előtt minden fajtából a teljes mennyiségben minden faluba elszállíttatni és öt naponként a kereskedőknek és kiskereskedőknek kimérni, és azok árát, ha lehet, még aznap, ha nem, úgy öt nap leforgása alán átvenni és a királyi pénztárba befizetni, a szállítási költségekkel a szerződő feleket terhelve meg. Ha valakit rajtakapnak azon, hogy szezám-, ricinus- vagy sáfrányolajat bármilyen módon előállít, avagy szezám- sáfrány- vagy ricinusolajat másvalahonnan, nem pedig a bérlőktől vásárol, a király ítélkezik felette, továbbá tartozik a bérlőknek 300o drachma büntetést fizetni és az olaj és a növények koboztassanak el. Az intéző és az ellenőr hajtsa be rajta a büntetést, ha pedig behajthatatlan, adják át . . . . . . . . . . . nem szabad az ország belsejébe eladás végett behozni sem Alexandriából, sem Pélusionból, sem máshonnan. Ha valaki mégis behoz, el kell kobozni az olajat, és az illető ezenkívül akónként fizessen 100 drachmát vagy pedig arányosan többet vagy kevesebbet. Ha egyesek saját használatukra idegenből olajat hoznak be, azok, akik Alexandriából hozzák, Alexandriában jelentsék azt írásban és fizessenek minden akó után 12 drachmát vagy pedig arányosan többet vagy kevesebbet és az olajat nyugta ellenében hozzák be.



Pap. Rev. Laws (részletek) = Hunt-Edgar II. 203, Mitteis-Wilcken I. 299
II. Ptolemaios Philadelphos király e rendelete, amelyből szemelvényeink valók, élesen rávilágít az egyiptomi gazdasági életben nagy szerepet játszó állami monopóliumokra. Az egyedárusítás, melyet vállalkozóknak adtak bérbe, az olajnövényelv termesztésén, az olaj kitermelésén és értékesítésén kívül más közszükségleti cikkekre, így pl. a sóra, nátronra, vászonra, papiruszra is kiterjedt. Az olajnövények termesztése, amelyben közvetítő szerepet játszottak a bérlők, szigorú állami ellenőrzés alatt állt, a termés feldolgozása állami üzemekben történt, s az eladási ár a bérlő kiskereskedők közvetítésével a királyi pénztárba folyt be.
32. Ruhajegyzék (I. e. 257)
Zénon* ládája, amelyben van: 1 len általvető, mosott; köpeny: 1 földszínű, téli, mosott, 1 kopott, 1 nyári, kissé kopott, 1 természetes színű, téli, mosott, 1 kopott, 1 borsószínű, nyári, új; alsóruha: 1 fehér, téli, ujjas, mosott, 1 természetes színű, téli, ujjas, kopott, 1 természetes színű, téli, kopott, 2 fehér, téli, mosott, 1 kissé kopott, 3 fehér, nyári, új, 1 fehérítetlen, 1 kissé kopott; 1 fehér kabát, téli, mosott; 1 vastag köpeny; nyáriruha: 1 fehér, mosott, 1 kissé kopott; 1 pár sardesi párnahuzat; rövid harisnya 2 pár földszínű, új, 2 pár fehér, új, 2 fehér öv, új. [A hátlapon:] Peisikléstől Zénón ruháinak jegyzéke.
Pap. Cairo Zen. 59 092 = Hunt-Edgar I. 182
* Zénón személyéről lásd. a 14. papiruszt.
33. Takács család letelepedése (I. e. 256/5)
Apollophanés és Démétrios testvérek, mindenféle női gyapjúcikk készítésének mesterei, üdvözlik Zénónt. Ha jónak látod és szükséged van rá, készek vagyunk neked szolgálatainkat felajánlani. Mivel hallottuk a város hírét és azt, hogy te, annak elöljárója, derék és igazságos ember vagy, elhatároztuk, hogy hozzád jövünk Philadelpheiába mind magunk, mind anyánk és feleségeink.



Hogy legyen foglalkozásunk, adj munkát, ha jónak látod. Ha óhajtod, készítünk felső- és alsóruhákat, öveket, kabátokat, kardtartóövet, hevedereket, női holmikat, hasított ruhákat, nagy kendőket, hosszú női ruhát, szegélyezett ruhát, és ha óhajtod, tanítunk egyeseket. Utasítsd Nikiast, hogy adjon nekünk szállást. Hogy ne idegenkedj tőlünk, megjelölhetünk az ottani megbízhatók közül, vagy akár Moithymisből olyanokat, akik ismernek minket. Jó szerencsét
[A hátlapon:] A 30. évben Gorpieios 28-án. Apollophanés és Démétrios testvérek.
Pap. P. S. I. 341 = Schubart 6
Minthogy a szövőipar is állami monopólium volt, a takácscsaládnak a letelepedéshez engedélyre volt szüksége.
34. Halászok esküje (I. sz. 46)
Mi, Hérakleidés, Tryphón fia, a berenikis-thesmophorosi partvidék halászainak írnoka, és Harmieus, Anubas fia, Papis, Onnóphris fia, Panomieus, Akés fia, Sekoneus, Patynis fia, Anchorimphis, Orseus fia, Harpogathés, Nilos fia, Panomieus, Harmais fia, Nekchés, Opis fia, Orseus, Opis fia, Patynis, Orseus fia, Orseus, Orseus fia, Patynis, Satabus fia, Pelóys, Patynis fia, mind a tizenhárman Narmuthis és Berenikis Thesmophoros falvak halászainak öregjei, mi tizennégyen letesszük az esküt Sarapiónnak, Ptolemaios fiának, a kerületi főnöknek hivatalnokai előtt, aki az arsinoéi kerület bevételeinek és adókivetésének főfelügyelője, Tiberius Claudius Caesar Augustus Germanicus császárra, hogy mi nem vettünk és nem is fogunk részt venni abban, hogy hálót merítve, húzva vagy vetve kifogjuk az oxyrhynchosi és lepidotosi halakat, ezeket az isteni képmásokat*, mint ahogy ez az általunk és a többi halász által aláírt kötelezvénynek megfelel. Ha igazat esküdtünk, boldoguljunk, de ha hamis esküt tettünk, az ellenkezője történj ék. Tiberius Claudius Caesar Augustus Germanicus császár 6. évében Pharmuthi 22-én.



Pap. P. S. I. 901 (részlet) = Hunt-Edgar II. 329
* E halfajtákat, minthogy hasonló alakban isteneket tiszteltek, szentnek tartották s így halászatuk tiltva volt.
35. Takácsinas kitanítása (I. sz. 66)
Tryphón, Dionysios fia, Tryphón unokája, akinek anyja Thamunis, Onnóphris leánya, és Ptolemaios takács, Paysirión fia, Ptolemaios unokája, akinek anyja Óphelus, Theón leánya, mindketten Oxyrhynchos városából valók, kölcsönösen megegyeznek arra vonatkozólag, hogy Tryphón kiskorú fiát, Thoónist, akinek anyja Saraeus, Apión leánya, a mai naptól kezdve egy évre beadja Ptolemaioshoz, hogy nála szolgáljon és kövesse mindazokat az utasításokat, amelyeket Ptolemaios legjobb tudása szerint ad neki a takácsmesterség minden ágában. A fiút egész idő alatt az atyja, Tryphón élelmezi, ruházza és ő viseli a fiú után az összes közköltségeket is, ama feltétellel, hogy Ptolemaios élelmezés fejében havonként öt drachmát és az egész idő leteltével ruházkodás fejében tizenkét drachmát ad neki. Tryphónnak nem szabad fiát Ptolemaiostól elvenni, míg idejét ki nem tölti, de ahány napot az közben elhenyélt, ugyanannyi napra ott kell hagyni ideje letelte után is, vagy fizessen neki büntetésként minden nap után egy ezüst drachmát, ha pedig a határidőn belül elviszi őt, száz drachmát és ugyanannyit a kincstárnak is. Ha pedig Ptolemaios nem tanítja ki a fiút, ugyanolyan összegű büntetés fizetésére köteleztetik. A kitaníttatási szerződés érvényes. Nero Claudius Caesar Augustus Germanicus császár 13. évében Sebastos havának 21-én. [Második kéz:] Én Ptolemaios, Paysirión fia, Ptolemaios unokája, kinek anyja Óphelus, Theón leánya, mindent teljesíteni fogok egy éven belül. Én Zóilos, Hóros fia, Zóilos unokája, kinek anyja Dieus, Sókeus leánya, írtam ezt helyette, mivel ő nem tud írni. Nero Claudius Caesar Augustus Germanicus császár tizenharmadik évében Sebastos hónap 21-én.
Pap. Oxy. 275 =- Moravcsik 43



36. Munkavállalás olajüzemben (I. sz. 99)
Phaóphi 18-án. Thenetkuis szerződése Lukiosszal. Caesar Nerva Traianus Augustus Germanicus császár harmadik évében Phaóphi 18-án az arsinoéi kerületben Themistés körzetében levő Euhémeriában. Thenetkuis, Hérón leánya, munkásnő, perzsa származású,-26 éves, jobb lábzárán forradás van, kinek gyámja rokona, Leontas, Hippalos fia, ötvennégy éves, homloka jobb oldalán forradás van, elismeri Lukios Bellénos Gemellosnak, aki elbocsátott legionárius, hatvanhét éves, bal csuklóján forradás van, hogy tőle házában saját kezéből átvett tizenhat ezüst drachmát visszavonhatatlan előlegként. Thenetkuis ennek fejében köteles Lukios Bellénos Gemellos Euhémeriában levő olajüzemében, amely naptól elrendeli neki, feldolgozni a folyó harmadik évre eső olajtermést, elvégezni mindazt, ami a munkásnő feladata az olajkitermelés befejeztéig, s Lukios Bellénostól megkapja azt a napi bért, melyet a község hasonló munkásnőinek fizetnek, és Lukios a tizenhat ezüst drachmát le fogja vonni részletekben az esedékes munkabérekből. De ha Thenetkuis nem az előírások szerint jár el, köteles kétszeresen visszafizetni Lukiosnak az előleget, s Lukios Bellénosnak pedig megvan a behajtási joga a szerződő felet és minden vagyonát illetően, mintha csak a törvény ítélte volna meg neki. Thenetkuis aláírója a fent jelzett Leontas. [Második kéz:] Én Thenetkuis, Hérón leánya, perzsa származású, kinek gyámja rokona, Leontas, Hippalos fia, elismerem, hogy Lukiostól megkaptam, az előlegként járó tizenhat ezüst drachmát és beállok munkásnak az olajüzembe, amely naptól fogva rendeled nekem, s kapom tőled Lukios, azt a munkabért, melyet hasonló munkásnőknek fizetnek, és mindent úgy fogok tenni, ahogy fentebb áll. Én Leontas írtam Thenetkuis helyett, aki nem ért a betűvetéshez. [Első kéz:] Iktatta a 3. év Phaóphi 18-án Hérón, az euhémeriai szerződéseket nyilvántartó iroda hivatalnoka. [Harmadik kéz:] Én Lukios Bellénos Gemellos megkaptam Epagathos útján a fent jelzett tizenhat ezüst drachmát és nincs panaszom. Caesar Nerva Traianus Augustus Germanicos császár ötödik évében Tybi 12-én.*
Pap. Fay. 91 = Hunt-Edgar I. 17



* Ez utóbbi nyugta két évvel később kelt, mint maga a szerződés.
37. Hieroglif-vésők (I. sz. 107)
Klaudios Menandros királyi jegyzőnek Teóstól, Onnóphris ifjabb fiától, Teós unokájától, kinek anyja Taseus, és Asklastól, Onnóphris fiától, Osmolchis unokájától, kinek anyja Tesauris, akik mindketten Oxyrhynchos városából való hieroglif-vésők, s akiket hieroglif-véső társaik küldtek ki. Ímé saját magunk és jelzett hieroglif-véső társaink jegyzéke Traianus Caesar folyó tizenegyedik évére éspedig: Dekaté negyedben a fent említett Teós, Onnóphris fia, Onnóphris, a fivére, a fent említett Asklas, Onnóphris fia, Osmolchis, a fivére, aki maga is Osirisnek, a legnagyobb istennek a hieroglif-vésője; Thoéris Sugárút negyedében Ptolemaios, Petosarapis fia, Petosarapis unokája, összesen 5 férfi. És esküszünk Caesar Nerva Traianus Augustus Germanicus Dacicus császárra, hogy híven és az igazságnak megfelelően nyújtottuk be a fenti listát és hogy nincs több ezeken kívül, és nincs se tanuló, se idegen, aki a mai napig ezt a mesterséget űzné, vagy pedig érjen bennünket eskünk következménye. Caesar Nerva Traianus Augustus Germanicus Dacicus császár 11. évében Phaóphi 29-én.
Pap. Oxy. 1029 = Hunt-Edgar II. 316
38. Téglagyártás (I. sz. 111-112)
Philónnak és Sabinosnak, a kerületi téglagyártás felügyelőinek Sanesneustól, Orseus fiától, aki a polemóni körzet Narmuthis községéből való. Amennyiben megkapom az engedélyt téglagyártásra és téglaeladásra Caesar Nerva Traianus Augustus Germanicus Dacicus császárnak csupán e folyó tizenötödik évére az említett járás Kerkethoéris községéhen és annak majorságaiban és lapályain, oly módon, hogy azt másokra is átruházhassam, kötelezem magamat nyolcvan ezüst drachma bérösszeg és ami még ehhez járul, az egy százalékos és árverési illeték fizetésére, amely



összeget, ha az engedélyt megadják, Sebastos havától Kaisareios haváig havonta egyenlő részletekben fogom letörleszteni. Sanesneus 6o éves, bal térdén forradás van. Én Kastór kerületi írnok adtam a személyleírást, mert ő azt mondja, hogy nem tud írni.
Pap. Fay. 36 = Hunt-Edgar II. 350, Mitteis-Wilcken I. 316
A téglagyártás is állami monopólium volt, melyet évente minden kerületben a legtöbbet ígérőnek adtak bérbe.
39. Szakács húsjegyzéke (I. sz. 215?)
A 24. év Thóth 4-én: 4 mina hús, 2 csülök, egy nyelv, 1 orr; – 6-án: fél fej nyelvvel; – 11-én: 2 mina hús, egy nyelv, 2 vese; – 12-én: 1 mina hús, egy mell; – 14-én: 2 mina hús, egy mell; – 16-án: 3 mina hús; – 17-én: 2 mina hús, egy nyelv ; – 18-án: egy nyelv; – 21-én: 1 bendő: – 22-én: 1 bendő, 2 vese; – 23-án: 2 mina hús, 1 bendő, 2 csülök; – 26-án egy nyelv; – 30-án: egy mell. [Második kéz:] És ezelőtt Mesoré 18-án: 2 mina hús, 1 bendő, 2 vese; 21-én: 1 mell; – 23-án: 1 fél fej nyelvvel, 2 vese; – 24-én: 2 mina, 2 vese; 25-én: Tryphónnak 2 mina, 1 fül, 1 csülök, 2 vese; -29-én: 2 mina, 2 csülök, 1 nyelv; – a 2. szökőnapon: 1 nyelv; – a 3-on: 1 mell. [A hátlapon:] Szakács elszámolása.
Pap. Oxy. 108 = Hunt-Edgar I. 188
40. Nyugta vasmunkák költségeiről (I. sz. 316)
Valerios Ammónianosnak, más néven Gerontiosnak, az oxyrhynchosi kerület polgármesterének a fényes és ragyogó Oxyrhynchos város vaskovácsai egyesületétől az említett városbeli Aurélios Severos, Sarmatas fia, a fent említettek e havi elnöke útján. Alexandros fiától, Aurélios Agathobulostól, aki az oxyrhynchosi városi bankban a nyilvános bevételek kezelője, a fent említett igen tisztelt



polgármester kiutalásának megfelelően hiánytalanul felvettem azt a kikötött összeget, amely számunkra a városi közmunkákra szánt száz font súlyú, feldolgozásra alkalmas vas ára fejében kiutaltatott, azaz hat ezüst talentumot. Ez a nyugta érvényes, és én megkérdeztetvén jóváhagytam. A dicső Caecinius Sabinus és Vettius Rufinus konzulsága alatt Hathyr 5-én. [Második kéz:] Én Aurélios Severos hiánytalanul felvettem a hat ezüst talentumot, mint fentebb áll, és megkérdeztetvén jóváhagytam.
Pap. Oxy. 84 = Moravcsik 125
41. Kezesség kolbászkészítőért (I. sz. 566)
Isteni urunk Flavius Justinus örökös Augustus és császár uralkodása első évében a legdicsőbb Flavius Basilius konzulsága útóni huszonötödik évben Phamenóth 21-én . . . . . . A vásári felügyelőségnek általad, Philémón, Antinóupolis főhivatalnoka által az Antinoupolisból való Phlavios Sarapaminón, más néven Kolluthos részéről. Önként és saját akaratomból tanúsítom, hogy kezességet vállaltam az antinoéi . . . . . . Aurélios . . . . . . kolbászkészítőért és felelek érte, hogy ő itt Antinoé városában a kolbászkészítők mesterségét minden gáncs és kifogás nélkül fogja folytatni a jelen tizennegyedik indictio szent húsvétjától a tizenötödik indictio . . . . . . és semmiképpen sem fogja abbahagyni ezt a tevékenységét. Ha abbahagyná munkáját és én nem állítom őt elő, amikor kívánják, és nem adom őt át nyilvános helyen, kivéve a szent kerteket, a szent képeket, a szent vasárnapot . . . . . . ünnepnapot, és magam mint az ő kezese a munkából való kiállásáért 1 aranyat fogok fizetni. A kezességi kötelezvény érvényes és biztosítva van s én megkérdeztetvén mindenben jóváhagytam. [Második kéz:] Én Phlavios Sarapammón, más néven Kolluthos vállalom a kezességet és hozzájárulok mindenhez, mint fentebb áll. Én Aurélios Stephanos . . . . . . Antinoé városából felkérésre írtam helyette, mivel ő nem tud írni. [Harmadik kéz:] Én Kosmas közjegyző . . . . . .
Pap. Strassb. 46 = Hunt-Edgar II. 364



42. Szerződés bíborfestőkkel (I. sz. 602)
Urunk és mesterünk, istenünk és megváltónk, Jézus Krisztus nevében, isteni uralkodónk, Flavius Mauricius Tiberius, örökös Augustus és császár uralkodása huszadik évében Pachón huszonnyolcadikán, a hatodik indictio kezdetén Thébaisnak Hermupolis városában. Mi, Aurélios Ioannés, Phoibammón fia, kinek anyja Stephanos, és fiaim Ménas és Psa, bíborfestők Hermupolis városából, üdvözöljük urunkat, legkegyesebb korelnökünket, a lenfeldolgozó mestert, Viktór fiát, aki ugyanazon városból való. Elismerjük, hogy együttesen kaptunk és átvettünk bíborfestői mesterségünk előlegeként öt arany nomismát, melyek mindegyikéből hiányzik hat keration hermupolisi mértékkel mérve*, azaz 5 arany nomismát, 30 keration híján azzal a feltétellel, hogy mi nálad maradunk, a te műhelyed szolgálatába állunk és dolgozunk neked a mi bíborfestési szakmánkban a folyó hatodik indictio munkáin az eljárás kezdetétől annak befejezéséig, és minden arany nomismáért, melyből hat keration hiányzik, bíborszínre festünk kétszázhuszonöt köteget s mi magunk adjuk az ehhez szükséges szerszámokat minden késedelem, vita, bírói eljárás és ítélet nélkül, és nem hagyhatjuk abba a dolgozást a te munkád teljes befejeztéig; ha azonban mégis megtennénk, büntetés fejében minden arany nomismáért, melyből hat keration hiányzik, fizetni fogunk hat tiszta kerationt az előleg visszafizetésén kívül. Mindamellett mi tőled kapunk hetenként egy napra minden köteg után két phollist a mi kockázatunkra és zálogul mindennemű javainkért. A jelen szerződés érvényes és biztosítva van és megkérdeztetvén jóváhagytuk. [Második kéz:] Mi Aurélios Ioannés, Phoibammón fia és fent megnevezett fiaim, Ménas és Psa kötöttük a fenti szerződést. Én Aurélios Ioannés, Theodóros fia, Hermupolisból, írtam kérésükre helyettük, mivel ők nem tudnak írni. [Harmadik kéz:] Kolluthos, Viktór fia, isten . . . . . . [A hátlapon:] A hermupolisi Ioannés, Phoibammón fia és Ménas és Psa részére kiállított elismervény 30 keration híján 5 arany nomisma előlegről a 6. indictióban.
Pap. Grenf. II. 87 = Hunt-Edgar I. 23



* A súlymértékek tekintetében is voltak eltérések, városonként változóak.



KERESKEDELEM ÉS PÉNZFORGALOM
43. Gabonaeladás (I. e. 285)
Ptolemaios uralkodásának 40., Menelaos, Lagos fia papságának 5. évében Dios havában. Az athéni. Epimenés eladott a chalkisi Timoklésnek harminc véka búzát, és Epimenés e szerződéssel egyidejűleg megkapta az árát Timokléstől. Epimenés köteles átadni a gabonát Timoklésnek az új termésből a szérűről Panémus havában éspedig teljesen átrostálva, királyi mértékkel mérve, Peroé faluban. Ha nem adná át, Epimenés fizessen büntetésképpen Timoklésnek vékánként négy drachmát, és Timoklésnek joga lesz Epimenés vagyonából behajtani azt, amilyen módon akarja. Ez a szerződés érvényes legyen, bárhol mutatja is fel Timoklés vagy más valaki, aki Timoklés nevében hasonló módon eszközli a behajtást. Tanúk . . . . . . Dionysios, Aristomachos, . . . . . . Stasippos, . . . . . . A szerződés őrzője Dionysios, Hieroklés fia.
Pap. Hib. 84 a (részlet) = Hunt-Edgar I. 34; Mitteis-Wilcken II. 131
44. Aranypénz kibocsátása (I. e. 258)
Apollóniost üdvözli Démétrios. Bárcsak jó erőben volnál magad is, és minden egyéb kedvedre volna. Ami engem illet, úgy cselekszem, ahogy leveledben utasítottál. Kaptam 57 000 aranyat, amelyeket veretés után visszaküldtem. Kaphattuk volna ennek sokszorosát is, hiszen, amint már korábban is megírtam neked, az erre hajózó idegenek, a kereskedők, ügynökök és mások magukkal hozzák az ő jófajta honi pénzüket és a hármasaranyakat, hogy ama rendelet értelmében, amely úgy intézkedik, hogy átvegyük és új rá verjük azokat, új pénzt kapjanak érte. De mivel Philaretos nem engedi meg nekem, hogy elfogadjam, és nem tudjuk, hogy kihez forduljunk ez ügyben, kénytelenek vagyunk a . . . el nem fogadni, az emberek pedig méltatlankodnak, mivel sem a pénzváltó üzletek, sem . . . mi el nem fogadjuk, sem pedig nem



küldhetik az országba áruért, hanem aranyuk, amint mondják, haszontalanul hever, s nem kis veszteséget szenvednek, mivel, noha emiatt küldték őket külföldről, nem egykönnyen tudják másoknál elhelyezni, még csökkentett értékben sem. A városban levők is nehezen tudják értékesíteni a lekopott aranyaikat, mert senki sem tudja, hogy kihez forduljon, hogy valami ráfizetéssel jó aranyat vagy ezüstöt kapjon cserébe. Ez lévén jelenleg a dolgok állása, úgy látom, hogy a király bevételei nem csekély kárt szenvednek. Megírom tehát neked mindezt, hogy tudj ál róla, és ha jónak látod, írjál ez ügyben a királynak és nekem is, hogy kihez forduljak ezeket illetőleg. Én ugyanis előnyösnek tartom, ha lehetőleg minél több arany jön be külföldről, és a király pénze mindég jó és új anélkül, hogy ez költségbe kerülne. Ami már most azt illeti, hogy egyesek hogyan bánnak velünk, erről nem szívesen írok, de amint megérkezel, hallani fogsz róla . . . . . . írjál nekem mindenről, hogy aszerint cselekedjem. Jó erőt
A 28. évben Gorpiaios 15-én. [A hátlapon:] Apollóniosnak. [Második kéz:] Démétrios levele.
Pap. Cairo Zen. 59 021 = Moravcsik 2
Apollónios II. Ptolemaios király pénzügyi főfelügyelője, Démétrios valószínűleg az alexandriai pénzverde vezetője volt. Egy rendelet értelmében a pénzforgalom egységesítése végett a forgalomban levő, de nem ptolemaiosi verésű pénzeket be kellett szolgáltatni, hogy anyagukból új ptolemaiosi érméket verjenek.
45. Myrrha árának szabályozása (I. e. 112)
Apollónios üdvözli a polemóni körzet felügyelőit és a többi hivatalnokot. A községenként kiosztásra kerülő myrrháért senki sem követelhet többet, mint egy mina súlyért 40 ezüst drachmát, rézben pedig 3 talentum 2000 drachmát, egy talentum után 200 drachmát számítva a szállításért. Ezt az összeget Pharmuthi 3-ig kell lefizetni az e célból kiküldött pénzbeszedő kezébe. A mellékelt hirdetményt ki kell függeszteni a községi jegyzővel



együttműködve, aki veletek együtt írja alá a rendeletet. Aki ezellen vét, kihágást követ el. E célból fegyveres őröket is kiküldtünk. Jó erőt A 6. évben Pharmuthi 2-án. A községi felügyelők és a többiek . . . . . . egy mina súlyú myrrháért ne fizessenek többet, mint 40 ezüst drachmát, rézben pedig 3 talentum 2000 drachmát, egy talentum után 200 drachmát számítván a szállításért. Aki ezellen vét, kihágást követ el.
Pap. Tebt. 35 = Moravcsik 22
46. Földbirtokeladás (I. e. 107)
A 11. év, mely egyben a 8. év, Phaóphi 28-án. Taus, Sennésis és Siephmus eladott Petearsemtheusnak és testvéreinek 3 és fél hold földet 9 réz talentumért. Kleopatra és fia, Ptolemaios, más néven Alexandros, az anyaszerető istenek uralkodása 11., azaz nyolcadik évében, amikor a papok és papnők és a kosárvivő papnő ezek és ezek voltak, Phaóphi havának huszonnyolcadik napján Krokodilopolisban Paniskos, a felső-pathyrisi járás közjegyzője előtt. Taus, Harpós leánya, 48 éves, középtermetű, sárgásbarna bőrű, kerek arcú, egyenes orrú, homlokán forradással, és nővérei, Sennésis, más néven Tatus, Harpós leánya, 42 éves, középtermetű, sárgásbarna bőrű, kerek arcú, egyenes orrú, homlokán forradással, és Siephmus, Pachnumis leánya, 2o éves, sárgásbarna bőrű, kerek arcú, egyenes orrú, ismertetőjel nélkül való, mindhárom perzsa nő, kiknek gyámja az említett Taus férje, Psennésis, más néven Kruris, Hóros fia, perzsa származású, aki a latopolisi alsó járás Gotnit községéből való, 45 éves, középtermetű vagy alacsonyabb, fekete bőrű, meglehetősen göndör hajú, hosszúkás arcú, egyenes orrú, alsó ajkán forradással, eladták azt a tulajdonukat képező, az ország belsejében fekvő, gabonatermő, megosztatlan földet, amely Pathyris északi síkságán van, két parcellából áll s a tartozékokkal együtt három és fél holdat tesz ki. Az egyik parcella szomszédjai: délen Patusnak, Hóros fiának és testvéreinek földje, északon Chesthótésnak, Melipais fiának földje, keleten Aésnak és testvéreinek földje, nyugaton a gát; a másik parcella szomszédjai délen a fent említett Chesthótés földje, északon Chesthotésnak, Panemgeus fiának földje,



keleten Thrasónnak és testvéreinek földje, nyugaton a gát és ami egyéb még szomszédos vele. Petearsemtheus, Panebchunis fia, 36 éves, középtermetű, sárgásbarna bőrű, meglehetősen göndör hajú, hosszúkás arcú, egyenes orrú és testvérei, Petesuchos, Phagónis és Psennésis, perzsa származásúak, pathyrisi lakosok megvették a földet egyenlő részben kilenc réz talentumért. Közvetítők és jótállók az adásvételi szerződés összes pontjait illetően Taus, Sennésis, más néven Tatus, és Siephmus, az eladók, akiket elismertek a vásárlók, Petearsemtheus, Petesuchos, Phagónis és Psennésis. Én Paniskos iktattam.
Pap. Grenf. II. 23 a = Hunt-Edgar I. 27
47. Házeladás (I. e. 88)
A 26. évben Mesoré 28-án. Peteésis, Patés fia eladta Pelaiasnak, Eunoos fiának Pathyris keleti részén épült, tetőzettel és ajtókkal ellátott házát, amelynek helyrajza az eladási szerződésből tűnik ki. Az Alexandrosnak nevezett Ptolemaios és nővére, Kleopatra, az anyaszerető megváltó istenek uralkodásának huszonhatodik évében, amikor ezek és ezek a papok és a papnők és a kosárvivő papnő. Mesoré hónap 28-án Pathyrisban a pathyrisi kerület felső járásának közjegyzője, Hermias előtt. A perzsa Peteésis, Patés fia, aki 40 éves, középtermetű, sárgásbarna bőrű, karcsú, hosszúkás arcú, egyenes orrú és a bal szemöldöke alatt forradás van, eladta a Pathyris keleti részén az úgynevezett kútnál épült, tetőzettel és ajtókkal ellátott házát, amelynek szomszédai: délen a vevő, Pelaias háza, északon Psenpoéris leányának, Taenutisnak a háza, amely Panechatés fiának, Totoésnak a birtoka, keleten és nyugaton a királyi út és ami egyéb még szomszédos vele. Pelaias, Eunoos fia megvette 1 réz talentumért. Az eladási szerződés feltételeinek közvetítője és jótállója Peteésis, az eladó, akit e minőségében elismert Pelaias, a vevő. Én Hermias iktattam.
Pap. Amh. 51 = Moravcsik 27



48. Bankutalvány (I. sz. 99)
Aphrodus, Satyros leánya, kinek gyámja a rokona, Ammónios, Hérakleidés fia, üdvözli Sambas, más néven Didymos bankárt. Fizess Charitionnak, más néven Tasucharionnak, Charidémos leányának és Charitionnak, Didymos leányának, akiknek gyámjai a férjeik, éspedig Charitionnak, más néven Tasucharionnak Apollónios, Apión fia, a másik Charitionnak pedig Hérón, Didymos fia, a themistosi körzet Theadelpheia községében levő félrész ház, udvar, telkek és egyéb hozzátartozóságok vételára fejében a velük kötött . . . . . . átírási szerződésnek megfelelően hatszáz ezüst drachmát, azaz 600 drachmát, mely nálad volt letétben. Caesar Nerva Traianus Augustus Germanicus császár 2. évében Tybi 28-án. [Második kéz:] Én Charition, Didymos leánya, kinek gyámja a férje, Hérón, Didymos fia, kérem, könyveld el, hogy felvettem a reám eső háromszáz ezüst drachmát, azaz 300 drachmát. Én Hérón írtam ezt a feleségem helyett, mivel ő nem tud írni. Caesar Nerva Traianus Augustus Germanicus császár második évében Tybi 28-án. [Harmadik kéz:] Én Charition, más néven Tasucharion, Charidémos leánya, kinek gyámja a férje, Apollónios, Apión fia, felvettem a háromszáz drachmát, azaz 300 drachmát. Én Apollónios írtam ezt a feleségem helyett, mivel ő nem tud írni.
Pap. Fay, 100 = Moravcsik 45
A római császárkorban nemcsak minden egyiptomi kerület fővárosában volt állami bank, hanem úgyszólván minden községben is működtek magánbankok. Így pl. a fajumi kerület fővárosában, Arsinoéban a papiruszok tanúsága szerint hét magánbank volt. E bankok bonyolították le az egyes felek átutalásait vételár kifizetése vagy kölcsön felvétele esetében. Ilyen, a mai csekkeknek megfelelő fizetési megbízást tartalmaz ez és a következő papirusz.
49. Kölcsön folyósítása (I. sz. 141)



Caesar Titus Aelius Hadrianus Antoninus Augustus Pius császár negyedik évében Pharmuthi 27-én a Tameión-negyedbeli Sabinos bankjának átutalása útján. Isidóm, Hérakleidésnek, Meledémos fiának leánya, kinek gyámja rokona Apión, Apión fia, kölcsön ad Tamysthának, aki Órigenés leánya, Órigenés unokája, s akinek gyámja fia, Ptolemaios, Ptolemaios fia, háromezerötszáz ezüst drachmányi összeget, azaz 3500 drachmát a folyó Pachón hónaptól kezdve egy évre minánként havi egy drachma kamatra, amely összeget ő urunk, Antoninus Caesar következő 5. évében Pharmuthi havában fog visszafizetni az utána járó kamatokkal, négyszázhúsz drachmával együtt annak az elzálogosítási szerződésnek megfelelően, melyet Tamystha ez összeg erejéig a telekkönyvi hivatal útján kötött.
Pap. Tebt. 389 = Moravcsik 61
50. Illatszerárusítás (I. sz. 161)
Kastórnak, Antiphilos fiának, aki a sósikosmosi törzsből és az althaiosi kerületből való, Sarapión, Artemidóros fia, Ptolemaios unokája részéről, aki a Második Libamajorság elnevezésű városnegyedből való. Bérbe óhajtom venni tőled a kenőcs- és illatszerárusítás reád eső felerészének a negyedét a Themistés-körzetben [második kéz:] kivéve az ünnepi és vásári árusítást, csupán a folyó 2. évre összesen negyvenöt ezüst drachma bérösszegért, melyet havonta egyenlő részletekben fogok fizetni, ha jónak találod e bérletet. [Harmadik kéz:] Én Kastór, Antiphilos fia, a fenti feltételek mellett bérbe adtam. Antoninus és Verus Augustus uraink 2. évében, Thóth 5-én.
Pap. Fay. 93 = Hunt-Edgar I. 44, Mitteis-Wilcken I. 317
51. Olajmonopólium bérlete (I. sz. 162-163)
Klaudianosnak, az arsinoéi kerület főnökének, Markos Anthestios Kapitolinostól.



Szeretném, ha engedélyeznéd csupán Antoninus és Verus felséges uraink eme most folyó harmadik esztendejére, hogy a themistosi körzet Hérakleia nevű községében egy üzletben az egész olajmennyiséget kicsinyben kiárusítsam. Fizetni fogok az egyedárusítás fejében az egész évre összesen nyolcvanöt ezüst drachmát és nyolcvan obolost, amely összeget egyenlő havi részletekben fogom törleszteni, és a más címen a kincstárnak járó illetékek is engem Anthestios Kapitolinost fognak terhelni. Nem fogok magam mellé venni sem társként, sem alkalmazottként olyat, aki az egyedárusítás szolgálatában állt, és a két ló engedélyéért ki fogom fizetni a szokásos összeget. Neked pedig, amikor újból bérbe akarod adni, jogodban áll azt bármikor másoknak kiadni.
Pap. Amh. 92 = Moravcsik 67
52. Jelzálogkölcsön (I. sz. 169)
Harmiysis . . . . . . üdvözli Diogenést, Sarapión fiát . . . . . ., volt közjegyzőt Oxyrhynchos város tényleges testnevelési főfelügyelőjét, Tyché templomfelügyelőjét. Elismerem, hogy tőled kétszázhatvan ezüst drachma összeget kaptam, semmivel sem többet, minőnként havi egy drachma kamatra a folyó Pharmuthi hónaptól számítva. Ezt az összeget a kamatokkal együtt késedelem nélkül vissza fogom fizetni urunk, Aurelius Antoninus Caesar most következő tizedik esztendejében Phamenóth harmincadikán, máskülönben büntetésképpen az összeg másfélszeresét fizetem a kölcsöntőke kamataival egyenlő magasságú késedelmi kamatokkal, azaz minánként havi egy drachmával együtt, és neked behajtási jogod van engem és egész vagyonomat illetőleg. A fent említett kétszázhatvan drachmát széna vásárlásába fektettem be, amelyet Oxyrhynchos városában a Similistől bérelt teveistállóban fogok elraktározni. E szénát nekem nem szabad onnan se elvitetnem, se eladnom, se elzálogosítanom, amíg neked vissza nem fizettem a tőkét és a kamatokat, minthogy ez a te biztosítékod. S ha valami baj érné az említett szénát, semmi kár nem ér abból, mivel a pénz a kamatokkal együtt minden eshetőségre biztosítva van. E kötelezvény, mely két példányban készült, bárhol előmutatva érvényes. Caesar Marcus Aurelius Antoninus Augustus Armeniacus Medicus Parthicus Maximus császár 9. évének Pharmuthi . .-én.



Pap. Oxy. 507 = Moravasik 68
53. Szamár eladása (I. sz. 204)
Apollónios, aki Héphaistiónnak, Ammóníos fiának a fia s aki a sósikosmosi törzsből és az althaiosi kerületből való, üdvözli Apollóniost, Apollóniosnak, Sarapión fiának a fiát, aki az euthénodosi törzsből és az althaiosi kerületből való. Elismerem; hogy eladtam neked egy nőstény szamarat, mely elhullatta tejfogait, egérszínű, nincs belesütve bélyegző, az egymás közötti megegyezés szerinti áron, császári ezüstpénzben hatszáz drachmáért, melyet az elismerő fél, Apollónios megkapott Apollóniostól, és ő teljes jótállással szavatolja bármilyen személy óvásával szemben, hogy a szamár úgy ahogy van, visszavonhatatlanul az övé. Ha valaki mégis igényt támasztana rá, Apollónios [t. i. az eladó] saját költségén fogja azt elutasíttatni. Az eladási szerződés érvényes. Császáraink és Caesaraink Lucius Septimius Severus Pius Pertinai Arabicus Adiabenicus Parthicus Maximus és Marcus Aurelius Antoninus Pius Augustusok és Publius Septimius Geta Caesar és Augustus tizenharmadik évében Phaóphi 5-én. [Második kéz:] Én a fent megnevezett Apollónios eladtam, mint fentebb áll.
Pap. Oxy. 1707 = Hunt-Edgar I. 33
54. Rendelet a bankárokhoz (I. sz. 260)
Aurélios Ptolemaios, más néven Nemesianos, az oxyrhynchosi kerület főnöke. Minthogy az összegyűlt hivatalnokok azzal vádolták a váltóüzletek bankárait, hogy ezek nem akarván elfogadni a császárok isteni pénzét, bezártak, szükségessé vált, hogy a banktulajdonosok rendelettel utasíttassanak a bankok kinyitására és minden pénz elfogadására és felváltására, kivéve a nyilvánvalóan rosszul vert és hamis pénzt. Tehát



nemcsak ezek, hanem mindazok, akik bármilyen pénzüzlettel foglalkoznak, vegyék tudomásul, hogy ha nem engedelmeskednek e rendeletnek, el fogják szenvedni mindazt, amit a helytartó őnagysága reájuk vonatkozólag már korábban is elrendelt. Láttamoztam. Az első évben Hathyr huszonnyolcadik napján.
Pap. Oxy. 1411 = Moravcsik 101
55. Szövőszék eladása (I. sz. 298)
Valerios Petermuthis katona általam, Aurélios, Sarapión fia, Sarapión unokája által, aki a fényes és ragyogó Oxyrhynchos városából való s a szent versenyek ifjúsági győztese, üdvözli Eudaimonist, más néven Apollóniát, a stola-viselő matrónát.* Elismerem, hogy eladtam neked egy tarsosi szövetet készítő szövőszéket, melyet én magam Aurélios Sarapammóntól, Thónis fiától, aki Oxyrhynchos városából való, vásároltam a folyó év Mecheir 8-án, s amely tíz rőf hosszú, hat rőf széles, a teljes felszereléssel, bármennyi is az, ami ott van, ahol azt tartják, az egymás közötti megegyezés szerinti áron, császári pénzben két talentum és ezer drachmáért, amely összeget kezedből teljes egészében felvettem és megfizetését megkérdeztetvén elismertem. E szövőszéket a felszereléssel együtt elviheted innen, ahol most tartják, és elszállíthatod akadály nélkül, ahová akarod, és azt saját tulajdonodként birtokolhatod éppúgy, mint leszármazottaid és örököseid, és jogodban áll azt akár használni, akár bérbe adni, akár eladni, ahogy csak óhajtod, és én mindenkorra mindenkivel szemben teljes jótállással biztosítva adom át neked, és aki eljárást indítana ellened, azt azonnal elutasíttatom a saját költségemen, mintha csak a törvény ítélte volna meg. Az eladási szerződés, amely egy példányban állíttatott ki, érvényes, és megkérdeztetvén jóváhagytam. Uraink, Diocletianus és Maximianus augustusok 14. és 13. évében és uraink Constantinus és Maximianus dicső Caesarok 6. évében Epeiph 12-én Annicius Faustus és Virius Gallus konzulsága idején. [Második kéz:] Én Valerios Petermuthis Sarapión útján eladtam a szövőszéket teljes felszerelésével és felvettem a teljes árát, két talentumot és ezer drachmát, és mint fentebb áll, jótállást nyújtok és megkérdeztetvén jóváhagytam.



Pap. Oxy. 1705 = Hunt-Edgar I. 36
* A stola az előkelő római feleség és anya viselete.
56. Tojáseladás (I. sz. 327)
Phlavios Thennyrasnak, az oxyrhynchosi kerület polgármesterének, Aurélios Nilostól, Didymos fiától, aki Oxyrchynchos fényes és ragyogó városából való s aki foglalkozására nézve tojáskereskedő. Kijelentem, letéve a fenséges isteni esküt császár- és caesar-urainkra, hogy a tojások eladását a piacon nyilvánosan végzem a megnevezett város szükséglete szerint napról napra megszakítás nélkül, és hogy a jövőben nincs megengedve, hogy titokban vagy a házamban árusítsam. Ha ezután rajta kapnak a házamban való árusításon . . . . . . Tybi 2-án. Második kéz:] Én Aurélios Nilos letettem az isteni esküt, mint fentebb áll. Én Aurélios Dios írtam helyette, mivel ő nem tud írni.
Pap. Oxy. 83 = Hunt-Edgar II. 331, Mitteis-Wilcken I. 430
57. Nátroncsempészés (I. sz. IV. sz. közepe)
Abinnaios uram bátyámnak Démétrios. Már más levélben is értésedre adtam nagyságodnak, hogy kobozd el a nátront, melyet lefoglalsz, akár mareotisbeliek, akár egyiptomiak szállítják azt Arsinoéba vagy más helyekre. Azt hiszem, nem kaptad meg levelemet, mert erre az ügyre vonatkozólag nem jött levél nagyságodtól. Most is ugyanerről értesítelek szolgám, Sarapión útján, aki az Oasisba utazik, hogy őrizd becsülettel a kincstári nátront és mindazokat a személyeket, akiket letartóztatsz, tartsd fogva állataikkal együtt. Siess értesíteni bennünket vagy a terenuthisbeli, vagy az alexandriabeli embereinket. Parancsolj, uram bátyám, amire vonatkozólag csak van valami óhajod, hogy mi is teljes készséggel álljunk kegyességed parancsainak szolgálatára. Hosszú évekig tartó jó egészséget kívánok, uram bátyám. Tybi 1-én. [A hátlapon:] Uram bátyámnak, Abinnaios elöljárónak Démétrios.



Pap. Lond. 231 = Moravcsik 129
A nátron termelése és árusítása sok más közszükségleti cikkel együtt állami monopólium volt. E hivatalos levélben nyilván az egyedárusítási hivatal egyik tisztviselője óvást emel.



ADÓZÁS
58. Lencsefőző kérvénye (I. e. III. sz. közepe)
Harentótés philadelpheiai lencsefőző üdvözli Philiskost.* Havonta 35 vékát szolgáltatok be és mindent elkövetek, hogy minden hónapban megfizessem az adót, hogy ne legyen semmi panaszod ellenem. Most a nép a városban tököt süt. Emiatt jelenleg senki tőlem lencsét nem vásárol. Kérlek tehát és könyörgök, ha te is jónak látod, miként ezt Krokodeilopolis városában is tették, adjanak nekem haladékot, hogy az adót a királynak megfizessem. Mert reggelenként tüstént letelepednek a lencse mellé a tököt árusítók és nem hagyják, hogy a lencsét árusítsam.
Pap. P. S. I. 402 = Hunt-Edgar-II. 266
* Valószínűleg a krokodeilopolisi illetékes hivatalfőnök.
59. Kezességvállalás (I. e. 200)
Én Theotimos, Euphrón fia . . . . . . , esküszöm a Ptolemaiostól és Arsinoétól, az atyaszerető istenektől származó Ptolemaios királyra, az atyaszerető istenekre, a testvéristenekre, a jótevő istenekre, a megváltó istenekre, Sarapisra és Isisre és az összes többi istenekre és istennőkre, hogy ez a zálog, amelyet két talentum értékben letétbe helyeztem, tisztán az enyém és nem szolgál semmi másra, csak az előbb jelzett kezesség céljára. Ha igaz esküt teszek, jó sorsom legyen, de ha hamisan esküszöm, az ellenkezője érjen. Én a nyolcvan holdas thrák Theotimos, Euphrón fia, kinek még nincs beosztása, elismerem, hogy fizetési kötelezettséget vállalok Philipposért, aki a második évre bérbe vette a Philadelpheia körüli földek, szőlők és kertek adóját egy talentum és háromezer drachma értékben és aki ugyancsak bérbe vette a Bubastos körüli szőlőket és kerteket is háromezer drachma értékben, úgyhogy az egész hét talentumot tesz ki, aminek fedezetéül zálogul adom Euergetisben levő házamat, udvaromat és ami



még hozzátartozik. Ez okirat tanúsága szerint letettem az írásbeli esküt az uralkodóra.
Pap. Flind. Petr. II. 46 = Moravcsik 13
I. Ptolemaios király 270. évi rendelete értelmében a szőlők, gyümölcsösök és veteményes kertek után járó adót, mely eredetileg a papságot illette meg, a király elhunyt nővére, az istennővé avatott Arsinoé kultuszára kellett fordítani. Az adó behajtása adóbérlők útján történt, akik viszont kötelesek voltak kezeseik útján biztosítékot nyújtani. A szövegben említett király V. Ptolemaios Epiphanés (204-181), kinek szülei, IV. Ptolemaios és Arsinoé az "atyaszeretők" isteni melléknevet viselték; a "jótevő istenek" III. Ptolemaios és felesége, a "megváltó istenek" pedig I. Ptolemaios és felesége isteni melléknevei voltak.
60. Adóbevallás juhokról (I. sz. 66)
Papiskos volt városi testnevelési felügyelőnek, az oxyrhynchosi kerület főnökének, Ptolemaios királyi jegyzőnek és a kerületi jegyzőknek a keleti járásban levő Phthochis községből való Harmiysis, Petosiris fia, Petosiris unokája részéről, akinek anyja Didymé, Diogenés leánya. Nero Claudius Caesar Augustus Germanicus császár folyó 12. évében az említett Phthochisban állattenyésztésemből bejelentettem tizenkét juhot. Most e jelenlegi második bevallásban bejelentem még az ugyanezen állattenyésztésemben beállt szaporulatot, hét juhot, azaz hét juhot. Esküszöm Nero Claudius Caesar Augustus Germanicus császárra, hogy semmit sem hallgattam el. Jó erőt
[Második kéz:] Én Apollónios láttamoztam Papiskos kerületi főnök részéről a 7 juhot. Nero urunk 12. évében Epeiph 30-án. [Harmadik kéz:] Én Horión láttamoztam Ptolemaios királyi jegyző részéről a 7 juhot. Nero Caesar urunk 12. évében Epeiph 30-án. [Negyedik kéz:] Én Zénón láttamoztam a kerületi jegyzők részéről a 7 juhot. Nero Caesar urunk 12. évében Epeiph 30-án.
Pap. Oxy. 246 = Moravcsik 44



61. Adóbérlet (I. sz. I. sz. vége)
Paniskos . . . . . . az oxyrhynchosi kerület főnöke üdvözli Asklépiadést, ugyanezen kerület királyi jegyzőjét. Mivel az adóárverésen, melyet a szokott személyek jelenlétében te és én tartottunk, a forgalmi és átírási adók bérlői vonakodtak ajánlatot tenni, hivatkozván arra, hogy nagy károsodásnak tennék ki magukat és így kénytelenek lennének elköltözni, írásban közöltem méltóságos helytartónkkal ez ügyre vonatkozó észrevételeinket. Most ő azt válaszolta nekem, hogy vizsgáljam át a korábbi bérleteket és könnyítsek, amennyire csak lehetséges, az adóbérlők terhein, nehogy az esőszaktól kényszerítve odébb álljanak. Már korábban elküldtem neked a levél másolatát tudomásvétel céljából közölve, hogy távollétedben, mivel az adóbérlők nem vállalták a szerződéseket, más ajánlkozók pedig az ismételt kihirdetés ellenére sem jelentkeztek, írásbeli esküt vettem a forgalmi és átírási adók bérlőitől. . . . . .
Pap. Oxy. 44 = Moravcsik 47
A római császárkorban éppen úgy, mint a Ptolemaiosok korában az állam az adókat bérbeadta. Sok esetben, amikor a régi bérlők a bérleti feltételek enyhítése ellenére sem voltak hajlandók tovább vállalni kötelezettségeiket, új bérlők pedig nem jelentkeztek, a kormányzat kényszerbérlet alkalmazásától sem riadt vissza, amint erre a papirusz szövege is céloz.
62. Adóösszeírás (I. sz. 104)
Gaius Vibius Maximus, Egyiptom helytartója közhírré teszi: Minthogy a házak szerinti összeírás esedékessé vált, szükséges, hogy mindazokat, akik bármilyen oknál fogva távol vannak kerületükből, szólítsák fel, hogy térjenek vissza tűzhelyeikhez, hogy egyrészt eleget tegyenek a szokásos összeírási eljárásnak, másrészt, hogy szokott földművelési munkáikat folytassák. Tudván azonban, hogy városunknak a vidékiek közül egyesekre szüksége van, elrendelem, hogy mindazok, akik úgy vélik, hogy ittmaradásuk indokolt, jelentkezzenek összeírás céljából . . . . . . Festus



lovassági ezredparancsnok előtt, akit e célból kirendeltem, s akitől azok, akik igazolták, hogy jelenlétük szükséges, e rendelet értelmében meg fogják kapni a láttamozott engedélyeket a folyó Epeiph hónap harmincadikáig bezárólag . . . . . . visszatérni . . . . . . aláírásnak . . . . . . mértéktelenül . . . . . . tudom . . . . . . amennyiben . . . . . . jogsértést követve el.
Pap. Lond. 904 (részlet) = Moravcsik 52
A római császárkorban adóösszeírás céljából 14 évenként censust tartottak (lásd Lukács evangéliuma 2, 1-3). E rendelet a 104. évi népszámlálás előkészítésére vonatkozik.
63. Adószedők evőszakossága (I. sz. 193)
Ammónios Paternos századosnak Syrostól, Syrión fiától, akit Petekasnak neveznek, s aki a kerület székhelyéről való. Én és fivérem Payni havában beszolgáltattuk mindazt az államnak járó gabonarészt, amivel tartoztunk, úgyszintén a Karanis faluban reánk kivetett hozzájárulás fejében kilenc véka búzát a tíz vékából. Amikor kint voltam a földeken, a hátralékos egy vékáért behatoltak házamba a gabonaszedők, Peteésis, Tkeló fia, Sarapión, Marón fia és írnokuk, Ptolemaios alkalmazottukkal, Ammóniosszal együtt és leszakították a kabátot anyámról és . . . . . . ledobták. Ennek következtében ágyban fekvő beteg lett . . . . . . és nem tud . . . . . . Kérlek, vezettesd fentieket magad elé, hogy tőled igazságot nyerjek. Jó szerencsét
Személyleírást adtam, mert ő azt állítja, hogy nem tud írni: 47 éves, jobb térdén forradás van. Aurelius Commodus Caesar urunk 33. évében Payni 8-án.
Pap. B. G. U. 515 = Hunt-Edgar II. 286, Mitteis-Wilcken I, 268
64. Adómentességi kedvezmény (I. sz. 275)



Másolat. Az oxyrhynchosiak fényes és ragyogó városának méltóságos tanácsa üdvözli barátait, a levéltári őröket Aurélios Euporos, más néven Agathos Daimón, az alexandriaiak ragyogó városának volt testnevelési felügyelője, tanácselnöke, tanácsjegyzője, városatya stb. stb., tanácsnok és tényleges városatya útján. Aurélios Apollodidymos, Plutión fia, beterjesztette hozzám: az egyetemes törvényeken alapuló jogosultságát a szent egyesület* közösségébe való beválasztását illetőleg, és mi az isteni rendelkezések iránti szokott tisztelettől vezettetve e jogosultságát hathatósan megerősítettük. Minthogy szükségesnek tartottuk, hogy ezt világosan tudomásotokra hozzuk, hogy az őt megillető adómentességet tudomásul vegyétek és neve mellé beiktassátok a megfelelő bejegyzést, átiratban közöljük ezt veletek, barátaink. Jó erőt kívánok nektek, barátaim
Aurelianus Augustus urunk 5. évében Mecheir havában.
Pap. B. G. U. 1073 = Moravcsik 104
* Az atléták és művészek egyetemes szövetsége, amelynek tagsága bizonyos előjogokkal és adómentességgel járt.
65. Hátralékos adó követelése (I. sz. 710)
Isten nevében Korra ben Szerich helytartó* Basileiosnak, Aphroditó község elöljárójának. Hálát adunk az istennek és így tovább.** Már több ízben fordultunk hozzád leveleinkkel a körzeted aranyadóinak kétharmad részét illetőleg, s abban a hitben voltunk, hogy ezt már befizetted. Amidőn most a titkároknak meghagytuk, hogy nézzenek utána a kincstári könyvekben, hogy megtudjuk, mennyit fizettél be a kincstárnak, azt találtuk, hogy a te teljesítményed nem kielégítő, említésre sem méltó, és hogy ebben a dologban csúnyán jártál el. Nem azért küldtünk ki téged, hogy henyélve hizlald magadat, hanem azért küldtünk, hogy féld az istent, megőrizd hűségedet és szedd be azt, ami az igazhívők uralkodójának jár. Mert sem neked, sem a körzetedbelieknek semmiféle kibúvójuk nem lehet, hiszen a



földnek termése jó volt, az isten megáldotta azt, az eddigit megkettőzte, a gabona jó árat ért el, és eladták azt a vidék lakói. Tehát, amint mondottuk, nincs semmiféle kibúvód sem. Nézzél hát utána a. körzetedben annak, ami az aranyadók kétharmad részéből hátralékos és haladéktalanul szedd be azt, egyetlen fillérről sem feledkezve meg. Mert isten a tudója, nem volt ínyemre az, ahogyan cselekedtél ezeknek az adóknak a dolgában; már arra gondoltam, hogy megfizetek neked ezért. Ha tehát valami jó is van benned, szedd be sietve, mint mondottuk, körzetedben azt, ami az aranyadók kétharmad részéből hátralékos, és küldd be azt. Mert érdeke a vidék lakóinak, hogy a rájuk eső részt haladéktalanul befizessék, és hogy ne hagyjuk őket, hogy felgyűljék nekik és szorultságba jussanak a megfizetéssel. Tudjuk, hogy az a hivatalnok, amelyik nem tesz eleget kötelességének és haszontalan, kibúvót keres, hogy kötelességének teljesítését elodázza. Ne légy tehát ilyen és ne adj okot életed kockáztatására. Íme mi felelősségre vonunk téged. Kelt a 9. indictio Payni 7-én. [A hátlapon:] A 9. indictio . . . hónap . . . Hozta Muslém küldönc az aranyadók kétharmad része teljes összegének beküldése tárgyában.
Pap. Lond. 1380 = Moravcsik 150
* Kurra-ibn-Sarik arab helytartó (708-714). ** A rendelet fogalmazója elhagyta a formulában még ezután következő szavakat.
646-ben az izlám hódító csapatai bevonultak Alexandriába, s ezzel kezükbe került Egyiptom. E rendeletet már arab helytartó adta ki, aki azonban a helyi hatóságokkal való érintkezésben kénytelen volt továbbra is a hellénizált egyiptomiak görög nyelvét használni.



KÖZLEKEDÉS
66. Postajegyzék (I. e. 255)
. . . . . . 6 tekercs, ezekből 3 és egy levél a királynak szól, Theogenés pénzhordónak . . . . . . Apollónios pénzügyi főfelügyelőnek. 16-án* . . . . . . Alexandrosnak 6, ezekből Ptolemaios királynak szól 1 tekercs, Apollónios pénzügyi főfelügyelőnek 1 tekercs és két levél a tekercshez csatolva, a krétai Antiochosnak 1 tekercs, Ménodórosnak 1 tekercs, . . . . . , a másikban 1 tekercs; Alexandros pedig átadta Nikodémosnak. 17-én. A reggeli órában az ifjabb Phoinix, Hérakleitos fia, a száz holdas** makedón, átadott Aminónnak Phanias részére 1 tekercset és a portót; Aminón pedig átadta Theochréstosnak. 18-án. Az első órában*** Theochréstos átadott a felvidékről Deiniasnak 3 tekercset, ezekből Ptolemaios királynak szól 2 tekercs, Apollónios pénzügyi főfelügyelőnek 1 tekercs; Deinias pedig átadta Hippolytosnak. 18-án. A 6. órában az idősebb Phoinix, Hérakleitos fia, a hérakleopolisi kerületbeli száz holdas makedón, egyike a legelsőknek . . . . . . átadott z tekercset Phanias számára; Aminón pedig átadta Timokratésnak. 19-én. A m. órában Nikodémos átadott Alexandrosnak a délvidékről. . tekercset, Ptolemaios királytól Antiochos részére a hérakleopolisi kerületbe 1 tekercset, Démétrios elefántszállításhoz beosztott hivatalnok részére**** Thébaisba 1 tekercset, Hippotelés részére, akit Antiochos Apollónopolis Megalé városában hagyott, 1 tekercset, Ptolemaios királytól Theogenés pénzhordó részére 1 tekercset, Hérakleodóros részére Thébaisba 1 tekercset, Zóilos hermopolisi kerületbeli bankár részére 1 tekercset, Dionysios intéző részére az arsinoéi kerületbe 1 tekercset . . . . . . 20-án. A . órában Lykoklés átadott Aminónnak 3 tekercset, ezekből Ptolemaios királynak szól. . . az elefántvadászoktól 1 tekercs, Apollónios pénzügyi főfelügyelőnek 1 tekercs, a csapatbeli Hermipposnak z tekercs; Aminón pedig átadta Hippolytosnak. 2z-én. A 6. órában . . . . . . átadott a délvidékről két levelet Phanias számára . . . . . ; Hóros pedig átadta Dionysiosnak. 22-én. Az első órában . . . átadott Deiniasnak 16 tekercset, ezekből Ptolemaios királynak szól . . tekercs, az . . . elefántvadászoktól, Apollónios



pénzügyi főfelügyelőnek 4 tekercs . . . . . a krétai Antiochosnak 4 tekercs; Deinias pedig átadta Nikodémosnak. 22-én. A 12. órában León átadott Aminónnak a felvidékről Ptolemaios király számára . . tekercset ; Aminón pedig átadta Hippolytosnak. 23-án. A reggeli órában Timokratés a felvidékről átadott . . . Alexandrosnak . . tekercset, ezekből Ptolemaios királynak szól . . tekercs, Apollónios pénzügyi főfelügyelőnek 1 tekercs . . . . . . pénzhordónak 1 tekercs . . . . . . 1 tekercs; Alexandros pedig átadta . . . . . .
Pap. Hib. 110 = Moravcsik 5
* E számok egy meg nem nevezett hónap napjaira vonatkoznak. ** A Ptolemaiosok korában a katonai kötelezettség birtokok élvezetével volt összekötve. A "száz holdas" olyan katona, akinek 100 hold földje volt. *** Az 1 óra körülbelül a mi reggeli 6 óránknak felel meg, 6 óra déli 12 óra, 11 (12) óra esti 5 (6) óra. **** Annak az expedíciónak a hivatalnokairól van szó, amely a Vörös-tenger vidékéről elefántokat szállított a hadsereg részére.
A Ptolemaiosok korában a postai szolgálat csak hivatalos levelek továbbítására szolgált. A sürgős küldeményeket lovas küldöncök vitték, a rendes postát tevén vagy hajón szállították. Az egyes postahivatalok, melyek kb. hat órai út távolságban voltak egymástól, jegyzéket vezettek az áthaladó postai küldeményekről. A jegy, ékbe nemcsak a címzettek nevét s a levelek és tekercsek számát írták be, hanem azt is, hogy melyik küldönc melyik másik küldöncnek adta át őket. Az ismeretlen helyen, valószínűleg valahol a Fajum vidéken működő postahivatal itt közölt jegyzékéből kitűnik, hogy naponta négyszer ment a gyorsposta, reggel délről észak felé, délben északról dél felé és este még egy-egy mindkét irányban. A postai út a Nílus mentén vezetett, s biztosította az összeköttetést az alexandriai kormányzat és a dél-egyiptomi helyi hatóságok közt.
67. Gabonaszállítás (I. e. 252)
Ptolemaiosnak, Ptolemaios Sótér fiának 34. évében, amikor is Alexandros és a testvéristenek papja Neoptolemos, Kraisis fia, Arsinoé Philadelphos kosárvivő papnője Arsinoé, Nikolaos leánya, Mesoré hónap 24.-én.



Dionysios hajóskapitány elismeri, hogy Xenodokos és Alexandros folyami hajójába, melynek kormányosa a memphisi Ekteuris, Pasis fia, Nechthembés útján, aki a királyi jegyzők embere, beraktározott Alexandriába a királyi magtárba való szállítás végett mintával együtt négyezernyolcszáz véka árpát, amely tiszta, nem hamísított, átrostált gabona, s amelyet szabályosan mért le azzal a mértékkel és simítóval, melyet ő maga hozott Alexandriából. És én nem emelek panaszt.
Pap. Hib. 98 (részlet) = Hunt-Edgar II. 365, Nitteis-Wilcken I, 441
68. Vámnyugta (I. sz. 147)
A philadelpheiai vámházban a sivatagi útra való oltalomlevélért Diogenés, aki egy szamár terhét kitevő friss datolyát és egy szamár terhét kitevő búzát szállít ki, lefizette az illetéket. Antoninus Caesar urunk tizenegyedik évében Thóth tizennyolcadikán, azaz 18-án.
Pap. Grenf. II. 50 c (részlet) = Hunt-Edgar II. 382
69. Hajó lajstromozása (I. sz. 220-221)
Aurelius Sabinianusnak, a méltóságos kormányzónak Aurélios Ptolemaiostól, más néven Sempróniostól, Apollinarios fiától, aki Antinoupolisból való. Lajstromoztatom őexellenciája Geminius Chrestus helytartó rendelete értelmében kiskorú fiam, Aurélios Aphrodisios, más néven Philantinous, szintén antinoéi lakos tulajdonát képező görög hajót, amely kétszázötven véka teherbírású, amelynek jelvénye egy sok alakú isten, s amelynek én vagyok a kormányosa. Én Aurélios Ptolemaios, más néven Semprónios nyújtottam be, mint fentebb áll. Caesar Marcus Aurelius Antoninus Pius Felix Augustus császár 4. évében . . . . . . .



Pap. Grenf. I. 49 = Hunt-Edgar II. 323, Mitteis-Wilcken I. 248
70. Kiutazási engedély (I. sz. 246)
Valerius Firmusnak, Egyiptom helytartójának a sidéi Aurélia Maikiané részéről. Uram, Pharoson át óhajtok kihajózni. Kérlek, írj át Pharos parancsnokának, hogy a rendes szokás szerint bocsásson ki. Pachón 1-én. Jó szerencsét
[Második kéz latinul:] Valerius Firmus Asklépiadésnek . . . . . . kibocsát . . . . . . Kelt XVII Kalendae Presens és Albinul konzulsága idején.
Pap. Oxy. 1271 = Hunt-Edgar II. 304
Aki Egyiptomból külföldre akart utazni, annak engedélyre, vagyis útlevélre volt szüksége. Erre vonatkozik a kisázsiai Sidé városából való nő kérvénye, aki valamilyen okból kifolyólag Egyiptomban tartózkodott. Kérvényére a pharosi kikötő parancsnoka latin nyelven vezette rá a vízumot.
71. Hajóvizsgálat (I. sz. 342)
Fenséges uraink Constantius 3. és Constans 2. konzulsága idején Phamenóth . .-én. Phlavios Dionysariosnak, az oxyrhynchosi kerület polgármesterének Aurélios Sarapióntól, Eudaimón fiától, az említett város tanácsnokától, aki most egy tengerjáró hajónak . . . . . . kapitánya. Flavius Iulius Ausonius urunk, Augustamniké főméltóságú kormányzója rendeletének megfelelően, amelynek értelmében nekünk, hajóskapitányoknak jelentkeznünk kell Alexandria ragyogó városában, ezennel leteszem teljes felelősségem tudatában fenséges urainkra a szentséges isteni esküt, hogy az e célból kiküldött segédhivatalnokokkal elmegyek és megfelelek az összes hozzám intézett kérdésekre a hajót illetőleg, és hogy nem hazudok.



[Második kéz:] Én Aurélios Sarapión letettem az isteni esküt, mint fentebb áll.
Pap. Oxy. 87 = Moravcsik 127



KÖZIGAZGATÁS
72. Rendőri jelentés (I. e. 178 vagy 167)
A 4. évben Hathyr 6-án. Osoroéris királyi jegyzőnek. Folyó hó 5-én bejárván a falu körüli mezőket, vérnyomokra bukkantam,* és a falu lakosaitól arról értesültem, hogy Theodotos, Dósitheos fia abban az irányban távozott és többé nem tért vissza. Erről jelentést teszek.
Pap. Tebt. 730 = Moravcsik 14
* Itt az eredeti görög szövegben még a "holttest azonban nem volt" szavak olvashatók, de ezeket a beadvány fogalmazója utóbb kitörölte.
73. Községi jegyző kinevezése (I. e. 119)
Asklépiadés üdvözli Marrést. Minthogy a pénzügyi főfelügyelő megtette Menchést Kerkcosiris község jegyzőjének azzal a feltétellel, hogy az a község határában nyilvántartott földekből tíz megműveletlen holdat saját költségén megművel ötven véka hozadékkal, amelyet az 52. évtől kezdve évenként teljes egészében beszolgáltat a kincstárnak, vagy pedig a hiányt sajátjából pótolja, add át neki hivatalának iratait és ügyelj rá, hogy vállalt kötelezettségeit teljesítse. Jó erőt Az 51. évben Mesoré 3-án. [A hátlapon:] Marrés járási jegyzőnek.
Pap. Tebt. 10 = Moravcsik 20
Az a körülmény, hogy a kijelölt községi jegyző köteles volt bizonyos parlagon heverő földet megművelni és termését beszolgáltatni, azt bizonyítja, hogy az állami hivatalok éppen úgy, mint a papi tisztségek, alku tárgyát képezték.



74. Pénzügyi felügyelő látogatása (I. e. 114)
Polemón üdvözli Menchést. Miután elhatároztatott, hogy a pénzügyi felügyelő 15-én napkeltekor Berenikisbe érkezik és 16-án Theogonisba menet érinti a falut, gondoskodj arról, hogy minden hátralék rendezve legyen a faluban, nehogy feltartsd őt és tetemes költségekbe verd magadat. Jó erőt A 3. évben Payni 11-én. [A hátlapon:] Menchés községi jegyzőnek.
Pap. Tebt. 17 = Moravcsik 21
Nyilván annak ellenőrzéséről van szó, hogy a községi jegyzőt az adókivetés és adóbehajtás terén nem terheli-e mulasztás.
75. Senatori látogatás (I. e. 112)
Hermias üdvözli Hórost. Mellékelve van az Asklépiadéshez intézett levél másolata. Gondoskodj tehát, hogy megfelelően végrehajtassék. Jó erőt
Az 5. évben Xandikos 17-én, Mecheir 17-én. Asklépiadésnek. A római Lucius Memmius, a senatus tagja, magasrangú és tiszteletre méltó férfiú, a városból* az arsinoéi kerületig hajózik, hogy megtekintse azt. Részesítsétek különösen pompás fogadtatásban és gondoskodjál arról, hogy az illető helyeken a szállások készen várják és az ottani kikötőhelyek . . . . . . rendben legyenek. A kikötőhelyeken ajánlják fel neki az alább felsorolt ajándékokat. A szállás berendezése, a Petesuchosnak** és a krokodilusoknak kijáró jó falatok és ami a Labyrinthos megtekintéséhez szükséges, . . . . . az áldozati ajándékok és az áldozatnak . . . . . . általában



mindenre a legnagyobb gondot fordíts, hogy e férfi meg legyen elégedve, és fejtsd ki a lehető legnagyobb buzgalmat . . . . . . .
Pap. Tebt. 33 = Moravcsik 23
* Alexandriából. ** A Fajum vidéken tisztelt krokodilus-istenek egyike. A szent krokodilusokat külön tavakban tartották; etetésük a külföldi utazók kedvelt látványossága volt.
Szövegünkben arról a krétai labyrinthoshoz hasonló hatalmas épülettömbről van szó, melyet III. Amenemhet fáraó birodalmi templom céljaira építtetett, s amelynek romjait a Fajum vidéken a Moiris-tó közelében levő Havarában tártak fel. E Labyrinthosról Hérodotos részletes leírást őrzött meg (II. 148).
76. Állami birtokok kezelése (I. sz. 288)
Serbaios Afrikanos üdvözli a heptanomoii és az arsinoéi kormányzóság kerületi főnökeit. Magukból a számadásokból kitűnt, hogy sokan, akik a kincstári birtokokon akarnak élősködni, címeket találtak ki maguknak, egyesek kezelőnek, mások írnoknak, ismét mások gondnoknak nevezvén magukat, de a kincstárnak semmi hasznot sem hajtanak, hanem csak bevételeit fogyasztják. Ezért szükségessé vált, hogy elrendeljem, hogy választassatok minden birtok számára a városi tanácsok saját felelősségére egy-egy megfelelő gondnokot, a többi címet pedig töröljétek. Mindazonáltal a megválasztott gondnok maga melle vehet két vagy legfeljebb három olyan személyt, akik segítségére vannak az ügyek intézésében. Így megszűnnek majd ezek a hiábavaló kiadások, és a kincstári birtokok megfelelő kezelésben fognak részesülni. Természetesen csakis kipróbált embereket választassatok a gondnokok segítőtársaiul. Jó erőt
Az 5. illetve a 4. évben Thóth 16-án.
Pap. Oxy. 58 = Moravcsik 106
77. Szamárhajcsár kinevezése



(I. sz. 318)
Urainknak, Licinius Augustus császárnak 5. és Crispusnak, a legtündöklőbb Caesarnak 1. konzulsága idején. Aurélios Hérasnak, akit Dionysiosnak is neveznek, aki az oxyrhynchosi kerület 8. járásának elöljárója, Aurélios Hatrés, Hicrakióm fia, a te alád tartozó járás Dósitheu községének bírája részéről. Saját felelősségemre a pelusioni szamárhajcsár felváltására az ott levő helyett az alább megnevezett jómódú és e szolgálatra alkalmas személyt állítom be. Ez az említett községbeli Aurélios Hóros, Pathóthés fia. Az említett konzulság idején Pharmuthi 18-án. [Második kéz:] Én Aurélios Hatrés nyújtottam be. Én Aurélios Ammónas írtam ezt az írni nem tudó helyett.
Pap. Oxy. 1425 -= Hunt-Edgar II. 345
78. Rendőri személyzet kiegészítése (I. sz. 392)
Urunk Arkadios, az örökös Augustus 2. konzulsága* és a főméltóságú Flavius Rufinus 1. konzulsága alatt Phaóphi 21-én. Septimios Paulosnak és Klaudios 'I'atianosnak, az oxyrhynchosi kerület rendőrtisztjeinek Aurélios Gaiostól és Theóntól, akik mind a ketten éjjeli őrparancsnokai ugyanezen városnak. Mi, akik a rend fenntartására vagyunk kijelölve és kifogástalanul látjuk el hivatalos szolgálatunkat s közben a város biztonságára is ügyelünk, uraink, a felsőbb hatóságok parancsának megfelelően kénytelenek vagyunk folyton különböző embereket előállítani, és miután sem a nyilvános őrök, sem a felügyelők segítsége nem áll rendelkezésünkre, sokszor úgyszólván életünket kockáztattuk, minthogy azokat megvonták tőlünk, és így egyedül végezzük a városban az őrszolgálatot és a felügyeletet. Ezért saját biztonságunk érdekében benyújtjuk e folyamodványt, kérvén, hogy vagy adják meg nekünk a megillető segítséget, azaz az előbb emutett nyilvános őröket és felügyelőket, vagy ne zaklassanak bennünket a város őrizetével és a keresett személyek előállításával, nehogy saját magunk veszélyeztetése árán viseljük a felelősséget.
Pap. Oxy. 1033 = Moravcsik 131



* Arkadios császár (395-408) már trónralépte előtt az "Augustus" címet viselte, és első ízben már 385-ben consul volt.



IGAZSÁGSZOLGÁLTATÁS
79. Leforrázott nő panasza (I. e. 221)
Ptolemaios királyt üdvözli Philista, Lysias leánya, trikomiai lakos. Jogtalanság ért Petechón részéről. Mert amidőn az 1. évben Tybi 7-én az említett falu fürdőjében fürödtem, a női izzasztóban ő volt a fürdőszolga, és amikor én kiléptem, hogy ledörgöljem magamat, behozván a meleg vizes vedreket, egyet rám öntött, és úgy leforrázta a hasamat és a bal combomat a térdemig, hogy életveszélyben forogtam. Rátalálván átadtam őt Nechthosirisnak, a falu rendőrparancsnokának Simón elöljáró jelenlétében. Kérlek tehát, király, ha jónak látod, miután mint esdeklő hozzád folyamodom, ne hagyd figyelmen kívül, hogy engem, aki kezemmel keresem a kenyeremet, ilyen bántalom ért, hanem utasítsd Diophanés kerületi főnököt, írjon Simón elöljárónak és Nechthosiris rendőrparancsnoknak, hogy vezessék elébe Petechónt, hogy Diophanés mindezt kivizsgálja, s így hozzád, mindnyájunk közös jótevőjéhez folyamodván, király, igazamhoz jussak. Jó szerencsét
[Második kéz:] Simónnak. Küldd el a vádlottat. Az 1. évben Gorpiaios 28-án, Tybi 12-én. [A hátlapon:] Az z. évben Gorpiaios 28-án, Tybi 12-én. Philista Petechón fürdőszolga ellen leforrázás tárgyában.
Pap. Magd. 33 = Moravcsik 11
80. Törvénykönyv büntető cikkelyei (I. e. III. sz. közepe)
Vastárggyal való fenyegetés esete. Ha egy szabad ember szabad embert vas- nagy réztárggyal vagy kővel vagy. . . . . vagy fával fenyeget, száz drachma bírságot fizessen, ha a pörben ő húzza a rövidebbet. De ha rabszolga vagy rabszolganő követ el ilyesmit szabad férfivel vagy szabad nővel szemben, nem kevesebb, mint 100 korbácsütést kapjon, vagy pedig a



tettes gazdája, amennyiben a pörben vesztes marad, annak a bírságnak, ami szabad ember számára van előírva, a kétszeresét fizesse a szenvedő félnek. Részegségben elkövetett bántalmazás esete. Ha valaki részegségében követ el személy ellen irányuló bántalmazást akár éjszaka, akár szentélyben, akár a piacon, az előírt bírság kétszeresét fizesse. Szabad embert megütő rabszolga esete. Ha egy rabszolga vagy rabszolganő szabad férfire vagy szabad nőre kezet emel, nem kevesebb, mint száz korbácsütést kapjon, vagy pedig a gazdája, amennyiben elismeri a tettet, a rabszolgáért annak a bírságnak, amely szabad emberre nézve elő van írva, a kétszeresét fizesse. Ha ellenben nem ismeri el, a felperes egy ütésért 200 drachma követeléssel lépjen fel, és ha a gazda elveszti a pört, külön felbecsülés nélkül az összeg háromszorosát fizesse bírságként: több ütés esetében pedig maga a felperes végezze a becslést az ügyet bíróság elé vívén, és amit a bíróság megállapít, annak a háromszorosát fizesse a gazda. Szabad emberek közti verekedés esete. Ha egy szabad férfi vagy szabad nő szabad férfit vagy szabad nőt megver alaptalanul emelve kezet rá, külön felbecsülés nélkül 100 drachmát fizessen bírságként, ha a pört elveszti. Ha pedig egynél több ütést mért rá, a felperes bíróság elé víve az ügyet maga becsülje fel az ütések okozta kárt, és bármennyire becsüli is a bíróság, a sértett annak kétszeresét fizesse bírságként. Ha pedig valaki hivatalnokot üt meg, amikor az a számára előírt hivatalos tevékenységét végzi, a büntetés összegének háromszorosát fizesse bírságként, ha a pörben vesztes marad.
Pap. Hal. 1 (részletek) = Hunt-Edgar II. 202
81. Hivatalos személyek bántalmazása (I. e. 114)
Menchésnek, Kerkeosiris község jegyzőjének Apollodórostól, aki az olajeladás és az olajadó bérlője az említett községben a 4. évben. Már jelentettem korábban is Polemónnak, a község elöljárójának azt, ami tudomásomra jutott Phaóphi 27-én, hogy ti. Sisoisnak, Senapunchis fiának Thoéris* ottani szentélyében levő házában csempészett olaj van. Tüstént magam mellé vettem Trychambost, akit az ottani intéző küldött ki a fizetség végett, mivel te és a többi hivatalos személy nem akart elkísérni a megjelölt házba, és így kiszálltam oda, de a fent megnevezett és felesége Taysiris nekem jöttek és több ütést mérve reám erőszakkal eltávolítottak és bezárták a szentély és a ház kapuját. Ezek után, amikor Hathyr 4-én



találkoztam Sisoisszal Zeus ottani temploma mellett, le akartam őt tartóztatni Ineilós kardműves és Trychambos jelenlétében. De Paysiris, a fivére, a zsákhordó és Bellés és Démas és Marón, Takonnós fia, másokkal együtt, akiknek nevét nem tudom, ránk vetették magukat és felülkerekedve csapásokat mértek ránk a kezükben levő bunkókkal és megsebezték a feleségemet jobb kezén s engemet ugyancsak. Ennek következtében az én bérleti szerződésemet 10 réz talentumnyi kár érte. Benyújtom neked e jelentést, hogy rendeld el az illetékeseknek, hogy behajtsák rajtuk. . . . . .
Pap. Tebt. 39 = Hunt-Edgar II. 276
* Víziló formájú egyiptomi istennő.
82. Törvényszéki tárgyalás (I. sz. 49)
Tiberios Iklaudios Pasión kerületi főnök jegyzőkönyveiből. Tiberius Claudius Caesar Augustus Germanicus császár kilencedik évében Pharmuthi 3-án a törvényszék előtt. Pesuris Saraeus ellen. Aristoklés ügyvéd Pesuris érdekében: »Pesuris, akinek érdekében felszólalok, urunk, Tiberius Claudius Caesar 7. évében egy szemétdombról egy Héraklas nevű fiú gyermeket szedett fel. Ezt átadta az ellenfélnek és dajkasági szerződést kötött vele, melyben e fiú mint Pesuris fia szerepel. Az első évre megkapta a dajkapénzt. Elkövetkezett a második év fizetési határnapja, s ismét megkapta azt. Hogy igazat mondok, íme itt vannak az írásai, amelyekben elismeri, hogy megkapta. Mivel a gyermek éhezett, Pesuris elvette azt tőle. Ezután Saraeus kilesvén az alkalmat, behatolt ügyfelünk házába és elrabolta a gyermeket s azon a címen, hogy az az ő szabadon született gyermeke, el akarja azt tulajdonítani. Nálam van először a dajkasági szerződés irata, másodszor megvan a dajkapénzekről szóló nyugta. bérem ezeket figyelembe venni.« Saraeus: »Elválasztottam gyermekemet, és átadatott nekem ezek gyermeke. Összesen nyolc statért kaptam tőlük. Ezután meghalt a gyermek, amikor még . . statér fennmaradt. Most tulajdon gyermekemet akarják elvenni.« Theón: »Megvannak a gyermek iratai.« A kerületi főnök: »Minthogy külseje után ítélve úgy látszik, hogy a gyermek Saraeusé, ha ő és férje esküvel megerősített írásban adja, hogy a Pesuris által neki átadott gyermek meghalt, a helytartó



úr döntése értelmében úgy ítélek, hogy a pénzt, amit kapott, adja vissza és tartsa meg tulajdon gyermekét.«
Pap. Oxy. 37 = Moravcsik 39
A legfőbb bíráskodás a helytartót illette, de annak megbízásából a törvényszéki tárgyalásokat sok esetben, mint a jelen esetben is, a kerületi főnök folytatta le, aki pontos jegyzőkönyvet vezetett és ő hozta meg az ítéletet a helytartó előzetes döntése alapján. A pör további fejleményeiről egy másik papirusz tájékoztat. Abból kitűnik, hogy Syros (Pesuris görög neve) az ítélet ellenére sem volt hajlandó kiszolgáltatni a gyermeket Saraeusnak, s ezért férje, Tryphón kénytelen volt újabb beadvánnyal fordulni a helytartóhoz.
83. Feljelentés rablás ügyében (I. sz. 114)
Sarapiónnak, az arsinoéi kerület hérakleidési körzete főnökének Tarmuthis, Phimón leánya, Pakchias falubeli zöldségárus részéről, akinek jelenleg nincs gyámja. A folyó Pharmuthi hónap 4-én Taorsenuphis, Ammóniosnak, más néven Phimónnak, Bakchias falu vénjei közül az egyiknek a felesége, akinek egyáltalán semmi keresnivalója sem volt nálam, házamba jövén, kimondhatatlanul megharagított; nemcsak a ruhámat és kabátomat szaggatta szét, hanem mérgemre elvitte z6 drachmámat is, amim az eladott zöldség árából volt. Ugyanezen hónap 5-én bejött a házamba ennek a férje, Ammónios, más néven Phimón, mintegy férjemet keresve, és vevén a lámpásomat felment a házba és miközben férjem távol volt, elvitt egy pár ott levő ezüst karkötőt, amelynek nyers súlya 40 drachma volt. Kérem ezért, hogy a vádlottak kellő megbüntetés végett eléd vezettessenek. Jó szerencsét
Tarmuthis 30 éves, jobb lábán forradás van. Caesar Nerva Traianus Augustus Germanicus Dacicus császár y. évében Pharmuthi 6-án.
Pap. B. G. U. 22 = Moravcsik 53



84. Eltulajdonított örökrész visszakövetelése (I. sz. 164 vagy 196)
. . . . . . őméltóságának Tamystha, Kentnuphis . . . . . . leánya, részéről, aki a prosópeiosi kerület Therenuthis nevű községéből való. Uram, miután atyám meghalt és a nekem jutó részként rám hagyta a Skithisben levő telkeket és pálmaligetet, melyeket ő apjától örökölt, fivére Panetbés és unokatestvérem, Thaésis, Patermuthis leánya, erőszakos módon eltulajdonította atyai részemet azzal az ürüggyel, hogy azzal királyi birtok megművelése jár együtt és hogy én a helytartók és kincstári felügyelők idevonatkozó rendeletei értelmében nő létemre nem vagyok kötelezhető e teher viselésére tekintve, hogy gyermektelen vagyok és magamat sem tudom ellátni. Kérlek, uram, ha te is jónak látod, rendeld el, hogy írjanak át a kerület főnökéhez, kényszerítse őket atyai részem visszaszolgáltatására, a földet pedig Panetbés és Thaésis gyermekei műveljék meg. Nagy jót tennél velem. [Második kéz:] Jó szerencsét
[Harmadik kéz:] Én Thamysta nyújtottam be. Én Dionysios írtam helyette, mivel ő nem tud írni. [Második kéz:] Az 5. év Thóth 13-án. [Negyedik kéz:] Terjeszd a kerületi főnök elé, alti meg fogja tenni, ami hatáskörébe tartozik. [Ötödik kéz:] Kézbesítsd.
Pap. B. G. U. 648 = Hunt-Edgar II. 284, Mitteis-Wilcken I. 360
85. Feljelentés lopás ügyében (I. sz. 210)
A 12. évben Epeiph 10-én. Beadvány Teós királyi jegyzőhöz. Amósis, Apollónias község jegyzője üdvözli Teóst. Tudomásvétel céljából mellékelem számodra annak a feljelentésnek a másolatát, amelyet hozzánk Hérakón, Peitholaos tiszttartója benyújtott. Jó erőt A 12. évben Epeiph 9-én. Feljelentés Amósishoz, Apollónias község jegyzőjéhez Hératrón, Peitholaos tiszttartója részéről.



Epeiph . .-én Theophilos, Dósitheos fia, Philistión . . . fia és Timaios, Teluphis fia, mindhárom zsidó származású, a fent megnevezett község környékén levő gyümölcsöskertjébe törvén, leszüreteli 10 tőkét, és amikor Hóros, a csősz rájuk rohant, bántalmazták őt és ütötték, ahol érték testét, és elvitték a vincellér sarlóját. Nevezett rablók Kerkeosirisban laknak. A leszüretelt mennyiséget 6 akó borra becsülöm. [A hátlapon:] A királyi jegyzőnek. A 12. évben Epeiph 10-én. Peitholaos leszüretelt szőlője ügyében.
Pap. Gurob. 8 = Moravcsik 96
86. Eltűnés bejelentése (I. sz. 216)
Aurélios Iulios Markellinos századosnak Aurélia Tisaistól, akinek anyja Tais, s aki korábban a polemóni körzet Tebtynis községének lakosaként szerepelt. Uram, atyám, Kalabalis, aki vadász, fivéremmel, Neilosszal együtt a folyó hónap 3-án eltávozott hazulról nyúlvadászatra s mindeddig nem tértek vissza. Az a gyanúín, hogy valami végzetes dolog történt velük. Benyújtom ezt tudomásodra hozván, hogy ha valami végzetes dolog történt velük, azok, akiket bűnösöknek fognak ebben. találni, feleljenek nekem érte. [Második kéz:] E bejelentés másolatát benyújtottam Aurélios Idiomachos kerületi főnöknek is, hogy nyilvántartsák. [Első kéz:] Marcus Aurelius Severus Antoninus Caesar urunk 25. évében Choiak 26-án.
Pap. Tebt. 333 = Hunt-Edgar II. 336, Mitteis-Wilcken II. 115
87. Letartóztatási parancs (I. sz. III-IV. sz.)
A szolgálatban levő altiszttől Terythis község előljáróinak. Adjátok át a kiküldött segédhivatalnoknak Pachumist, Pachumis fiát, akit ma letartóztattatok és falutokba vittetek, jóllehet ő városi lakos. Ha



tudtok valami elfogadhatót felhozni vele szemben, jöjjetek fel vele együtt és mondjátok meg. Ügyeljetek, nehogy feltartsátok a segédhivatalnokot. Láttamoztam.
Pap. Oxy. 65 = Moravcsik 123
88. Pörösködés teve miatt (I. sz. V/VI. sz.)
A levélhordók a ti atyai nagyságotoknak egy teve ügyében írt levelével jöttek hozzám. Nagyon hálás voltam, hogy ez alkalmul szolgált arra, hogy hosszú idő után becses soraitokra méltattatok. Tüstént előhozattam az ő ellenfeleiket, és azok számos olyan embert állítottak elém, akik arról tanúskodtak, hogy az a nőstény teve az övék. A levélhordók viszont másokat hoztak oda, akik arról tanúskodtak, hogy övék az a nőstény teve. Minthogy mindkét fél hozott tanúkat, nem tudtam összeegyeztetni a dolgot. De ha parancsolj átok, hagyj átok meg nekik, hogy az én embereimmel együtt döntőbíróság elé járuljanak, ahhoz, akit a két fél óhajt, és kövessék a döntőbíróság ítéletét. Mert én mindenképpen rábírom az enyéimet, hogy a nekik adott ítéletben megnyugodjanak. Isten a tanúm rá, hogy igyekszem mindenben teljesíteni a ti parancsaitokat. Írom ezt nagy hódolattal üdvözölve a ti atyai nagyságotokat.
Pap. Oxy. 1164 = Schubart 69
Ez a már sajátos bizánci stílusban írt levél, melyet alkalmi levélvivők kézbesítettek, nyilván arra vonatkozik, hogy a levélíró és egy magasabb hivatalnok igyekszik az embereik közt egy tevével kapcsolatban felmerült vitás kérdést békés úton elintézni.



KATONASÁG
89. Katonák beszállásolása (I. e. 241)
Aphthonétos. Elküldtem neked az Andronikos részéről benyújtott beadvány másolatát. Vizsgáld meg hát, vajon a dolgok úgy állnak-e, és intézkedj aszerint. A 6. év Artemisios 2-án. Beadvány Aphthonétos kerületi főnökhöz Androuikos részéről. Úgy találtuk, hogy Krokodilopolisban a korábban beszállásolásra igénybe vett házak közül egyesek fedelét a tulajdonosaik lerombolták, továbbá a házak kapuját eltorlaszolva eléjük oltárokat építettek, s ezt abból a célból tették, hogy beszállásolásra ne legyenek igénybe vehetők.* Ha tehát jónak látod, mivelhogy szűkében vagyunk a szállásoknak, írjál át Agénórnak, hogy kényszerítse a háztulajdonosokat, hogy az oltárokat helyezzék át alkalmasabb és feltűnőbb helyre a háztetőre és építsék át azokat szebbre, mint amilyenek régebben voltak, hogy helyet adhassunk a most érkező munkafelügyelőknek. [A hátlapon:] Theodórosnak. A 6. évben Choiak 9-én kaptam Agénórtól.
Pap. Petr. II. 12 (részlet) = Hunt-Edgar II. 413, Mitteis-Wilcken I. 449
* Ez az eljárás nyilván azzal a céllal történt, hogy a hatóságokat babonás hiedelmük visszarettentse attól, hogy erőszakkal behatoljanak a házakba.
90. Katonák garázdálkodása (I. e. III. az. közepe)
Ptolemaios király üdvözli Antiochost. A katonák beszállásolásával kapcsolatban azt halljuk, hogy több jogtalan erőszakoskodás történik, amennyiben azok nem fogadják el az intézőtől a szállásokat, hanem maguk törnek be a házakba s az embereket kidobálván erőszakos módon szereznek maguknak lakást. Intézkedj, hogy a jövőben ilyesmi ne történjék; ők maguk lássák el magukat fedéllel, ha pedig valóban az intézőknek kell szállást adni nekik, adják azt, amire szükségük van. Ha pedig eltávoznak szállásaikról, rendbehozva hagyják el



azokat és ne tekintsék tulajdonuknak, míg visszatérnek, mint ahogy halljuk, hogy most történik, hogy távozásukkor kiadják bérbe azokat vagy a szobákat lepecsételve elillannak. Főleg gondoskodj az Apollónopolis közelében levő Arsinoéról, hogy ha katonák érkeznek, senki se kvártélyozza be magát oda, hanem Apollónopolisban tartózkodjék. Ha pedig mégis szükség van rá, hogy Arsinoéban tartózkodjanak, akkor készítsenek maguknak házikókat, amint ezt a korábban oda érkezők is tették. Jó erőt
Pap. Hal. 1 (részlet) = Hunt-Edgar II. 207
91. Felmentés katonai szolgálat alól (I. sz. 52)
Felmentés másolata. Tiberius Claudius Caesar Augustus Germanicus császár 12. évében Pharmuthi 29-én Augustus napján* az Oxyrhynchos székhelyről való Tryphón takács, Dionysios fia felmentést nyert Gnaeus Vergilius Capito, Alexandria és Egyiptom helytartója által, minthogy hályog következtében alig lát. Megvizsgáltatott Alexandriában. Megvizsgáltatott Alexandriában. A vizsgálat megtörtént Alexandriában.
Pap. Oxy. 3g = Moravcsik 40
* Így nevezték az élő és elhunyt császárok születésnapjának vagy trónraléptének ünnepét. Itt Claudius trónraléptének ünnepéről van szó, akit Tybi 29-én (=január 24-én) kiáltottak ki császárrá. A 29-e Pharmuthi hónapban is ünnepnap, azaz "Augustus napja" volt.
92. Újoncok besorozása (I. sz. 103)
C. Mincius Italus üdvözli az ő Celsianusát.



Rendeld el, hogy az általam a parancsnokságod alatt álló zászlóaljba besorozott hat újonc beosztást kapjon február 19-től számítva; neveiket és személyleírásukat mellékelem levelemhez. Jó erőt, kedves bátyám
C. Veturius Gemellus 21 éves, ismertetőjele nincs, C. Longinus Priscus 22 éves, ismertetőjele bal szemöldökén, C. Julius Maximus 25 éves, ismertetőjele nincs, Lucius Secundus 20 éves, ismertetőjele nincs, C. Julius Saturninus 23 éves, ismertetőjele bal kezén, Marcus Antonius Valens 22 éves, ismertetőjele homloka jobb felén. [Második kéz:] Kézhez vétetett február 24-én Traianus császárunk 6. évében Priscus ordonánc útján. Én Avidius Arrianus, a III. ituraeai zászlóalj adjutánsa igazolom, hogy az eredeti levél a zászlóalj irattárában van.
Pap. Oxy. 1022 (latin) = Moravcsik 51
93. Hadrianus császár rendelete a katonagyermekekről (I. sz. 119)
Az uralkodó levelének másolata fordításban . . . . . , amely Traianus Hadrianus Augustus 3. évében Publius Aelius 3. konzulsága és Rusticus 1. konzulsága idején Alexandriában tétetett közzé a harmadik kyrénéi legio és a huszonkettedik deiotarusi legio téli táborában a főparancsnokságon augusztus 4-én, azaz Mesoré 11-én. Jól tudom, Rammiusom*, hogy azokat a gyermekeket, akiket szüleik a katonai szolgálat ideje alatt ismertek el, megakadályozzák abban, hogy apai vagyonukhoz hozzájussanak, s úgy vélem, hogy ez az intézkedés nem is túl kemény, minthogy a katonai fegyelem ellenére cselekedtek. Mindazonáltal szívesen ragadom meg az alkalmat, hogy az előttem élő császárok túl szigorú intézkedését emberségesebb módon értelmezzem. Így bár azok, akiket a katonai szolgálat idején ismertek el, nem törvényes örökösei atyjuknak, mégis elrendelem, hogy ők is igényt tarthassanak a vagyonra a rendeletnek ama pontja alapján, amely szerint ez a vérrokonoknak is megadatik. A te kötelességed, hogy ezt a kedvezményt katonáimnak és veteránusaimnak egyaránt tudomására hozd, nem azért,



hogy kedvező színben tűnjek fel előttük, hanem hogy ha még nem ismernék azt, éljenek vele.
Pap. B. G. U. 140 = Moravcsik 58
* Egyiptom akkori helytartója.
Augustus császár rendelete értelmében az egyiptomi légiók katonái szolgálati idejük alatt nem köthettek házasságot. Az ennek ellenére született katona-gyermekek törvénytelenek voltak s így öröklési joguk sem volt. Ezen az intézkedésen enyhített Hadrianus császár e rendelete, amelynek eredetije latin nyelven íródott; a szövegnek a császár parancsára készült görög fordítása maradt csak ránk.
94. Önkényes rekvirálások (I. sz. 133-137 közt)
Marcus Petronius Mamertinus, Egyiptom helytartója tudatja: Tudomásomra jutott, hogy sokan a katonák közül az országon való átutazásuk közben igazolvány nélkül illetéktelenül vesznek igénybe hajókat, állatokat és embereket, egyes esetekben erőszakot alkalmazva, más esetekben pedig szívességből vagy szolgálatok fejében kapva azokat a kerületi főnököktől, aminek eredményeképpen magánszemélyek bántalmaknak és zaklatásoknak vannak kitéve, a katonaságot pedig kapzsisággal és jogtalankodással vádolják. Megparancsolom tehát a kerületi főnököknek és a császári hivatalnokoknak, hogy egyáltalán semmiféle utazási kedvezményt ne nyújtsanak senkinek, akinek nincs igazolványa, akár folyón, akár szárazföldön utazik; mert én szigorúan megbüntetem azt, akit e parancs kibocsátása után rajtakapnak, hogy a fent említettek közül bármit elfogad vagy ad. Hadrianus Caesar urunk . . évében Thóth 8-án.
Pap. P. S. I. 446 = Moravcsik 60
95. Katonák ellátása (I. sz. 185)



Damariónnak, a hermupolisi kerület főnökének Antonius Justinus duplazsoldos katona részéről, akit Valerius Frontinas, a Koptosban állomásozó Herculania-lovasezred parancsnoka küldött ki. Abból a húszezer véka árpából, amelyet a főméltóságú helytartó, Longacus Rufus az elmúlt 24. év terméséből a fent emutett lovasezred szükségleteinek fedezésére összevásárolni rendelt, a felső Patemités-kerületbeli Terton Epa község véneitől átvettem a községükre kivetett száz vékát, azaz összesen száz vékát az előírás szerinti hivatalos átvételi mértékkel mérve a kerületi hivatalnokok által eszközölt felosztásnak megfelelően. Ezt az elismervényt négy példányban állítottam ki. Caesar Marcus Aurelius Commodus Antoninus Augustus Pius Anneniacus Medicus Parthicus Sarmaticus Germanicus Britannicus Maximus császár 25. évében Payni . . . [Második kéz:] Én Antonius Justinus duplazsoldos katona, átvettem száz véka, azaz 100 véka árpát, mint fentebb áll.
Pap. Amh. 107 = Moravcsik 71



EGÉSZSÉGÜGY
96. Orvos díjazása (I. e. 249)
. . . . . . Zóilos embere, kyrénéi magánzó üdvözli Eukarpos orvost. Elrendeltetett, hogy fizessek neked tíz véka tönkölybúzát vagy négy drachmát orvosi díj fejében a 38. évre. Ezt Daisios havában fogom neked kifizetni és ha nem adnám meg, akkor büntetésképpen fizetek minden véka után két drachmát. Jó erőt A 37. évben Payni 6-án.
Pap. Hib. 102 (részlet) = Hunt-Edgar lI. 347
97. Orvos kérvénye (I. sz. 140 körül)
Gaius Avidius Heliodorusnak, Egyiptom helytartójának Markos Valerios Gemellos orvostól. A tiltó rendelkezések ellenére kénytelen voltam az arsinoéi kerület hérakleidési körzetében levő Bakchias és Héphaistias nevű falvak körül levő elkobzott birtokok felügyeletét ellátni, és miután e tisztségemet négy éven át végeztem, teljesen elszegényedtem, uram. Ezért kérlek téged, megmentőmet, könyörülj rajtam és rendeld el, hogy e tisztség alól felmentést nyerjek, hogy ennyi fáradozás után összeszedjem magam. Egyben csatolok hasonló eseteket, amelyekben a kényszerszolgáltatás alól teljes felmentést nyernek az orvostudományt gyakorlók, kivált pedig azok, akik, mint én is, kiállták a próbát. Tégy jót velem. Jó szerencsét
Pap. Fay. 106 (részlet) = Hunt-Edgar II. 283, Mitteis-Wilcken I. 395
98. Halottkémi szemle (I. sz. 173)



Klaudianos kerületi főnöknek Dionysios, Apollodóros fia, Dionysios unokája, Oxyrhynchos városának hatósági orvosa részéről. A mai napon Hérakleidés segédhivatalnok útján megbízást kaptam tőled, hogy szemléljem meg Hierax felakasztott holttestét és jelentsem neked a látleletet az esetről. Megtekintvén tehát azt a segédhivatalnok jelenlétében Epagathos . . . . fia, Sarapión unokája házában Plateia városrészben, kötélre felakasztva találtam, s erről jelentést teszek. Caesar Marcus Aurelius Antoninus Augustus Armeniacus Medicus Parthicus Germanicus Maximus 14. évének Thóth 3-án. [Második kéz:] Erről jelentést teszek.
Pap. Oxy. 51 = Moravcsik 69
99. Jelentés balesetről (I. sz. 182)
Hierax, az oxyrhynchosi kerület főnöke Klaudios Serénos segédhivatalnoknak. Megküldjük neked a Leónidas, más néven Serénos részéről hozzám benyújtott beadványnak a másolatát, hogy hatósági orvost vévén magad mellé, szemléld meg a jelzett holttestet; és miután kiadtad azt eltemetés végett, tegyetek írásban véleményes jelentést. [Második kéz:] Láttamoztam. [Első kéz:] Marcus Aurelius Commodus Antoninus Caesar urunk 23. évében Hathyr 7-én. [Harmadik kéz:] Hierax kerületi főnöknek Leónidastól, más néven Serénostól, akinek anyja Tauris, Seneptából. Tegnap, hatodikán este, amidőn Seneptában ünnepet ültek és kasztanyétes táncosnők a szokásos módon szerepeltek, vőm, Plutión házában . . . , rabszolgája, Epaphroditos, aki 8. évében volt, az említett ház tetejéről kiakarván hajolni, hogy jobban lássa a táncosnőket, leesett és meghalt. Ennek folytán benyújtom e beadványt s kérem, szíveskedjél kirendelni egyik emberedet Seneptába, hogy Epaphroditos holtteste a kellő felravatalozásban és temetésben részesüljön. Caesar Marcus Aurelius Commodus Antoninus Augustus Armeniacus Medicus Parthicus Sarmaticus Germanicus Maximus 23. évében Hathyr 7-én. Én Leónidas, más néven Serénos nyújtottam he.



Pap. Oxy. 475 = Moravcsik 70
100. Orvos panasza (I. sz. II. sz.)
Valerius Eudaemon volt helytartó jegyzőkönyvének másolata. Antoninus Caesar urunk . . évében Pharmuthi 1-én, amikor Psasnis panasszal lépett fel. Psasnis előlépett és azt mondta: "Mesterségemet tekintve orvos vagyok és kezeltem azokat, akik engem nyilvános szolgáltatásra köteleztek." Eudaemon azt mondta: "Lehet, hogy rosszul kezelted őket. Ha valóban a mumifikálásra alkalmazott hivatalos orvős vagy, nevezd meg az oldószert és megkapod a szolgáltatások alól való mentességet.''
Pap. Oxy. 40 = Hunt-Edgar II. 245
A tehetős polgárok a római császárkorban is kötelesek voltak különféle hivatalos tisztségeket és közszolgálatokat vállalni, melyek anyagi áldozatokkal is jártak. Ezek alól egyes személyek, így például az orvosok felmentést kaphattak. E tárgyalási jegyzőkönyv tanúsága szerint ezért folyamodott Psasnis is, akit a helytartó arra kötelezett, hogy bizonyítsa be mumifikáló orvosi mivoltát.



ATLÉTIKA
101. Atléta-család sarjának kedvezménye (I. sz. 267)
Caesar Publius Licinius Gallienus Pius Felix Augustus császár üdvözli Aurélios Plutiónt. Szépen és illően jártál el az árva fiúval szemben, amidőn őt gondjaidba vetted és érdekében hozzám fordultál. Egyfelől a jogrend, másfelől a részedről érkezett kérelem tárgya arra késztet, hogy készséggel megadjam e kegyet. Minthogy ugyanis olyan szülőktől származik, Asklépiadéstől és Neilos leányától, akik az atlétika terén híres emberek voltak, hogyne lenne méltányos, hogy e fiú minden nehézség nélkül elnyerje ezt. Legyen tehát Ailios Asklépiadés, más néven Neilos, felmentve az összes kötelezettségek, tisztségek és szolgáltatások alól, hogy így ősei érdemeiért jóindulatomat élvezze.
Pap. C. P. Herm. 119 = Moravcsik 103
A császár Aurélios Plutión pénzügyi tisztviselőhöz intézett, eredetileg latinul írt rendelete görög fordításban maradt ránk, melyet a z akkori hely tartó a hermupolisi tanácsnak küldött meg.
102. Atléta tiszteletdíja (I. sz. 267)
Hermupolis, e nagy, régi, dicső és ragyogó város méltóságos tanácsának a hermupolisi Aurélios Leukadios, a szent versenyek győztese, birkózó és ökölvívó bajnok részéről Aurélios Appianos, más néven Démétrios, hermupolisi kirendelt gyámja útján. Kérem, hogy utaltassék ki nekem a városi költségvetés terhére tiszteletdíjként ama győzelmemért, amellyel elnyertem a koszorút a szent, diadalmi versenyeken, a 10. év Phamenoth havától a 14. év Mecheir 30-ig terjedő 48 hónapra havonta 180 drachmát számítva 1 talentum és 2640 drachma, és az első győzelemért, amellyel elnyertem a koszorút a Sidón gyarmatvárosban tartott szent, diadalmi, egyetemes olympiai ifjúsági versenyen, a 11. év Phamenóth 6-tól a 14. év Mecheir haváig terjedő 35



hónapra és 25 napra havonta 180 drachmát számítva 1 talentum és 450 drachma. Igénylésem összesen két talentumot és háromezer kilencven ezüst drachmát, azaz 2 talentumot és 3090 ezüst drachmát tesz ki, a város és a tanács minden jogának épségben tartásával. Caesar Publius Licinius Gallienus Germanicus Maximus Persicus Maximus Pius Felix Augustus császár 14. évében Phamenóth havában.
Pap. C. P. Herm. 52-56 (részlet) = Hunt-Edgar II. 306, Mitteis-Wilcken I. 157
103. Felhívás az atlétákhoz (I. sz. 323)
Dioskuridés, az oxyrhynchosi kerület polgármestere. Holnap, 24-én lesz az ifjak mérkőzése. Mind a hagyományra, mind az ünnep kiemelkedő jellegére való tekintettel illő, hogy az ifjak teljes buzgalommal mutassák be a gimnasztikai gyakorlatokat a megjelent nézők kétszeres gyönyörűségére. Urunk Licinius Augustus 6. és urunk Licinius, a kiváló Caesar 2. konzulsága idején, amidőn a kijelölt consulok* 3-szor lépnek hivatalukba. Tybi 23-án.
Pap. Oxy·. 42 = Moravcsik 126
* A kijelölt consulokon a következő (324.) évi consulok értendők.



OKTATÁS
104. Olvasási gyakorlatok (I. e. III. sz.)
psa pse psé psi pso psy psó xan xen xén xin xon xyn xón pan pen pén pin pon pyn pón ran ren rén rin ron ryn rón Kétszótagú nevek: . . . Phoi:bos Thras:ón Le:ón Hek:tór Dei:nón . . . . . . Né:reus . . . . . . Ai:as Teu:kros Thé:rón Or:pheus [Háromszótagú nevek:] O:dys:seus Phó:ky:los Al:ki:nus Pe:li:as I:a:són Té:le:phos A:chil:leus [Négyszótagú nevek:] An:ti:ma:chos Kal:li:ma:chos Po:ly:nei:kés E:te:o:klés Hip:po:me:dón [Ötszótagú nevek:] A:ga:tho:dó:ros Pi:ty:o:kam:ptés Ar:ke:si:la:os Or:ga:no:poi:os Har:ma:to:pé:gos Le:on:ao:me:nés
Pap. Cairo 66 445 (részletek) = Guéraud-Jouguet
Iskolai tankönyvből olvasási gyakorlatok tanuló számár. A kettős pontok elválasztójelként szerepelnek.
105. Geometriai feladatok (I. sz. I. sz.)
Ha adva van egy négyszög, mint amilyen az alábbi, az egyik oldal 13 egysége négyzetre emelve, az 169, és a másik oldal 15 egysége négyzetre emelve, az 225. Ez utóbbiból kivonva 169-et, marad 56. Vond ki a csúcsoldal 10 egységéből az alap 6 egységét, marad 4. Vedd az 56 negyedrészét, az 14. Vond ki ebből a 4-et, marad 10, melynek fele 5. Ekkora a derékszögű háromszög alapja. Ennek négyzete 25, és a 13 négyzete 169. Vond ki ez utóbbiból a 25-öt, marad 144, melynek gyöke 12. Ekkora a merőleges. Vond ki az alap 6 egységéből az 5-öt, marad 1. Vond ki a csúcsoldal 10 egységéből az 1-et, marad 9. Ekkora a derékszögű háromszög felső alapja. A merőleges 12 egysége szorozva 5-tel, az 60, amelynek fele 30. Ennyi holdat tesz ki az itt levő derékszögű háromszög. A



12 szorozva 1-gyel, az 12. Ennyi holdat tesz ki az itt levő téglalap. A 12 szorozva az alap 9 egységével, az 108, melynek fele 54 Ennyi holdat tesz ki a másik derékszögű háromszög. Ez tehát összesen 96 hold. Az ábra pedig ilyen lesz:
Ha adva van egy rombusz, mint amilyen az alábbi, a 10 négyzetre emelve 100, és az alap (átló) 12 egységének fele 6. Ez négyzetre emelve 36. Amabból (a 100-ból) kivonva a 36-ot, marad 64, melynek gyöke 8. Ennyi lesz a merőleges. Ez szorozva az alap 6 egységével, az 48, melynek fele 24. Ennyi holdat tesz ki mindegyik derékszögű háromszög, azaz összesen g6 holdat. Az ábra pedig ilyen lesz:
Pap. Goodspeed Chicago 3 = Moravcsik 48
E papirusz szövege nyilván a gyakorlati földmérés tankönyvéből való, amely példákat nyújtott különböző alakú területek felmérésére. Jellemző, hogy az akkori földmérők a Pythagoras-tétel alkalmazásával milyen körülményes úton számították ki a birtokok területét.
106. Gyorsírástanítás (I. sz. 155)
Panechótés, más néven Panarés, Oxyrhynchos városának volt testnevelési felügyelője Gemellos barátja útján üdvözli Apollónios gyorsírót. Beadtam hozzád rabszolgámat, Chairammónt a gyorsírási jelek megtanulása céljából, melyekben a te fiad, Dionysios jártas, Antoninus Caesar urunk tizennyolcadik évének folyó Phamenóth havától kezdve két évre a közösen megállapított százhúsz ezüst drachma díjazásért az ünnepnapi ajándékokon kívül, amely összegből az első részletet, negyven drachmát megkaptál, a második negyven drachmát akkor fogod megkapni, ha a fiú elsajátította az egész tankönyvet, a hátralevő harmadik negyven drachmát a megbeszélt idő leteltével, ha a fiú mindenféle prózai szöveget kifogástalanul ír és olvas. Ha pedig ez idő letelte előtt képezed ki őt, nem fogom bevárni az említett határidőt. Azonban nem szabad nekem a fiút az idő letelte előtt elvinni, sőt nálad kell maradnia a határidő után is, ahány napot vagy hónapot henyélt. Caesar Titus Hadrianus Antoninus Pius i8. évében Phamenóth 5-én.



Pap. Oxy. 724 = Moravcsik 65
A gyorsírást a görögök a hellénisztikus korban jól ismerték, s tőlük a rómaiak is átvették. Ismeretes, hogy Cicero Catilina. elleni beszédét Tiro gyorsírással jegyezte le.
107. Könyvtárkatalógus (I. sz. III. sz. eleje)
. . . . . .: A sókratési levelek gyűjteményei A házban . . . . . . Antiochiai . . . . . . . . . Daphné és . . . . . . . . . . . . és Klymené Aristotelés: Az erényről Poseidónios: Az indulatról szóló irat I. könyvéből Theodas: Fejezetek Theophrastos: A józanságról Dión: A hitetlenségről Aristotelés: Az athéniek alkotmányának A sókratési Kritón . . . . Védekezések Eratosthenés: A bánattól való mentességről . . . . . . Beszélgetések a tyrosiakkal A sókratési Simón Chrysippos: A beszédek és képes kifejezések művészetének I. könyve Aristotelés: A neapolisiak alkotmánya A sokratési Kebés Apión . . . . . . Theophrastos . . . . . . Hippias . . . . . . Diogenés . . . . . . Ailios . . . . . . . . . . . . . . . . . . . . . . . . . . . . . . . . . . . . Chrysippos Chrysippos . . . . . . . . . . . . . . . . . .
Pap. Petropolit. 13 = Moravcsik 94
Az itt közölt katalógus, amelyhez hasonlók nagy számban maradtak fenn, egy memphisi magánkönyvtár jegyzékét tartalmazza s több olyan elveszett munkát



sorol fel, amelyeket ma már csak a címük után ismerünk. Figyelemre méltó, hogy e jegyzékben szerepel Aristotelés "Az athéniek alkotmánya" című műve is, amely 1889-ben egy hermupolisi papirusz-tekercsen előkerült (magyar fordítással együtt kiadta Ritoók Zsigmond és Sarkady János, Budapest 1954). Ezért nevezték el ezt a könyvtárkatalógust tartalmazó papiruszt "prófétai" papirusznak.
108. Iskolai gyakorlat Homérosból (I. sz. III/IV. sz.)
Istennő, haragot zengj, Péleidész Akhileuszét. Agamemnón, aki Chrysézst, Apollón papjának, Chrysésnek a leányát ágyasaként rabságban tartotta, nem adta ki apjának, amikor az kérte, hogy kiváltsa. Ezért az isten megharagudván, a görögöket kilenc napon át dögvész sújtotta, míg Achilleus meg nem tudta az okát. Kalchas jóslata után Agamemnón előbb lehordta Kalchast a jóslat miatt, majd visszaadta atyjának Chryséist, az istennek pedig megadta az áldozatot. Elvette azonban Achilleus Briséisét. Achilleus anyjához, Thetishez fohászkodott, hogy segítsen neki. Ez pedig megkérte az Aithiopíából visszaérkező Zeust, hogy gyengítse a harcban a görögöket. Ezután Héra összekülönbözött vele. Éjszaka lett, és Héphaistos az istenek lakomáján kacajt keltett. A rapsódia 21 napot tartalmaz.
haragot dühöt istennő Múzsa vészest pusztítót mely sokezer mely sok szerzett okozott erős erőslelkű magukat pedig testeiket pedig zsákmányul prédául, martalékul dögmadaraknak húsevő madaraknak civakodva vetekedve uszította összebocsátotta haragra gyúlva megdühödve vészt nyavalyát keltett támasztott hulltak pusztultak mert mivel



sértette meggyalázta papot áldozárt megváltani kiváltani végtelenül sok számtalan, sok váltság váltságdíj koszorú . . . a messzelövőnek a távollövőnek botján jogarán kérlelt kért sereget-tagolók vezetők égilakók az Olymposon lakó istenek; az Olympos pedig az istenek lakóhelye Makedoniában feldúlni elpusztítani a messzelövőt
Pap. Paris. ? = Moravcsik 121
Tanuló iskolai füzetéből Homéros Iliasa I. énekének tartalma és az első 21 sor egyes szavainak magyarázata, melyeket Devecseri Gábor fordítása szerint adunk vissza. A homérosi költői nyelvet ugyanis már az ókori görög tanulók sem értették magyarázatok nélkül. Ezért maradt ránk a papiruszok közt oly sok, az itt közölthöz hasonló "Homéros-preparáció".
109. Iskolai dolgozat (I. sz. IV/V. sz.)
Egy fiú megölvén saját atyját és félvén a törvényektől, pusztaságba menekült. És amidőn átkelt a hegyeken, üldözőbe vette egy oroszlán, s az oroszlántól üldöztetve felment egy fára. Miközben felment a fára, egy sárkányra bukkant, s bár fel tudott volna menni a fára, a sárkány miatt ismét lejött . . . . . . A gonosz tett nem marad rejtve az isten előtt. Az isten büntetéssel sújtja a gonoszt.*
Pap. Fay. II. 84 = Moravcsik 139
A tanulónak egy, eredetileg versben írt tanító mesét kellett prózába átírnia.



110. Latin-görög nyelvgyakorlatok (I. sz. V/VI. sz.)
Et ego te: én is téged stat: áll domine: úr veniat: jöjjön et nos: mi is intro: be vos: titeket bene: jól nescio: nem tudom venisti: jöttél quis: ki salutant: üdvözölnek ostium: a kaput téged pulsat: zörgeti te infantes: téged a erito: menj ki csecsemők cito foras: gyorsan ki et parentes: és a szülők et disce: és tudd meg istorum: azoké quis est: ki az miserum: elküldték ab Aurelio: Aureliustól tibi autem: neked pedig venit: jött hanc: ezt nuntium: hírt epistulam: a levelet tulit: hozott per puerum: a fiú által clama: hívd signatam illum hic: őt ide et valde: és nagyon quid est: mi az consternatus sum: elpuer: fiú szomorodtam quid: mit frater: testvérem nuntias: jelentesz quod: hogy omnia: mindent multo: sok bene: jól tempore: ideje Maximus: Maximus litteras: levelet te vult: téged akar a te: tőled salutare: üdvözölni non accepi: nem kaptam ubi est: hol van post multum: sok idő foras: kint után
Pap. ? = Moravcsik 144
* E verssor megtalálható Menandrosnak, az i. e. IV /III. századi vígjátékírónak a töredékei között.



Részlet egy könyvből, amely három nyelven, latin, görög és kopt (új egyiptomi) nyelven társalgási gyakorlatokat tartalmazott. A latin nyelv Egyiptomban főleg a római hivatalnokok és katonák körében élt, a görög a hellénizált lakosság mindennapi nyelve, a kopt pedig az őslakosság nyelve volt. Szemelvényünkben a latin eredetit megtartottuk, a görögöt magyarra fordítottuk, a koptot azonban elhagytuk.



MŰVÉSZET
111. Festő munkát keres (I. e. III. sz.)
Theophilos festő beadványa Zénónnak. Minthogy a munkálatok számodra elkészültek, és nincs más munka, s én a legszükségesebbeket nélkülözve tétlenül üldögélek, jó volna, amennyiben vannak még elkészítendő festmények, ha azokat átadnád nekem, hogy működhessek és így megszerezzem, amire szükségem van. De ha nem adnád nekem, szíveskedjél hozzájárulni az útiköltséghez, hogy testvéreimhez menjek a városba. Jó szerencsét
Pap. P. S. I. 407 = Schubart 11
112. Ünnepi játékok számadása (I. sz. II. sz.)
. . . . . . Ebből az összegből kifizetésre került Mecheir 23-án egy színésznek 496 drachma, egy homérosi előadónak 448 drachma, zenére . . . drachma, egy táncosnak 1.4 drachma . . . Felvettünk a tanácselnöktől 42 drachmát, a testnevelési felügyelőtől 53 drachmát és 1/2 obolost, összesen 500 drachmát és 1 obolost. Ebből az összegből kifizetésre került a Nílus isten képmását vivőknek 20 drachma, istenek képmásait vivőknek 56 drachma, lovászoknak 16 drachma, 14 templomszolgának 84 obolos . . . . . . templomszolgáknak 20 drachma, egy kikiáltónak 8 drachma, egy trombitásnak 4 drachma, ételhordóknak 6 obolos, pálmákra 6 obolos, összesen 124 drachma és 96 obolos. A birkózóknak . . . drachma . . . versenyzőknek . . . drachma . . . ökölvívónak . . . . . .
Pap. Oxy. 519 = Hunt-Edgar II. 402, Mitteis-Wilcken I. 492
113. Táncosnők szerződtetése (I. sz. 206)



Isidóra kasztanyétes táncosnőnek a Philadelpheia községbeli Artemisiától. Szerződtetni kívánlak téged 2 másik kasztanyétes táncosnővel együtt, hogy a régi időszámítás szerint Payni hónap 24-étől kezdve hat napon át közreműködjetek nálunk, s ezért kaptok fizetésül minden napra 36 drachmát s az egész időre 4 véka árpát és 20 pár kenyeret. Ami öltözetet és arany ékszert hoztok magatokkal, mindazt sértetlenül meg fogjuk őrizni, és ha lejöttök, rendelkezéstekre fogunk bocsátani két szamarat, s ugyanannyit, ha visszatértek. Lucius Septimius Severus Pius Pertinax és Marcus Aurelius Antoninus Pius Augustusok és Publius Septimius Geta Caesar Augustus 14. évében Payni 16-án.
Pap. Cornell 9 = Moravcsik 95
114. Előadóművészek szerződtetése (I. sz. III. sz. vége)
Az Auréliosok*, Agathos, Euergetis városának testnevelési főfelügyelője, tényleges városatya, Hermanobammón tanácselnök, Didymos főpap és Koprias testnevelési felügyelő üdvözli az Auréliosokat, Euripas színészt és Sarapas homérosi előadót. Ama szokásnak megfelelően, hogy részt vesztek az ünnepen, jertek legott, hogy velünk együtt üljétek meg a hatalmas Kronos istennek* születési ünnepét, . . . az ünnepi játékok a holnapi naptól, 10-től a szokásos napokon át tartatnak. A fizetést és az ajándékokat megkapjátok. Láttamoztam. [Második kéz:] Én Hermanobammón tanácselnök jó erőt kívánok nektek. [Harmadik kéz:] Én Didymos főpap jó erőt kívánok nektek. [Negyedik kéz:] Én Koprias jó erőt kívánok nektek.
Pap. Oxy. 1025 = Moravcsik 107
* Miután Caracalla császár i. sz. 212-ben kiterjesztette a római polgárjogot a birodalom csaknem összes szabad lakosaira, a papiruszokban egész sereg "Aurelius" név jelenik meg, amelyet az új polgárok büszkén viseltek görög vagy egyiptomi nevük előtt.



115. Zenészek szerződtetése (I. sz. III. sz.)
[Második kéz:] Az Auréliosok, Onnóphris, kinek apja Ammónios, [első kéz:] anyja Thaisus, és Aphynchis, kinek apja Héraklas, anyja Taysiris, és Hermogenés, kinek apja Dionysíos, anyja Héraklus, és . . . kinek apja Philótas, anyja Aristus, és . . ., kinek apja Ammónios, mind az öten Suis község elöljárói, továbbá Kopreus, Sarapammón fia, a fuvolások és zenészek karnagya, kölcsönösen elismerik, hogy Onnóphris és társai szerződtették Kopreust zenekarával együtt, hogy a folyó 2. év Phamenóth tizedikétől kezdve öt ünnepnapon át a fent nevezett község lakosai számára közreműködjenek napi száznegyven drachma, negyven kenyér, nyolc pint retekolaj és az egész időre szóló egy hordó bor s egy hordó borecet fizetés fejében. Kopreus pedig ezennel elismeri, hogy foglaló címén felvett húsz drachmát. Onnóphris és társai Kopreust és zenekarát az oxyrhynclosi kerületből tíz szamáron fogják elhozatni és eljuttatják a fent említett községbe . . . . . .
Pap. Oxy. 1275 = Moravcsik 117
* Nyilván a görög Kronos istennel azonosított Soknebtynis neve egyiptomi isten ünnepéről van szó.
116. Festő költségvetése (I. sz. 316)
127.* Valerios Ammónianosnak, más néven Gerontiosnak, az oxyrhynchosi kerület polgármesterének Aurélios Artemidórostól, Arsinoos fiától, aki a fényes és ragyogó Oxyrhynchos városából való és foglalkozására nézve festő. Minthogy kegyességed bekérte a költségvetést a fent említett városban a Traianus-Hadrianus-thermák most szerencsésen renoválás alatt álló nyilvános fürdőjének festésre szoruló részeit illetőleg, ezennel közlöm, hogy a rászoruló helyiségek festéséért, amelyek állnak két hideg fürdőből, egy kupolás előcsarnokból, az egész oszlopcsarnok embermagasságú



bejáratából és kijárataiból, a külső csarnok négy mellékkupolájából és más helyiségekből, a festékanyagok költségeire kérek . . . . . . ezüst dénárt és a festési munkálatokért tízezer ezüst dénárt és ezt most bejelentem. A főméltóságú Caecinius Sabinus és Vettius Rufinus konzulsága . . . . . . [Második kéz:] Én Aurélios Artemidóros nyújtottam be. Én Aurélios . . . írtam helyette, mert ő nem tud írni.
Pap. Oxy. 896 = Moravcsik 124
* Ez a szám a beadványokat egyesítő irattekercsnek a 127. oldalára utal.
117. Festő díjazása (I. sz. 362)
Zóilos üdvözli Agathodaimón jószágigazgatót. Utalj ki Hérakleidés festőnek a festmény díjazása fejében egy véka búzát és bort, nem többet mint két knidosi kancsóval. A 38., azaz 7. évben* Tybi 23-án. Én fent nevezett láttamoztam.
Pap. P. S. I. 784 = Moravcsik 130
* A kettős datálás az Oxyrhynchosban használatos két helyi éra éveire vonatkozik, melyek közül az első Nagy Konstantinos császár egyeduralmától (324) számítva a 38. év.



VALLÁS
118. Sarapis-kultusz (I. e. 258/7)
Apollóniost* üdvözli az aspendosi** Zóilos, egyik . . . akit a király barátai beajánlottak hozzád. Az történt velem, hogy amikor Sarapis istent*** szolgáltam a te egészséged és Ptolemaios királynál való jó sorod érdekében, Sarapis több ízben értésemre adta álmomban, hogy hajózzam hozzád és jelentsem neked ezt az utasítást: létesíts számára Sarapis-templomot és szent ligetet a kikötőnél levő városrészben és egy pap felügyeljen rá és áldozzon érettetek. Amidőn kértem Sarapis istent, hogy mentsen fel engem e feladat alól, nagy betegségbe döntött, úgy hogy életveszélyben forogtam. Imádkozván hozzá, megfogadtam, hogy ha meggyógyít, magamra veszem szolgálatát és megteszem, amit elrendelt. Mihelyst pedig felgyógyultam, megjelent valaki Knidosból és hozzáfogott, hogy ezen a helyen Sarapis-templomot építsen, és összehordta a köveket. De később az isten megtiltotta neki az építést, és eltávozott. Amikor én megérkeztem Alexandriába és haboztam, hogy eléd járuljak-e emiatt vagy csak abban az ügyben, amelyhez már hozzájárulásodat adtad, ismét visszaestem a betegségbe négy hónapra. Ezért nem tudtam tüstént megjelenni előtted. Jó volna, Apollónios, ha engedelmeskednél az isten parancsának, hogy Sarapis jóindulattal legyen hozzád és testi egészséget adván, egyben még sokkal nagyobbá és híresebbé tegyen téged a király udvarában. Így tehát ne rémülj meg a kiadásoktól, hogy sok pénzedbe fog kerülni, mert bizony nagyon is hasznodra lesz ez, hiszen én mindenre ügyelni fogok. Jó szerencsét
[A hátlapon:] Apollóniosnak. [Második kéz:] Zóilostól Sarapisra vonatkozólag. A 28. évben Audnaios 9-én Bereniké kikötőjében.
Pap. Cairo Zen. 435 = Moravcsik 3
* Apollónios személyéről lásd a 44. papiruszt. ** Kisázsiai város; ugyancsak az alább említett Knidos is. *** Egyiptomi isten; kultusza a római birodalomban is elterjedt.



119. Dionysos-kultusz (I. e. III. sz. vége felé)
A király parancsára mindazok, akik az országban dionysosi avatásokat végeznek, hajózzanak le Alexandriába, mégpedig akik Naukratis alatt laknak, e rendelet kifüggesztésétől számítva 10 napon belül és jelentkezzenek Aristobulosnál a nyilvántartó hivatalban összeírás végett megérkezésük napjától számított három napon belül. Jelentsék haladéktalanul azt is, hogy kiktől vették át a szent cselekményeket három nemzedékig visszamenőleg és nyújtsák be a szent tanítást lepecsételve, ki-ki ellátván azt saját névaláírásával.
Pap. B. G. U. 1211 = Moravcsik 12
Hogy IV. Ptolemaios Philopatór királynak (222/1-205/4) mi volt a célja e rendelettel, arra vonatkozólag csak találgatásokra vagyunk utalva. Annyi bizonyos, hogy a Dionysos-kultusz az egyiptomi görögség körében nagyon elterjedt.
120. Kérvény papi illetmények tárgyában (I. e. 162 táján)
Ptolemaios királyt és nővérét, Kleopatra királynőt, az anyaszerető isteneket* üdvözlik Thaués és Taus, az ikrek, akik a Memphis melletti nagy Sarapis-szentélyben teljesítenek szolgálatot. Már régebben, amidőn ellátogattatok Memphisbe és feljöttetek áldozni a templomba, folyamodtunk hozzátok és kérvényt nyújtottunk be előadva, hogy nem kapjuk meg a Sarapis- és Asklépios-templomtól** a bennünket megillető járandóságot. Minthogy mind ez ideig sem kaptuk meg teljes egészében, a szükségtől szorongattatva s mintegy az éhhalálnak kitéve kénytelenek vagyunk ismét hozzátok folyamodni és néhány szóban kifejteni azok önző eljárását, akik részéről jogtalanság ért. Ugyanis ti már régtől fogva járandóságot biztosítottatok a Sarapis- és Asklépios-templom számára, és ebből a korábban itt levő ikrek*** is megkapták napi adagjukat. Amikor mi ide jöttünk a templomba, eleinte néhány napon át velünk szemben is úgy jártak el, mintha a mi illetményünk is rendben



kijárna, de később semmit sem juttattak nekünk. Ezért a gondnokokhoz küldtünk és kérelmeztük ezt és ez ügyben Memphisben való látogatástok idején előttetek is megjelentünk. Minthogy azonban a Sarapis- és Asklépios-templom intézői arra a merészségre vetemedtek, hogy amit ti nekünk megszabtatok, attól megfosztottak és semmire sincsenek tekintettel, mi pedig szükséget szenvedünk, több ízben megkerestük Achommarést, a templom felügyelőjét, hogy adja meg a járandóságunkat és Psintaésnak, a szentélyek felügyelőjének fiát is felkerestük, amidőn a minap feljött a templomba, s minderről jelentést tettünk neki. Ő magához hívatta Achommarést és utasította, hogy adják meg, amivel tartoznak. De ez a mindenek között legkeményebb szívű ember nekünk megígérte ugyan, hogy teljesíti a parancsot, amikor azonban Psintaés fia eltávozott Memphisből, kisebb gondja is nagyobb volt annál. De nem csupán ez, hanem a Sarapis- és Asklépios-templom többi intézője is, akiktől a szokás szerint kapnunk kellene járandóságunkat, megfosztott ettől. Úgy véltük, felesleges felsorolni neveiket és hogy mivel tartoznak, mert sokan vannak. Kérünk tehát, egyetlen reménységünket a ti segítségetekbe vetve, küldjétek le kérvényünket barátotokhoz, Dionysios kerületi főnökhöz, hogy írjon Apollónios gondnoknak, és az megkapván tőlünk hátralékos járandóságaink jegyzékét, hogy ki mivel és mennyi időre tartozik, kényszerítse őket ezek kiutalására, hogy így a jövőben mindennek a birtokába jutván, még sokkal inkább megadhassuk a Sarapisnak és Isisnek**** járó tiszteletet érettetek és gyermekeitekért. Nektek pedig adassék meg az uralom minden ország felett, amelyet csak óhajtotok. Jó szerencsét
Pap. Paris. (Notices et extraits XVIII. 2, 26.) = Moravcsik 16
* VI. Ptolemaios Philométór király (181/80-145) egyiptomi szokás szerint nővérét, Kleopatrát vette feleségül, mindketten isteni tiszteletben részesültek. ** A Sarapis-szentély körzetében a görög Asklépios istennek is volt egy temploma. *** A memphisi Sarapis-templomban bizonyos áldozópapi tisztet állandóan két iker-nővér látott el. **** Egyiptomi istennő, Osiris isten testvére és felesége. Az Isis-Osiris-kultusz a római birodalomban is elterjedt.
121. Papok pereskedése



(I. e. 132)
Apollóniosnak, a legelső barátok egyikének, a kerületi főnöknek és a bevételek felügyelőjének, a nagy Soknopaios isten*, a legnagyobb istennő, Isis Snephorsés és a velük lakozó istenek papjai részéről, akik egyszersmind a Soknopaios Nésosban levő kincstári föld megművelői. A 38. év Epeiph 18-án Petesuchos, a nagy istennek, Soknopaiosnak a főpapja kedvező alkalomra várván, amikor valami dolgunk akadt Krokodeilopolisban, lejött Dionysiasba és megtévesztvén a nálunk alkalmazott földmíveseket, Teost és Stotoétist, mintha mi küldtük volna ki őt, hogy beszedje a nagy isten, Sóknopaios általunk művelt szent földje utáni bérleti díjat, erőszakot alkalmazva velük szemben, a szérűről elszállított 22g véka búzát Paalas házába. Erre vonatkozólag kérelemmel járultunk eléd Premitben** e hónap 22-én és te magad elé idézve Paalast elkoboztad a nagy isten, Soknopaios búzáját azzal, hogy Petesuchos, a főpap annak a megegyezésnek értelmében, melyet mi vele a 38. évben főpapi tisztsége átvételekor kötöttünk, írásban kötelezte magát és a királyra esküdött, hogy a föld bérleti díjához semmiképpen sem fog hozzányúlni, ám a kötelezvény feltételeit megszegte. Minthogy a nagy isten, Soknopaios és a legnagyobb istennő Isis Snephorsés és az együttlakozó istenek betegségedben megóvtak, kérjük, ha te is jónak látod, rendeld el, hogy beadványunkat iktassák és tartsák számon a te hivatalodban tekintettel a Petesuchos főpap ellen intézendő vádunk miatti kihallgatásra, hogy ne nyúlhasson a búzához, és írjál Apollóniosnak, a felügyelőnek, hogy vezettesse őt eléd ez ügy tárgyalására, és hogy ha állításaink valónak bizonyulnak, mi elszállítsuk a 225 véka búzát és elhelyezzük az isten javai közé, és az erőszakosságért és szószegésért ítélkezz felette buzgó igazságszeretettel mások elriasztása céljából és hogy teljesíthessük az isteneknek a szokásos áldozatokat a királyért és a királyi gyermekekért, amennyiben a te támogatásodban részesülünk. Jó szerencsét A 38. év Epeiph 22-én.
Pap. Amh. 35 = Hunt-Edgar II. 274, Mitteis-Wilcken I. 68
* Egyike a Fajum vidékén tisztelt krokodilus-isteneknek. ** Valószínűleg a nyilvános vásártér neve volt Krokodeilopolisban.



122. Üzérkedés ünnepnapok bevételével (I. e. 129)
Ptolemaiosnak, a jótevő istennek, Ptolemaios és Kleopatra, a kiváló istenek fiának és feleségének, Kleopatra királynőnek, a jótevő istennőnek uralkodása 42. évében, amikor Alexandros, az isteni megváltók, a testvéristenek, a jótevő istenek, az atyaszerető istenek, a kiváló istenek, az anyaszerető isten, a jóatya isten, a jótevő istenek papja és a jótevő Bereniké díjvivője, a testvérszerető Arsinoé kosárvivője, az atyaszerető Arsinoé papnője ez és ez és amikor Ptolemaisban ezek és ezek a papok és a papnők, Hathyr hónap 29-én Thébais Diospolis Megalé városában Hérakleidés, Peri Thébas közjegyzője előtt. A pathyrisi kerület libyai körzetében levő Memnoneiából való Sennuthis, Hóros leánya, aki 30 éves, középtermetű, sárgásbarna bőrű, gömbölyű arcú, piszeorrú, jobb szája szögletében forradás van, pufók képű, akinek gyámja anyai ágon való rokona Harsiésis, Patémis és Labais fia, Ptolemaiosnak, Pyrrhos fiának a gyalogosai közül való rendes havi fizetésű, 35 éves, középtermetű, sárgásbarna bőrű, kissé göndörbajú, zömök, szélesarcú, egyenes orrú, elálló nagy fülekkel, amelyek közül a bal át van fúrva, és maga Hariésis eladta az előjogokat évenként tíz ünnepnapra és az ezekkel járó haszonélvezetet és szolgáltatásokat és mindazt, ami ezzel kapcsolatos vagy ehhez járul és a szökő napokon rájuk eső részesedést és mindazt, ami még ide tartozik, a Hathyr Nuemontesemának nevezett Aphrodité-szentélyben a Memnoneiával szemben levő sírok között. Psenminis, Peteminis fia, a memnoneiaiak közül való, 40 éves, középtermetű, sárgásbarna bőrű, sima hajú, széles arcú, egyenes orrú, kinek homlokán mindkét oldalon forradás van, megvette négy talentum rézpénzért. A vásárlási szerződés összes feltételeiért jótállnak az eladók, akiket Psenminis, a vevő elfogadott.
Pap. P. S. I. 1016 (részlet) = Hunt-Edgar I. 37
123. A szent krokodilusok (I. e. 114)
Petenephiés üdvözli és jó erőt kíván . . . . . . A hüllőápolóknál, akiknél foglalás történt, mivel egyenként két véka búzát kellett volna beadniok de ezt soha sem tették; légy szíves a foglalást



feloldani és a lefoglalt dolgokat nekik visszaadni, hogy akadály nélkül képesek legyenek a szent állatok etetését végezni.* Jó erőt A 3. év Epeiph 12-én.
Pap. Tebt. 57 = Mitteis-Wilcken I. 69
* A szent krokodilusokról lásd a 75. papiruszt.
124. Jóslatkévés házassági ügyben (I. sz. 6)
A nagy és hatalmas istennek, Soknopaiosnak Asklépiadés, Areios fia részéről. Vajon megadatik-e nekem, hogy Tapetheust, Marrés leányát feleségül vegyem, és nem lesz-e más felesége? Jelentsd meg nekem és teljesítsd, amit írtam. Tapetheus előbb Hórión felesége volt. Caesar 35. évében Pachón 1-én.
Pap. Rainer (Wessely 26) = Moravcsik 33
125. Papi állás megvétele (I. sz. 146)
Másolat. Tiberios Klaudios Iustosnak, pénzügyi tanácsosnak, Pakébkistől, Marsisuchos fiától, aki kiváltságos papja a Kronosnak is nevezett Soknebtynis és a vele együtt lakozó hatalmas istenek híres szentélyének, amely az arsinoéi kerületben a polemóni körzetben Tebtynis községben áll. Meg óhajtom vásárolni az előbb említett szentély prófétai tisztségét, amely már régóta eladó, oly feltétellel, hogy . . . . . . és viszem a pálmaágakat, végzem az egyéb prófétai teendőket, és a rendeletek értelmében megkapom a szentélyre eső minden jövedelem egy ötödét kétezerkétszáz drachma összes árért a Pakébkis fia, Marsisuchos által régebben ígért hatszáznegyven drachma helyett. Ezt az összeget én, mihelyt megerősíttetem, a szokásos terminusokon befizetem a helyi nyilvános bankba. E hivatal minden méltóságával és előjogával együtt



mindégre maradjon meg az én utódaimnak és örököseimnek a birtokában és tulajdonában, akik személyenként kétszáz drachmát fizetnek beiktatási járulékként. Ha tehát jónak látod, uram, erősíts meg engemet e jogaimban itt a városban, és írj ál át a kerületi főnöknek ebben az ügyben, hogy a téged szerető isteneknek kijáró szent cselekmények elvégeztessenek. A fentebb említett befolyó jövedelmek reám eső ötöde a felmerülő költségek levonása után 50 véka búzát, g és ötnyolcad véka lencsét és 60 ezüst drachmát tesz ki. Jó szerencsét Caesar Titus Aelius Hadrianus Antoninus Augustus Pius császár 10. évében Tybi 10-én.
Pap. Tebt. 294 = Moravcsik 62
A Ptolemaiosok korában dívó eljárás, hogy a papi állásokat az állami birtokokhoz és adóbevételekhez hasonlóan a legtöbbet ígérőnek bérbeadták, a római korban is fennmaradt. Az a körülmény, hogy Pakébkios a korábbi ajánlatnál többet ígért, arra vall, hogy ez a papi állás igen jól jövedelmezett.
126. Tanúsítvány gyermek papi származásáról (I. sz. 187 táján)
Kronióntól, Pakébkis fiától, Harpokratión unokájától, a prófétai tisztség ügyvivőjétől és Maróntól, Kronión fiától, Harpokratión unokájától és Maróntól, Marón fiától, Marepsémis unokájától és Pakébkistől, Kronión fiától, Psoiphis unokájától, kik közül hárman papok, s mind a négyen Tebtynis községének híres kiváltságos szentélyéből valók. Marepsémisnek, Marsisuchos fiának, Harpokratión unokájának, az említett szentély papjának hozzád intézett beadványára vonatkozólag, melyben kérelmezi, hogy Panésis leányától, Thenpakébkistől született fia, Panésis körülmetéltessék, megkeresésedre, hogy vajon az papi leszármazású-e és szükséges-e, hogy körülmetéltessék, mi Marcus Aurelius Commodus Antoninus Augustus jó szerencséjére esküdve tanúsítjuk, hogy az valóban papi leszármazású, hogy az általa mellékelt bizonyító iratok valódiak, továbbá, hogy szükséges, hogy körülmetéltessék, mivel ha ez meg nem történik, nem végezheti a szent cselekményeket. Ha nem így volna, sújtson bennünket az eskü következménye.



Én Kronión, Pakébkis fia letettem a fenti esküt, mint fentebb áll. [Második kéz:] Én Marón, Marón fia szintén megesküdtem, mint fentebb áll. [Harmadik kéz:] Én Marón, Kronión fia szintén megesküdtem, mint fentebb áll.
Pap. Tebt. 293 = Moravcsik 72
Az egyiptomi papi testületbe való felvétel céljából igazolni kellett az illető papi származását. A papok erre vonatkozó tanúsítványa alapján a főpap megadta az engedélyt a kultikus körülmetélésre, ami a papi testületbe való felvétel előfeltétele volt.
127. Asztrológiai jóslatok (I. sz. II. sz. vége)
Pharmuthi 16-tól 20-ig. A Vízöntő, azaz Pharmuthi hava 16-tól 20-ig. Uralkodó bolygójának neve, Neby* azt jelenti, hogy ő a háború és az értelem ura. Ábrázolása álló szobor keselyű arccal, fején koronával, hátul kígyó arccal, két szárny-a van, oroszlán lába, négy kardot tart s orcái aranyból vannak. Nyilvánvaló tehát, hogy ez az uralkodó bolygó e hely számára rosszat forral; háború lesz, baj, harc, és ő barátként fog tanakodni a néppel. Uralma alatt pártütő támad, harc tör ki és a pártütő miatt Egyiptom sok városa el fog pusztulni. Az idők jelei háború, bajok, harc és városok romlása. Ebben az időben sokan kölcsönből fognak élni, mások dalolva és táncolva élnek majd, némelyek a templomokban énekelve, mások viszont lakomákon dalolva szép hangon és jó véget érnek. Ez a bolygó okozza, hogy a győztes minden várakozása ellenére legyőzött, a legyőzött pedig győztes lesz, hogy sokan zsoldból élnek és adójegyzékeket készítve adót szednek az emberektől az után, amit megittak, egyesek pedig mesterségek műveléséből élnek. Ugyanő okozza, hogy egyesek sántítanak, mivel egyik lába neki is nyomorék. Ennek az időnek a betegsége a belekben és a belső részekben mutatkozik meg, és sok halál lesz. Ugyanő okozza az istenektől származó betegségeket, a sántaságot vagy bénaságot és gyomorfájdalmakat . . . . . .
Pap. Oxy. 465 = Moravcsik 74



* Neby a bölcsesség babiloniai istene (Nebo vagy Nebu); neve itt a jelzett időszak, azaz Pharmuthi hónap öt napjának uralkodó bolygójára, a Merkurra utal. A jóslatok során is több, a görög-római Hermés-Mercurius istenre vonatkozó célzás figyelhető meg.
128. Jóslatkérés rabszolgavásárlás ügyében (I. sz. II. sz.)
Zeus Héliosnak, a nagy Sarapisnak* és a velük együtt lakozó isteneknek. Kérdezi Niké, vajon előnyös-e számomra, hogy megvásároljam Tasarapióntól birtokában levő rabszolgáját, Sarapiónt, akit Gaiosnak is hívnak. Hallgass meg.
Pap. Oxy, 1149 = Moravcsik 87
* Az egyiptomi Sarapis istent a hellénisztikus és római korban azonosították a görög Zeus-Hélios istennel.
129. Bizonyítvány pogány módon való áldozásról (I. sz. 250)
Az áldozási bizottságnak a Helléneion városrészből való Aurélia Démós, Aurélios Eirénaios felesége részéről, akinek atyja ismeretlen, anyja Helené. Mindenkor áldozni szoktam az isteneknek, és most ugyancsak áldoztam a parancsoknak megfelelően jelenlétetekben, mégpedig italáldozatot mutattam be és megízleltem az áldozati húst. Kérlek benneteket, hogy igazoljátok ezt aláírásotokkal. Jó szerencsét
[Második kéz:] Én Aurélia Démós nyújtottam be e nyilatkozatot. Én Aurélios Eirénaios írtam helyette, mert ő nem ismeri a betűket. [Harmadik kéz:] Én Aurélios Sabinos városatya láttalak áldozni. [Első kéz:] Caesar Gaius Messius Quintus Traianus Decius Pius Felix Augustus császár 1. évében Payni 20-án.



Pap. Ryl. 12 = Moravcsik 97
E papirusz a keresztényüldözések korából való. Decius császár (249-251) megkövetelte a keresztényektől a pogány módon való áldozást, amiről az egyes hely i hatósági bizottságok hivatalos bizonyítványt állítottak ki.
130. Horoszkóp (I. sz. 260)
Macrianus és Quintus Augustusok 1. évében Phaóphi 2-án a nap 10. órájának beteltekor, 2 perc. Hóroskopos a Vízöntőben 28 fok; Saturnus a Kosban 11° 32 perc, oppositióban, csökkenő; Mars az Oroszlánban . . . . . .; Juppiter a Szűzben 3° . . . perc; Venus a Szűzben 8°16'; Merkur a Szűzben 23°44'; a Nap a Mérlegben 8°; a Hold a Bakban 8 fok 32 perc. Sarapammóné.
Pap. Oxy. 1476 = Moravcsik 100
A horoszkópok megadják az egyes bolygóknak a zodiákus (állatöv) egyes csillagképeihez viszonyított helyzetét a kérdéses egyén születési órájában. E csillagászati helyzet (konstelláció) alapján történt a jövendölés az illető egyén ez esetben Sarapammón – életsorsára vonatkozólag.
131. Szerelmi igézés (I. sz. IV. sz.)
Aphrodité ama neve, melyet senki sem tudhat meg egykönnyen: "Nepheriéri"* – ez az a név. Ha csinos nőnél sikert akarsz elérni, maradj három napon át tiszta, áldozz tömjént, miközben ezt a nevet mondod és bemenvén a nőhöz, mondd magadban hétszer azt reá tekintve s így sikered lesz. Ezt cselekedd 7 napig.
Pap. Gr. Mag. 4 = Moravcsik 138
* A "Nepheriéri" egyiptomi szó; jelentése 'bájos szem', itt a görög Aphrodité istennő varázsneve.



132. Keresztény varázsima (I. sz. V. sz.)
Menekülj gyűlöletes szellem, Krisztus űz téged utóiért az Isten fia és a Szent Lélek. Juhkapu tavának* istene, szabadítsd meg minden rossztól a te szolgálódat, Ioanniát, akit Anastasia, más néven Euphémia szült. Kezdetben vala az ige, és az ige vala az Istennél, és az Isten vala az ige.:Minden ő általa lett, és nála nélkül semmi sem lett, ami lett.** Uram, Krisztus, fia és igéje az élő Istennek, aki minden betegséget és minden erőtlenséget meggyógyítasz, gyógyítsd meg és tekints rá a te szolgálódra, Ióanniára is, akit Anastasia, más néven Euphémia szült. Űzz ki és kergess ki belőle minden lázát és mindenféle mindennapos, harmadnapos és negyednapos hideglelést és minden rosszat. Imádkozzatok a mi asszonyunk, az Istenanya, a dicsőséges arkangyalok, a dicsőséges szent János apostol, az evangélista és hittudós, szent Serénos, szent Philoxenos, szent Viktór, szent lustos és minden szenteknek közbenjárásáért. Mert a te nevedet hívtam segítségül, Úr Isten, amely csodálatos, felette dicsőséges és az ellen számára félelmetes. Ámen.
Pap. Oxy. 1151 = Moravcsik 141
* A bibliai Juhkapu melletti tónál a betegek nagy tömege várta a gyógyulást (János ev. 5, 2.). ** Szó szerinti idézet: János ev. 1, 1-3.
133 Jóslatkérés utazás ügyében (I. sz. V/VI. sz.)
Mindenható Isten, szent, igaz, könyörületes, teremtő a mi urunknak és megváltónknak, Jézus Krisztusnak az atyja, nyilatkoztasd ki a te igazságodat: Vajon akarod-e, hogy elmenjek Chiutba? Vajon velem lesz-e a te segítséged és jóakaratod? Úgy legyen. Ámen.
Pap. Oxy. 925 = Moravcsik 143
134. Egyházi leltár



(I. sz. V/VI. sz.)
Ibión község Apa* Psaios szent egyháza szent kincseinek és egyéb felszerelésének jegyzéke, amelyek átadattak az istenfélő Ióannés presbiternek és gondnoknak a 13. indictióban Choiak 12-én a következőkben: 3 ezüst kehely, 1 ezüst mérce, 2 kárpit, 1 vas pálca, 1 hasonló kisebb, 1 márvány asztallap, 1 bronzból való háromágú asztalláb, 23 vászon asztalterítő, 5 gyapjúterítő, 6 ajtófüggöny, 1 hasonló régebbi, 1 felakasztható pamut függöny, 1 felakasztható pokróc, 4 bronz lámpás, 2 vas lámpaállvány, 1 bronz oltár, 1 bronz víztartó, 1 bronz kancsó, 2 bronz medence, 6 kézilámpás 6 égővel, 4 csónak formájú bronz lámpás 4 égővel, 21 pergamen-könyv, 3 hasonló papiruszból, 1 csésze, 1 merőkanál, 1 kés, 1 kerevet, 1 fateknő, 2 bőrpárna, 1 mozsár, 3 faszék, 2 zsámoly, 1 háromszorosan szőtt vászon, 1 szekrény, 1 bronzkanna. [A hátlapon:] Tőlem, Éliás archidiakonustól a szent Apa Geórgios nevében.
Pap. Grenf. II. 111 = Moravcsik 145
* A kopt (újegyiptomi) nyelvből átvett szó, melynek jelentése 'atya'.
135. Keresztény fohász (I. sz. VI. sz.)
Mindenható Úr Isten, a mi urunknak és megváltónknak, Jézus Krisztusnak atyja, és szent Serénos, én Silvanos, Sarapión fia, imádkozom és meghajtom előtted fejemet kérve és könyörögve, hogy űzd ki belőlem, a te szolgádból a varázslat és a . . . és a baj rossz szellemét, s távoztass el tőlem minden betegséget és erőtlenséget, hogy meggyógyuljak és . . . . . . elmondani az evangéliumi imát ekképpen: Mi Atyánk, ki vagy a mennyekben, szenteltessék meg a te neved, jöjjön el a te országod, legyen meg a te akaratod mint a mennyben, úgy a földön is, a mi mindennapi kenyerünket add meg nékünk ma és bocsásd meg nekünk a mi vétkeinket, miképpen mi is megbocsátunk az ellenünk vétkezőknek, és ne vigy minket kísértésbe, Uram, de szabadíts meg minket a gonoszságtól, mert tiéd a dicsőség mindörökké . . . . . . és . . . . . . kezdetben . . . . . . könyv . . . . . . fény a fényből, igaz Isten, ajándékozz nekem, a te szolgádnak fényt.* Szent Serénos, esedezz érettem, hogy teljesen meggyógyuljak.



Pap. B. G. U. 954 = Moravcsik 148
* E szavakból arra lehet következtetni, hogy Silvanos vakságban szenvedett.
E fohász szövege, melyet egykori tulajdonosa amulettként magán viselt, nagy rokonságot mutat a pogány amulettekkel, csakhogy itt a varázsszavakat a Miatyánk szövege helyettesíti.



ORSZÁGOS ESEMÉNYEK
136. Felkelés Thébaisban (I. e. 88)
Platón üdvözli a Pathyrisben lakókat és jó erőt kíván nekik. Mivel már útra keltünk Latopolisból, hogy az állami ügyek érdekeinek megfelelően kézbe vegyük a dolgokat a jelen helyzetben, jónak láttuk, hogy értesítsünk benneteket és arra intsünk, hogy tartsatok össze, ne csüggedjetek és támogassátok Nechthyrist, a hozzátok kirendelt kormányzót, míg csak oda nem érünk, amilyen gyorsan csak lehet, a ti vidéketekre. Jó erőt A 26. év Phamenóth 16-án. [A hátlapon:] Pathyris lakosainak.
Pap. Lond. 465 = Hunt-Edgar II. 417
Ez és a következő papirusz a thébaisi bennszülött lakosságnak az idegen uralom ellen irányuló felkelésére vonatkozik. Platón valószínűleg Thébais kormányzója, a királyi kormány képviselője volt, aki a lázadóktól fenyegetett Pathyris város lakóit kitartásra intette.
137. A thébaisi felkelés leverése (I. e. 88)
Platón üdvözli Pathyris papjait és többi lakosait. Philoxenos fivérem levelében, melyet nekem Orsés hozott el, arról írt, hogy a legnagyobb isten, Sótér király Memphisbe érkezett és hogy Hierax nagyszámú haderővel küldetett ki Thébais leigázására. Hogy ettől a hírtől bátorságra kapjatok, jónak láttuk, hogy ezt közöljük veletek. Jó erőt A 30. év Phaóphi 19-én. [A hátlapon:] A pathyrisi papoknak és a többieknek.
Pap. Bour. 12 = Hunt-Edgar II. 418, Rlitteis-Wilcken I, 12



XI. Ptolemaios Alexandros király elűzése után X. Ptolemaios Sótér (i. e. 116-108 és 88-80) visszatért Ciprus szigetéről Egyiptomba. E hivatalos levélből, amely hét hónappal az előbbi után íródott, kitűnik, hogy Platón rögtön átpártolt hozzá s tovább buzgólkodott a felkelés elfojtásában. Mint más forrásokból tudjuk, a kormánycsapatok a felkelést valóban elfojtották és a felkelés középpontját, Thébai városát lerombolták.
138. Germanicus látogatása Egyiptomban (I. sz. 19)
Germanicus Caesar, Augustus fia, az isteni Augustus unokája, a proconsul kinyilvánítja: Hallván, hogy látogatásommal kapcsolatban már most rekvirálnak hajókat. . . . . . és állatoltat, és hogy erőszakkal foglalnak le szállásokat és megfélemlítik a magánszemélyeket, szükségesnek tartom kijelenteni, hogy nem akarom, hogy bárki is igénybe vegyen számomra hajót vagy málhás állatot, kivéve ha azt Baebius barátom és titkárom elrendeli, sem pedig hogy-szállást foglaljon le. Mert ha ez szükséges lesz, akkor maga Baebius fogja a szállásokat egyenlően és igazságosan beosztani. Elrendelem, hogy a rekvirált haj ókért és fogatokért fizessék meg jegyzékem szerint a bért. Azt kívánom, hogy azok, akik nem engedelmeskednek, a titkárom elé vezettessenek, aki vagy saját maga fogja megakadályozni hogy magánszemélyeket jogtalanság érjen, vagy nekem fog jelentést tenni róla. Megtiltom, hogy a városon áthaladó málhás állatokat azok, akik találkoznak velük, erőszakkal eltulajdonítsák, mert ez már nyílt rablás. Germanicus Caesar, Augustus fia, az isteni Augustus unokája, kinyilvánítja: Jóindulatotokat, amelyet mindenkor tanúsíttok, amidőn engemet láttok, szívesen veszem, de üdvrivalgásaitokat*, amelyek az istenek sorába emelnek és irigységet keltenek, teljességgel visszautasítom. Mert azok csak az egész emberi nem igazi üdvözítőjét és jótevőjét, atyámat és az ő anyját, az én nagyanyámat illetik meg. De a mieink . . . . . . az ő istenségüké, úgy hogy ha nem engedelmeskedtek, kénytelen leszek ritkábban megjelenni a nyilvánosság előtt.
Pap. Berol. (Sitzunsberichte der preuss. Akad. 1911, p. 796.) = Moravcsik 34



* Császári személyeknek a nyilvánosság előtt való megjelenésekor a nép üdvrivalgásokkal (acclamatio) fejezte ki örömét, amelyeknek megvolt a maguk hagyományos dicsőítő formulája.
Germanicus Caesar i. sz. 19-ben feleségével, Agrippinával meglátogatta Egyiptomot, amint erről Tacitus is tudósít (Ann. II. 59-61). Utazásával kapcsolatban adta ki e két rendeletét. A rendelet első mondatában említett két "Augustus" közül az első Tiberius császárra, a második Octavianusra, az általában "Augustus" néven ismert császárra vonatkozik. Germanicus Tiberius császárnak, ez utóbbi pedig Octavianus császárnak a fogadott fia volt. Ezért nevezi a rendelet Germanicust Augustus unokájának.
139. Nero császár trónralépte (I. sz. 54)
A Caesar, akit ősei visszaköveteltek és aki nyilvánvalóan isten volt, megtért hozzájuk, és kikiáltatott a császár, akit a világ várt és remélt, kikiáltatott Nero Caesar, a világ jó szelleme, minden jónak kútfeje. Ezért koszorút kell hordanunk és ököráldozatokkal kell hálát adnunk az összes isteneknek. Nero Claudius Caesar Augustus Germanicus 1. évében Neos Sebastos hó 21-én.
Pap. Oxy. 1021 = Moravcsik 42
E hirdetmény valószínűleg az oxyrhynchosi kerület főnökének irodájából került ki. A szövegben említett elhunyt császár – Nero elődje – Claudius volt.
140. Pertinax császár trónralépte (I. sz. 193)
Mantennius Sabinus* üdvözli a heptanomoi-i és arsinoéi kormányzóság kerületi főnökeit. Az általam a ragyogó Alexandriába küldött rendeletnek a másolatát alább mellékeltetem, hogy mindnyájan tudomásul vegyétek, és az illető ünnepnapokon ünnepet üljetek. Jó erőt kívánok nektek



Caesar Publius Helvius Pertinai Augustus császár 1. évében Phamenóth 10-én. Rendelet másolata. Alexandriai férfiak, illő, hogy urunknak, Publius Helvius Pertinai Augustus császárnak, a szent senatus princepsének, a haza atyjának és az ő fiának, Publius Helvius Pertinainak, továbbá Flavia Titiana Augustának** szerencsés trónraléptét megünnepeljétek oly módon, hogy teljes számban összegyűlve áldozatot mutattok be, imádkoztok hosszú uralkodásukért és az egész császári házért és a mai naptól kezdve tizenöt napon át koszorút viseltek.
Pap. B. G. U. 646 -- Moravcsik 73
* Egyiptom császári helytartója. ** Pertinax császár felesége.
141. Az egyiptomiak kiutasítása Alexandriából (I. sz. 215)
Az összes Alexandriában tartózkodó egyiptomiakat, főleg a parasztokat, akik más vidékekről özönlöttek oda és könnyen fellelhetők, minden eszközzel mindenképpen ki kell űzni, kivéve a sertéskereskedőket és a folyami hajósokat, továbbá azokat, akik a fürdők fűtésére nádat szállítanak. A többieket azonban toloncold ki, mert nagy számuk és haszontalan voltuk révén zavart okoznak a városban. Úgy értesültem, hogy a sarapisi ünnepeken és más ünnepnapokon vagy más napokon is az egyiptomiak áldozatok céljára birkákat és más állatokat szoktak behozni; ebben nem kell őket akadályozni. Azokat kell akadályozni, akik saját földjükről elmenekülnek, hogy kerüljék a paraszti munkát, azokat azonban, akik azért tódulnak oda, hogy Alexandria ragyogó városát meglássák vagy a kulturáltabb élet kedvéért vagy pedig alkalmi üzletkötés céljából, nem. A továbbiakban: Az igazi egyiptomiak könnyen felismerhetők a vászonszövők közt nyelvükről, amely elárulja, hogy egy más réteg külső megjelenését és ruháját öltötték magukra; azonkívül életmódjuk és nem éppen civilizált viselkedésük is elárulja, hogy ők egyiptomi parasztok.
Pap. Giess. 40 (részlet) = Hunt-Edgar II. 215, Mitteis-Wilcken I. 22



Caracalla császár más forrás (Dio Cassius 77, 23.) tanúsága szerint 215-ben nagy vérfürdőt rendezett Alexandriában, nyilván az ottani lakosság ellenszegülése miatt. Ezt követte ez, az ugyanazon évben a helytartóhoz intézett rendelete, melynek nyilván az volt a célja, hogy a várost megtisztítsa az odaözönlött zavargó egyiptomi elemektől.
142. Barbárok pusztítása Egyiptomban (I. sz. 424-450 közt)
Kérvény másolata. A föld, a tenger és minden emberi faj és nemzet uraihoz, Flavius Theodosiushoz és Valentinianushoz, az örökös Augustusokhoz kérés és könyörgés Apióntól, a ti felső-thébaisi tartományotok syénéi, új-syénéi és elephantinéi kerületének püspökétől. A fi emberszeretetetek minden könyörgő felé ki szokta nyújtani jobbját, minek folytán ennek világos tudatában én is e kérvényezéshez folyamodom, lévén a tényállás a következőképpen. Egyházaimmal az elvetemült barbárok, a blemmyek és nubadok közepette élve nem tudunk helytállni az ő váratlan támadásaikkal szemben, mert semmiféle katona sem védelmezi lakóhelyünket. Ennek következtében . . . . . . minthogy a templomok rombadőlnek és nem képesek az oda menekülőknek oltalmat nyújtani, a ti isteni és szeplőtelen lábaitok elé borulva esedezem, méltóztassatok elrendelni, hogy az itt levő katonák vegyék védelmükbe a szent templomokat, engedelmeskedjenek nekem mindenben és hallgassanak rám úgy, mint ahogyan a ti felső-thébaisi tartományotok Philai-nak nevezett erődjében állomásozó katonák szolgálatára állnak az Isten Philai-ban levő szent egyházainak. Ily módon ugyanis félelem nélkül .élhetünk majd. . . . . . teljesíteni, ha a legsúlyosabb. . . . . . rendelkezések lépnek életbe a kihágásokat elkövetőkkel szemben . . . . . . általatok rendeletek és . . . . . . ha a szemközti vidéket rabigába ejtik, nekünk. . . . . . a ti isteni. . . . . . személyes kegyetek erre vonatkozólag eljut a thébaisi határsáv nagyságos és nagytekintetű parancsnokához. És ha ez osztályrészül jut. . . . . . szokás szerint mindenkor imádkozni. . . . . . az Istenhez a ti örök életetekért.
Pap. Leid. Z. = Moravcsik 140



Az i. sz. V. században nemcsak a római birodalom északi határait támadták a barbárok, hanem Egyiptom déli határain is be-betörtek a szomszédos Núbia területén tanyázó harcias nomád törzsek, a blemmyek és nubadok, akikkel a bizánci csapatok kemény harcokat vívtak. Priskos rhétor történetíró egyik töredékéből kitűnik, hogy a bizánciak 452-ben békét kötöttek a blemmyekkel és nubadokkal – éspedig éppen a kérvényben említett Philai szigetén –, valószínű tehát, hogy Apión kérvénye néhány évvel korábban íródott.
143. Két falu viszálykodása (I. sz. V. sz.)
Urunknak és parancsolónknak, a nagyságos és erényekben gazdag parancsnoknak Anuthios főhivatalnok. Kerkésis falu lakosai az oxyrhynchabeliek partjára jöttek és elűzték az oxyrhynchabeli halászokat, de az Isten segített, s nem történt baj. Ugyanis az oxyrhynchabeliek fel akartak kerekedni és harcba akartak bocsátkozni a kerkésisiakkal. Én azonban nem engedtem őket harcolni. Isten a tudója, hogy ha nem jöttem volna idejében Oxyrhynchába, gonosz háborúság támadt volna. Íme megírom ezt te hatalmasságodnak, hogy tégy igazságot. Isten segítségével holnapután eljövök és elhozom az aranyadót, én parancsolóm és uram. [A hátlapon:] Urunknak és parancsolónknak, a nagyságos és erényekben gazdag parancsnoknak Anuthios főhivatalnok.
Pap. B. G. U. 1035 = Moravcsik 142



CSALÁDI LEVELEK
144. Polykratés – atyjának (I. e. 252 táján)
Polykratés üdvözli atyját. Bárcsak jó erőben volnál és minden egyéb kedvedre volna; mi is jó erőben vagyunk. Többször írtam már neked, hogy jöjj és mutass be engem a királynak, hogy megszabaduljak jelenlegi foglalkozásomtól. Ha lehetséges, és nem akadályoznak dolgaid, igyekezzél most eljönni Arsinoé ünnepére*, mert meg vagyok róla győződve, hogy ha te itt leszel, könnyen bemutathatsz a királynak. Tudd meg, hogy 70 drachmám van Philónidéstől; ennek a felét félre tettem a legszükségesebbekre, a többit pedig az adósságra fordítottam. Ez azért van, mert nem egyszerre, hanem kis részletekben kapjuk a fizetést**. Te is írj nekünk, hogy tudjuk, mi van veled, és ne aggódjunk. Magaddal is törődj, hogy egészséges légy és jó erőben érkezzél hozzánk. Jó szerencsét
Pap. Flind. Petr. II, 11, 1 = Moravcsik 6
* Arsinoé II. Ptolemaios Philadelphos király istenített nővére és felesége volt, akinek tiszteletére halála után ünnepet ültek. ** Polykratés egy másik papirusz szerint csekély díjazásért egy földmérnök irodájában dolgozott.
145. Philónidés – atyának, Kleónnak (I. e. 251 táján)
. . . . . . bírva. . . . . ., mert így lesz lehetséges a jövőben megnyerni a király kegyét. Számomra semmi sem lesz fontosabb, mint hogy életed hátralevő részében támaszod legyek, hozzád és hozzám méltóan, és hogyha az emberi végzet elér, megadhassak neked minden tisztességet. Mindennél fontosabb lesz az számomra, hogy támaszod lehessek életedben éppúgy, mint akkor, amikor megtérsz az istenekhez. Minden igyekezeteddel azon légy hát, hogy végleg elbocsássanak, ha pedig úgy látod, hogy ez nem lehetséges, legalább a folyó visszahúzódása idején, amikor nincs veszély,*



és amikor az ott maradt Theodóros is elvégezheti teendőidet, legalább akkortájt keress fel bennünket. Biztos lehetsz benne, hogy semmi szomorúság sem fog érni, hiszen egyetlen gondom, hogy a bánat távol maradjon tőled. Jó erőt**
Pap. Flind. Petr. II. 13, 19 = Moravcsik 7
* Kleón csatornaépítkezéseknél végzett mérnöki munkát. A Nílus áradása idején gátszakadás fenyegette a vidéket. ** Hogy e levél írója Philónidés volt, azt elárulja más papiruszokból ismert kézírása.
146. Andrón – fivérének, Milónnak (I. e. 223 vagy 222)
Andrón üdvözli fivérét, Milónt. Ha jó erőben vagy és minden egyéb számításod szerint van, akkor úgy van, ahogy én akarom; én is egészséges vagyok. Amikor Samós megérkezett, megkaptam leveledet, melyet örömmel olvastam megtudván belőle a rád vonatkozó dolgokat. Megtudakoltam Samóstól, óhajt-e valamit a mi vidékünkön, de ő csak köszönte és nem rendelkezett semmi felől. Ami a húsz drachmát illeti, Philón még nem kapta meg, mert még nem találtuk meg Pistoklést. Ami pedig a borocskát illeti, Praxiadés még nem jött meg a földekről, de abból, amit az anyja közölt, úgy sejtem, hogy még nincs nála. Szerezz nekem örömöt és törődj magaddal, s késedelem nélkül írj nekünk, hogy szívességet tehessünk reked. [Második kéz:] Jó erőt. A 25. év Mesoré 18-án. [A hátlapon:] Milónnak.
Pap. Eleph. 13 = Hunt-Edgar I. 96
147. Isias – férjének, Héphaistiónnak (I. e. 168)
Isias üdvözli fivérét, Héphaistiónt.



Ha jó erőben vagy, és minden egyéb számításod szerint van, akkor úgy van, ahogy én az én örökös imáimban kérem az istenektől. Én is egészséges vagyok s a gyermek és az egész háznép is, akik mindég emlegetünk téged. Megkapván Hórostól leveledet, amelyben értésemre adtad, hogy a memphisi Sarapis-templom tart fogva; haladéktalanul hálát adtam az isteneknek, hogy j ó erőben vagy, de az, hogy bár az összes fogva tartottak hazatértek, s te mégsem jössz, elkeserít, mikor ilyen időkben magam meg a gyermeked küzdünk az árral és a gabonaárak miatt végső szorultságba jutottam, s azt hittem, hogy ha te megjössz, kissé fellélegezhetem, te pedig nem is gondoltál a hazatérésre, s nem is vagy tekintettel helyzetünkre, pedig már ittléted idején is szükséget szenvedtem mindenben, hát még ennyi idő elteltével és ilyen viszonyok közt. Amikor a levelet hozó Hóros azt jelentette, hogy te elnyerted a feloldást, teljessé lett a keserűségem. Ezenfelül mivel anyád is gyengélkedik, jól tennéd, ha ő miatta és mi miattunk is hazatérnél a városba, ha csak valami sürgős dolog el nem von. Légy szíves, vigyázz magadra, hogy egészséges maradj. Jó erőt A 2. évben Epeiph 30-án. [A hátlapon:] Héphaistiónnak.
Pap. Lond. 42 = Moravcsik 15
A levélíró Isias felesége volt Héphaistiónnak. Minthogy Egyiptomban szokás volt a testvérek közti házasság, nem dönthető el – mint sok más esetben sem –, hogy itt a "fivér" szó a szó szoros értelmében veendő-e, vagy csak a férj megtisztelő megszólítása-e? Ami a távollevő férj hollétét illeti: a memphisi Sarapis-templomban sok olyan személy tartózkodott, akik álomlátás vagy állítólagos isteni sugallat következtében önként oda költöztek, s akiket fogadalmuk hosszabbrövidebb időre oda kötött. Ezek a "fogva tartottak" vagy "megszállottak" mint az isten szolgái szinte szerzetesi életet éltek és a templom papjainak utasításai szerint különböző munkát végeztek mindaddig, amíg Sarapis isten papjai fel nem oldották őket.
148. Sarapión – fivéreinek, Ptolemaiosnak és Apollóniosnak (I. e. 154)
Sarapión üdvözli fivéreit, Ptolemaiost és Apollóniost.



Ha jó erőben vagytok, akkor jó; én is jó erőben vagyok. Szerződést kötöttem Hesperos leányával és Mesoré havában készülök elvenni őt. Légy szíves egy fél gallon olajat küldeni nekem: Azért írtam nektek, hogy tudassam ezt veletek. Jó erőt A 28. év Epeiph 21-én. [A lapszélen:] Gyere el arra a napra, Apollónios. [A hátlapon:] Ptolemaiosnak és Apollóniosnak.
Pap. Par. 43 = Hunt-Edgar I. 99
149. Apollónios – bátyjának, Ptolemaiosnak (I. e. 152 táján)
Apollónios üdvözli atyját Ptolemaiost. Esküszöm Sarapisra, hogy ha nem tartana vissza valami, nem látnád többé színemet soha. Minden csupa hazugság, s szintúgy a te isteneid is, akik mély hínárba taszítottak minket, ahol akár el is pusztulhatnánk, hiszen amikor úgy véled, hogy íme megmenekültünk, éppen akkor merülünk el. Tudd meg, hogy a szökevény megpróbálja majd megakadályozni, hogy e helyen maradjunk, mert mi miattunk bírságolták meg 15 réztalentumra. A kerületi főnök holnap felmegy a Sarapis-szentélybe és két napot böjtölve az Anubis-templomban* fog tölteni. Soha többé nem jelenhetek meg emelt fővel Trikomiában a szégyen miatt, hogy ilyen dolgokra vetemedtünk, és az istenek által megtévesztve s az álmoknak hitelt adva ilyen csalódás ért. Jó szerencsét
[A hátlapon:] Üdvözlet Ptolemaiosnak. Az igazmondónak.
Pap. Par. 47 = Moravcsik, 19
* Anubis egyiptomi isten, kinek temploma a Serapeum közelében volt.
Ptolemaios, aki a memphisi Serapeumban mint "megszállott" tartózkodott, nagy jelentőséget tulajdonított az álmoknak. Öccse, Apollónios, aki tiszteletből nevezi bátyját atyjának, e levélben kifakad az álmok és az azokat küldő istenek



ellen, akik tévútra vezették őket. A szövegben emutett szökevény, mint egy másik levélből kitűnik, Menedémos nevű rabszolgájuk volt.
150. Esthladas – szüleinek (I. e. 130)
Esthladas üdvözli atyját és anyját és jó erőt kíván nekik. Amint már többször írtam neked, hogy légy erős lelkű és vigyázz magadra, most is jól tennéd, ha bátorítanád önmagadat és hozzátartozóinkat. Mert az a hír jött, hogy Paón kellőszámú haderővel felhajózott Tybi havában, hogy a Hermónthisben levő tömegeket leverje és velük mint lázadókkal bánjon el.* Nézz nővéreink és Pelops, Stachys és Senathyris után is. Jó erőt A 40. év Choiak 23-án. [A hátlapon:] Adassék Pathyrisben atyámnak.
Pap. Louvre 10 594 = Hunt-Edgar I. 101, Mitteis-Wilcken I. 10
* VIII. Ptolemaios Euergetés király (i. e. 170/6-116) erőszakos uralma felkelést váltott ki a lakosság körében.
151. Anya – fiának (I. e. II. sz.)
. . . . . . Tudomást szerezvén arról, hogy tanulod az egyiptomi betűket, gratulálok neked is, magamnak is, hogy most a városba jutván tanítani fogod Phalu. .és bélgyógyásznál a gyermekeket és öregségedre meglesz a betevő falatod . . . . . .
Pap. Lond. 43 = Moravcsik 25
Nyilván arról van szó, hogy egy görög ifjú a nehéz egyiptomi ún. démotikus írást tanulja. Az egyiptomiaknál, mint Hérodotos leírásából (II. 77) is ismeretes, nagy szerepet játszott a bélműködés rendben tartása. A beöntési műveleteket külön orvos ("bélgyógyász") végezte.



152. Hilarión – feleségének, Alisnak (I. e. 1)
Hilarión sok üdvözletet küld testvérének, Alisnak és úrnőmnek, Berusnak és Apollónarisnak. Tudd meg, hogy még most is Alexandriában vagyunk. Ne aggódj, ha mind megjönnek, s én Alexandriában maradok. Kérlek és könyörgök, gondoskodj a gyermekről, és mihelyt bért kapunk, fel fogom neked küldeni. Ha isten segítségével szülsz, ha fiú, hagyd meg, ha leány, tedd ki. Azt mondtad Aphrodisiasnak, hogy "ne felejts el". Hogy tudnálak elfeledni? Kérlek tehát, ne aggódj. Caesar 29. évében Payni 23-án. [A hátlapon:] Hilarión. Adassék Alisnak.
Pap. Oxy. 744 = Moravcsik 32 (lásd a VIII. sz. képet)
153. Gemellos – fiának, Sabinosnak (I. sz. 100)
Lukios Bellénos Gemellos üdvözli fiát, Sabinost. Légy szíves levelem vétele után Pandarost, a dionysiasi mezőőrt a városba küldeni, mert Hermónax megkért, hogy magával vihesse őt Kerkesuchába megszemlélni az olajfaligetet, mivel az túl sűrű, és ki akar vágni, belőle cserjéket, hogy szakértelemmel vágassék ki a kivágatni való. A halat küldd el. Jöjj el 24-én Gemella születésnapjára. Ne fecsegd ki, hogy elszelelsz. Jó erőt
Caesar Nerva Traianus Augustus Germanicus császár 4. évében Choiak 18-án.
Pap. Fay. 114 = Moravcsik 49
154. Harpokratión – fivérének, Sabinosnak (I. sz. 100 táján)



Harpokratión üdvözli fivérét, Bellénos Sabinost. Tegnap is írtam neked a te Mardónod útján mert tudatni akartam veled, hogy az engem ért kellemetlenségek miatt nem tudtam lejönni, és mivel még néhány napot itt töltök, küldd el, ha úgy tetszik, Isas elismervényét, hadd vegyük át, ha te is jónak látod, az olajat. Theophilos, a zsidó eljött s azt mondta, hogy "kényszerítenek engem földet mívelni, én Sabinoshoz akarok menni". Amikor elvitték, nem szólt semmit nekünk a felmentés végett, hanem ma szólt nekünk hirtelen. Meg fogom tudakolni, vajon igazat mond-e. Jó erőt Köszöntsd a testvéreket, Lykost és . . . . . . Mecheir 12-én. [A hátlapon:] Adassék Bellénos Sabinosnak.
Pap. Fay. 123 = Moravcsik 50
155. Aliné – férjének, Apollóniosnak (I. sz. 118 táján)
Aliné sokszor üdvözli testvérét, Apollóniost. Minthogy nagyon aggódom érted a jelenleg keringő hírek miatt, és mert olyan hirtelen távoztál tőlem, se étel, se ital nem kell nekem, hanem éjjel-nappal folytonosan virrasztva egy gondom van csupán: a te jóléted. Csak atyám gondoskodása tartja bennem a lelket. Az új év 1. napján is, üdvödre mondom, étlen-szomjan feküdtem volna le, ha atyám bejőve nem folyamodott volna erőszakhoz. Kérlek, törődj biztonságoddal, és ne tedd ki magadat a veszélynek kíséret nélkül, hanem úgy, amint az itteni kerületi főnök a hivatalnokokra hárítja a terhet, te is azt tedd . . . . . . de atyámat, aki . . . . . . Mert a név . . . . . . fivérünk közzé tétetett . . . . . . de őt az isten . . . . . . Ha tehát, testvérem . . . . . . a dolgoknak . . . . . . írj nekünk . . . . . . neki hozzád . . . . . . felmegy . . . . . . jólétednek . . . . . . [A hátlapon:] Apollónios testvéremnek.
Pap. Giess. 19 = Moravcsik 55
A levél jómódú és művelt íróját, akit más levelekből is ismerünk, a zsidó háború hivatali helyéhez kötötte, míg nővére és egyben felesége hermupolisi birtokukon tartózkodott.



156. Apión – atyjának, Epimachosnak (I. sz. II. sz. közepe táján)
Apión sokszor üdvözli atyját és urát, Epimachost. Mindenekelőtt azt kívánom, hogy mindenkoron jó egészségben, jó erőben és szerencsés légy nővéremmel, annak leányával és fivéremmel egyetemben. Hálát adok uramnak, Sarapisnak, hogy amint a tengeren veszélybe jutottam, legott megmentett engemet. Amikor megérkeztem Misenumba*, három aranyat kaptam a császártól útiköltség fejében. Jól megy a sorsom. Kérlek hát, apám uram, írj egy levélkét, elsősorban a te hogylétedről, másodsorban nővéreiméről, harmadszor, hogy megcsókoljam kezed nyomát, hogy olyan jól neveltél. Reményiem, hogy ennek következtében, ha az istenek is úgy akarják, gyorsan előre fogok jutni. Köszöntsd nevemben sokszor Kapitónt, testvéreimet, Serénillát és barátaimat. Euktémón által elküldtem neked arcképemet, Nevem Antónis Maximos.** Jó erőt kívánok neked Századom: Athénoniké.*** [A lapszélen:] Köszönt téged Serénos, Agathos Daimón fia és . . . Turbón. Gallónios fia és . . . fia . . . . . . [A hátlapon:] Philadelpheiába Epimachosnak fiától, Apióntól. Adassék az első apameai zászlóaljhoz Julianus . . . katonai írnoknak Apióntól atyja, Epimachos számára.
Pap. B. G. U. 423 = Moravcsik 64
* Misenum a nápolyi öbölben a római hadiflotta kikötője volt. ** Apión mint a haditengerészet tagja új nevet kapott. *** Athénoniké (= Athéngyőző) a hajó neve volt, melyen Apión szolgált.
157. Antónios Maximos – nővérének, Sabinának (I. sz. II. sz.)
Antónios Maximos sokszor üdvözli nővérét, Sabinát. Mindenekelőtt jó egészséget kívánok neked; én is egészséges vagyok. Amidőn az itteni istenek előtt megemlékeztem rólad, levelet kaptam Antónios polgártársunktól. Nagyon megörültem, amikor megtudtam, hogy



jó erőben vagy. Én sem mulasztok el egyetlen alkalmat sem, hogy a magam és enyéim hogylétéről írjak neked. Köszöntsd nevemben sokszor Maximost és Koprés uramat. Köszönt téged hitvesem, Auphidia, fiam, Maximos, akinek születésnapja görög naptár szerint Epeiph harmincadikán van, és Elpis és Phortunata. Köszöntsd nevemben . . . urat . . . . . . Jó erőt kívánok neked
[A hátlapon:] Sabina nővérének bátyjától, Antónios Maximostól.
Pap. B. G. U. 632 = Moravcsik 75
158. Ismeretlen személy – fivérének (I. sz. II. sz.)
. . . . . . fivérem . . . . . Köszönt téged Héraidus . . . . . . Helené, Tinutis, az ő apja, mind az ottaniak és az édes Héraidus anyja. A galambocskákat és a fiatal csirkéket, melyeket nem szoktam megenni, küldd el . . . . . . Héraidus tanárának. Helené, Apollónios anyja arra kér, tartsd kezedet fián, Hermaionon. Amit el nem fogyasztottam . . . . . . küldd el leányom tanárának, hogy szorgalmasan foglalkozzék vele. Jó erőt kívánok neked Choiak 17-én.
Pap. Giess. 80 = Hunt-Edgar I. 116
159. Serénos – feleségének, Isidórának (I. sz. II. sz.)
Serénos sokszor üdvözli testvérét és úrnőjét. Mindenekelőtt jó egészséget kívánok neked. Minden nap és minden este könyörgök érted a téged szerető Thoérishez.* Tudatom, hogy amióta eltávoztál tőlem, egyre búslakodom, éjszaka sírok, nappal pedig gyászolok. Amióta Phaóphi 12-én veled fürödtem, nem fürödtem és Hathyr 12-ig nem kentem meg magamat. Olyan leveleket küldtél nekem, amelyelv képesek volnának a követ is megindítani; szavaid szintúgy megindítottak engemet is. Még abban az órában válaszoltam neked s 12-én leveleiddel együtt lepecsételve feladtam. Eltérően attól, amit mondtál és írtál, hogy "Kolobos



ringyóvá tett engem", ő azt mondta nekem, hogy "nőd üzenetet küldött nekem Ő maga adta el a láncot és a maga tett engem hajóra". Azért mondasz ilyeneket, hogy többé ne higgyék el nekem a hajóra rakást? Lásd, hányszor küldtem érted. Jössz vagy nem jössz, közöld velem. [A hátlapon:] Adassék Isidórának Serénos részéről.
Pap. Oxy. 528 = Moravcsik 78
* Víziló alakban ábrázolt egyiptomi istennő, kinek kultusza az alsóbb néprétegekben nagyon elterjedt.
Úgy látszik, Serénos hajóra ültette és elküldte feleségét, akit Kolobos elcsábított. Utóbb megbánta tettét és búsult hitvese után, aki a levél szerint szintén vágyódott vissza.
160. Kornélios – fiának, Hieraxnak (I. sz. II. sz.)
Kornélios üdvözli édes fiát, Hieraxot. Szívből köszöntünk mindnyájan, mi itthoniak téged és összes társaidat. Ne tartsd magadat ahhoz az emberhez, akiről gyakran írsz, míg szerencsésen hozzád nem érek Véstinosszal és a szamarakkal együtt. Ha az istenek is úgy akarják, Mecheir hava után hamarosan el fogok jutni hozzád; most sürgős munkák vannak a kezem alatt. Vigyázz, hogy a házban senkivel se zördülj össze, hanem könyveidbe mélyedve csak tanulmányaidnak élj, és hasznod lesz belőlük. Hozasd el Onnóphrasszal a fehér ruhákat, amelyeket a bíbor kabátokkal viselhetsz, a többit a myrrhaszínűekkel fogod viselni. Anubasszal fogok neked pénzt is küldeni, egy hónapra való élelmet és a másik pár bíborruhát. A halakkal örömöt okoztál nekünk, árukat el fogom küldeni Anubas útján. Egyébként addig, míg Anubas megjön, fizesd ki zsebpénzedből a te ellátásodat és a társaidét, míg majd megküldöm azt. Tybi hónapra megvan néked, amit óhajtasz, Phronimos számára 16 drachma, Abaskantosék és Myrón számára 9 drachma, Sekundos számára 12 drachma. Küldd el nevemben Phronimost Asklépiadéshez, hozzon választ tőle arra a levélre, amelyet neki írtam, és küldd el azt. Közöld velem, mit óhajtasz. Jó erőt, gyermekem Tybi 16-án.



[A hátlapon:] Hierax fiának atyjától, Kornéliostól.
Pap. Oxy. 531 = Moravcsik 79
161. Antónis Longos – anyjának, Neilusnak (I. sz. II. sz.)
Antónis Longos sokszor üdvözli anyját, Neilust. Állandóan azért imádkozom, hogy egészséges légy. Mindennap könyörgök érted Serapis urunkhoz. Tudatom veled, hogy nem reméltem, hogy felmégy a fővárosba. Ezért nem mentem én sem a városba. Szégyeltem Karanisba menni, mert rongyosan járok. Megírom neked, hogy mezítelen vagyok. Könyörgök hozzád, anyám, engesztelődj ki. Egyébként tudom, mit követtem el önmagam ellen. Meg is bűnhődtem érte kellőképpen. Tudom, hogy vétkeztem. Hallottam . . ., aki találkozott veled az arsinoéi kerületben, hogy mindent elmondott neked leplezetlenül. Nem tudod-e, hogy szívesebben lennék nyomorék, semmint hogy azt tudjam, hogy bárkinek egy obolosszal is tartozom . . . . . . magad gyere el . . . . . . hallottam hogy . . . . . . kérlek téged . . . . . . én . . . . . . kérlek téged . . . . . . én akarom . . . . . . nem . . . . . . egyébként . . . . . . [A hátlapon:] Anyjának, Neilusnak fiától, Antónis Longostól.
Pap. B. G. U. 864 = Moravcsik 83
162. Semprónios – anyjának, Saturnilának és fivérének, Maximosnak (I. sz. II. sz.)
Semprónios sok üdvözletet küld anyjának és úrnőjének, Saturnilának. Mindenekelőtt jó erőt kívánok neked testvéreimmel egyetemben, jó órában legyen mondva, valamint naponta könyörgök érettetek Serapis úrhoz. Hány levelet küldtem nektek, és ti viszont egyetlenegyet sem küldtetek válaszul, noha annyian hajóznak lefelé. Kérlek, úrnőm, írj haladéktalanul hogylétetekről, hogy ne éljek ilyen nagy aggodalomban, mert mindenkor hőn óhajtom jóléteteket. Köszöntöm Maximost és feleségét és Saturnilost, Gemellost, Helenét és övéit. Közöld vele, hogy levelet kaptam Sempróniostól Kappadokiából. Köszöntöm Iuliost és övéit



egyenként, Skythikost, Thermuthist és a gyermekeit. Köszönt benneteket Gemellos. Jó erőt, úrnőm, mindenkoron
Semprónios sok üdvözletet küld fivérének, Maximosnak. Mindenekelőtt jó erőt kívánok neked. Értesültem róla hogy terhes nektek anyám úrnőm szolgálata. Kérlek, édes fivérem, ne okozz neki semmi szomorúságot. Ha testvéreink közül valamelyik ellentmond neki, nem kell őket arcul ütni, mert hiszen már-már atyjuk kell hogy légy. Tudom, hogy az én levelem nélkül is kedvében tudsz j árui, mégse vedd zokon intő soraimat. Mert istenként kell tisztelnünk szülőanyánkat, kiváltképpen, ha ilyen jó. Megírom neked ezt, fivérem, mert tudom, milyen drága valami a szülő. Légy szíves, írj hogylétetekről. Jó erőt, fivérem
[A hátlapon:] Adassék Maximosnak Semprónios fivére részéről.
Pap. Lond. (Revue Égyptologique 1909. p. 204) = Moravcsik 84
163. Sarapodóros – fivévének, Phaneiónnak (I. sz. II. sz.)
Sarapodóros üdvözli fivérét, Phaneiónt. Tudatom veled, hogy elmentünk a századoshoz, és ő elküldött minket egy fegyveres őrrel a döntőbírósághoz a tárgyalásra. Amidőn a döntőbírák hallották ellenfeleidtől, hogy az egész ügy rád tartozik, én kezességet vállaltam a fegyveres őrnél 23-ig, hogy addig érted küldök. Légy szíves levelem vétele után feljönni a 23-i határidőre. Ha azonban nem akarnál feljönni, katonát fognak velem hozzád küldeni, és újabb útiköltséget fogunk fizetni. Jó erőt kívánok neked
[A hátlapon:] Adassék Phaneiónnak Sarapodórostól.
Pap. B. G. U. 1676 = Moravcsik 85
164. Apollinarios – anyjának, Taésisnek



(I. sz. II. sz.)
Apollinarios sokszor üdvözli Taésist, anyját és úrnőjét. Mindenekelőtt jó egészséget kívánok; én is egészséges vagyok és könyörgök érted az itteni istenekhez. Tudatni akarom veled, anyám, hogy Pachón havának 21. napján jó erőben megérkeztem Rómába és Misenumba helyeztek, de még nem tudtam meg a századomat, mert még nem érkeztem Misenumba, amikor neked ezt a levelet írom. Kérlek, anyám, vigyázz magadra és ne aggódj miattam, mert én jó helyre jöttem. Légy szíves, írj nekem levelet hogylétedről, fivéreiméről és az összes tiéidéről. Valahányszor találok valakit, én is fogok írni neked és nem fogom elmulasztani az írást. Köszöntöm sokszor fivéreimet, Apollinariost és gyermekeit, Karalast és gyermekeit. Köszöntöm Ptolemaiost, Ptolemaist és gyermekeit és Héraklust és gyermekeit. Köszöntöm név szerint mindazokat, akik szeretnek téged. Jó erőt kívánok neked
[A hátlapon:] Adassék Taésisnek Karanisban fia, a misenumi Apollinarios részéről.
Pap. ? (Classical Philology XXII. p. 243) = Hunt-Edgar I. 111
165. Eudaimonis – fiának, Apollóniosnak (I. sz. II. sz.)
Eudaimonis üdvözli fiát, Apollóniost. Tudod még ugye, hogy ma két hónapja, hogy felkerestem azt a zabolátlan Diskast, mert ő nem várta meg odaérkezésedet. Több gimnáziumi barátjával együtt most azt tervezgeti, hogy hogyan támadjon rám a te távollétedben gondolván, hogy ilyen úton el fogja érni célját. Én már megtettem a magamét, se nem fürödtem, se nem. imádkoztam az istenekhez, mivel féltem a te bizonytalan helyzeted miatt, amennyiben az valóban bizonytalan. Ne legyen hát bizonytalan, nehogy engem is a törvény elé vigyenek. Mindenekelőtt jó egészséget kívánok neked gyermekeimmel és anyjukkal együtt. Írj állandóan egészségetekről, hogy ez legyen vigaszom azért, hogy ide jöttem. Jó erőt uram Phaóphi 3-án.



[Utóirat:] Lakodalmadkor fivérem, Diskas felesége 100 drachmát hozott nekem; mivel pedig most fia, Nilos házasodni készül, méltányos, hogy mi is viszonozzuk, még ha ellenük bizonyos elintézetlen panaszaink is vannak. [A hátlapon:] Apollónios fiamnak.
Pap. Flor. 332 = Hunt-Edgar I. 114
A levélíró kétségbeesett lelkiállapotában elfordul az istenektől. Ugyanez a felfogás, melyet egy görög író az egyiptomiakra nézve általában jellemzőnek tart, kifejezésre jut a 229. sz. levélben is.
166. Ismeretlen személy nővérének (I. sz. II. sz.)
. . . . . . az ajánlóleveleket a kormányzónak, ha ő előbb érne oda hozzátok. Utasítottam Antóninos katonát, aki velem együtt volt Vindex kormányzó szolgálatában, és aki most a kormányzóval együtt elhajózott, hogy minden dologban segítségedre legyen. Ám most még egy hozzá intézett levelet is küldtem neked. A rabszolgákra vonatkozó okmányokat mindeddig nem találtam meg, mert sem a te Achilleusszal kötött eladási szerződésed, sem Achilleusnak a megboldogult nővel kötött szerződése nincs meg nálam. Achilleus is távol van, s én e dologban tanácstalan vagyok, mert egyáltalán nem szoktam eldobni iratokat, főleg a fontosakat nem. Méghozzá az, aki megvette tőled a másik rabszolgát, a főbíró mellett levő ügyész, sokszor megígérte, hogy megmondja nekünk az eladási szerződés dátumát, de cserbenhagyott. Ha vissza tudnál emlékezni a dátumra és hogy milyen hivatal útján kötötték meg, tudasd velem és kutass irataid közt, nincs-e ott az Apollónariosra vonatkozó eladási szerződés, és ha tudod, hogy melyik jegyzőnél készült a részedről Achilleusszal kötött megállapodás, írd meg nekem, mezt azt Potammón jegyzőnél nem találták. De hogy közben senki se gátoljon téged, írtam a kerületi főnök titkárának beajánlva a kis Hérakleidést és tájékoztatva az ügyről, hogy valamit kieszeljen addig is, míg én az okmányokat el nem küldöm vagy meg nem jelenek. A Sarapiónra vonatkozó levelet, mint amelyik igazolja eljárásodat, őrizd meg azok számára, akik kikérdeznek, és maga Sarapión számára is, figyelembe véve az ügy fontosságát. Ha szerencsésen lehajózol, hozzál egy jó minőségű ágyat, hogy azt elküldjük Philósnak, aki olyan jól viselkedett velünk szemben, vagy ami mást jónak tartasz.



[Második kéz:] Jó erőt kívánok neked, nővérem. Köszöntsd Hérakleidést és Isist. Ptolemaios köszönt mindenkit. Mecheir 28-án
Pap. Giess. bibl. 20 = Hunt-Edgar I. 117
167. Hérón – fivérének, Hérakleidésnek (I. sz. II. sz.)
Hérón üdvözli fivérét, Hérakleidést. Kérlek uram, emlékezzél meg kérésemről, melyet színed elé vittem. Ha engem nem is kímélsz, vedd figyelembe a leánykát és leányodat és hívd vissza Satornilost és feleségét. Jó erőt kívánok neked, uram [A hátlapon:] Fivéremnek, Hérakleidésnek.
Pap. Giess. bibl. 21 = Hunt-Edgar I. 118
168. Ptolemas – fivérének, Antasnak (I. sz. II. sz.)
Ptolemas üdvözli fivérét, Antast. Azt írod Longinosnak, hogy lesse a helytartót. Nos a helytartó felérkezett. Ha sikerül szabaddá tenni magadat, sietve jelenj meg a helytartó előtt, hogy a kicsikét megvizsgáltassuk. A földek mind jó állapotban vannak. A 17 hold déli medencéjét* eladták marhák használatára. Marháid felettek egy holdat és elmentek Pansuéba. A földeket ott mind meghagyták a marháknak. A zöldséges föld nyugati részét fűvágásra hagyták. A haszonbérletek füvét eladtuk, kivéve a hat keleti medencét, 112 drachmáért. A fű nagyon olcsó. Számodra három holdat vásárolt Vetranios fűtermelésre 130 drachmáért s ismét eladta juhlegelőnek 68 drachmájával. Köszönt téged Longinos és Sarapión és az összes otthoniak. Vibios elment Psenyrisbe gabonát eladni. A tiéid mind jól vannak. Jó erőt Mecheir 30-án.
Pap. Hamb. 86 = Hunt-Edgar I. 119



* Öntözés céljaira töltéssel körülvett terület.
169. Senpamónthés – fivérének, Pamónthésnak (I. sz. II-III. sz.)
Senpamónthés üdvözli fivérét, Pamónthést. Küldöm neked anyámnak, Senyrisnek bebalzsamozott holttestét, táblával a nyakán, Hierax fia, Galés által, az ő saját hajóján. A szállítási díjat teljes egészében megadtam neki. A múmia ismertető jele: kívül rózsaszínű vászonburok, hasára pedig rá van írva a neve. [Második kéz:] Jó erőt kívánok, fivérem A 3. évben Thóth 11-én. [A hátlapon harmadik kéz:] Pamónthés Mórosnak nővérétől, Senpamónthéstől.
Pap. Paris. 18bis = Moravcsik 88
A halottak tömeges szállítása, ami gyakran hajóval történt, szükségessé tette, hogy kilétüket pontosan megjelöljék. E célra szolgáltak az ún. múmiatáblák, melyek nagy tömegben kerültek elő Egyiptom földjéről. Az egyiptomiak halotti szokásairól és a holttestek konzerválásáról részletesen tudósít Hérodotos (II. 85-90.).
170. Theón – atyjának, Theónnak (I. sz. II/III. sz.)
Theón üdvözli atyját, Theónt. Szépen cselekedtél, nem vittél engem magaddal a városba. Ha nem akarsz magaddal vinni Alexandriába, bíz én nem írok neked levelet, nem is szólok hozzád és nem is kívánok majd jó egészséget neked. Ha pedig Alexandriába mész, nem adok neked kezet és nem köszönök többé. Ha nem akarsz magaddal vinni, bizony így lesz. Anyám azt mondta Archelaosnak, hogy "agyon gyötör engemet, vidd el őt". Szépen cselekedtél, nagy ajándékot küldtél: tökmagot. Rászedtek ott minket 12-én, amikor elhajóztál. Küldj hát értem, könyörgök. Ha nem küldesz, sem enni, sem inni nem fogok. Úgy bizony.



Jó erőt kívánok neked Tybi 18-án.
Pap. Oxy. 119 = Moravcsik 89
171. Seyénos – atyjának, Apollinariosnak (I. sz. II/III. sz.)
Serénos sokszor üdvözli atyját, Apollinariost. Mindenekelőtt jó egészséget kívánok neked. Könyörgök érted az összes istenekhez. Ptoleminostól 63 almát kaptam, Serénos feleségétől további 11-et. Tudatom veled, hogy mind elfogyott, és így nem tudtam. mit adni azoknak, akikről írsz, de vettem, hogy küldjek nekik. Tudatom veled, hogy naponta elmegyek Serapiashoz, a sörmérő asszonyhoz, de nem ad nekem, hanem mindennap azt mondja, hogy "ma, holnap". Napról napra így megy ez. Ha lenyírják Isidóros haját, mit akarsz, hogy vigyek neki?* Eirénaios még nem adta meg a hét statért. Köszönt téged Eirénaios, Marinos, Diogenés, Serénos, Kyria, Hórión és Aphrodisia. Jó erőt kívánok neked Mesoré 6-án. [A hátlapon:] Adassék Apollinarios katonának . . . . . . fia, Serénos részéről.
Pap. B. G. U. 38 = Moravcsik 90
* Az első hajnyírás családi ünnep volt, amikor ajándékot szoktak adni.
172. Anya – fiának, Ptolemaiosnak (I. sz. II/III. sz.)
. . . . . . habozás nélkül írd meg, amire csak innen szükséged van. Elszomorodtam, amikor megtudtam tanítónk, Diogenés leányától, hogy az elhajózott. Mert őt illetőleg nyugodt voltam, tudtam, hogy úgy vigyáz rád, ahogy csak tud. Nem voltam rest üzenni neki, hogy tudakozódjam egészséged felől és megtudakoljam, mit olvasol. Ő azt mondta: "a 6. éneket"* s nevelőd kiváló volta mellett tanúskodott. Már most, gyermekem, neked és a nevelődnek gondoskodnotok kell arról, hogy



megfelelő tanító vegyen gondjaiba. Sokszor köszöntenek nővéreid, Theónis gyermekei, jó órában legyen mondva, és a miéink mind egyenként. Köszöntsd igen tisztelt nevelődet, Eróst. [A lapszélen:] . . . . . . Hathyr 2-án. [A hátlapon:] Ptolemaios fiamnak.
Pap. Oxy. 930 = Moravcsik 91
* Nyilván a homérosi Ilias vagy Odysseia 6. éneke.
173. Eirénaios – fivérének, Apollinariosnak (I. sz. II/III. sz.)
Eirénaios sokszor üdvözli Apollinariost, kedves fivérét. Mindég azért imádkozom, hogy jó egészségben légy; én magam is egészséges vagyok. Tudatom veled, hogy Epeiph hónap 6-án partra szálltam, és ugyanazon hónap 18-án kirakodtunk. Ugyanazon hónap 25-én felmentem Rómába, s e helyen isten akarata szerinti fogadtatásban részesültünk. Naponként várjuk az elbocsátó levelet ; így a mai napig a gabonaszállítók közül még senkit sem bocsátottak el. Köszöntöm sokszor feleségedet, Serénost és szeretteidet egyenként. Jó erőt
[A hátlapon:] Apollinariosnak Eirénaios fivérétől.
Pap. B. G. U. 27 = Moravcsik 92
174. Serénilla – atyjának, Sókratésnek (I. sz. II/III. sz.)
Serénilla sokszor üdvözli atyját, Sókratést. Mindenekelőtt jó egészséget kívánok neked. Mindennap könyörgök érted Sarapis úrhoz és a vele lakozó istenekhez. Tudatom veled, hogy egyedül vagyok. Gondolj arra, hogy "leányom Alexandriában van", hogy én is tudjam, hogy van atyám, s hogy ne nézzenek úgy rám, mint akinek nincsenek szülei. Aki elviszi neked ezt a levelet, annak adjál másikat egészséged felől. Köszöntöm anyámat, fivéreimet, Sempróniost és az övéit.



[A hátlapon második kéz:] Adassék Sókratésnek, Skiphas fiának leánya, Serénilla részéről fivére, Sarapammón útján.
Pap. R. G. U. 385 = Moravcsik 93
175. Paniskos – feleségének, Pluetogeniának (I. sz. 293 táján)
Paniskos sokszor üdvözli feleségét, Plutogeniát, leányom anyját. Mindenekelőtt naponként imádkozom jólétedért az összes istenekhez. Tudatni akarom veled, testvérem, hogy Koptosban maradtunk nővéred és gyermekei közelében, így ne óckodj Koptosba jönni, mert itt vannak testvéreid. Mint ahogy te is mindenek felett szeretnéd őt köszönteni, úgy ő is naponta imádkozik az istenekhez, hogy köszönthessen anyáddal együtt. Ha megkapod ezt a levelemet, tedd meg az előkészületeket, hogy ha küldök érted, rögtön jöhess. Ha jössz, hozzál tíz köteg gyapjút, hat korsó olajat, négy korsó rózsavizet, a pajzsomat, de csak az újat és a sisakomat. Hozd el a dárdáimat is. Hozd el a sátorfelszerelést is. Ha lehetőség nyílik rá, jó emberek társaságában gyere. Jöjjön veletek Nonnos. Ha jössz, hozd el össze ruháinkat. Hozd el, ha jössz, arany ékszereidet, de ne hordd azokat a hajón. Köszöntöm Héliodórát, a leányomat és úrnőmet. Köszönt benneteket Hermias. [A hátlapon:] Adassék feleségemnek és leányomnak atyja, Paniskos részéről.
Pap. ? (Journal of Egyptian Archaeology XIII. p. 61) – Hunt-Edgar I. 155
176. Ammónios – fivéreinek, Iuliosnak és Hilariosnak (I. sz. III. sz.)
Ammónios üdvözli fivéreit, Iuliost és Hilarost. Bizonyára azt gondoljátok, hogy én valami barbár vagy embertelen egyiptomi vagyok. De kérlek, ne így vélekedjetek, először is azért nem, mivel már sokszor tapasztaltátok érzületemet. Sok minden sürgetett, hogy felkeressem enyéimet, először is, mivel egy év óta nem láttam őket, azután meg mivel el akarom hagyni Egyiptomot a tél beállta előtt. Reménylem,



hogy három nap múlva magam is eljöhetek hozzátok és elmondhatom nektek, ami engem ért. Köszöntöm nővéremet, Hierónist férjével, Iuliosszal együtt és Isidórát . . . . . . . Adassék fivéreimnek, Iuliosnak és Hilarosnak Ammónios részéről.
Pap. Oxy. 1681 = Hunt-Edgar I, 152
177. Isis – anyának, Thermuthionnak (I. sz. III. sz.)
Isis sok üdvözletet küld anyjának, Thermuthionnak. Mindennap könyörgök éretted Sarapis urunkhoz és a vele együtt lakozó istenekhez. Tudatom veled, hogy négy nap alatt jól és szerencsésen megérkeztem Alexandriába. Köszöntöm nővéremet és gyermekeit, Eluathot és feleségét, Dioskorust, férj ét és gyermekeit, Tamalist, férjét és fiát, Hérónt, Ammónariont, gyermekeit és férjét, Sanpatot és gyermekeit. Ha Aión katona akar lenni, csak jöjjön, mert itt mindenki katona. Jó erőt kívánok nektek egész házatok népével egyetemben. [A hátlapon:] . . . . . . Isis leányától.
Pap. B. G. U. 1680 = Moravcsik 108
178. Aurélios Dios – atyának, Aurélios Hóreiónnak (I. sz. III. sz.)
Én Aurélios Dios sok üdvözletet küldök drága atyámnak, Aurélios Hóreiónnak. Mindennap könyörgök éretted az itteni istenekhez. Ne nyugtalankodj, atyám, tanulmányaink miatt; szorgalmasan dolgozunk, de közben pihenünk is. Minden rendben lesz. Köszöntöm Tamiea anyámat, Tnepherus nővéremet és Philus nővéremet, köszöntöm Patermuthis fivéremet is, és Thermuthis nővéremet, köszöntöm . . . . . . fivéremet és Kolluchis fivéremet, köszöntöm Melanos atyámat és Timpesuris anyámat és fiát. Köszönt mindnyájatokat Gaia, köszönt mindnyájatokat Hóreión atyám és Thermuthis. Jó erőt kívánok neked, atyám



[A hátlapon:) Adassék Aurélios Hóreiónnak Dios fiától.
Pap. Oxy. 1296 = Moravcsik 109
179. Hérakleidés – fiának, Hérasnak (I. sz. III. sz.)
Hérakleidés üdvözli fiát, Hérast. Mindenekelőtt üdvözöllek s gratulálok jó, kegyes és szerencsés házasságod alkalmából, amely osztályrészül jutott neked közös óhajaink és fohászaink szerint, melyeket az istenek meghallgatván valóra váltottak. Ez a hír a távolban éppen úgy megörvendeztetett minket, mintha részt vettünk volna az ünnepi hangulatban. Ami a jövőt illeti, többek között azt kívánjuk, hogy eljutván hozzátok kettős "gazdag lakomát''* üljünk veletek. Amint ugyanis fivéred, Ammónas reátok és dolgaitokra vonatkozó beszédeiből kiveszem, meg fog történni az, aminek történnie kell, de te emiatt egyáltalán ne aggódj, és ne legyenek emiatt gondjaid. Méltass minket mielőbb hasonló levélre, és amit óhajtasz, írd meg; szívesen veszem azt. Ha nem esik terhedre és lehetséges, küldj egyben tíz, azaz 10 font jól kidolgozott puha kócot az ottani áron, de úgy, hogy ne érjen károsodás. Üdvözöld nevemben sokszor a te kedves élettársadat, egyben [második kéz:] jó erőt és gyarapodást kívánok neked fiam uram. [A hátlapon:] Kecskeszakáll** fiának, Hérasnak
Pap. B. G. U. 1080 = Moravcsik 110
* Idézet Homéros Odysseiájából (XI. 415.). ** Az apa tréfásan így nevezi magát.
180. Serénos – fivérének, Diogenésnek (I. sz. III. sz.)
Serénos üdvözli fivérét, Diogenést. Az istenek segítségével nővérünk állapota jobbra fordult, s fivérünk, Harpokratión is jól van és egészséges, mert ősi isteneink mindenkor megsegítenek bennünket, adva nékünk egészséget és jólétet. Magam is



készültem felmenni .-én, mert Sarapión emberei azt mondták, hogy rosszul van. Ezért írok neked, hogy rögtön írjál róla, s küldd el, akivel tudod. A kötegek behordását apám hamarosan elintézi: 10 holdról ugyanis már korábban behordta. Köszöntsd sokszor drága fivéremet, Harpokratiónt és Theanust, Theónt, Diogenést s Héliodórost. Sokszor köszönt mindnyájatokat Hierakiaina és leánya, Tsenésis. Jó erőt kívánok neked egész házad népével egyetemben.
Pap. Oxy. 935 = Moravcsik 112
181. Thónis – atyjának, Ariónnak (I. sz. III. sz.)
Ariónt, atyám uramat üdvözli Thónis. Mindenekelőtt naponta könyörgök és imádkozom érted az ősi istenekhez, akiknél vendégségben vagyok, hogy téged összes hozzátartozóinkkal együtt épségben lássalak viszont. Íme már ötödször írok neked, és te egyetlen levélen kívül se nem írtál nekem hogylétedről, se meg nem látogattál; noha megígérted: "eljövök", nem jöttél el megtudni, vajon foglalkozik-e velem a tanító vagy sem. Ő maga is csaknem mindennap kérdezősködik utánad, hogy "még mindég nem jön?" Én pedig csak azt mondom: "igen". Igyekezz hát mielőbb eljönni, hogy hozzálásson a tanításhoz, amint szándékában van. Ha feljöttél volna velem, már régen folyna a tanulás. Ha jössz, gondolj azokra, amikről többször írtam. Gyere hát mielőbb hozzánk, míg el nem utazik a felvidékre. Sokszor köszöntöm egyenként összes hozzátartozóinkat azokkal együtt, kik szeretnek bennünket. Tanítóimat is köszöntöm. Légy jó erőben, atyám uram, és jó szerencse kísérjen sok éven át testvéreimmel együtt, amint kívánom, jó órában legyen mondva. Gondoljatok galambkáimra. Atyjának, Ariónnak . . . . . .
Pap. ? (Revue Égyptologique 1919. p. 201) = Moravcsik 113
182. Diogenés – fivérének, Alexandrosnak (I. sz. III. sz.)



Diogenés üdvözli fivérét, Alexandrost. Ahogyan elrendelted Taamoisnak a házat illetően, ahová átköltözzünk, találtunk egyet, melyet, mielőtt Agathinoshoz költöztünk volna, elszalasztottunk. E ház az Isis-szentély mellett van, Klaudianos háza szomszédságában . . . . . . Átköltözünk oda Phamenóth havában. Tudatni akarom veled, hogy Bottostól százhúsz drachmát kaptam. Elküldtem neked a bíborfestésű . . . . . . Sarapiakos útján. A levelet, melyet küldtél, hogy átadjam Bolphiosnak, átadtam. Köszöntsd sokszor a kis Theónt. Az asszony, akit jeleztél, hogy köszöntsem nevedben, hozott neki nyolc játékot és ezeket elküldtem neked . . . . [A hátlapon:] Aurélios Alexandrosnak.
Pap. P. S. I, 1080 = Hunt-Edgar I. 132
183. Hóreión – fivérének, Kéleasnak (I. sz. III. sz.)
Hóreión üdvözli fivérét, Kéleast. Kegyes dolgot cselekszel, ha elkészíted azt a kérvényt úgy, ahogy veled a városban megbeszéltem. Ugyanis Hérapión kész arra, hogy a mareótési kerületen át véve útját elintézze azt, ha Alexandriába ér, mert más készséges emberünk rajta kívül nincs. Így hát, fivérem, igyekezzél; talán a te igyekezeted és szereteted győzedelmeskedik az én . . . . . . balszerencsém felett. Az adószedők segédhivatalnokai és Asklépiadés felől még nem értesítettél. Nos hát, fivérem uram, értesíts: hiszen tudom, hogy te lelkiismeretesen buzgólkodol értem, mert mindenki előtt bemocskoltak. Jó erőt kívánok neked
Pap. Flor. 338 = Hunt-Edgar I. 146
184. Pausanias – fivérének, Hérakleidésnek (I. sz. III. sz.)
Azt hiszem, hogy fivérünk, Sarapammón közölte veletek, hogy mi okból jöttem le Alexandriába, s már korábban is írtam nektek a kis Pausaniasról, aki egy légiónál teljesít katonai szolgálatot. Minthogy azonban ő nem akar többé a légióban szolgálni, hanem lovasezredben,



értesülvén erről kénytelen voltam találkozni vele akaratom ellenére. Miután anyja és nővére nagyon kért, hogy tegyék át őt Koptosba, lementem Alexandriába és minden eszközt felhasználtam, míg végül is áthelyezték a koptosi lovasezredhez. Noha vágytam arra, hogy a felfeléhajózás alkalmával felkeresselek benneteket, a szabadság ideje, melyet a főméltóságú helytartó adott a fiúnak, korlátozva volt és emiatt nem tudtalak meglátogatni. Ám ha az istenek is úgy akarják, Amesysia ünnepére* megpróbálok nálatok lenni. Gondod legyen, fivérem, a jelzálogszerződésre, hogy a szokásos módon elkészítsék azt. Kérlek, fivérem, írj nekem hogylétetekről, mert azt hallottam Antinoupolisban, hogy környéketeken dögvész volt. Ne mulaszd el az írást, hogy vidámabban érezzem magamat miattatok. Köszöntsd sokszor anyám úrnőmet, nővéremet és gyermekeinket, jó órában legyen mondva. Köszönt benneteket Pausanias. Jó erőt kívánok egész háznépünknek. [A hátlapon:] Az oxyrhynchosi kerületbe Hérakleidésnek . . . . . . fivérétől, Pausaniastól.
Pap. Oxy. 1666 = Hunt-Edgar I. 149
* Amsu egyiptomi isten ünnepe.
185. Charmos – fivérének, Sópatrosnak (I. sz. III. sz.)
Charmos sokszor üdvözli fivéreit. Mindenekelőtt jólétetekért imádkozom. Összejöttem Skóryval a műhelyek ügyében és míg korábban azt mondta, hogy "vagy adj nekem 12 vékát vagy végy 12 vékát", amint erről előbbi levelemben tájékoztattalak, most azt mondta nekem, hogy a "munkásoknak a másfélszeresét adtuk". Én nem egyeztem meg vele ebben, míg veled nem közlöm; mert azt mondta nekem, hogy így sem egyeztek bele a munkások, mert a gabona ára alacsony. A helytartó amnesztiát rendelt el itt, így senki sem tart már semmitől. Ha tehát akarod, gyere vissza aggodalom nélkül, mi ugyanis nem maradhatunk tovább bent a házban. Annoé sokat emészti magát a felutazás miatt és mi várjuk érkezésteket, hogy legyen okunk távozni. Ő tudniillik úgy véli, hogy itt egyedül ő a ház tulajdonosa. Köszönt benneteket Héraklea és anyja. Köszöntjük a gyermekeket. Kívánok nektek azokkal egyetemben jó erőt és boldogságot.



[A hátlapon:] Adassék Sópatrosnak fivére részéről.
Pap. Oxy. 1668 = Hunt-Edgar I. 150
186. Aurélios Zóilos – fivérének, Diogenésnek (I. sz. III. sz.)
. . . . . .Diogenésnek. E hó 2-án megkaptam leveledet és úgy találtam, hogy . . . . . . ostobaságot. Én szolgálok s még szidnak is. Nem vagyok esztelen, nem vagyok szemtelen és nem vagyok egér sem.* Vedd fontolóra leveleimet: tudd meg, hogy 14 évet éltem át, miközben szüleidet szolgáltam és nem voltam szemtelen és nem voltam olyan, mint te, és a nővéred. Nem kellett volna ezt tenned, elmenned 19 éves létedre és a kynopolisi kerületbe távozni. De akármit csinálsz is, nem tudod a bőrömet lenyúzni. Amikor kicsi voltam, ismételten kértél, hogy vegyelek fel; most hogy ifjú lettem, le akarod nyúzni a bőrömet. Elszenvedtelek egy darabig, de többé) már nem teszem. Közölni fogom ezt nővéremmel, Taésisszel is, ha az istenek segítségével eljön hozzám. Az 5. évben Choiak 3-án. [Utóirat:] Azt hittem, hogy szeretni fogsz engem; mikor az anyám veszélyben volt, úgy láttam, hogy ha a századik évén túl lesz, az ajtó elé akarsz majd tenni. [A hátlapon:] Fivérének, Diogenésnek Aurélios Zóilostól.
Pap. Iand. 228 = Kosenberger 97
* Közmondás, melynek értelme: "nem bújok egérlyukba", vagyis "nem vagyok gyáva".
187. Titianos – nővérének (I. sz. III. sz. vége)
Titianos úr nőjének, nővérének boldogságot kíván. Minthogy alkalmam nyílt valakire bukkanni, aki felmegy hozzátok, indíttatva érzem magamat, hogy megírjam neked a velem történteket, hogy hosszú ideig betegség kötött le, úgyhogy mozdulni sem tudtam. Amikor a



betegségem enyhült, elkezdett gennyedni a szemem, keléseket kaptam, szörnyen szenvedtem más testrészeimet illetőleg is úgy, hogy csaknem vágásra került a sor. De hála legyen istennek! De atyám, aki miatt betegségemet lábon hordoztam, szintén beteg, és őmiatta vagyok még itt. Légy türelemmel, nővérem, míg az isten szerencsésen hozzátolt vezérel. Folyton azért imádkozom az istenhez, míg csak ismét szerencsésen hozzátok nem visz. Mindenki beteg volt a házban, anyám és az összes gyerekek, úgyhogy nem volt, aki kiszolgáljon, hanem folyton mindent csak az istentől kértünk. Magam megpróbálom, mihelyt szert teszek hajóra, hogy eljussak hozzátok. Köszönt benneteket apám uram és anyám. Köszöntenek a házban levők mind. Köszöntöm fivérem uramat és . . . . . . Kyrillát . . . . . . . [Utóirat a lapszélen:] A helytartó levelet küldött nekem; ha hozzád vitték, jól van . . . . . . vagy kérdeztessék meg Móros barátunk, a levélvivő és kapj a. . . . . .
Pap. P. S. I. 299 = Hunt-Edgar I. 158
188. Fiú – atyjának, Apollónnak (I. sz. III/IV. sz.)
. . . . . . drága atyám, és imádkozom az istenhez jólétedért és boldogságodért és hogy egészségben fogadhassunk idehaza. Hiszen már azelőtt is közöltem veled, hogy aggódom távolléted miatt, hogy valami borzalmas dolog történik veled és nem találjuk meg a holttestedet. Gyakran akartam közölni veled, hogy tekintettel a bizonytalan helyzetre, szeretnélek valami jellel megbélyegezni. Most azt hallom, hogy Hérakleios, a mostani kincstári felügyelő nagyon keres téged, s azt gyanítom, hogy ismét valami baja van veled. Ha valami-el tartozol neki, tudatni akarom veled azt is, hogy Gaiosnak elvittem két véka gabonát és . . . . . . [A hátlapon:] . . . . . . szeretett atyámnak, Apollónnak.
Pap. Oxy. 1680 = Hunt-Edgar I. 153
A megbélyegezés tevék és más állatok esetében volt szokásos, hogy ha azokat ellopnák, bizonyítani lehessen a tulajdonjogot. A fiú nyilván arra gondolt, hogy ilyen módon képes legyen atyja holttestét azonosítani és eltemetni.



189. Taré – nagynénjének, Hereinának (I. sz. IV. sz.)
Úrnőjét és szeretett nagynénjét üdvözli az Úrban Taré, nővérének, Allusnak a leánya. Mindenekelőtt imádkozom az Istenhez, hogy jó egészségben és vidáman találjon levelem; ez az én imádságom. Tudd meg, úrnőm, hogy anyám, a te nővéred húsvétkor meghalt. Amíg anyám velem volt, ő volt az én egész családom, s amióta meghalt, egyedül maradtam mindenki nélkül idegen helyen. Gondolj rám, néném úgy, mintha még élne anyám, és ha találsz valakit, küldd el hozzám. Üdvözöld egész rokonságunkat. Az Úr őrizzen meg jó erőben hosszú és békés éveken át, úrnőm. [A hátlapon:] Adassék e levél a koptosi Hóreinának, Apollónios nővérének Tarétól, nővére leányától Apameából.
Pap. Bour. 25 = Hunt-Edgar 1. 165
190. Hermeias – fivérének, Hóriónnak (I. sz. IV. sz.)
Uramnak és fivéremnek, Horiónnak Hermeiastól. Csodálnám, ha a küldöncöm megtalálta volna veled együtt a földbirtokos hajóját. Ha azonban valami hanyagság következtében mégis megtalálná, tüstént küldd el sietve a hajóst a városba a levélvivővel együtt, akit küldtem. De ne mulaszd el. Ha szélcsend van, és ő nem tudja felhozni a hajót még ma, maga a hajós jöjjön fel az okmány kiállítása végett, mert nagyon zaklatnak minket ezzel. Ha ezt elmulasztod, a földbirtokos távolléte miatt házunkat Ammónios, az átkozott testőrtiszt és a helytartó tisztviselője részéről nagy baj érheti. Ha van nálad valami ezüst vagy arany pénz, küldd el sietve, mert sokféle tartozásunk van, és nem lesz addig hitelünk, míg becsületesen el nem intézzük. Küldj üzenetet a tiéidnek, hogy adják ki nekem a bor hátralevő részét és az egész összeg másfélszeresét. A császári arany most 2020 tízezret ér, mert zuhant.* Ne mulaszd el még ma elküldeni a hajót vagy a hajóst. Jó erőt kívánok neked sok esztendőre [A hátlapon:] Hóriónnak, uramnak és fivéremnek Hermeiastól.



Pap. Oxy. 1223 = Hunt-Edgar I. 164
* A IV. század közepén a római birodalomban a pénz elértéktelenedése olyan méretű volt, hogy egy arany nomismáért (solidusért), amely az egyedüli értékálló pénznem volt, 20 millió és 200 000 dénárt adtak.
191. Hermeias – feleségének és fiának (I. sz. IV. sz.)
Hermeias üdvözli nővérét. Nem tudom mit írjak neked, mert belefáradtam, hogy annyiszor elmondjak mindent, amikor nem hallgatsz rám. Mert ha az ember úgy látja, hogy szerencsétlenség éri, legalábbis vonuljon vissza és ne hadakozzék a végzettel. Bár egyszerű és szerencsétlen származásúak vagyunk, mégsem gondoljuk meg ezt. Eddig ugyanis egyáltalán semmi sem történt. Legalább, ha ugyan törődsz velem, küldj valakit, Gunthost vagy Ammóniost, aki mellettem marad, míg meg nem tudom, hogy állnak dolgaim. Hagyjam talán, hogy hitegessenek és sarokba szorítsanak, míg az isten megkönyörül rajtunk? Hermeias is siet visszatérni hozzátok, és bár kértem, hogy maradjon, nem akart s azt mondta: "Valami sürgős dolgom van, vissza kell mennem, a fiam, Gennadios pedig nem képes a birtokra felügyelni, lévén idegenben és állásban". Intézd el ottani ügyeidet megfelelően, nehogy tönkremenjünk. Mert számunkra, akiket üldöz a balszerencse, elrendeltetett, hogy semmink se legyen. Jó erőt és sok boldogságot mindenkoron. [A hátlapon:] Hermeias üdvözli fiát, Gunthost. Ha Ammónios nem jön rögtön hozzám, te magad gyere mindent félretéve, ő pedig vegye át a te teendőidet. Vigyázz, hogy szomorúságomban cserben ne hagyj. Közöld, hogy van Didymos. Vajon az idő mindent rendbe hoz? Kívánok jó erőt neked
Pap. Oxy. 120 = Moravcsik 134
192. Ammón – anyjának, Kallinikének (I. sz. IV. sz.)



Kalliniké úrnőnek, anyámnak üdvözletét küldi Ammón. Mindenekelőtt egészségedért imádkozom az Úr Isten előtt. Te is tudod, mi történt a házunkban, és főleg azt, hogy idegenben vagyok. Érdeklődj hát és tudakozódjál minden nap hogylétem felől. Hiszen tudod, hogy senki sincs velem, se nővérem, se bátyám, se fiam, se senki más, egyedül csak az Isten. Kérlek tehát, anyám úrnőm, emlékezz meg rólam legalább azon az egy napon, nehogy az idegenben úgy haljak meg, mint akinek senkije sincs. Tudatom veled, hogy a boldogult Theaitétos befejezte életét és itt elbocsáttatott . . . . . .
Pap. Flor. 1161 = Moravcsik 137



EGYÉB MAGÁNLEVELEK
193. Hieroklés – Zénónnak (I. e. 257)
Hieroklés üdvözli Zénónt.* Ha jó erőben vagy, akkor jó; mi is egészségesek vagyunk. Azt írod nekem Pyrrosról, hogy edzzem őt a versenyekre, ha biztos vagyok győzelmében, de ha nem, ne keveredjem hiábavaló kiadásba és ne vonjam el őt a könyveitől. Ami a bizonyosságot illeti, csak az istenek tudhatják, de Ptolemaios is úgy véli, hogy emberi számítás szerint Pyrros sokkal jobb, mint azok, akiket most edzenek, s akiknek nagy időbeli előnyük van, és hogy igen rövid idő múlva messze túl fogja azokat szárnyalni; egyébként szépen halad ebben is, meg egyéb tanulmányaiban is. Az istenek segítségével, reménylem, elnyered a koszorút.** Küldj neki mielőbb egy fürdőnadrágot, ha csak lehet, kecskebőrből, vagy ha nem, akkor finom borjúbőrből és alsó ruhát, köpenyt, pokrócot, takarót, párnákat és mézet. Azt írod nekem, csodálkozol, hogy én nem fogom fel, hogy mindezek a dolgok vám alá esnek. Jól tudom, de neked módodban áll úgy intézni, hogy azok baj nélkül eljussanak. [A hátlapon:] Zénónnak. [Második kéz:] Hieroklés Pyrrosról. A 29. évben Xandikos 3-án, Memphisben.
Pap. Cairo Zen. 59 060 = Moravcsik 4
* Zénon személyéről, aki a következő két levélben is szerepel, lásd a 14. papiruszt. ** Pyrros ti. Zénón atlétája volt.
194. Prométhión – Zénónnak (I. e. 256)
Prométhión üdvözli Zénónt. Aggodalomban voltunk hallván, hogy hosszú időn át betegség gyötört, míg most nagy gyönyörűséggel hallottuk, hogy gyógyulóban vagy és újból összeszeded magad; mi magunk is egészségesek vagyunk. Előzőleg Hérakleidésnek, a te emberednek 150 ezüst drachmát adtunk a te



számládra, mint írtad nekünk, és ő most 10 mérce mirtuszbalzsamot visz neked 21 alabástromtégelyben, melyek saját pecsétemmel le vannak pecsételve. Apollónios* azt írta nekem, hogy vásároljak és adjak neki 300 gránátalmafüzért. Nem tudtuk ezeket ugyanakkor átadni neki, mivel nem voltak készen, de . . . . . . el fogja vinni neki Naukratisba, mert 30-a előtt el fognak készülni. Ezeknek és a mirtuszbalzsamnak az árát a ti számlátokra fizettem ki, mint Apollónios írta. Kifizettem 10 réz drachmát is a hajón való szállítás díja fejében, amelyen felhajózik, 400 ezüst drachmát fizettem Iatroklésnek is a papirusz-tekercsekért, amelyek Tanisban készültek Apollónios számára. Vedd tudomásul, hogy mindezeket így intéztem. Légy szíves, írd meg, ha valamire szükséged van. Jó erőt A 29. évben Choiak 28-án. [A hátlapon:] Zénónnak. A 29. év Peritios 3-án. Prométhión arról, hogy mit adott ki.
Pap. P. S. I. 333 = Hunt-Edgar I. 89
* Apollónios személyéről lásd a 44. papiruszt.
195. Artemidóros – Zénónnak (I. e. 252)
Artemidóros üdvözli Zénónt. Ha jó erőben vagy, akkor jó; én is jó erőben vagyok, és Apollónios is egészséges, és minden egyéb kedvünk szerint van. Amikor ezt írom neked, Sidónba* értem, miután együtt utaztunk a határig a hercegnővel** és úgy hisszük, hogy hamarosan nálatok leszünk. Légy szíves, törődj hát magaddal, hogy egészséges légy és írd meg, ha valamit óhajtasz, amit megtehetünk neked. Légy szíves vásárolj nekünk, hogy mire megérkezünk, meglegyen, a legjobb mézből 3 akót és a marhák számára való árpából 600 vékát és ezek árát fizesd ki a szezám-olajból és a ricinusból és a philadelpheiai házra is gondod legyen, hogy mire megérkezünk, befedve találjuk. Igyekezz, amennyire csak tudsz, ügyelni az ökörfogatokra, a disznókra, a libákra és ami egyéb ott van, mert így inkább meglesz mindenünk, amire szükségünk van. Arra is legyen gondod, hogy a termés valami módon betakaríttassék, és ha valami költség merülne fel, ne habozz kifizetni, amit kell.



Jó erőt A 33. évben Peritios 6. szökőnapján. [A hátlapon:] Philadelpheiába Zénónnak. [Második kéz:] A 33. év Phamenóth 6-án. Artemidóros.
Pap. Cairo Zen. 59 251 =- Hunt-Edgar I. 93
* Föníciai város. ** Bereniké, akit Apollónios pénzügyi tőfelügyelő kísért Szíriába II. Antiochos királlyal való házasságkötése alkalmából.
196. Démophón – Ptolemaiosnak (I. e. 245 táján)
Démophón üdvözli Ptolemaiost. Küldd el nekünk okvetlenül Petóyst, a fuvolást frigiai és egyéb fuvoláival, és ha ez valami kiadással járna, add meg azt; tőlünk majd megkapod. Küldd el nekünk az elpuhult Zénobiost* is üstdobbal, cintányérokkal és kasztanyétokkal, mert kell az asszonyoknak az áldozáshoz. De a lehető legfinomabb ruhában legyen. Hozasd el a gödölyét is Aristióntól és küldd el nekünk. A rabszolgát pedig, ha elfogtad, add át Semphtheusnek, hogy az elhozza hozzánk. Küldj nekünk sajtot is, amennyit csak tudsz, új edényt, különböző főzelékféléket és ha van valami ínyencséged. Jó erőt
Rakd hajóra rendőrökkel együtt, akik majd segítenek áthozni a hajót. [A hátlapon:] Ptolemaiosnak.
Pap. Hib. 54 = Moravcsik 8
* Az "elpuhult" jelző arra vall, hogy Zénobios a kinaidosok, azaz természetellenes hajlamú kéjencek közé tartozott.
197. Alkaios – Sósiphanésnek (I. e. II. sz.)



Alkaios üdvözli Sósiphanést. Sok köszönet az isteneknek, ha egészséges vagy; Lónikos is egészséges. Az egész szőlő ki van ültetve, háromszáz tőke, valamint a fára kúszók is. Az olaj 6 gallont adott, ebből Dynisé 3. Kölcsön vettem Dynistől 3 véka árpabúzát, amit ő, aki olyan készséges, felajánlott. De tudd meg azt is, hogy mindenki, aki látja a szőlőültetvényt, azt mondja, hogy mindenekelőtt vízre lenne szükség. [A hátlapon:] Csatornákat ásunk és öntözünk. . . . .
Jó erőt
Pap. Flind. Fetr. I. 29 = Witkowski 18
198. Dionysios – Ptolemaiosnak (I. e. 160 táján)
Dionysios üdvözli Ptolemaiost és jó erőt kíván neki. Milyen előítéletektől ment nagylelkűséget tanúsítottam minden emberrel, de kiváltképpen veled és öcséddel szemben Sarapisra és a te nemes lelkületedre való tekintettel, és amióta téged bemutattak nekem, az volt a törekvésem, hogy mindenben szolgálatodra legyek. Amikor Mecheir 17-én öcséd találkozott velem és arra kért, hogy ha ő egy harmad tekercset hoz, írnokaim írják át az összes aktákat, azt mondtam neki, hogy ne engem kérjen, hanem gondoljon arra, hogy van egy fitestvére az udvarnál, oda menjen, a másolóknak pedig ne adjon semmi másolni valót s ne költsön erre pénzt. Azzal bocsátottam el őt, hogy jöjjön el korán reggel, vegyen át tőlem Memphisben egy negyed mérce szezámmagot, őrölje azt péppé, mivel a városba akartam vitetni. De ő nyilván nem ért rá ezen a napon és most szégyell elém kerülni. Ha tehát ez az ok, s ő azért nem jön többé hozzám, mert szégyenkezik, beszélj a lelkére és küldd őt hozzám, mert mindenki jöhet egyszer ilyen zavarba. Az istenekre mondom, aggódom, hogy nem beteg-e a fiú, de nem érek rá felmenni hozzátok. De ha valami más miatt nem mutatkozik, értsd meg jól, hogy ha felmegyek imádkozni, nem térek be hozzád, hanem Prótarchosnál fogok megszállni. Jó egészséget [A hátlapon:] Ptolemaiosnak.
Pap. Paris. 48 = Moravcsik 17



199. Petesuchos – Marrésnek (I. e. II. sz. vége)
Petesuchos, Marrés fia, kerkeséphisi földműves üdvözli Marrést, Petoseiris fiát . . . . . . és fivérét. Tudd meg, hogy földjeinket elárasztotta a víz, és nincs semmink, még takarmány sem az állataink számára. Légy szíves tehát legelőször is hálát adni az isteneknek, azután pedig sok lélek megmentése érdekében keresni nekem táplálásunkra falutok határában öt hold földet, hogy abból élelemhez jussunk. Ha ezt megteszed, egyszer s mindenkorra nagy szívességet teszel nekem. Jó erőt
Pap. Tebt. 56 = Moravcsik 24
200. Poseidónios – a tebtynisi papoknak (I. e. 99)
Poseidónios üdvözli a tebtynisi papokat és jó erőt kíván nekik; magam is egészséges vagyok. A közületek való Sokonóphis és Ópis eljött a városba és hivatkozott arra az ősi barátságra, amelyet régtől fogva éreztek irántunk. Rendelkezzetek tehát velem bátran, amennyiben szükségetek volna rám, hiszen régtől fogva félem és tisztelem szentélyteket.* A 16. évben Phaóphi 9-én. [A hátlapon:] Poseidónios részéről a tebtynisi papoknak.
Pap. Tebt. 59 = Moravcsik 26
* Soknebtynis krokodilus-isten szentélye.
201. Petosuchos – barátainak (I. e. 95)



Petosuchos, Panebchunis fia üdvözli Petearsemtheust és Paganist, Panebchunis fiait, Pathémist, Paras fiát, Petearsemtheust, Harsenuphis fiát, Petearsemtheust, Psennésis fiát és Hórost, Patés fiát és jó erőt kíván nekik; én is jó erőben vagytok, úgyszintén Esthaytis, Patus, Almentis, Phibis, Psenosiris, Phaphis és a mi embereink mind. Ne szomorkodjatok az eltávozottak miatt. Elvoltak készülve rá, hogy megölik őket. Ő nekünk nem tett semmi rosszat, sőt ellenkezőleg gondja volt ránk.* Írjatok, amiről csak akartok. Azt hallottuk, hogy az egér megrágta a vetést. Szívesen látunk, ha hozzánk jöttök, hogy akár itt, akár ha úgy tetszik, Diospolisban gabonát vásároljatok. Hóros és Petosiris jó erőben van. Jó erőt A 19. év Pachón 8-án. [A hátlapon:] Petearsemtheusnek, Nebchunis fiának Petosuchostól, Nebchunis fiától.
Pap. Grenf. II. 36 = Hunt-Tidgar I. 103
* Egy másik levelében a levélíró egy magasállású férfiről mint pártfogójáról ír, de bizonytalan, vajon e homályosan fogalmazott levélben említett személy azonos-e azzal.
202. Athénagoras – papoknak (I. e. I. sz.)
Athénagoras főorvos üdvözli a labyrinthosi öltöztetők* papjait és az öltöztetőket. Minthogy a szolgálatomban álló Hérakleidés a ti körzetetekben meghalt és a ti temetőtökben fekszik, elküldtem érte Nikiast és Krokost. Legyetek szívesek kiszolgáltatni nekik a holttestet minden ellenszolgáltatás nélkül és segítsetek nekik Ptolemaisig elszállítani. Az alexandriai öltöztetők is írtak nektek róla. Törődjetek egészségetekkel. Jó erőt A 14. év Hathyr 25-én. [A hátlapon:] Az öltöztetők papjainak és az öltöztetőknek.
Pap. ? (Bulletin de la Société Archéologique d'Alexandrie XIV. p. 194) = Hunt-Edgar I, 104



* Templomi alkalmazottak, akiknek feladata volt nemcsak az istenek szobrait, hanem a bebalzsamozott halottakat, a múmiákat felöltöztetni. Labyrinthosról lásd a 75. papiruszt.
203. Theón – Tyrannosnak (I. sz. 25 táján)
Theón sokszor üdvözli az igen tisztelt Tyrannost. Hérakleidés, e levél átadója, fivérem. Ezért minden befolyásommal arra kérlek téged, vedd őt pártfogásodba. Megkértem írásban fivéredet, Hermiast is, hogy szóljon neked róla. Nagy szívességet teszel nekem, ha kitüntető figyelmedben részesíted. Mindenekelőtt kívánom, légy egészséges és boldog, jó órában legyen mondva. Jó erőt [A hátlapon:] Tyrannos pénzügyi igazgatónak.
Pap. Oxy. 292 = Moravcsik 36
204. Ammónios – Aphrodisiosnak (I. sz. 38)
Ammónios üdvözli a kedves Aphrodisiost. Levelet írtam Hérakleiosnak, a pásztornak, hogy adjon neked egy szamarat és meghagytam Ópheliónnak, hogy az is adjon egyet s küldje el nekem a kenyereket. Minthogy 3 vékányit küldtél nekem, kérlek, feltétlenül küldd el legott a többi 3 vékát is és a húsfélét, mert hajón vagyok. Intézkedj, míg haza nem jövök, a malacok eledeléről, továbbá a takarmány' áráról, hiszen úgyis van elszámolni valónk. Megkaptam mindent. Kérd meg feleségedet nevemben, hogy lássa el a malacokat. Törődj a borjúval is. Okvetlenül küldd, el nekem, Aphrodisios, a kenyereket és a húsfélét és légy szíves, írd meg, hogy kinek adjam a további 20 drachmát takarmányra és eledelre. Jó erőt
Gaius Caesar Augustus Germanicus 2. évében. Mecheir 26-án. [A hátlapon:] Aphrodisios intézőnek.



Pap. Ryl. 229 = Moravcsik 38
205. Sarapión – Hérakleidésnek (I. sz. 41)
Sarapión üdvözli a mi Hérakleidésünket. Két másik levelet küldtem neked, egyet Nédymos, egyet Kronios rendőr útján. Egyébként megkaptam a levelet az arabtól, elolvastam és elszomorodtam. Járj kedvében Ptollariónnak minden időben, talán ő kiszabadíthat téged. Mondd neki: "Én más vagyok, mint a többiek, én rabszolga vagyok, egy talentumnál kevesebbért adtam el neked áruimat, nem tudom, mit fog velem tenni patrónusom, sok a hitelezőnk, ne tegyél minket tönkre." Kérleld őt naponként, talán megesik a szíve rajtad. Ha nem, akkor, mint mindenki más, őrizkedj te is a zsidóktól. Ha kedvében jársz, inkább megnyered a barátságát. Vajon Diódoros révén nem lehet-e aláhatni a táblát a helytartó feleségével? Ha dolgaidat elvégzed nem emelhetnek kifogást. Üdvözöld melegen Diódorost. Jó erőt
Üdvözöld Harpokratiónt. Tiberius Claudius Caesar Augustus Germanicus császár n. évében, Kaisareios hónap 11-én. [A hátlapon:] . . . . . . Alexandriába a Császári Piacra . . . . . Hérakleidésnek Sarapióntól . . . . . .
Pap. B. G. U. 1079 = Hunt-Edgar I. 107, Mitteis-Wilcken I. 60
206. Kapitón – Térésnek (I. sz. 41-54 közt)
Kapitón sokszor üdvözli a kedves Térést. Megkapván leveledet mindenekelőtt rendkívül megörültem, hogy egészséges vagy és feleségedet és gyermekedet jó erőben találtad. Ami az ebédlő ügyét illeti, légy nyugodt, mindent úgy fogok tenni, ahogy elvállaltam, sőt még többet is. Nagy súlyt helyezek rá, szívemen fekszik a te barátságod, és amit előbbi leveledben rám bíztál, készen fogod találni.



Reménylem azonban, hogy mire megjössz, még többet is készen találsz majd. Primosnak és Tycharionnak nagy köszönettel tartozom, mert meghagyásod értelmében járnak el és gondjuk van ránk. A festők mindent tarkára festettek és még dolgoznak. Ami az oszlopcsarnokot illeti, ha már rendbehozatod, írd meg, hogy óhajtod, mit akarsz oda, képeket az Iliasból,* vagy valami mást, mert a hely megkívánja. Jó erőt Köszönt téged Sertórios, övéivel együtt. Köszöntsd a tiéidet mind. Tiberius Claudius Caesar Augustus császár . . évében Pachón 2-án.
Pap. Berol. 11 662 = Moravcsik 41
* Homéros költeményei, mint a ránk maradt emlékek bizonyítják, gyakran szolgáltak falfestmények tárgyául.
207. Hóros – Apiónnak (I. sz. I. sz. vége)
Hóros üdvözli az igen tisztelt Apiónt. Lampónnak, az egerésznek 8 drachma foglalót adtam megbízásodból, hogy irtsa ki az egereket Tokaban. Légy szíves, küldd meg nekem. Hogy tudomásod legyen róla, Dionysiosnak, Nemerai elöljárójának is kölcsön adtam 8 drachmát, de ő még nem adta meg. Jó erőt Payni 14-én.
Pap. Oxy. 299 = Moravcsik 46
208. Aphrodisios – Hérakleiosnak (I. sz. 117 táján)
Aphrodisios üdvözli a kedves Hérakleiost. Egyesektől, akik ma Ibionból érkeztek, arról értesültem, hogy együtt jöttek Apollónios úr egyik rabszolgájával, aki Memphisből jött és aki az ő győzelmeinek és sikereinek örvendetes hírét újságolta nekik. Ez okból küldök hozzád, hogy megtudakoljam a valót, koszorút hordva ünnepeljek s az isteneknek bemutassam a kötelező áldozatokat. Légy



szíves, igen tisztelt uram, mielőbb közöld ezt velem. Az Oasisból két rabszolgafiút hoztak uradnak, akik közül az egyik négy-éves, a másik hároméves és . . . . . . ezüst árért . . . . . . neked, hogy légy. . . . . . Jó erőt kívánok neked, igen tisztelt uram. 4-én. [A hátlapon:] Hérakleiosnak, Apollónios intézőjének.
Pap. Giess. 27 = Moravcsik 51
Nyilván a 116-ban kitört zsidó felkelés eseményeiről van szó. Hogy Apollónios, az egyiptomi kerületi főnök milyen szerepet játszott elfojtásában, nem ismeretes.
209. Ismeretlen személy – Apollóniosnak (I. sz. 118 táján)
. . . . . üdvözli az igen tisztelt Apollóniost. . . . . . Hermiast, megvásárolván . . . . . . örvendve azon, hogy óhajtásod teljesült, s akadtak megfelelők éspedig olyan olcsó áron, hogy mindenki megcsodálta, aki csak látta. A páncélt, amely jó sárgarézből van, finom szövésű és nagyságához képest oly könnyű, hogy nem fárasztja a viselőt, több érdemes barátom jelenlétében vásároltam 360 drachmáért, de többet ér, amint magad is látni fogod. Hasonlóképpen az itáliainak nevezett kardot . . . . . . magasabb ár helyett 80 drachmáért, a félfont bíborszövetet 264 drachma helyett 252 drachmáért és a két mérce fűszert 80 drachmáért. Övbe való tőr jelenleg nem akadt megfelelő, s nem tartottam tanácsosnak, hogy olyat vegyek, amilyet esetleg kifogásolnál. Réz csacsikát, ha árulták volna 24 drachmáért, rögtön küldtem volna. Ha 40 drachmáért meg akarnád venni, amennyiért a mester alkudozásomra ideígérte, közöld velem. A 24 drachmát, amit e célra adtál, visszaküldtem neked, noha Dionysios, az ezüstműves kerek 40 drachmát visszatartott a neked megküldött szobrok elhelyezésére szolgáló faláda foglalója címén; de ha jónak látod, uram, küldd vissza a ládát, hogy visszaadjam és megkapjam a pénzemet. Hiszen könnyen készülhet nálad ahhoz hasonló. Ha még valamit óhajtasz, írj s szívesen elintézem. [Második kéz:] A nyers fém most . . . . . . mert, amint tudod, Koptosban naponta változnak az árak. Jó erőt kívánok neked, uram



Payni 25-én.
Pap. Giess. 47 = Moravcsik 56
210. Tays – Apollóniosnak (I. sz. 118 táján)
Tays sok üdvözletet küld urának, Apollóniosnak. Mindenekelőtt köszöntelek, uram; mindenkor imádkozom egészségedért. Nem kevéssé gyötrődtem, uram, hallván, hogy gyengélkedtél, azonban hála legyen az összes isteneknek, amiért megőriznek a bajtól. Kérlek, uram, ha úgy tetszik, küldj értünk, mert ha nem, belepusztulunk, hogy nem láthatunk téged naponta. Bárcsak repülni tudnánk, hozzád jönni és odaborulni eléd; gyötrődünk, ha nem látunk. Így hát légy ismét jó szívvel hozzánk és küldj értünk. Jó erőt, uram . . . . . . minden megvan . . . . . . Epeiph 24-én. [A hátlapon:] Apollónios kerületi főnöknek.
Pap. Giess. 17 = Moravcsik 57
211. Aurelius Archelaus – Julius Domitiusnak (I. sz. II. sz.)
Julius Domitius legiobeli katonai tribunusnak üdvözletét küldi altisztje, Aurelius Archelaus. Már korábban is figyelmedbe ajánlottam Theón barátomat, és most is kérlek, uram, legyen rajta a szemed, mintha én volnék az. Mert olyan ember, hogy meg fogod őt szeretni. Elhagyta övéit, vagyonát, munkáját és követett engem. Minden tekintetben mentesített a gondoktól. Ezért azt kérem tőled, hogy legyen neki szabad bejárása hozzád. Ő mindent el tud mondani tevékenységünkről. Amit nekem mondott, úgy is történt . . . . . . Kedveltem ezt az embert . . . . . . de. . . . . . uram, . . . . . . azaz. . . . . . őt mint. . . . . . közbenjárónak, hogy őt ajánljam. Legyetek, uram, boldogok, éljetek jólétben sok éven át tiéiddel egyetemben. Légy tekintettel e levélre, uram, gondold azt, hogy én beszélek veled. Jó erőt



[A hátlapon:] Julius Domitius legiobeli katonai tribunusnak Aurelius Archelaus altiszttől.
Pap. Oxy. 32 (latin) = Moravcsik 76
212. Korbolón – Hérakleidésnek (I. sz. II. sz.)
Korbolón üdvözli urát, Hérakleidést. Hóriónnal elküldtem neked a kulcsot és Apollónios tevehajcsárjával, Onnóphrisszal a zárat. Ahhoz a levélhez hozzágöngyöltem egy ibolyaszínű mintát. Kérlek, légy szíves, vásárolj nekem abból két drachmáért és küldd el gyorsan, akivel tudod, miután meg kell hogy szőjjék a ruhát. Mindent, amiről írtad, hogy meg kell kapnom Onnóphristól, megkaptam sértetlenül. Az említett Onnóphrisszal küldtem neked hat mérő szép almát. Hálával tartozom az összes isteneknek, ha meggondolom, hogy ráakadtam Plutiónra, amikor éppen az oxyrhynchosi kerületbe ment. Ne gondold, hogy nem törődtem a kulccsal, de az oka az, hogy a kovács messze van tőlünk. Csodálom, hogy nem tartottad jónak elküldeni Korbolón útján azokat, amikről megírtam, hogy küldd el, noha az ünnepen szükségem van rájuk. Kérlek, vegyél nekem egy ezüst pecsétnyomót és küldd el mielőbb. Légy rajta, hogy Onnóphris megvegye [a lapszélen:] nekem, amit neki Eiréné anyja mondott. Megmondtam neki, hogy Syntrophos azt mondta, hogy mostantól fogva ne adjanak Amarantosnak többé semmit sem az én számlámra. Amit adtál neki, közöld velem, hogy elszámoljak vele, de ha nem, eljövök ezért a fiammal. [A hátlapon:] A nagy sajtokat megkaptam Korbolóntól, pedig nem nagyokat akartam, hanem kicsiket. Amit csak óhajtasz, közöld velem, s én szívesen elintézem. Jó erőt
Payni 1-én. Küldj nekem nővérem számára egy obolosért süteményt. Hérakleidés úrnak, Ammónios fiának.
Pap. Oxy. 113 = Moravcsik 77



213. Sarapión – Ptolemaiosnak (I. sz. II. sz.)
Sarapión üdvözli a kedves Ptolemaiost. Minthogy jó barátom vagy az arsinoéi kerületben, s irántam régóta tanúsított jóindulatod folytán egyedül reád támaszkodhatom, kérlek e levél útján, minthogy egyes, nekem juttatott geometriai feladatokkal küszködöm, hogy segítségeddel e dolgokba beavatást nyerjek. Amint személyesen is kértelek, most is arra kérlek, add át e levél vivőjének azt a papiruszt, amelyet szíves jóindulattal megígértél, abban a biztos tudatban, hogy e szívességed nem fog viszonzatlanul maradni, hanem úgy fogom visszafizetni, ahogyan parancsolod. Amit jónak látsz, tedd meg tehát. [Második kéz:] Jó erőt kívánok neked. [Első kéz:] Pharmuthi 24-én. Melankomas iskolájába, Ptolemaiosnak Sarapióntól.
Pap. ? = Schubart 42
214. Eiréné – Taonnophyisnak és Philónnak (I. sz. II. sz.)
Eiréné vigasztaló üdvözletét küldi Taonnophrisnak és Philónnak. Úgy elszomorodtam és úgy megsirattam a megboldogultat, amint megsirattam Didymast, s mindent, ami illő, megtettem én is és enyéim is, Epaphrodeitos, Thermuthion, Philion, Apollónios és Plantas. De hiszen ilyesmi ellen senki sem tehet semmit. Vigasztaljátok hát egymást. Legyetek boldogok Hathyr 1-én. [A hátlapon:] Taonnophrisnak és Philónnak.
Pap. Oxy. 115 = Moravcsik 80
215. Eiréné – Taonnophrisnak és Philónnak (I. sz. II. sz.)
Eiréné Taonnophrisnak és Philónnak.



340 drachmát adtam Kalokairosnak Dionysios számlájára, minthogy azt írta nekem, hogy adjak neki, amennyit kér. Legyetek szívesek, adj átok át azt munkásunknak, Parammónnak, és ha még valamire szüksége volna, adjátok meg, amit csak óhajt, és bocsássátok el mielőbb. Kalokairosszal útitáskámban lepecsételve egy mérő ombosi datolyát és huszonöt gránátalmát küldök nektek. Legyetek szívesek abban nekem két drachma súlyú hashajtót küldeni, mert sürgős szükségem van rá. Ugyancsak Kalokairosszal lepecsételve egy doboz nagyon jó szőlőt és egy kosár jó datolyát küldök nektek. Jó erőt Hathyr 30-án. [A hátlapon:] Taonnophrisnak és Philónnak.
Pap. Oxy. 116 = Moravcsik 81
216. Ismeretlen személy – ismeretlennek (I. sz. II. sz.)
. . . üdvözli a kedves . . . Egy másik levelet is küldtem neked, amelyben kértelek Pyrros 6 ruháját és a 2 . . . kabátot illetőleg, hogy küldd el azokat nekem, bármennyibe is kerül. Most sietve írok, hogy ne aggódj, mert én úgy fogom intézni, hogy semmi bajod sem fog történni. Tudd meg, hogy a templomi leltárak számvizsgálója megjött és a te körzetedbe is készül elmenni. Mindazonáltal ne izgulj, mert én kisegítelek a bajból. Ha van időd, hozd rendbe a számadásaidat és jöjj hozzám. Ugyanis ez az ember szerfölött szigorú. De ha valami akadályoz, küldd el nekem azokat, és én ki foglak húzni a csávából; tudniillik barátságot kötöttem vele. Ha az anyagiak körül nehézségeid volnának, és jelenleg nem állnak rendelkezésedre, írj nekem, és én, mint múltkor, most is ki foglak segíteni. Sietve írok neked, nehogy személyesen jelenj meg, mert mielőtt még hozzád menne, rá fogom bírni, hogy futni hagyjon. Ugyanis írott meghatalmazása van, hogy az engedetlenkedőt őrizet alatt a főpaphoz küldje. Gondolj magadra és arra, hogy megvásárold azt, amit írtam. Ha azonban van valami . . . . ., hozd fel nekem, amid van, mert szükségem van rá. Jó erőt, tisztelendőm



Pap. Tebt. 315 = Moravcsik 82
217. Chairémon – ismeretlennek (I. sz. II. sz.)
Chairémón lakomára kéret Sarapis úr asztalához a Sarapis-szentélybe holnap, azaz 15-én a 9. órától kezdve.*
Pap. Oxy. 99 = Moravcsik 86
* Időszámításunk szerint körülbelül d. u. 3 óra.
218.Ismeretlen személy – ismeretlennek (I. sz. II. sz.)
. . . . . . kút és a bejárat és kijárat az összes munkások számára az oldalsó úton van, és ha szerencsésen elkészülünk, a tetőt is biztonságossá fogjuk tenni. A lépcső korláttal el van látva, és a folyosó a kis ebédlő korlátjával együtt készül. A nagy ebédlő ablakainak kereteit ma részben beillesztettük. A második vízhűtőt holnap fedjük be. A te kapud előtti nyílt tér tulajdonosai falusi lakosok; értesíteni fogom Hérakleiost, hogy küldjön hozzájuk. Elküldtem neked a kezdettől fogva Payni 14-ig szóló számadást, amely folyamatosan van írva, de négy szakaszra oszlik, gondnokod részére, hogy ő, akinek frissen emlékezetében van azoknak a felszerelési tárgyaknak az ára, amelyeket vásárol, ne tápláljon gyanút a számadás tételeivel szemben. Mert megírtam neked, uram, más alkalommal, hogy semmit sem vásárolunk az ő tudta és beleegyezése nélkül. Kívánom, hogy téged, uram, további sikerek és teljes jólét birtokában lássalak. Jó erőt, uram Payni 20-án.
Pap. Ryl. 233 = Hunt-Edgar I. 123
219. Móros – Epimachosnak (I. sz. II. sz.)



Írok neked, hogy tudomást szerezz arról, hogy 8-án megszórtuk az oasisbeli ember árpáját és soha még annyi bajjal nem szórtunk árpát. Mert esett az eső, a szél leküzdhetetlen volt, s Panares a megmondhatója, hogy mi mindent meg nem tettünk, hogy isten segítségével át bírjuk szállítani a többit. Az egész termés 38 véka és 4 mérő volt; ebből előre félretettem 12 1/2 vékát és 8 mérőt. Érdeklődtem az ezidei fű ára felől: a faluban egy rakományt hét drachmáért adtak, Panares is tudja. Sok keresés után találtam szárazat és olyat, amelyet nem kell rögtön készpénzzel kifizetni, hanem csak négy hónap múlva. Fontold meg, hogyan szállítod el, és ha úgy látod jónak, írj nekem és hogy hányad részt tegyek félre a nagy haszonbérlet hozamából és hogy akarod-e, hogy összekeverjem az oasisbeli emberét a többivel. Atyád helyiségében helyeztem el az én részemet. Könyörgök érted, összes gyermekeidért és összes fivéreidért . . . Jó erőt kívánok neked, uram
Pap. Oxy. 1482 = Hunt-Edgar I, 124
220. Tasois – Dionysiosnak (I. sz. II/III. sz.)
Tasois üdvözli az igen tisztelt Dionysiost. Lásd, én nem utánoztalak abban, hogy elszakítsd tőlem a fiamat, de ha te ilyen módon fogsz akadékoskodni vele, elküldöm Ptolemaiost és elszakítom őt tőled. Amikor apja meghalt, fizettem érte 1300 drachmát és elköltöttem ruháira 60 drachmát. Kérlek, ne beszéld rá őt, hogy szakítson velem, vagy fogom őt és Alexandriában hagyom zálogul*. Légy szíves, küldj nekem e levél átadója útján két havi fizetést és a kabátot és tudasd, mennyi pénzt adtál neki és hogy megkaptad-e a kabátot. Küldd el a kendőt fivérednek. Jó erőt [A hátlapon:) Dionysiosnak Tasoistól.
Pap. Oxy, 1295 = Hunt-Edgar I. 129
* A levélíró nyilván a fiú munkáját ajánlja fel zálogul a kölcsönvett pénzért.
221. Eunoia – ismeretlen személynek



(I. sz. II/III. sz.)
. . . . . . most gondod legyen rá, hogy kiváltsd az én dolgaimat Sarapióntól. 2 minőért vannak zálogban és én megfizettem Epeiphig az egy statért egy mina után. Ezek: egy tömjénszínű fejkendő, egy onyxszínű fejkendő, egy alsóruha, egy fehér fátyol bíborvörös szegéllyel, egy lakóniai szegélyű zsebkendő, egy bíbor vászonruha, 2 karkötő, egy nyaklánc, egy takaró, egy Aphrodité-szobor, egy csésze, egy nagy cinkanna, egy korsó. Onétórtól szerezd vissza a 2 karperecet. Nyolc kezes mellett van zálogban a múlt évi Tybitől egy mina után egy statérért. Ha nem elég a pénz, Theagenis úrnőnk könnyelműsége következtében, ha, mondom, nem elég a pénz, add el a karkötőket a pénz kiegészítésére. Köszöntsd sokszor Aiat és Eutychiát. Jó erőt kívánok neked
És Alexandrát is. Xanthilla köszönti Aiat és övéit mind. [A hátlapon:] . . . . . . Eunoiától.
Pap. Oxy. 114 = Hunt-Edgar I. 131
222. Appianos – Héróneinosnak (I. sz. 256)
Appianostól. Ha valaki a legcsekélyebb dolgot felküldi, köteles azt levél kíséretében küldeni és közölni, hogy mit küldött és ki által. Amit azonban te felküldtél, nem volt annyi, hogy egy ember és egy szamár az idejét töltse vele, négy kosár rohadt füge volt. A fügék rosszaságából, szárazságából és fonyadtságából kitűnt, hogy a birtok el van hanyagolva. De erre vonatkozólag egyszer még leszámolunk egymással. Az euhémertai emberem is felküldött valakit valami csekélységgel, pedig egy és ugyanazon személy által felküldhettétek volna mind a ketten, ha tudatjátok egymással. Héróneinos intézőnek. [A hátlapon:] Héróneinos intézőnek.
Pap. Flor. 176 = Moravcsik 98



Héróneinosnak, aki egy császári birtok intézője volt, ránk maradt körülbelül 200 papirusz-lapot kitevő s 15 évet felölelő levelezése. E gyűjteményből valók azok a levelek, melyekben felettesei, Appianos és Alypios, utasításaikat közlik vele (lásd a következő öt papiruszt).
223. Alypios – Héróneinosnak (I. sz. 256)
Alypiostól. Isten segítségével várj minket 23-án, amikor is hozzád érkezünk.:Mihelyt tehát megkapod levelemet, feltétlenül fűttesd be a fürdőt, hordass oda fahasábokat és gyűjtess mindenünnen szalmát, hogy meleg fürdőt vehessünk, mert télies az idő. Elhatároztuk ugyanis, hogy nálad szállunk meg, mert egyrészt a többi birtokot is meg akarjuk szemlélni, másrészt a te ügyeidet is el akarjuk intézni. Gondoskodj minden egyéb tekintetben is ellátásunkról, mindenekelőtt jó malacról társaink kedvéért, de ezúttal jó legyen, nem olyan, mint minap, sovány és ehetetlen. Üzenj a halászoknak is, hogy hozzanak halat. Küldök egy levelet Hórión számára, hogy küldjön neked ötszáz köteg takarmányt, te pedig majd ugyanannyit fogsz neki visszaadni. Az én igásállataim ugyanis zöld takarmányt esznek. Mindenesetre hozass bőségesen zöld takarmányt, hogy elegendő táplálékuk legyen. [Második kéz:] Küldj tehát a takarmányért még ma. Jó erőt kívánok neked, igen tisztelt uram [Első kéz:] Héróneinos intézőnek, a 3. évben Tybi 22-én.
Pap. Flor. 127 = Moravcsik 99
224. Alypios – Héróneinosnak (I. sz. 260 táján)
Alypiostól. Ha tudsz, adj meg az adószedőnek a te gabonamértékeddel mérve minden gabonailletéket és a nyugtát vedd át rögtön annak tudatában, hogy ha valami hanyagságot követsz el és a nyugtát nem kapod meg, a te régi vétkeid is elnyerd: büntetésüket. Jó erőt kívánok neked. . .



Pap. Flor. 162 = Hunt-Edgar I. 142
225. Alypios – Héróneinosnak (I. sz. 262)
Alypiostól. Legyen gondod a vadászokra, akiket kiküldtem vaddisznókra vadászni, hogy megadd nekik mindazokat a dolgokat, amire szükségük van, azaz amit ők és állataik meg szoktak kapni, hogy teljes buzgalommal vadászhassanak. Adj nekik a rádbízottak közül egy fürge állatot, mivel az ő öszvérüket saját használatomra foglaltam le. [Második kéz:] Jó erőt kívánok neked, igen tisztelt uram. [Első kéz:] Héróneinosnak, a thrasói intézőnek. A 9. év Pachón 25-én.
Pap. Ryl. 238 = Hunt-Edgar I. 143
226. Alypios – Héróneinosnak (I. sz. 264)
Alypiostól. Minthogy egy jó barátom megbízott, gondoskodjál két magas, hibátlan nőstényszamár megfelelő áron való megvásárlásáról úgy, hogy se az eladó ne károsodjék, se mi ne szenvedjünk nagyobb kárt. Árukat tüstént megkapod, mihelyt megtekintettem azokat. [Második kéz:] Jó erőt kívánok neked, igen tisztelt uram. [Első kéz:] Héróneinos thrasói intézőnek. A 12. évben Hathyr 29-én.
Pap. Flor. 142 = Moravcsik 102
227. Alypios – Héróneinosnak (I. sz. 264)
Alypiostól.



Már máskor is kaptatok utasítást, hogy jelentsétek a raktáron levő és elküldött gabonamennyiséget, de ti mellőztétek ezt, mivel alighanem rossz volt a lelkiismeretetek. Tegyétek meg most, nehogy katona jelenlétében legyetek kénytelenek ezt megtenni. Jó erőt kívánok neked, igen tisztelt uram Héróneinos thrasói intézőnek. A 12. év Thóth 26-án.
Pap. Flor. 137 = Hunt-Edgar I. 144
228. Ismeretlen személy – ismeretlennek (I. sz. 264-282 közt)
. . . . . . amely termés . . . . . . kiutalni az árpát . . . . . . ugyanazon számítás szerint, és ne legyen rá gondjuk, ami már ki volt mondva. . . . . . amikor a befizetéseket már elküldték neki Alexandriából. Az ürügyek, halogatások és beadványok ellenére sem gondolom, hogy ő ezt ok nélkül tervezte volna így. De ha a most beállott bőség nem is adna alkalmat az elszámolásra, saját megnyugtatásomra mégis szíresen magamra vállalom a fizetést. Ha pedig . . . . . . ismét eladtak kenyeret . . . rövidesen eljönni . . . . . . Nilost és Apollónios atyát . . . . . . azt írták, hogy a pénzt nektek tüstént kiutalják. Hozzátok le azt Alexandriába, miután nálatok az arsinoéi kerületben . . . . . . vászonárut vettetek. Mert abban megegyeztem Primitinosszal, hogy a pénzt Alexandriában utalják ki neki. [Második kéz:] A . . évben Payni 8-án Rómából. [Első kéz:] Jól tettétek, testvérek, hogy megvettétek a vászonárut . . . . . . néhányan közületek vigyék magukkal . . . . . . és induljanak Maximos paphoz és . . . . . . templomi előolvasóhoz. Alexandriában eladván a vászonárut, utaljátok ki a pénzt Primitinosnak vagy Maximos papnak, nyugtát véve tőle. Ő pedig a többletet, az általatok eladott kenyér árát és a vászonért járó pénzt vegye letétbe és adja át Thenasnak, hogy ha Isten segítségével Alexandriába jutok, ott megtaláljam azt kiadásaim fedezésére. Ne mulasszátok el, testvérek, mielőbb elintézni ezt, nehogy Primitinos, aki Rómába készül hajózni, az én terminusom miatt időzzön Alexandriában, hanem hogy, mivel ő létesítette számunkra a pappal és a környezetében levő szentséges elöljárókkal való összeköttetést, köszönetemet lerójam neki és mindent veletek és Agathobulosszal egyetértésben intézzek. [Második kéz:] Jó erőt kívánok nektek.



Pap. Amb. I. 3 a = Moravcsik 105
Úgy látszik, az ismeretlen levélíró az arsinoéi kerületben élő egyiptomi keresztények Rómában tartózkodó bizalmi embere volt, s gabonakereskedelemmel foglalkozott. Az üzleti ügyek lebonyolításában résztvevő Maximos pap minden jel szerint azonos Maximos alexandriai püspökkel (264-282).
229. Héphaistión – Stephanosnak (I. sz. III. sz.)
Stephanosnak Héphaistióntól. Fiam, Theón levelének vétele után legott tégy félre mindent és jöjj hozzám a jószágomra a velem történtek miatt. Ha nem tennéd meg, amint az istenek nem kíméltek engem, úgy én sem fogom az isteneket kímélni. Jó erőt
Pap. Oxy. 1065 = Moravcsik 111
230. Aurélios Theóneinos – Didymosnak (I. sz. III. sz.)
Aurélios Theóneinos üdvözli az igen tisztelt Didymost. Én nem foglak téged utánozni, sem a te embertelen leveleidet, hanem úgy írok neked ismét, mint Theóneinos Didymosnak. Noha sokszor írtam már neked és még levélpapiruszt is küldtem, hogy írhass, te egyáltalán nem méltattál arra, hogy bármi módon is megemlékezzél rólam, nyilván gazdagságod és nagy vagyonod miatt felfuvalkodva lenézed barátaidat. Ne légy ilyen testvéreddel, Theóneinosszal szemben, hanem írj nekünk gyakrabban leveleket, hogy barátodnak módjában álljon leveleid útján is hallani dolgaidról. Hiszen magad is jól tudod, minden egyes alkalomkor, ha valaki hozzánk jön, mindent megteszek, hogy megtudjak valamit egészséged felől. Üdvözlöm atyánkat, Suchiónt. [A hátlapon:] Didymos barátomnak.
Pap. Flor. 367 = Moravcsik 114



231. Philosarapis – Apiónnak (I. sz. III. sz.)
Légy üdvözölve, uram, Apión; én, Philosarapis köszöntelek, kívánva neked egész háznépeddel egyetemben üdvöt és jólétet. Mindenki előtt nyilvánvaló, hogy nemcsak mi emlékezünk meg rólad, hanem maguk az ősi isteneink is, hiszen a mi egész ifjúságunk szívében hordoz téged és emlékezetében tartja a te jóindulatodat. Ha valamire szükséged van hazulról, uram, írd meg nekem; kész örömmel állok rendelkezésedre, megbízásaidat szívesen veszem és kegynek tekintem. Köszöntöm Hóriónt, a tiszteletre méltó testnevelési főfelügyelőt. [Második kéz:] Jó erőt kívánok neked, jó uram, nemes Apión, légy boldog egy életen át mindazokkal, akikkel életedét megosztod. [A hátlapon az első kéz:] Apión testnevelési főfelügyelőnek és az antaiopolisi kerület volt főnökének [második kéz:] Philosarapistól, Antaiopolis tényleges áldozati felügyelőjétől.
Pap. Oxy. 1664 = Moravcsik 115
232. Phlavios Hérkulanos – Aplónarionnak (I. sz. III. sz.)
Phlavios Hérkulanos sokszor üdvözli az édes és igen tisztelt Aplónariont. Nagyon megörültem, midőn megkaptam leveledet, melyet a késműves adott át nekem, azt azonban, amelyet, mint írod, a táncos fia, Platón útján küldtél, nem kaptam meg. Nagyon elszomorodtam, hogy nem jöttél el fiam születésnapjára, se te, se a férjed, mert sok kellemes napot tölthettél volna itt vele. Biztosan valami jobb dolgod akadt, s ezért mellőztél minket. Szeretném, ha te, csakúgy mint jómagam, mindég jól volnál, de viszont szomorkodom, hogy távol vagy tőlem. Ha tőlem távol nem megy rosszul a sorod, örülök, hogy jó dolgod van, noha emésztem magamat, hogy nem látlak. Azt tedd, ami neked jobb; ha bármikor látni akarsz bennünket, a legnagyobb örömmel fogadunk. Légy szíves tehát Mesoré hónapban eljönni hozzánk, hogy okvetlenül lássunk. Köszöntsd anyádat, atyádat és



Kalliast. Köszöntenek a fiam, az ő anyja és társam, Dionysios, aki az istállóban segít nekem. Köszöntsd összes szeretteidet. [Második kéz:] Jó erőt kívánok neked. [A hátlapon az első kéz:] Adassék Aplónarionnak Hérkulanostól . . . . . . patrónusától, Phlavios Hérkulanostól.
Pap. Oxy. 1676 = Moravcsik 116
233. Apión – Didymosnak (I. sz. III. sz.)
Apión üdvözli Didymost. Mihelyt megkapod e levelet, minden egyebet rögtön félretéve gyere hozzám, mert nővéred gyengélkedik. Ha jössz, hozd el a nálad levő fehér ruháját, de a türkiszszínűt ne hozd el, hanem ha el akarod adni, add el, ha pedig a leányod számára akarod meghagyni, hagyd meg. De semmiképpen el ne hanyagold őt, és ne nyugtalanítsd feleségedet vagy a gyerekeket. Ha jössz, Theognisba gyere. Jó erőt kívánok neked
Pap. Tebt. 421 = Hunt-Edgar I. 135
234. Hebdomos – Theónnak (I. sz. III. sz.)
Hebdomos üdvözli urát, Theónt. Elküldtem neked a napi kiadások részletes jegyzékét, hogy megismerd. Ha jónak látod, uram, küldj pénzt a nálunk folyó földhordási munkálatokra és egyéb munkákra. Ami a borbegyűjtést illeti, amiről írtál nekem, úgy látom, semmi hanyagságot sem követtem el, ami pedig a csónakot illeti, azt rendbehozzuk, hogy Silénos borát elszállítsam: Küldd el nekem a csatornákhoz szükséges szögeket és egy korsó kenőolajat a szerkezet alkatrészeihez. Ez arra való, hogy hanyagság következtében tönkre ne menjen. A vízilovak nem tettek kárt; ha valami különöset észlelnék, rajtuk lesz a szemem. A földeket illetőleg, ha ide jössz, megtudod, milyen állapotban vannak. Jó erőt kívánok neked, uram, és sok boldogságot.



A kiadásokról tájékoztatnak az iratban foglalt részletek.
Pap. Oxy. 1220 = Hunt-Edgar I. 139
235. Satornilos – Apollóniosnak (I. sz. III. sz.)
Satornilos üdvözli uramat, Apollóniost. Minthogy nem leltem hajót az arsinoéi kerületben, írtam Klématios uramnak, a főpapnak, hogy küldjön egy hajót nekem, hogy a holttestet Alexandriába levihessem, ő meg küldött nekem egy hatvan véka űrtartalmú hajót. A testvérek, akik hozták, levelet is kaptak Klématiostól, hogy senki ne zaklassa őket a helyszínen. Amikor feljöttek az arsinoéi kerületbe, úgy találták, hogy a holttestet még nem lehet eltemetni, hanem néhány napi időveszteségem van. Elhatározták hát, hogy egy sürgős ügyben Tiuba mennek. Kérlek, uram, részesítsd őket jóindulatodban, hogy ha majd visszajönnek, tanúskodjanak róla, és ha még szükségük volna más valamire is tőled; például küldtél a szamárért, de ők maguknál tartották, míg én hozzád megyek. Kérlek, uram, adj nekik levelet, hogy senki ne zaklassa őket útközben, hogy eltemethessem a holttestet és hozzád mehessek. Jó erőt kívánok neked hosszú éveken át [A hátlapon:] Adassék Apollóniosnak Satornilos részéről.
Pap. Oxy. 1068 = Hunt-Edgar I. 156
236. Hérais – ismeretlennek (I. sz. III. sz.)
Hérais gyermekei menyegzői lakomájára kéret téged házába holnap, azaz ötödikén 9 órától kezdve.*
Pap. Oxy. 111 = Moravcsik 118
* A mi időszámításunk szerint körülbelül d. u. 3 óra.



237. Sótas – Paulosnak (I. sz. III/IV. sz.)
Örvendezz az Úrban, szeretett Pacalos testvérem, én Sótas üdvözöllek téged. Fogadd illően testvéreinket, Hérónt, Hóriónt, Philadelphost, Pekysist és Naaróust, gyülekezetünk katéchumenjait* és Leónt, aki az evangélium elemeiben nyert oktatást. Ezek útján üdvözöllek téged és a veled levőket én és a velem levők. Jó erőt kívánok neked az Úrban, szeretett testvérem.
Pap. Flor. 1041 = Moravcsik 119
* Így nevezték az ókeresztény egyházban azokat, akik a megkeresztelés előtt a keresztény tanokban oktatást nyertek.
238. Psenosiris – Atollónnak (I. sz. III/IV. sz.)
Psenosiris presbiter üdvözli Apollón presbitert, szeretett testvérét az Úrban. Mindenekelőtt sokszor köszöntelek téged és az összes veled levő testvéreinket az Istenben. Tudatom veled, testvérem, hogy a sírásók ide; Toetóba hozták Politikét, akit a helytartóság az Oasisba küldött. Átadtam az itteni sírásók közül való derék és meghízható embereknek, hogy vigyázzanak rá, míg fia, Neilos megjön. És ha Isten segítségével megjön, tanúbizonyságot fog neked tenni arról, hogy mit műveltek vele. Közöld te is velem, hogy mit óhajtasz innét, és én szívesen elintézem. Jó erőt kívánok neked az Úr Istenben
[A hátlapon:] Apollón presbiternek Psenosiris presbitertől az Úrban.
Pap. Grenf. II. 73 = Moravcsik 120
239. Petosiris – Sevéniának (I. sz. III/IV. sz.)



Légy üdvözölve, Serénia úrnőm, Petosiris részéről. Tégy meg mindent, Serénia úrnőm, hogy 20-án az isten születési ünnepén kijöhess ide, és tudasd velem, vajon hajón jössz-e vagy szamáron, hogy érted küldhessek. De vigyázz, úrnőm, hogy el ne mulaszd. Jó erőt kívánok neked sok éven át
Pap. Oxy. 112 = Moravcsik 122
240. Heriéus – Paiéusnak (I. sz. 330-340)
. . . . . . Heriéus üdvözli az Úrban testvérét, Paiéust. Az Isten szava arra int, hogy segítsünk mindazoknak, akiket . . . . . . szerencsétlenség ért, de kiváltképpen testvéreinknek. Minthogy testvérünk, Pamóntheis nem mindennapi körülmények között szörnyű dolgokat szenvedett irgalmatlan és istentelen emberek részéről úgy, hogy mondhatni erőszakkal megfosztották a mi boldog reménykedésünktől, arra kért, hogy folyamodjunk e levél útján testvérségtekhez, közölve az ő viselt dolgait, hogy ti azok ismeretében segítségére legyetek, megemlékezve a boldogságos apostolról, aki azt mondja, hogy az elesetteket nemcsak a hitben, hanem a világi dolgokban se hanyagoljuk el. Ez a mi testvérünk ugyanis valamikor borkereskedő volt és a szülőföldjén levő hatósági személyek erejét meghaladó behajtásokkal egyre zaklatták, ő pedig emiatt nagy pénzösszeget vett kölcsön, és amikor ezt visszakövetelték, és ő nem tudott kötelezettségeinek eleget tenni, a hitelezők kényszerítették, hogy mindenét eladja, még a szemérmét eltakaró ruháit is beleértve, és mikor ezeket eladta, a pénznek alig felét tudta összekaparni a hitelezők számára, akik irgalmatlanul és istentelenül elhurcolták összes gyermekeit, akik még egészen kicsik voltak. Ezért elétek terjesztjük e levelet s kérjük, segítsetek rajta, amennyire hatalmatokban áll, hogy azoktól visszakapja őket. . . . . . [A lapszélen:] . . . . . . a mi égi atyánk fiai. [A hátlapon:] . . . . . . segíts neki mindenképpen . . . . . . testvérünk, mert gyermekeit rabszolgaságba hurcoltál;. Ne mulaszd el ezt . . . . . . semmiképpen. [Két kopt nyelvű sor után: Adassék Paiéus presbiternek Heriéus testvértől.
Pap. Lond. 1915 = Hunt-Edgar I. 160



241. Kaor – Abinnaiosnak (I. sz. 346 táján)
Urát és szeretett testvérét, Abinnaios parancsnokot üdvözli Kaor, hermupolisi pap. Sokszor köszöntöm gyermekeidet. Tudatni akarom veled, uram, Paulus katona szökésére vonatkozólag, hogy mivel nem érek rá e napokban hozzád menni, bocsáss meg neki még ez egyszer. Hiszen, ha nem hagy fel vele, máskor ismét kezedbe fog kerülni. Kívánok neked, uram testvérem, jó erőt sok éven át.
Pap. Lond. 417 = Moravcsik 128
242. Démétrios – Phlavianosnak (I. sz. IV. sz.)
Uramat, Phlavianost üdvözli Démétrios. Mint sok más esetben, most méginkább nyilvánvaló lett mindnyájunk előtt, hogy az Úr Isten gondot visel rád, mert úrnőnk az őt érő betegségből felgyógyul. Adjunk hálát szüntelenül, hogy kegyelmes volt hozzánk és imáinkat meghallgatva megtartotta számunkra úrnőnket, hiszen ő mindnyájunk reménysége. Bocsásd meg, uram, és légy elnézéssel, ha akaratlanul ily nagy aggodalmat keltettem benned s olyanokat írtam róla, mint amilyeneket írtam. Amikor ugyanis láttam szörnyű szenvedéseit, magamon kívül voltam s elküldtem a levelet, hogy bárhogyan is, térj vissza hozzánk; így kívánta ezt tőlem a kötelesség. Amikor azonban úgy látszott, hogy jobbra fordul az állapota, siettem, hogy utolérjen Euphrosynos útján küldött másik levelem, és megnyugtassalak. Mert üdvödre mondom, uram, ami a legfőbb gondom, ha Athanasios fiam nem lett volna gyengélkedő akkor, amidőn a betegség olyan súlyosan ránehezedett, őt küldtem volna hozzád Plutarchosszal együtt. Most nem is tudom, mit írjak róla még egyebet, mert, mint előbb mondottam, szemmelláthatólag elviselhetőbb állapotban van; felül, de azért még mindig eléggé beteg. Azzal vigasztaljuk őt, hogy minden órában várjuk a te érkezésedet. Uram, a mindenek Urától tartós egészséget kérek számodra. Pharmuthi 6-án.



[A hátlapon:] Phlavianosnak Démétrios.
Pap. Oxy. 939 – Moravcsik 133
243. Ióannés – Ióannésnek (I. sz. IV. sz.)
Ióannés diakónus sokszor üdvözli az Úrban a szeretett istenfélő Ióannés atyát. Amint meg van írva az írásban, hogy "boldogok azok, akiknek magja a Sionban van"*, most mi vagyunk azok, mivel te vagy a mi püspökünk és jóságos atyánk. Hiszen a te jó híred, atyám, mint jó atyáé, körüljárta az egész világot. Éjjel-nappal vándorolva járunk, bízunk a te imáidban. Tudatom veled, szeretett atyám, hogy amikor a parancsnok elé j árultam a te áldásoddal, azt . . . . . . val fogadta . . . . . .
Pap. Lond. 891 = Moravcsik 135
* Szabad idézet Ézsaiás 31, 9-ből.
244. Iustinos – Paphnutiosnak (I. sz. IV. sz. vége)
Uramat és szeretett testvéremet, Paphnutiost, Christophoros fiát üdvözli Iustinos. . . . . . . amelyet írnom kellett volna kiválóságodhoz, szeretett uram. Mert hiszünk a te égi polgár voltodban.* Ennélfogva téged, urunk, új embernek is** tekintünk. Hogy ne sokat írjak és fecsegjek, mert "a sok beszédben elmaradhatatlan a vétek"*** kérlek, uram, hogy emlékezzél meg rólam szent imáidban, hogy részünk legyen a bűnöktől való megtisztulásban. Mert én is a bűnösök közül való vagyok. Kérlek téged, kegyeskedjél elfogadni ezt a kis olajat Makarios testvérünk útján. Sokszor üdvözlöm összes testvéreinket az Úrban. Az isteni gondviselés őrizzen meg téged, szeretett uram, minél hosszabb ideig jó erőben az Úr Krisztusban. [A hátlapon:] Uramnak és szeretett testvéremnek, Paphnutiosnak, Christophoros fiának Iustinostól.



Pap. Heidelberg ? = Moravcsik 132
* Célzás Pál apostol philippibeliekhez írt levelének egyik helyére (3, 20). ** Célzás Pál apostol lcolosszébeliekhez írt levelének egyik helyére (3, 9-10). *** Idézet a Példabeszédek könyvéből (10, 19).
245. Ióannés – Pacalosnak (I. sz. 400 táján)
Szeretett testvéremnek és az Istenben . . . áldott Pacalosnak Apa Ióannes. Szeretnék mindég méltónak találtatni arra, hogy mindég írhassak istenfélő személyednek, és hogy üdvözölhessem a te páratlan kitűnőségedet, azonban nem szeretnék semmi dologban sem terhére lenni tisztelendőségednek. Mégis a mi egymáshoz való kapcsolatunk közismert volta, éppen ez és nem más arra indít sokakat, akik ismerik a te irántunk való hajlandóságodat, hogy hozzám folyamodjanak és általam kérjék nagyságodat, hogy legyen gondod Makariosra. Mert amit neki nyújtasz, azt teljes egészében vissza fogod kapni. Tudd meg, hogy elszomorodtam, mivel váratlanul eltávoztál. . . ez a rendelkezés, de megörültem hallván az elöljárótól, hogy hamarosan visszatérsz hozzánk. Hieraxnak, aki e levelemet elviszi neked kegyeskedjél segítségére lenni, amennyire ez tisztelendőséged számára lehetséges. Üdvözlöm kegyességedet és mindazt, ami kedves számodra, mert illő ezt előrebocsátani . . . . . . . ezekre vonatkozólag legyen. [Második kéz:] Üdvözli kegyességedet a szeretett Paphnutios. [Záró üdvözlet kopt nyelven.]
Pap. Amh. 145 = Moravcsik 136
Jellemző e levélre a későbbi bizánci stílusban oly nagy szerepet játszó megtisztelő jelzők (tisztelendőséged, kegyességed stb.) halmozása, amelyek a később kialakuló nyugat-európai címek (Nagyságod, Méltóságod stb.) mintái lettek.
246. Gennadios – Makariosnak



(I. sz. V. sz.)
Uramnak, Makariosnak Gennadios hadsegédtől. Méltóztassál fiam, Gennadios születésnapi ünnepét felderíteni azzal, hogy velünk étkezel 16-án 7 órakor.*
Pap. Oxy. 1214 = Hunt-Edgar I. 175
* A mi időszámításunk szerint körülbelül d. u. 1 óra.
247. Kónstantinos – ismeretlen személynek (I. sz. V. vagy VI. sz.)
. . . . . . Méltóztassál kegyességed szokott szíves módján támogatásodra méltatni a nemes Paulost, akit elküldtem, hogy bort vásároljon nekem és nem engedni, hogy a boros hajót a vámhivatalban túlságosan megvámolják. Írom ezt bízva a te erényedben és a köztünk levő barátságban. A szentséges Isten a tudója annak, hogy nem más személy érdekében írok, hanem nekem jön a bor. Nagyon csekély küldeményemet méltóztassál úgy venni, mintha sok lenne. Méltóztassál üdvözölni részemről a te tiszteletre méltó nődet és legkedvesebb gyermekeidet, és amire innen szükséged van, méltóztassál parancsolni. [A hátlapon:] Adassék uramnak, az én minden tekintetben csodálatra méltó, erényekben gazdag testvéremnek . . . . . . barátomnak Kónstantinos részéről. Pap. Oxy. 1872 = Hunt-Edgar I. 166
248. Ismeretlen személy – ismeretlennek (I. sz. VI. sz.)
. . . . . . hogy te annyit szenvedtél, mint Éva anyánk, mint álária, és úgy él az Isten, én uram, hogy sem az igaz asszonyok, sem a bűnösök nem szenvedték azt, amit te szenvedtél, ámbár nincsenek bűneitek. De dicsőítsük az Istent, mert ő adta és ő vette el.* Imádkozzál, hogy az Úr adjon nékik nyugodalmat és méltasson benneteket arra, hogy meglássátok őket a paradicsomban, amikor az emberek lelkei megítéltetnek, mert ők megtértek Ábrahám, Izsák és Jákob ölébe.** Kérlek, uram, ne add át lelkedet a bánatnak és ne hagyd veszendőbe menni dolgaidat, hanem



imádkozzál, hogy az Úr küldje reád áldását. Mert sok jó jön az Úrtól, s a bánatosokat felvidítja, ha áldásért könyörögnek hozzá. Bízunk Istenben, hogy e bánatokon keresztül örömöt küld nektek az Úr és bátyátok uratokat. .....
Pap. Oxy. 1874 = Moravcsik 147
* Szabad idézet Jób könyvéből (1, 21). ** Szabad idézet Lukács evangéliumából (16, 22).
249. Viktór – ismeretlen személynek (I. sz. VI. sz.)
. . . . . . Kell hogy a ti ragyogó tudástokkal támogassátok én csekélységemet és ne engedjétek, hogy én olyan bajban legyek éspedig nem csupán úgy, hogy nem .tesztek kárt bennem és az én szerény birtokaimban, hanem hogy megakadályozzátok ebben azokat is, akik kárt akarnak tenni. Mindezt az Amulésben levő földműveseim miatt mondom, akik húsz dénár értékű tíz alma miatt olyan szorult helyzetbe kerültek. Ha pörre visszük a dolgot, és a ti testvéri bölcsességtele azt mondja, hogy ezt az őrség követte el, nos, hiszen ti vagytok az őrség urai és ti inkább támogatni, mintsem támadni tartoztok engem és nem az egész dolgot az én csekélységemre hagyni. Isten a tudója, hogy én is tudtam volna kárt tenni Myrmyx közelében a birtokban, amely az őrség úrnőjéé, amint máskor a dicső Paulos parancsnok idejében tettem, amikor a terythisbeliek tettek kárt . . . . . . Megmondjam, mit kell tenni? Kérlek, akár hibáztak, akár nem hibáztak, bocsáttasd őket szabadon, nehogy erre vagy arra vetemedjem, ami kölcsönös fájdalmat okozhatna. Írtam ezt kellő tisztelettel. [A hátlapon:] A nagytekintetű, legbölcsebb, minden tiszteletre méltó uramnak, legkedvesebb testvéremnek, a nagytekintetű ügyvédnek Viktórtól, aki Isten kegyelméből ügyvéd.
Pap. Oxy, 1165 = Hunt-Edgar I. 167
250. Viktór – Theodórosnak (I. sz. VI/VII. sz.)



Méltóztatna a ti igaz testvérségtek nekem napról napra spárgát küldeni, mivel itt a zöldség rohadt és utálom azt. Igazán megtenné ezt a te igaz testvérséged? [A hátlapon:] Uramnak, a nagytekintetű, minden tiszteletre méltó Theodóros tiszttartónak, igaz testvéremnek Viktórtól, aki Isten kegyelméből a földesúr képviselője.
Pap. Oxy, 1849 – Hunt-Edgar I. 169.



JEGYZETEK



TERÜLETl BEOSZTÁS ÉS HELYNEVEK
Egyiptom a Ptolemaiosok korában régebbi tagolódásának megfelelően több kerületre ('nomos') oszlott. Az egyes kerületek élén egy-egy kerületi főnök ('stratégos') állt, aki tulajdonképpen katonai parancsnok volt, de utóbb a polgári közigazgatás vezetését is egyesítette kezében. A kerületek több járásra ('toparchia') oszlottak, melyek élén egy-egy járási főnök ('toparchés') állt. Minden kerületnek volt egy székhelye ('métropolis'), ahonnan a kerületben levő községek és falvak ('kómai') közigazgatását intézték. A községek élén egy-egy községi elöljáró ('kómarchés') állt. A fajumi (arsinoéi) kerület az említett járási beosztáson kívül még három körzetre ('meris') oszlott, melyek közigazgatásilag egy-egy kerületnek feleltek meg. Az említett területi beosztás alól ki volt véve három görög város: Alexandria, Naukratis és Ptolemais, melyek államjogi szempontból nem tartoztak Egyiptom területéhez. A hermupolisi kerülettől délre fekvő területet, vagyis Felső-Egyiptomot Thébais néven foglalták össze. Amidőn Egyiptom a rómaiak kezébe került (i. e. 30-ban), Octavianus az új tartomány kormányzását egy helytartóra ('eparchos' vagy 'hégemón') bízta. Egyiptom korábbi közigazgatási beosztása továbbra is megmaradt, de a császárkorban megkezdődött a provincia tartományrészekre való felosztása. Eleinte a következő három kormányzósággal ('epistratégia') találkozunk: 1. Delta ('Delta'), a Nílus deltájának vidéke Memphistől északra, 2. Heptanomis ('Hepta nomoi kai Arsinoités', későbbi bizánci neve 'Arkadia') Memphistől Hermupolisig, 3. a korábbi Thébais. Az i. sz. III. század végétől kezdte három; részben más néven szereplő kormányzóság szerepel, amelyekhez járul negyedikként 341-től az alsó-egyiptomi Augustamniké. Ezek élén egy-egy kormányzó ('epistratégos') állt. A bizánci kor elején még néhány más változás is történt Egyiptom közigazgatási beosztásában. Így pl. az V. században Thébais két részre oszlott: Felső-Thébaisra ('Anó Thébais') és Alsó-Thébaisra ('Kató Thébais'). Azonban az egész tartomány katonai és polgári kormányzása egy parancsnok ('komés' és 'dux') kezében maradt. A következőkben betűrendben adjuk a közölt papiruszokban előforduló helyneveket, de mellőztük azokat a jelentéktelen helységeket, amelyek fekvése nem állapítható meg (ld. a mellékelt térképet).
Adaios: község az oxyrhynchosi kerületben.



Alexandria.: Nagy Sándortól alapított és az ő nevét viselő város a Nílus deltájának legnyugatibb ága közelében a Földközi-tenger partján (ma is Alexandria). Antaiopolis: város Közép-Egyiptomban a Nílus keleti partján (ma: Gau el-Kebir), a hasonló nevű kerület székhelye. Antinouipolis: Hadrianus császártól alapított város Közép-Egyiptomban a Nílus keleti partján, mellékneve: Neoi Hellénes.
Aphroditopolis (vagy Aphroditó vagy Aphvodité): község a Fajum-vidéktől keletre a Nílus keleti partján. Ugyancsak Aphroditopolis nevét viseli egy másik, az antaiopolisi kerülethez tartozó község (Kom Eskav). Apollónias: község a Fajum-vidéken a Karun- (régi nevén: Moiris-) tótól keletre. Apollónopolis: város Felső-Egyiptomban Thébaitól délre a Nílus bal partján (Edfu). Arkadia: a korábban Heptanomisnak nevezett kormányzóság bizánci neve.
Arsinoé (vagy Arsinoitón polis, más néven: Krokodeilopolis, Ptolemais Euergetis): város a Fajum-vidéken a Karun-tótól dél-keletre (Medinet el-Fajum), mely nevét II. Ptolemaios Philadelphos király (285/4-246) nővérétől és feleségétől, Arsinoétól kapta; a hasonló nevű kerület székhelye. Augustamniké: kormányzóság Alsó-Egyiptomban (ld. fentebb). Bakchias: falu a Fajum-vidék északi részén a Karun-tótól keletre az arsinoéi kerület hérakleidési körzetében (Umm el-Katl). Berenikis: falu a Fajum-vidéken a Karun-tótól keletre. Bubastos: város a Nílus deltája vidékén (Tell Baszta). Dionysias: község a Karun-tó nyugati sarkán (Kaszr-Karun). Diospolis: lásd Thébai.
Elephantiné: a Nílus szigete és város Felső-Egyiptomban Syénével átellenben (Geziret el-Szag), a hasonlónevű kerület székhelye. Euhémeria: község a Fajum-vidéken a Karun-tótól délre (Kaszr-el-Banat). Héphaistias: falu a Fajum-vidék északi részén a Karun-tótól keletre, az arsinoéi kerület hérakleidési körzetében. Hepta Nomoi (= Hét kerület): az arsinoéi kerülettel együtt kormányzóság, későbbi neve: Arkadia (lásd ott). Hérakleia: község az arsinoéi kerület themistosi körzetében. Hérakleidés: körzet az arsinoéi kerületben.



Hérakleopolis: város a Karun-tótól délkeletre (Ehnasszieh el-Medina), a hasonlónevű kerület székhelye. Hermonthis: község Felső-Egyiptomban a Nílus nyugati partján. Hermupolis: város Közép-Egyiptomban a Nílus nyugati partján (el-Asmunen), a hasonlónevű kerület székhelye. Ibión: község a Nílus keleti partján Oxyrhynchostól délre. Karanis: község a Fajum-vidék északi részén a Karun-tótól keletre (Kom-Ausim). Kerkeosiris: község a Fajum-vidéken a Karun-tótól keletre (el-Garak). Kerkeséphis: falu a Fajura-vidék déli részén. Kerkésis: falu a Fajum-vidéken a Karun-tó partján. Kerkesucha: falu a Fajum-vidéken. Koptos: város Felső-Egyiptomban Thébaitól északra (Kebti). Krokodeilopolis: lásd Arsinoé.
Kynopolis: város Közép-Egyiptomban a Nílus keleti partján, a hasonlónevű kerület székhelye. Latopolis: város Felső-Egyiptomban a Nílus nyugati partján. Marea: város Alexandriától délre a Mareótis-tó partján, a hasonlónevű kerület székhelye. Mareótés: Marea városához tartozó kerület. Memnoneia: város Felső-Egyiptomban a Nílus nyugati partján. Memphis: város a Nílus deltájának elágazásától délre a Nílus nyugati partján. Naukratis: város a Nílus deltájának nyugati ága mellett Alexandriától délkeletre (Nebire). Nemerai: község az oxyrhynchosi kerületben. Neoi Hellénes: lásd Antinoupolis.
Oasis: az ún. nagy vagy thébai-i Oasis Felső-Egyiptomtól nyugatra (Uah ed-Dakhel), az ún. kis Oasis a Fajum-vidéktől délnyugatra (Uah el-Baharije). Ombos: város Felső-Egyiptomban a Nílus keleti partján (Kom Ombo). Oxyrhyncha: falu a Fajura-vidéken a Karun-tó partján. Oxyrhynchos: város Alsó-Egyiptomban a Nílus nyugati partján (Behnesza); a hasonlónevű kerület székhelye. Pathyris: város Felső-Egyiptomban Thébai-tól délre a Nílus nyugati partján, a hasonlónevű kerület székhelye. Pélusion: város a Nílus deltájának keleti ága mellett a tengerparton. Pharbaitha: község a Fajum-vidéken.



Pharos: kis sziget a tengerben, amelyen a híres világítótorony állt, s amely egyben Alexandria kikötője volt. Philadelpheia: község a Fajum-vidéken a Karun-tótól keletre a Nílus közelében (Khabaret el-Gerza). Philai: a Nílus szigete és város Syénétől délre. Phthóchis: község az oxyrhynchosi kerületben. Polemón: körzet az arsinoéi kerületben. Ptolemais: város Felső-Egyiptomban a Nílus nyugati partján (Illahun). Ptolemais Euergetisről lásd Arsinoé.
Senepta: község az oayrhynchosi kerületben. Soknopaiu Nésos: község az arsinoéi kerület hérakleidési körzetben (Dime). Suis: község az oxyrhynchosi kerületben. Syéné: város Felső-Egyiptomban a Nílus keleti partján (Aszuan), a hasonlónevű kerület székhelye. Tanis: város a Nílus deltájától keletre a tengerparton (Zanet) a hasonlónevű kerület székhelye. Tebtymis: cáros a Fajum-vidéken a Karun-tótól dé1ke1etre (Um el-Baragat). Terenuthis: város a Nílus deltájának nyugati ága mellett (Terrane). Theadelpheia: község a Fajum-vidéken a Karun-tótól délre (Batn Harit). Thébai: város Felső-Egyiptomban a Nílus partján (Luxor és Karnak közelében), más néven Diospolis Megalé. Thébais: Felső-Egyiptom összefoglaló neve a római császárkorban, a bizánci korban külön kormányzóság (lásd fentebb). Theogonis: falu a Fajum-vidéken a Karun-tótól keletre. Themistos: körzet az arsinoéi kerületben. Thrasó: község a Fajum-vidéken. Toka: község az oxyrhynchosi kerületben. Trikomia: község az arsinoéi kerületben.
IDŐSZÁMÍTÁS
Amidőn a makedónok meghódították Egyiptomot és ott a görög kultúrát meggyökereztették, átvették az ősi egyiptomi naptárt, amelynek napéve 365 napból, azaz tizenkét 30 napos hónapból és az ezekhez járuló 5 betoldott (szökő) napból állt. Minthogy az egyiptomi évnek az időtartama nem egyezett a csillagászati évvel, az előbbi kezdete minden évben egy



nappal eltolódott. Ezért a Ptolemaiosok korának papiruszaiban található dátumok csak úgy számíthatók ki, ha előbb megállapítjuk, hogy az egyiptomi év kezdete az illető évben a mi naptántinknak melyik napjára esett. Az egyiptomi naptár mellett használatos volt a makedón naptár is, amely 354 napos holdéven alapult. Természetes, hogy ennek az átszámítása hasonló nehézségelvbe ütközik. Egy ideig a kétféle időszámítást vegyesen használták, s vannak olyan papiruszaink, amelyekben a dátum az egyiptomi és makedón naptár szerint egyaránt meg van adva. Míg azonban a makedón naptár lassan teljesen kiment a divatból, az egyiptomi datálás használata a bizánci koron át egészen az arab hódításig megmaradt. Augustus császár érdeme, hogy a változó egyiptomi évet állandó évvé tette, amennyiben annak kezdetét augusztus 29-re, illetve minden negyedik szökőévben augusztus 30-ra rögzítette (szökőévek voltak i. e. 22, 18 stb., i. sz. 3, 7 stb.). Augustus korától kezdve tehát a kopt (újegyiptomi), a makedón és keresztény időszámítás hónapjai a következő viszonyban állnak egymással (a kopt hónapnevek után zárójelbe tettük a makedón hónapneveket): Thóth (Dios) = aug. 29-szept. 27.
Phaóphi (Apellaios) = szept. 28-okt. 27. Hathyr (Audnaios) = okt. 28-nov. 26. Choiak (Peritios) = nov. 27-dec. 16. Tybi (Dystros) = dec. 27-jan. 25.
Mecheir (Xandikos) = jan. 26-febr. 24. Phamenóth (Artesmisios) = febr. 25-márc. 26. Pharmuthi (Daisios) = márc. 27-ápr. 25. Pachón (Panémos) = ápr. 26-máj. 25. Fayni (Lóios) = máj. 26-jún. 24.
Epeiph (Gorpiaios) = jún. 25-júl. 24. Mesoré (Hyperberetaios) = júl. 25-aug. 23. 5 betoldott (szökő) nap = aug. 24-aug. 28. A római császárkorban egyes hónapokat egyes császárok megtisztelő jelzőről neveztek el. Így pl. a papiruszokban előfordulnak a következők: Neos Sebastos = Hathyr, Germanikeios = Pachón.
Néhány, római katonai hatóságtól származó papiruszban a szolsásos római datálási rendszer fordul elő. Az évek számítása a Ptolemaiosok korában a királyok uralkodási évei szerint történt. A papiruszok írói a dátumolyban rendszerint megadják,



hogy az illető év az akkori király uralkodásának hányadik éve volt, de a király nevét sok esetben nem közlik. Így pl. a 16. sz. papiruszban olvasható "A 25. évben" kitétel annyit jelent, hogy a körözvényt VI. Ptolemaios Philométór király uralkodásának (181/80-145) 25. évében, azaz i. e. 156-ban állították ki, a 46. sz. papirusz "A 11. év, mely egyben a 8. év" szavai pedig arra utalnak, hogy a szerződés III. Kleopatra királynő 11. és XI. Ptolemaios uralkodásának (114/3-88) 8. évében, azaz i. e. 107-ben kelt. Ugyanez a datálási rendszer dívott a római és bizánci korban is, amikor a papiruszok az illető császár vagy az együtt uralkodó társcsászárok uralkodási évét adják meg, de a név megjelölése néha itt is elmarad. Így pl. a 225. sz. papiruszban előforduló "A 9. év" Gallienus császár uralkodásának (253-268) 9. évére, azaz i. sz. 262-re vonatkozik; a 76. sz. papiruszban olvasható "Az 5. illetve a 4. évben" szavak pedig annyit jelentenek, hogy a kérdéses rendeletet az együtt uralkodó Diocletianus (284-305) 5. és Maximianus (285-305) 4. évében, azaz i. sz. 288-ban adták ki. Az utóbbi datálásokban az egyes császárok egyéni nevein és az "Augustus" és "Caesar" rangot jelölt, továbbá a "Pius" (=kegyes) "Felix" (=szerencsés), "Maximus" (=legnagyobb) stb. megtisztelő jelzőkön kívül gyakran találkozunk az egyes barbár népek (arabok, örmények, britannok, dákok, germánok, gótok, médek, parthusok, perzsák, szarmaták stb.) felett aratott győzelmekre vonatkozó jelzőkkel (Arabicus, Armeniacus, Britannicus, Daeicus, Germanicus, Gothicus, Medicus, Parthicus, Persicus, Sarmaticus stb). Az említett datálások minden egyes esetben való megmagyarázását feleslegesnek tartottuk, mivel az egyes papiruszok általunk adott címei alatt álló időmegjelölések amúgyis tájékoztatnak a papiruszok írásának időpontjáról. A császárok uralkodási évein kívül néhány papiruszban a consulok neve és hivatali éve szerepel dátumként. Az i. sz. IV. századtól kezdve feltűnik az ún. indictio-számítás, amely a bizánci korban általánosan elterjedt. E rendszer, melynek bevezetését Nagy Konstantin császárnak tulajdonítják, abban áll, hogy az éveket 15 éves ciklusokra osztják s a dátumban megjelölik, hogy az illető év a tizenötéves ciklus hányadik éve. E számítás kiindulópontja az i. sz. 312. év szeptember 1. Maga az indictio szó kettős értelmű: jelenti a 15 éves ciklust, és minden cikluson belül a számmal jelölt évet. Az indictiós dátumoknak a keresztény időszámítás éveivel való azonosítása megfelelő táblázatok útján történik, feltéve, hogy valamely meghatározó adat alapján megállapítható, hogy hányadik tizenötéves ciklusra vonatkozik a dátumban megadott év. Ilyen adat hiányában a kérdéses indictio-évnek az átszámítása nem lehetséges.



PÉNZNEMEK
A papiruszokban kétféle pénznem fordul elő: görög és római. A hódító makedónok magukkal hozták Egyiptomba a régi görög pénzrendszert, s így a Ptolemaiosok korában a következő pénzekkel találkozunk: talentum ('talanton'), mina ('mna'), tetradrachmos ('tetradrachmos'), drachma ('drachmé'), obolos ('obolos'), statér ('statér'). 1 talentum = 60 mina 1 mina = 100 drachma 1 tetradrachmos = 4 drachma 1 drachma = 6 obolos 1 statér = 2, később 4 drachma. Természetesen az egyes pénznemek tényleges mai értéke csak bonyolult számításoly útján állapítható meg, de akkor is csak egyes korokra vonatkozólag, mert hiszen a pénz értéke állandóan változott. Egyiptomban arany-, ezüst- és rézpénzt vertek, de az általános forgalomban csak ez utóbbi kettő szerepelt. Eleinte az ezüstdrachma volt használatban, az i. e. II. és I. században azonban már inkább rézdrachmában számoltak. Minthogy az ezüstdrachma értéke sokkal magasabb volt, mint a rézdrachmáé, rézpénzben való fizetés esetón megfelelő felárat számítottak fel. A római császárkorban az egyiptomi pénzforgalomban szerepelni kezd a római dénár ('dénarion', latin: 'denarius'), mely névleg egyenlő értékű volt egy ezüst tetradrachmosszal; Nagy Konstantin császár új pénzeket vezetett be. Ezek: nomisma ('nomisma', latin: 'solidus'), keration ('keration' latin: 'siliqua'). Használatos volt még a miliarésion. ('miliarésion', Latin: 'miliarense') és a phollis (latin: 'follis'). 1 nomisma = 24 keration = 200 phollis 1 miliarésion = 2 keration 1 keration = 1/3 obolos = 1/18 drachma. Ez az új pénzrendszer az egyiptomi papiruszokban csak későn, az V. században jelenik meg, de azután a bizánci uralom egész ideje alatt érvényben maradt.
MÉRTÉKEK
Súlymértékek



Az Egyiptomban használt görög rendszer egységei: mina ('mna'), drachma ('drachmé'), font ('litra'), keration ('keration'). 1 mina = 100 drachma, 1 drachma = 4,366 gramm, 1 kexation = 0,19 gramm.
Űrmértékek
Gabonaneműek mérésére szolgált a gyakran előforduló véka ('artabé'), amelynek része a mérő ('choinix'). 1 véka hivatalosan 30 mérő volt, de a papiruszok tanúsága szerint a gyakorlatban különféle vékák fordultak elő, amelyekben kevesebb vagy több mérő (24-40) volt. Ennek megfelelően a célra űrtartalma változó volt (30-40 liter). De ezenkívül a gyakorlatban más szempontból is többfajta vékát különböztettek meg aszerint, hogy ún. kiosztó, kiutaló vagy átvételi mértékkel mértek-e? Folyadékok és fűszerek mérésére szolgált a pint ('kotylé'), akó ('metrétés'), gallon ('chus') és a mérce ('mation').
Területmérték
Állandó mérték a hold ('arura') = 2756 m2.



BIBLIOGRÁFIA
A papirusz-kutatások történetéről, eredményeiről és módszereiről a következő munkák tájékoztatnak: L. Mitteis – U. Wilcken, Grundzüge und Chrestomathie der Papyruskunde I-II. Leipzig-Berlin 1912; C. Wessely, Aus der Welt der Papyri, Leipzig 1914; W. Schubart, Einführung in die Papyruskunde, Berlin 1918; W. Schubart, Das Buch bei den Griechen und Römern, Berlin-Leipzig-19212; W. Schubart, Ein Jahrtausend am Nil. Briefe aus dem Altertum, Berlin 19232; F. Preisigke, Antikes Leben nach den ägyptischen Papyri [Aus Natur und Geisteswelt 565], Leipzig-Berlin 19252. P. Collomp, La papyrologie, Paris 1927; K. Preisendanz, Papyrusfunde und Papyrusforschung, Leipzig 1933; A. Calderini, Papyri I. Guida allo studio della papirologia antica greca e romara, Milano 1944; W. Schubart-R. Ibscher, Die Papyri als Zeugen antiker kultur, Berlin 1949; K. Preisendanz, Papyruskunde [Handbuch der Bibliothekswissenschaft I.], Stuttgart 19502; M. David-B. A. van Groningen, Papyrological Primer, Leiden 1952; A. Bataille, Les papyrus [Traité d'Études Byzantines II.], Paris 1955. Azok a munkák, melyekben a gyűjteményünkben fordításban közölt papiruszok eredeti szövege megtalálható és amelyekre az egyes papiruszok szövege után rövidített alakban utalunk – csupán a kiadó nevét tüntetve fel –, a következők:
Guéraud-Jouguet = O. Guéraud-P. Jouguet, Un livre d'écolier du III. siécle avant J.-C., Le Caire 1938. Hunt-Edgar = Select Papyri with an English Translation by A. S. Hunt and C. C. Edgar I-II. [The Loeb Classical Library], London-New York-Cambridge. Mass. 1932-1934. – Ebben a munkában megtalálható a közölt papiruszok jelzeteinek feloldása, vagyis azoknak a papirusz-kiadványoknak a címe, amelyek sorszámaival az egyes papiruszokat jelölik.
Lallemand = Jacqueline Lallemand, Une pétition au tachygraphe du bureau du "praeses" d'Arcadie P. Lord. 2231, Chronique d' Égipte 27 (1952) 205-209.
Mitteis-Wilcken = L. Mitteis-U. Wilcken, Grundzüge und Chrestomathie der Papyruskunde I-II., Leipzig 1912. Moravcsik = A papiruszok világából. Fordította és magyarázta Moravcsik Gyula [A Parthenon Kétnyelvű Klasszikusai V.], Budapest 1942.



Rosenberger = Griechische Privatbriefe. Bearbeitet von Grete Rosenberger, Papyri Iandanae VI. Leipzig-Berlin 1934. 215-258. Schubart = Griechische Papyri. Urkunden und Briefe wom 4. Jahrh. v. Chr. bis ins 8. Jahrh. n. Chr. Ausgewählt und erklärt von W. Schubart, Bielefeld-Leipzig 1927. Witkowski = Epistulae privatae Graecae, quae in papyris aetatis Lagidarum servantur, ed. S. Witkowski, Lipsiae 19112.
A képeket a következő helyekről vettük át:
I. C. Wessely: Aus der Welt der Papyri, Leipzig 1914. 3. l. II. F. G. Kenyon: Books and Readers in Ancient Greece and Rome, Oxford 19512. 80. és 80. lap között. III. W. Schubart: Griechische Papyri. Urkunden und Briefe vom 4. Jahrh. v. Chr. bis ins 8. Jahrh. n. Chr., Bielefeld-Leipzig 1927. 6. tábla. IV. W. Schubart: id. m. 7. tábla. V. Th. Birt: Die Buchrolle in der Kunst, Leipzig 1907. 157. 1. VI. F. G. Kenyon: id. m. 56. és 57. lap között. VII. Eredeti felvételről. VIII. A. Deissmann: Licht vom Osten. Das neue Testament und die neuentdeckten Texte der hellenistisch-römischen Welt, Tübingen 19234. 134. l.