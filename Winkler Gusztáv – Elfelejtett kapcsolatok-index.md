---
master_file: "[[@WinklerGusztavElfelejtett]]"
---
# Index for Winkler Gusztáv – Elfelejtett kapcsolatok.pdf

ELFELEJTETT KAPCSOLATOK (MAGYARSÁG, KERESZTÉNYSÉG, INFORMATIKA)
I. RÉSZ
(DR WINKLER GUSZTÁV)
1. Bevezető
A könyv a magyar nép etnikai kapcsolatairól, helyéről a korai történelemben valamint a kereszténységgel való találkozásáról (találkozásairól) szól. Ennek ellenére az olvasó egy olyan könyvet tart a kezében, amely részben informatikával, annak is a térképészettel kapcsolatos ágával foglalkozik (térinformatika). Ezt a kettősséget az oldja fel, hogy az említett rokoni és vallási kapcsolatrendszert egy újszerű módon, térbe és időbe helyezve kíséreljük meg bemutatni. Mivel műszaki szakterületről van szó, a szerző is az, emiatt ez a bemutatás gyakorlatilag mentes az egyéni történeti megközelítésektől (esetleges kitalációktól), csak már a történeti-régészeti szakma által elfogadott alapkoncepciókra épít. Természetesen az alapkoncepciókra ráépítve az informatika eszközeivel juthatunk (jutottunk) olyan végeredményre a teret és az időt folyamatában összekapcsolva, ami ugyancsak elgondolkoztató lett néhány területen. Más szóval a magyarsággal kapcsolatban a különféle jelenségek kutatása, elemzése, bemutatása, történeti jellegű ismertetése jelenleg is előtérben van. Kevesebb szó esik azonban a terepi, térbeli (térképi) és időbeli összefüggésekről. Ennek természetes oka az, hogy az olvasót inkább érdeklik az események, és bármiféle területi kapcsolatrendszer "száraz" bemutatását inkább csak az események körítéseként tartják elfogadhatónak. Természetesen, e mellett a történész (régész) szakma is főként ez irányban tevékenykedik, hiszen a történettudomány elképzelhetetlen a történeti események vizsgálata nélkül. Viszont, ha figyelmünket csak az eseményekre összpontosítjuk, kimaradhatnak fontos összefüggések. Ezek megkeresésére segítségül hívhatunk olyan szakterületeket is (pl. mérnöki ismeretek, informatika), amelyek a térbeli elhelyezkedés, kapcsolatok témakörében nyújthatnak nagy segítséget még akkor is, ha viszonylag hatalmas adatmennyiséget kell megvizsgálni. Ezek azt segítik megérteni, hogy miért, hol és mikor építettek bizonyos településeket, miért alakítottak ki bizonyos társadalmakat, stb. Így átgondolva a dolgot, beláthatjuk, hogy a pusztán mérnöki megközelítése ennek a folyamatnak, az adatok térinformatikai feldolgozásával sok fontos kiegészítést nyújthat a humán területek szaktudományainak, kutatóinak, valamint újszerű ismereteket a nem szakmai olvasóknak. És ilyen módon el is kerülhetjük (jórészt) a" hozzá nem értő belemagyarázás" látszatát, nyilván az alkalmazott módszerekből kiindulva mindig meghagyva egy kis támadási felületet.
A különböző korokban élt elődeinkről (most függetlenül attól, hogy milyen nyelven beszéltek, stb.), tevékenységükről, hagyatékukról, a történeti eseményekről számtalan mű született, mind a történelem, mind a hadtörténelem területén. Ezeket remélhetőleg mindenki ismeri már különböző olvasmányaiból. Ezek az ismeretek rögzülnek az olvasókban, és mindenképpen erősítik a nemzettudatot. Azonban felmerülhetnek olyan problémák, amelyek misztikus ködbe takarják ezen eseményeket, és pozitív vagy negatív irányba, de téves magyarázatok kreálását segítik elő. Ezek a megoldandó (és mint látjuk a későbbiekben, megoldható) kérdések, feladatok a népek, etnikumok elhelyezkedésének, földrajzi
-1



kapcsolatrendszerének, és ami talán szempontunkból a legfontosabb, "települési folyamatosságának" körébe tartoznak. Ugyanis, amennyiben csak a hozzájuk kapcsolódó eseményeket ismerjük, ezeknek az eseményeknek közvetlen okai, lefolyásuk előzetes meghatározottsága ismeretlen maradhat, ami történeti szempontból téves prekoncepciók és téves következtetések kialakítását jelentheti. Ezen kívül van még olyan "mellékterméke" is ennek a kérdéskörnek, hogy egyes eseményekhez, időszakokhoz téves fizikai állapot rögzül. Magától értetődik, hogy ez a jelenség is elősegítheti az esetleges "érthetetlen" történések látszólagos bekövetkeztét. Például egyes csoportok hirtelen "megjelenése", "eltűnése", kulturális, vallási megváltozása. Könyvünkben ezért megkíséreljük azoknak a kívülállók számára homályosnak tűnő segédinformációknak kifejtését, rendszerezését, összegzését, amelyek segíthetnek a magyar és szomszédos népek, csoportok szerepének, fejlődésének jobb megértésében. Mindezt avval a módszerrel oldjuk meg, hogy speciális szemüvegen keresztül (gyakorlatilag a történettudománytól függetlenül) vizsgáljuk a történelem szereplőinek térképen követhető megnyilvánulásait. Ez a módszer pedig a fent említett mérnöki szemlélet, amely, mint "általánosan tudott", a fizikai valóságból indul ki, ezt a valóságot magyarázza, és esetenként a magyarázatok, fizikai és geometriai alapelvek segítségével esetleg megkísérli a múlt fizikai valóságát legalábbis elméletben rekonstruálni. Reméljük, hogy olyan, talán élvezetes könyvet sikerült készítenünk, amely a szórakoztatás mellett segíti a történelem egyes kérdéseinek megértését.
A fentiek alapján a könyv több nagyobb fejezetre oszlik. Az első a " magyarok eredete az informatika tükrében" címet viseli. Röviden tisztázzuk az informatika, térinformatika lényegét, olyan módon, hogy ez semmi esetre se zavarja meg az olvasó "nyugalmát", de ugyanakkor valamit meg is értsen belőle, hiszen erre épül minden további kutatás, vizsgálat. Sajnos, ez elkerülhetetlen, mivel részünkről ez egyedül a megismerés (mérnöki megismerés) olyan módszere is, amely várhatóan eredményeket hoz. Ezután végigkísérjük az olvasót a Kr.e. 10000 és Kr.u. 1000 közötti időszak informatikai térképrendszerének elkészítési fázisain, amelyek leginkább etnikai-kulturális kapcsolatokat tárnak fel. Ez azért fontos, mivel az összes többi vizsgálat erre az alapra épül, speciális információkkal kiegészítve. Az áttekintett időszak pedig azért ilyen tág, mert a kiinduló, elemi kapcsolati összefüggések megadásához az ismert történelem legelejére kell visszanyúlnunk. Minden fő fejezet végén pedig néhány mondatban összefoglaljuk az eredményeket, tanulságokat, felmerülő kérdéseket, és ezeket a következő részekben megpróbáljuk tovább vizsgálni, válaszokat adni.
A második nagy rész a "magyarok és rokonnépek ősvallásának kérdése" köré épül. Ahhoz ugyanis, hogy az egyik végső célt, a kereszténység társadalmi méretű elfogadásának folyamatát pontosabban megértük, ismerni kell azoknak a nagy, főleg egyistenhívő vallásoknak a kiterjedését, amelyek területi kapcsolatok révén esetleg megalapozhatták, befolyásolhatták elődeink hitvilágát. Itt szigorúan csak a történelemtudomány által elfogadott térségekre és a hasonló módon tisztázott vallási irányzatokra gondolhatunk. Röviden áttekintjük azokat a modellezési lehetőségeket, amelyek lehetővé teszik a kultúrák térbeli viszonyainak meghatározását. Ezután az így továbbfejlesztett adatbázis segítségével feldolgozzuk és elemezzük a területi összefüggéseket, hogy a további munkához ismét elfogadható kiindulást teremtsünk.
A harmadik nagy fejezetben foglalkozunk az egyik fő feladatunkkal, a kereszténység megismerésének körülményeivel. Ehhez először áttekintjük a figyelembe veendő térség
-2



keresztény vallási irányzatait, ezek terjedésének határait, időbeli folyamatát. Erre azért van szükség, mert a magyarság "honfoglalás" utáni vallási megnyilvánulásai ezzel lényegesen érthetőbbé válnak. Tudnunk kell ugyanis, hogy a délorosz sztyeppeken, ahol a magyarság valamilyen formában létezett, a különféle keresztény irányzatok egyaránt jelen voltak. Külön foglalkozunk a már ebben a korszakban kialakult nagy ünnepekkel, így a Karácsony kérdésével is.
Végül az utolsó fejezet felsorakoztatja azokat a tárgyi és egyéb bizonyítékokat, amelyek a korábban bemutatott vizsgálati eredményeket hivatottak alátámasztani. Minden esetben nem a puszta közlésre szorítkozunk, hanem térbeli, földrajzi környezetben jelenítjük meg őket. Úgy gondoljuk, hogy az ilyen szemlélet mindenképpen továbbgondolásra, sőt további magyarázatra serkenti az olvasó közönséget. Az alátámasztó anyag kitér természetesen bizonyos nyelvi területi kapcsolatokra, a vallási irányzatok térbeliesítéséből levonható következtetésekre. Talán meglepő módon felsorakoztatjuk a történelem katonai oldalát is, mivel az ősmagyarság katonai tevékenysége természetesen szoros kapcsolatban állt a térség egyéb hatalmainak ilyen tevékenységével, körülményeivel. Reméljük, hogy a könyv jó szórakozást nyújt, és a tájékoztatáson kívül továbbgondolásra érdemes kérdéseket is felvet.
2. A magyarok eredete az informatika tükrében
2.1. A térinformatikáról és adatgyűjtésről, mint a mérnöki megismerés módszeréről
Kutatási alapelvek
A bevezetőben említett feladat kevésbé támadható megoldására akkor van reális esély, ha összegyűjtjük mindazokat az információkat, amelyek szükségesek egy kultúra, népcsoport helyzetének, mozgásának, térbeli kapcsolatainak meghatározására. A teljesség nélkül, például a helyzet és típus (etnikum, kultúra) meghatározására az elfogadott régészeti, nyelvészeti adatok, a térbeli kapcsolatok meghatározására régészeti, antropológiai és történeti adatok nyújtanak nagy segítséget. A legnagyobb nehézség, amivel szemben állunk az, hogy hála Istennek, nagyon sok forrás, megalapozott eredmény áll rendelkezésre, hiszen választott témánkban szinte minden érintett szakterület kutatói bőséges publikációkkal álltak elő, és ezek a vizsgálatok ma is folynak. Ennek a kérdésnek a megoldására, azért, hogy egyáltalán áttekinthető legyen a nagymennyiségű anyag, illetve összefüggéseket tudjunk meghatározni közöttük, használjuk fel az alább ismertetett térinformatikát. Érintett szakmai szempontokból nagyobb a probléma avval, hogy egy mérnök milyen konkrét információkat vehet át e szakterületekről, ugyanis a publikációs lehetőségek rohamos bővülésével egyre több az ellenőrizhetetlen forrás, illetve e leírások tudományos minőségét nem tudjuk megítélni. Ezért alapelvként kijelenthetjük, hogy vizsgálatunk, összehasonlításunk tárgyát csak neves, elismert szakemberek publikációi, az akadémiai szinten elismert és általánosan ismert információk képezik.
Továbblépve, általában a humán területekhez kapcsolódó informatikai kutatásokról kiindulásképpen itt ismételten meg kell jegyezni, hogy a későbbiekben tárgyalt, viszonylag bonyolult problémák vizsgálatánál, a vizsgálati adatbázisok kialakításánál mindenképpen komplex adatgyűjtés szükséges. Ez azt jelenti esetünkben, hogy nem csak egyfajta (például
-3



térképek vizsgálata) adatforrásra szabad támaszkodni, hanem a rendelkezésre álló összes térképi, képi, és főképpen leírt adat-információt is fel kell használni egy használható, korrekt funkcionális vizsgálathoz. Ez a kijelentés azért fontos, mert vizsgálati módszerünk alapvetően a földrajzi helyen, térképeken alapszik, ebből indulunk ki, a szakadatokat ehhez rendeljük (lásd később). A következő alapelv az, hogy megfelelő geometriai alaprendszer nélkül nincs elfogadható eredmény. Ez itt két dolgot jelent. Az egyik, a legnehezebb kérdés az, hogy a munkát csak olyan geometriai alapon szabad elvégezni, amelyik megegyezik a vizsgált korok geometriai környezetével. Az összefüggések keresése ugyanis csak ebben a környezetben hiteles. A kérdés megoldása a környezet-rekonstrukció, amit a következő fejezetben részletezünk. A másik fontos tényező a méretarány. Az úgynevezett adatgyűjtési méretarány határozza meg azokat a lehetőségeket, amelyek a továbbiakban befolyásolják a szemlélést, nagyíthatóságot, és mindenekelőtt a részletgazdagságot. Ugyanezek a tulajdonságok teszik lehetővé az összegyűjtött, feldolgozott, rekonstruált információk elemzését, vizsgálatát is.
A térinformatikáról
A fentiek alapján mondhatjuk, hogy a humán területek kérdéseinek, problémáinak vizsgálata, az eredmények integrálása nagyon sok kiindulási információt kíván, illetve általában sok információ áll rendelkezésre. Ezeknek az adatoknak egységes rendszerben történő feldolgozása adja kezünkbe azt a lehetőséget, hogy komplex összehasonlító vizsgálatukat is el tudjuk végezni. Ennek az egységes (elsősorban geometriai) feldolgozásnak az eszköze a térinformatika. A térinformatika a geometriai, fizikai, tartalmi információk olyan egységes rendszerű kezelése, amely lehetővé teszi a benne található adatok rendszerezését, kezelését és lekérdezését, elemzését. Egy térinformatikai rendszer alapja a térkép, ami meghatároz minden geometriai kapcsolatot. (21.1. ábra) Mivel a népek, kultúrák térbeli, földrajzi összehasonlító-kutatásának természetes, meghatározó eleme a geometria (térkép), ezért az ilyen vizsgálatok alapjának szintén a térinformatikai rendszereket választhatjuk.
-4



Az alábbiakban röviden áttekintjük a térinformatikának azokat a lehetőségeit, alkalmazási körülményeit, amelyeket a történeti kapcsolatrendszerek, vallásterjedés jelenségeinek vizsgálatánál felhasználhatunk. Először nézzük meg, hogy a múlt kutatása milyen nehézségekbe ütközött, mielőtt térinformatikai (GIS)-rendszereket használtunk volna fel (vagy milyen előnyökkel rendelkezett a korábbi technológia). Természetesen az adatgyűjtés kiinduló információinak szerteágazó geometriai jellemzői eleve nehéz és hosszadalmas feldolgozási módszereket kívántak. Viszont, mivel a személyes, szakértői adatfeldolgozás elfogadottabb volt, az összetett tartalmi információk már "fogyasztható" módon kerültek térképezésre, hiszen a kiértékelő szakemberek eleve azokról a területekről érkeztek, amely számára a munka folyt. Ugyanakkor az elkészült térképlapok, jelentések, táblázatok együttes kiértékelése főleg az áttekinthetetlenség és a méretarány-különbségek miatt bonyolult, és nehézkes volt. Ehhez kapcsolódik, hogy nyilvánvalóan új típusú, összehasonlításból kapott adatok kinyerése fenti módszerekkel gyakorlatilag nem volt lehetséges (csak véletlen-szerűen) abban az esetben, ha nem a kijelölt fő kutatási irányban voltak fellelhetők. Ugyanez GIS felhasználásával úgy módosul, hogy a feldolgozható információtartalom szinte korlátlanul növelhető, illetve együtt kezelhetők térképek, táblázatok és szövegek. Az eleve új felhasználási lehetőségek mellett egyszerűbb az adatrendszer geometriai kezelése is. A folyamatot úgy kell elképzelni, hogy a mindenkori térképi alaphoz (mint látjuk majd, ez lehet nagyobb számú, tartalmilag változó térképlap is) hozzárendelünk egy vagy több táblázatot, amelynek adatai a számunkra fontos információkat (kultúra, népesség, nyelvi információk, antropológiai információk, stb.) tartalmazzák. Ha ezeket a táblázatokat, akár egy excel-táblázatot, lekérdezzük, elemezzük, integráljuk, az eredmény egyúttal a térképek közötti műveletek, értékelések eredménye is lesz, tehát térképszerűen látjuk, rögzíthetjük elemzésünket, ami új összefüggések megállapítására is alkalmas lehet.
Környezetrekonstrukció
Ehhez kapcsolódik a térképi alapok előállítási módszere. Az egyik fő kérdés az, hogy a különféle, már térképen ábrázolt információ mind méretarányában, mind geometriai megjelenésében nagyon eltérő lehet. Ezt a problémát is megfelelő mértékben kezelhetjük a térinformatika által biztosított szoftveres eszközökkel. Ennél nagyobb feladat a fentebb már említett, régészeti-történeti időszakokhoz kapcsolódó térképek előállítása alapként. Ennek legjobb módszere a környezeti rekonstrukció. A rekonstrukció önmagában (megfelelő előzetes ismeretek birtokában) nem bonyolult folyamat, de a kívánatos nagytömegű felhasználható információ fajtája és típusa szükségessé teszi szintén a térinformatikai egységes környezetet, amelyben az adatok integrációja, az egymásra építkezés, valamint a végleges rekonstrukció megvalósulhat, hiszen pontosan a nagytömegű adatok kezelésére, feldolgozására találták ki. (21.2. ábra)
A környezetrekonstrukció célja kettős. Először is, mivel a múlt körülményeinek ismerete nélkül gyakorlatilag semmi, a témánkba tartozó térképezés, vizsgálat sem nagyon lehetséges, korábbi környezeti állapotok kutatása fontos feladat és cél. Másodszor, gyakran önmagában is szükséges a korábbi környezet meghatározása (pl. nagy kiterjedésű mocsarak, sivatagok). E mellett természetesen felmerül a korábbi kérdés, hogy minden térképhez kapcsolódó feladat megoldása, így a rekonstrukció is, milyen geometriai környezetben oldandó meg. Ehhez kapcsolódóan előzetesen megállapítható, hogy kutatásunk egy egész Európára kiterjedő, jól áttekinthető, a rendelkezésre álló adatsűrűséghez igazodó földrajzi térkép-rendszerrel támogatható. A később részletezett módon előállított alaptérképből azután
-5



a geológiai, hidrológiai, földrajzi szakadatok, térképek, valamint az egyéb céllal előállított rekonstrukciók segítségével történik a cél-térképek megalkotása.
Miután feldolgoztuk az alapanyagokat (itt már mindenképpen térinformatikai jellegű környezetben), a környezetrekonstrukció következő lépése az egységes tematikus térképrendszer létrehozása. Ez azt jelenti, hogy ugyanolyan jelkulccsal, egybevágó geometriával, ugyanolyan topológiával kell a jelen állapot, és a korábbi állapot térképeit elkészíteni. A geometriai nehézségek miatt a megoldás majdnem minden esetben az alaptérképből fokozatosan levezetve történő térképszerkesztés (a nagyon régi állapot és a mai állapot közötti kevés geometriai kapcsolat miatt). Amennyiben a vizsgált időszakra vonatkozó leírások, egyéb információk is rendelkezésünkre állnak, ezek elemzése, bedolgozása után megkapjuk a teljes és végleges környezetrekonstrukciót.
2.2. A Kr.e. 10000 és Kr.u. 1000 közötti időszak térképrendszerének elkészítése
Mivel, mint látjuk, vizsgálatunk alapja egy olyan térképsorozat, amelyik környezet-hű módon kell, hogy tartalmazza a kulturális, etnikai, stb. állapotokat, ezért röviden foglalkoznunk kell az előállításával. Kiindulásként meghatároztuk azt a méretarányt, amelyben ábrázolva az információkat, a szemlélésnél, elemzésnél sem nagy adatsűrűség, sem az elnagyoltság érzése nem lép fel. A várható ismeretanyag alapján feldolgozási alapnak az 1:20000000 méretarányt választottuk. Ebben még egységesen szemlélni tudjuk a feldolgozott területet (amely első lépésben gyakorlatilag Európát takarja). Ennek a térképműnek a fontosságát még egyszer kiemeljük avval, hogy a múlt földrajzi változásai sok olyan helyzetet alakítottak ki, amelyek alapvetően befolyásolták a kapcsolatrendszereket, mozgási teret. Ha ezeket a folyamatokat csupán mai földrajzi
-6



viszonyok között kívánnánk elemezni, vagy teljesen téves eredményeket kaphatnánk, vagy meg nem értve a dolgok menetét, haszontalan próbálkozásnak vehetnénk az egész művet. Az adatok begyűjtése, előállítása két részre osztható. Az egyik, és egyben a legtöbb munkát igénylő folyamat a geometriai alap elkészítése. Az adott méretarányban, a hozzáférhető adatokat figyelembe véve, a környezet változását (tehát a térképlapok időbeli sűrűségét) 1000, 200, majd 100 éves periódusban tartottuk lehetségesnek modellezni. Ezért a vizsgált időben való előrehaladással ezeket a periódusokat alkalmaztuk a térképlapok szerkesztésénél. A geometriai alapra bedolgozott szakadatok, mint az adatgyűjtés másik fontos összetevői, jól illeszkedtek ezekhez a paraméterekhez. Ebben a méretarányban és időperiodicitással hozzáférhető volt gyakorlatilag minden fontos információ.
A geometriai alap elkészítése, az egymásra épülés elve
Az alaptérkép kiválasztása, megszerkesztése olyan alapvető szempontok szerint történt, hogy részben a felhasználó számára ne legyen idegen a szemlélete, valamint a megszokott ábrázolásokhoz hasonló legyen. Ugyanakkor a felszerkesztett szakadatok, felületek nagysága az egész térképen azonos jellegű legyen (azonos valódi területű felületeket közel azonos területű ábrázolt felületek jellemezzék). Így a "mai" földrajzi állapotot tükröző térkép "öszvérmegoldású", nem szabályos vetületi rendszerben készült. Az alaptérképnek biztosítania kell azt is, hogy a többi térképlap szerkesztésénél találjunk olyan illesztési lehetőségeket, amihez a már kutatási szinten elkészült, szakirodalomból átvehető információk, térképek megbízhatóan kapcsolhatók. Mivel a leglátványosabb és legnagyobb változásokat okozó földrajzi jelenségek a tengerpart változásai, ezért ezek az egyébként jól felhasználható elemek kiestek. Általános illesztésül az európai folyórendszer meghatározó nagy folyóit használtuk. Ennek oka, hogy az utóbbi 10000 év folyómeder változásai az alkalmazott méretarányban nem, vagy csak kis mértékben okoznak rajzi eltérést, tehát a nagy folyókat gyakorlatilag stabil környezeti elemnek tekintettük.
A térképmű geometriáját alapvetően meghatározó földrajzi változások három nagy csoportba oszthatók. Az egyik a tengerszint folyamatos emelkedése a jégkorszaki szárazföldi jégtakaró olvadása következtében (a tengeri jég olvadása nem okoz számottevő emelkedést). Ez az emelkedés változó intenzitással jelentős mértékben a Kr.e. 3000 körüli időszakig tart, az első időkben nagyobb mértékben. Ennek modellezését sok kutató elvégezte, ez ügyben a feladatunk az emelkedő tengerszintnek a tengeri mélységi vonalakhoz (a tengerfenék szintvonalaihoz) való igazítása, illesztése volt. Enne a műveletnek a végén megkaptuk időről időre a kontinens partvonalának térképét (ami erősen eltért a mai helyzettől) a folyók ősmedrével együtt. A másik nagy, felszínt földrajzi méretekben is befolyásoló hatás a földkéreg mozgásainak következménye. Itt az egyik leglényegesebb a Skandináv-pajzs mozgása. Ez összetett, bonyolult folyamat (törésvonal mentén süllyedés és emelkedés a jég visszavonulásának hatására, illetve a tenger-emelkedés hatása). Szerencsére elméletekkel és konkrét modellezésekkel jól alátámasztott a téma, így több rekonstrukció is rendelkezésünkre állt. A másik, a régészetet és történelmet befolyásoló, a térképeken megjeleníthető mozgás a Perzsa-öböl törésvonala menti folyamatos süllyedés. Ennek mértéke adott, feladat volt a víz emelkedésével való összeszerkesztés. Maga a rekonstrukció meglepő eredménnyel zárult, a történelmi atlaszok anyagával ellentétben, a tenger nem nyúlt be mélyen a szárazföldbe, hanem inkább folyamatosan mocsaras volt, kisebb part-változásokkal. (22.1 ábra) Végül figyelemmel kellett lenni azokra a belső kontinentális változásokra is, amelyek legjobban befolyásolhatták a népek, kultúrák kapcsolatát. Ilyenek a nagy tavak változásai,
-7



amik vízrendszerek kiépülését, elsorvadását, nagy mocsárterületek kialakulását segítették. Egyik ilyen meghatározó környezeti elem pl. az úgynevezett Manics-árok, ami a Kaszpitenger és a Fekete-tenger viszonyát határozta meg. (22.2, ábra)
A végleges térképek elkészítése a korábban felsorolt alapelvek szerint, a fő természetátalakító folyamatok hangsúlyos figyelembevételével történt. Azért, hogy már önmagukban ezek a térképlapok egymással összehasonlítva is hordozzanak új információkat (pl. a partvonal-változások területének nagysága, iránya, a folyamatok sebessége), az időben egymás után következő lapokat egymásra épülve kellett elkészíteni. Ez azt jelenti, hogy a már
-8



elkészült térkép minden olyan vonalát át kellett venni a következő térképre, amelyek biztosan nem változtak meg, és csak a fennmaradó szakaszoknál történt új rajzolatok szerkesztése. Ez biztosítja az egész rendszer egységes térinformatikai kezelhetőségét. (22.3. ábra) Az így létrehozott földrajzi térképrendszer a fentiek alapján tartalmazza a további adatfeltöltés elősegítésére, illetve a későbbi elemzés céljából a meghatározó folyórendszereket, a tengeri partvonalakat, nagyobb mocsárvidékeket és az átjárhatatlan hegyvonulatokat. Mindezek jó alapot szolgáltatnak a következő lépéshez, a régészeti, stb. szakadatok jobb földrajzi lehatárolásához, az esetleges szerves kapcsolatok jobb megértéséhez a szerkesztés feladatainál. Még egyszer megjegyzendő, hogy a térképezés méretaránya (és a következő tematikus adatgyűjtés méretaránya) miatt az elkészült anyag nem alkalmas a regionális, helyi vizsgálatok elvégzésére.
Régészeti, történeti, antropológiai, nyelvészeti adatgyűjtés
Az elkészült, és geometriailag folyamatos kapcsolatban lévő térképlapok feltöltéséhez be kellett gyűjteni a rendelkezésre álló, hivatalosan elfogadott szakadatokat. Ezek, a korai (kb. Kr.e. 2000-ig) időszakokban szinte kizárólag régészeti információk, később vegyesen, a Krisztus utáni időszakra pedig már jórészt a történettudomány adatai. Mint a későbbiekben látjuk, probléma a vegyes adatgyűjtési területeknél adódott mind tematikus (nem geometriai), mind térképezési oldalról. Ehhez járult még a nemzetközi források különbözőségének kérdése. Ezeket, a viszonylag jól térképezhető információkat egészítették ki először is az antropológiai adatok. Ezek felhasználása akkor vált fontossá, amikor meg kellett erősíteni azokat a kérdéseket, hogy bizonyos kultúrák változása hoz-e magával egyértelmű etnikai változást is. Kiegészítésként a fellelhető nyelvtudományi anyagokat is begyűjtöttük, két okból. Egyszer a nyelvi folyamatok és az etnikai-kulturális folyamatok összefüggéseinek megértése miatt, másrészt a konkrét (egyértelműen térképezhető) nyelvészeti eredmények bedolgozása miatt.
-9



Az egyik legnehezebb kérdés az adatfeldolgozásnál az volt, hogy a más országok, más nyelven, más kultúrkörben végzett kutatásai hogyan fedik a magyar területen végzett kutatásokat (minden szakterületen) akár a terminológia, akár az eredmények, akár a pontos helymeghatározás kérdésében. Viszonylag a legegyszerűbb a régészeti információk feldolgozása volt. Alaptételként azt fogadtuk el, hogy a magyar álláspontból indulunk ki (elnevezések, területek). Ehhez igazítjuk az egyéb forrásokat, továbbfejlesztve, kiegészítve a már meglévő térképeket. Itt arra kell gondolni, hogy bizonyos régészeti kultúrákat teljesen másként nevezik, és előfordul, hogy területileg összevonva, vagy más csoportosításban ábrázolják őket. Megjegyzendő, hogy minden esetben a geometriai azonosítás segített az ellentmondásmentes ábrázolásban. A történeti információknál hasonló, földrajzi problémák kevésbé fordultak elő. Itt inkább már az értelmezéssel volt baj, hiszen ahány ország, annyiféle történeti megközelítés lehetséges. Ebben az esetben természetesen fokozottan ragaszkodtunk a magyar szakirodalomhoz, hiszen egy idegen nyelvű elnevezés átvétele tévútra vezetheti a további vizsgálódást, nem beszélve arról, hogy egyéb problémákat is okozna. Természetesen a történeti információk nemzetközi forrásai leggyakrabban atlaszok, hiszen ezek már az ott érvényes történeti folyamatokat térképszerűen fel is dolgozták. Így egyszerű volt a számunkra nem egyértelmű, vagy megfelelő adatok kiszűrése. Ide tartozik a nemzetközi régészeti forrásoknak az a része, amelyek valamilyen okból kifolyólag egy koncepció alapján elemezték, továbbdolgozták az alapinformációkat. Ezeket elvetettük a következő okokból. Prekoncepciót (amennyire szükséges) csak elismert magyar szerzőtől vettünk át. Az igazi gond ugyanis az, hogy az általában hozzáférhető, ezekben az országokban hivatalos anyagok általában sajátos, (korábban mindig) nemzeti oldalról közelítik az elemzést, és még akkor is, ha jóhiszemű a megközelítés, a különböző források interpretációi között áthidalhatatlan különbségek vannak. Ezek némelyikére a későbbiekben rámutatunk. Végül az adatfeldolgozásnál azt a már körüljárt módszert alkalmaztuk, hogy amennyiben a feltüntetett információk pontszerűen vannak ábrázolva, ezeket felületté alakítottuk a térinformatika szabályainak megfelelően. A felületté alakítás határait az esetleges korábbi kulturális határok, illetve a hegységek, vagy, ha ez indokolt és kiolvasható a közöltekből, akkor a nagyobb folyók jelentik. Megemlítendő még, hogy természetesen a külföldi forrásokból csak azokat az információkat tudtuk felhasználni, amelyek általánosan ismertek, széles körben publikáltak és elfogadottak.
Alapösszefüggések meghatározása, kódolás
Ahhoz, hogy a népességi változásokat folyamatosan, egymásra épülően tudjuk megszerkeszteni, olyan alaphelyzetet kellett kiválasztani, amely valamilyen kezdőpontot is jelent, tehát a korábbi információk bedolgozása nem szükséges. Ez az időpont Európa eljegesedésének vége, mert részben még egyáltalán nem lakottak nagy területek a jég miatt, részben a régészeti, történeti kutatások, kisebb, önálló, esetleg homogén etnikai, kulturális csoportokkal számolnak. Ezek feldolgozása több forrásban megtörtént, átvételük egyértelmű volt. Nehézséget csak a külföldi anyagok beszerzése jelentett. Az adatfelöltés, térképkészítés végrehajtásához azonban bizonyos kiindulást segítő prekoncepcióra volt szükség. Ezt két olyan ponton is megtettük, amelyek a folyamatos adatbázis-kialakítást alapvetően befolyásolták. Az első, az az ősrégészeti megállapítás (Csánk V.), hogy a mezolitikus népesség (Szegvári kultúra) Magyarországon jórészt helyi gyökerű, az itt korábban élő vadász-népek leszármazottja. Ehhez járul még az elmélet (László Gy.), hogy ennek az északabbra húzódott népességnek nagy része az úgynevezett szvidéri kultúrát
- 10



alkotva Kelet-Európában részt vett a finn-ugor névvel illetett uráli népek kialakításában. A másik fontos prekoncepció lényegesen későbbi. Azt állapítja meg (Fodor I.), hogy az uráli népek a déli indo-iráni művelődésekkel (népekkel) együtt alakítják ki az Andronovói kultúrát (22.4. ábra), amelyből egyenesen származtatható a következő, szarmata korszak népessége. E három fontos megállapítás nélkül részben túl sok etnikum, népcsoport lenne a palettán, és mint látjuk, nem lehetne megmagyarázni az ókor etnikai arculatának sok összetevőjét.
A népességi változások időbeli jellemzése, az ehhez szükséges térinformatikai rendszer működése szintén törésekkel terhelt lenne, nem volna lehetséges a népmozgások elemzése, figyelemmel kísérése, ha nem hidalnánk át a régészeti terminológia és a történettudományban használt terminológia közötti szakadékot. A kérdés megoldása kétféle lehet. Az egyik, hogy önhatalmúlag hátrább toljuk a történeti fogalmak időhatárát. A régészeti elnevezések időbeli határai kitolásának értelemszerűen kevés értelme van. Ezt a módszert alkalmazva azonban hozzá nem értő módon változtatnánk meg a tudományos álláspontokat, méltán kiváltva a szakmailag megalapozott ellenvéleményeket. Ezért a másik megoldást követjük. E szerint csak akkor lehet folyamatos adatszerkesztéssel egy terület régészetileg meghatározott (anyagi) kulturális környezetét azonosnak tekinteni egy történeti elnevezésű népi környezettel, ha ennek térbeli és időbeli határai gyakorlatilag megegyeznek, a szakirodalom semmiféle komoly etnikai hatásról nem tud, megerősíti a folytonosságot, és sem antropológiai, sem egyéb változások nem mutathatók ki. Ebben az esetben biztosan kimondható a kulturális-népi folyamatosság, ami természetesen megjelenik a térképrendszer kifejlesztésében is. Ugyanilyen elbírálás alá esnek azok a problémásabb területek, ahol az adatforrások hiány miatt nincsenek régészeti információk két időpont között nagyobb időintervallumban. Tehát ahol semmiféle jelentős változás a régészeti anyagban nincs, egyéb befolyásról sincsenek adatok, a köztes időszakot a közrefogó kultúra információival töltjük ki.
Ahhoz, hogy a figyelembe vett legkorábbi időszakoktól kezdve folyamatos adatfeldogozást lehessen elérni, illetve az elkészített anyagok között a rendszerben
- 11



összehasonlításokat, elemzéseket lehessen végrehajtani, a meghatározó régészeti kultúrákat (jellemzően az eljegesedés végén meghatározhatókat) számszerű kódrendszerrel láttuk el. Az egymástól itt még jelentősen elkülönülő területek kultúráit hatjegyű számokkal kódoltuk (22.5. ábra). Ennek oka a későbbi keveredések rögzítési lehetősége, és az elemzés elősegítése volt. Kiindulásként 100000-től 700000-ig történt a hozzárendelés kerek százezres számokként. A későbbiekben ehhez még hozzájött a 800000 és a 900000 szám is. A kódolás a matematikai műveletek elvégzésének lehetőségén kívül még a térképek megjelenítésénél az egységes jelkulcsos ábrázolást is elősegítette, hiszen így az egész vizsgálat időszakra azonos jelkulccsal, az értelmezést nem zavarva lehetett térképeket előállítani.
A régészeti-történeti jellegű térképrendszer elkészítése
Az előkészítés és az adatgyűjtés bemutatása után térjünk rá az adatrendszer felépítésére, az érdekes időszakok bemutatásán keresztül. Mint a korábbiakban már láttuk, vizsgálati térségünk Európa egésze, mintegy 1:20000000 méretarányban. Néhány különálló térképlapon pedig az ázsiai kapcsolódó területet, főleg a sztyeppevidéket mutatjuk be, azokban az időszakokban és összefüggésekkel, ahol ez szükséges. Az egymást követő térképlapok jelkulcsolása is egységes, a korábban már említett számkódolásnak megfelelően.
Európa régészeti térképe Kr.e. 12000-10000 között (22.6. ábra). A kiindulási alaptérképen látjuk, hogy a kontinens felső részét még jég borítja, és a tengerszint a jelenleginél kb. 80 méterrel lejjebb van. Ezek a partvonalban jelentős változásokat okoztak. Fontos jellemző még, hogy a Kaszpi-tenger szintje a fokozatos olvadás miatt magas, és az úgynevezett Manics-árok köti össze a Fekete-tengerrel, amely még el van zárva a Földközitengertől. Ennek ott van meghatározó jelentősége, hogy az ettől délre élő népek a kaukázusi, az ettől északra lévők pedig asztyeppei (keleti gravetti) népességhez tartoznak. A jellemző népesség ezen kívül is több nagy csoportba sorolható. Délen a tardigravetti-grimaldi (200000) népesség, nyugaton a magdaléni típusú kultúrák (10000) az elterjedtek. Az északi Hamburgicsoport és néhány kisebb Közép-európai csoport (300000) az úgynevezett nyugati gravetti művelődéshez tartozik. A számunkra legérdekesebb sztyeppei és Kárpát-medencei kultúrák (500000) pedig az említett keleti gravettiek helyben túlélő maradványai. Tehát az egész Keleteurópai rész valamilyen fokon rokon népességet takar. Ezt az alapnépességet a későbbiekben majd délkeletről és keletről érik nagyobb etnikai behatások.
- 12



Európa régészeti térképe Kr.e. 6500-6000 között (22.7. ábra). Térképünk földrajzi jellege a tengerszint emelkedésének és a jég eltűnésének következtében alaposan megváltozott. Ami jelentősen más még, mint a mai állapot, az a brit szigetek kontinenssel való összetartozása. Délkeleten pedig már megjelenik a tenger a Perzsa-öbölben is. Az európai népességben a főbb változások a következők. A déli tardigravetti kultúra a magyar Dunántúlra és Alföldre is kiterjed, ezután sokáig ott is marad. Az elemzés alapján ennek legfőbb oka a fokozatos tengerszint-növekedés lehet. A Balkánon megjelenik a kisázsiai népesség, amely majd elterjeszti a földművelést. Európa északi és középső részén a 300000rel jelzett csoportok erőteljes terjeszkedésbe kezdenek, ekkor már a keleti gravetti vadászok
- 13



mind kihúzódtak keleti irányba, kivéve a Kárpát-medencei népességet, amelyik helyi alapokon tovább él. A Volga melletti népek helye ismert, de még erre az időre nem tudtuk őket semmiféle kultúrával azonosítani. Ugyancsak kérdéses a Fekete-tengert északról közvetlenül határoló területek etnikai hovatartozása. Megjegyzendő, hogy mindkét terület majd érdekes lesz a sztyeppei népek kialakulása szempontjából. Európa régészeti térképe Kr.e. 3400-3200 között (22.8. ábra). A térkép már szinte a mai földrajzi környezetet ábrázolja, eltekintve a németalföldi térségtől. Az általános Nyugateurópai helyzet továbbra is a lassú térnyerése a később indoeurópai néven szereplő kultúráknak (300000, 300501), valamint a magdaléni utódok lassú visszaszorulása. Középeurópa északi felén kialakul egy különálló tömb (310200), míg a Kárpát-medence egy részében tovább fejlődnek az őshonos jellegű Lengyeli és Tiszai kultúrák. Fontos momentum, hogy ekkor éri el először Észak-Itáliát egy Kárpát-medencei csoport (Lagozza). Ezentúl az egész Kelet-európai sztyeppet rokonnépek uralják (Tripolje, Dnyeper-donyeci, Gödörsíros). Tőlük keletre, a Volga mentén pedig megjelenik az a csoport, amelyik része, összetevője lesz az Andronovói kultúra néven szereplő etnikai-kulturális egységnek a következő évezredben. Ők azok, akik uráli és iráni ősökre tekinthetnek vissza (dr Fodor István ).
- 14



Európa régészeti térképe Kr.e. 2000-1800 között (22.9. ábra). Térképünk már a jelenlegi partvonalakat tartalmazza, hiszen ekkor már körülbelül a mai szintre emelkedet a tengerszint. Nyugat-Európában jelentős kevert népességek alakulnak ki a magdaléni jellegű és korai indoeurópai jellegű csoportokból (SOM és Wessex kultúrák). Közép-Európa széles területein lassan fejlődésnek indul az úgynevezett Aunjetitzi művelődés, ami a térkép szerint vegyes etnikai képet mutat. Fontos, hogy a Kárpát-medencében tovább él a korábbi népesség (Zóki és Nagyrévi kultúrák), valamint ezekről a területekről újabb hullámban érkeznek csoportok Észak-Itáliába. Nevesedik a keleti sztyeppek lakossága (Szrubnói és Andronovói kultúrák), míg délen "eltűnnek" a sumérek, viszont a hurri népek fejlődésük csúcsa felé haladnak. Kiválasztott térképeink közül először ezen lehet mát történetileg is dokumentált államszervezeteket meghatározni, ezek az asszír állam, az arámi országok, az elámi Iszindinasztia birodalma és a kaukázusi Szamas. A pontuszi sztyeppén tovább él a Kelet-dnyeperi kultúra.
Európa történeti térképe Kr.e. 1200-1100 között (22.10. ábra). Ez az az időszak, amikor már megjelennek (nem csak, mint régészeti kultúrák) az ókori népek a palettán. Nyugat-Európában megindul a terjeszkedő germánok hatására a már keltának nevezhető csoportok szétáramlása. Ugyanez mifelénk még az urnamezős vándorlás régészeti elnevezés alatt fut, hiszen az itt vándorló népek etnikai összetétele egyáltalán nem biztos. Itáliában lassan nevesíthetők az etruszkok, és a velük rokon Pó-síkságon élő népek. A Kárpátmedencétől a Volgáig egyre inkább összefüggő kultúrájú terület alakul ki. (Kijatice, Északkárpáti, kimmer, szkíta, szarmata). Ebből is kiolvasható a kimmerek és szkíták első nevesítése. Északon pedig a finn-permi, és uráli (sigiri) rokon népek helyezkednek el. Továbbá jól körülhatárolhatóak a protoszláv és balti népek területei is. Mezopotámiában az amurruk térnyerése egyre nagyobb, megjelennek dél felől a rokon arámiak is. A kevert asszír népesség lassan megerősödik. A korábban nagy kulturális fokon álló sumérek végleg "eltűnnek", vagy felszívódnak (mindenesetre kultúrájukat átadják), vagy ami valószínűbb, egy részük északabbra húzódik a távolabbi rokon hurrik irányába. A politikai helyzet alapján mind a sémi arámiaknak, mind a kevert hettitáknak, mind a hurriknak (Mitanni), a kaukázusi
- 15



urartuiaknak és az elámiaknak is önálló államiságuk volt. Ezen kívül (lehet, hogy csak a nagyhatalmak ismeretanyaga alapján) az államalkotó tényezőknél jelentkeznek már a nem mezopotámiai, kisázsiai akhájok is.
Történeti térkép Kr.e. 900-800 között (22.11. ábra). Az időszak fontos számunkra, mert a későbbi, vallással kapcsolatos fejezetben katalizátorként, vallásalapítóként fellépő sztyeppei és iráni (perzsa) népek megjelennek a térségben. A legfontosabb a médek és a
- 16



párthusok közeli rokonnépeinek letelepedése, beáramlása. Velük a mezopotámiai térség újszerű kultúrát, társadalmi berendezkedést kap. A médek a hurrik és asszírok szomszédságában, míg a perzsák délen telepednek meg. A kiragadásszerűen bemutatott időszakokhoz képest újdonság Babilon felbukkanása (a térképünkön), amely legalább ezer évig meghatározza a térség politikai képét. A párthus-méd vándorlással egy időben a Pontuszi-sztyeppén megerősödnek a szkíták, és lassan bekerítik, beolvasztják a kimmereket. Mellettük a Balkánról lassú trák vándorlás figyelhető meg. Európa közepén több hullámban folyik az indoeurópai népek szétrajzása. Az úgynevezett proto-kelták elérik az Ibériaifélszigetet, a Kárpát-medencében pedig a Dunántúlt és a Tisza alsó folyását. Valószínűleg a kelta csoportok mozgása a germán népek déli előnyomulásának hatására történik. KözépEurópa nagyobb térségében pedig a késő Lausitzi-kultúra virágzik, kevert népességgel.
Történeti térkép Kr.e. 700-600 között (22.12. ábra). Térképlapunk azt a jelentős történelmi mozzanatot ábrázolja, amikor először jelenik meg a Kárpát-medencében nevesített sztyeppei nép, a szkíták (mint láttuk, már ezt megelőzően is, kicsit korábban is ez volt a helyzet, csak homályosabb, kultúra elnevezéssel szerepeltek lovasnépek). Ugyanekkor a hatalmuk csúcsán lévő szkíták dél felé is terjeszkednek, és megszállják a Kaszpi-tenger partvidékének egy szakaszát (a későbbi Atropatenet), ami majd a történelem folyamán még több rokonítható népnek lesz a hazája (kimmerek, és később az úgynevezett szavárd magyarok). A másik nagyon fontos esemény, hogy a Fekete-tengertől északra összeomlik a kimmer uralom, és a szkíták fennhatóságát elismerni nem akaró csoportjaik részben Kisázsiába, részben pedig a Kaukázuson túli területre, a már említett térségbe, az Urmia-tó mellé vonulnak. Ezekkel a mozgásokkal kialakul a Kaukázustól délre egy olyan terület, ahol gyakorlatilag összefüggően lovasnépek telepednek le (médek, szkíták, kimmerek, párthusok). Ezt az átrendeződést kihasználva Asszíria eléri politikai határainak legnagyobb kiterjedését, ugyanakkor a görögség megkezdi az egész mediterrán világra kiterjedő városalapítási tevékenységét. Az ezt az időszakot követően alapvetően meg fogják határozni a térség történelmét (Méd- és Párthus birodalom, és részben a perzsák), továbbá nem lehetetlen, hogy a későbbi magyarság egyik összetevőjét is kereshetjük közöttük (lásd a korábban említett szavárd magyarok, mint maradék kérdését). A helyzet Európa többi részén igazából nem
- 17



változik, talán az első politikailag is valószínűsíthető egységes hatalom a Közép-európai Hallsatt-művelődés. Ennél azért is feltételezhető a politikai egység, mert kulturálisan nagyon jól körülhatárolható, de etnikailag heterogénebb alakulatról van szó.
Történeti térkép Kr.e. 300-200 között (22.13. ábra). A többiből kiemelt időpont a Makedón birodalom bukása utáni időszakra vonatkozik. Nyugat-Európában a belga törzsek átkelnek Angliába, a germánok a rokon keltákat Közép-Európában részben beolvasztják, részben nyugatra való vándorlásra késztetik. A keleti germánok már elválnak rokonaiktól, lassan megkezdődik a szláv népek lassú előrenyomulása is. Számunkra jelentős mozzanat a szarmata hatalom megerősödése, ami ahhoz vezet, hogy a szkíták beolvasztása megkezdődik. Rokon népek lévén, ennek nagyobb népvándorlási hatása nincs. Kisázsiában a kimmerek az átkelt kelta csoportok hatására veszítenek területükből, hogy lassan hova húzódnak, nem tudjuk. Mezopotámiát elözönlik a sémi arámiak, magukba olvasztva az amurrúkat és a még ott külön élő akkádokat. A többi nép helyzete változatlan, csak a párthusok nyernek kissé nagyobb teret etnikailag is. Politikailag a Makedón birodalom búkása után vagyunk, mikor is az utódállamok vívnak területszerző harcokat egymással. Számunkra fontos momentum, hogy a térségi szkíta, méd és kimmer csoportok sokáig élő, önálló független államot hoznak létre (a korábban említett Atropatene). Ugyanekkor Róma hatalma Itáliában teljessé lesz, megveti lábát a görögség között is. A másik nagyhatalom, Karthágó pedig a Földközi-tenger nyugati medencéjében hatalma csúcsára érkezik. Történeti-politikai térkép Kr.u. 100-150 körül (22.14. ábra). A térkép-fedvény a Római birodalom fénykorában ábrázolja a kontinenst. Megindul dél és nyugat felé a germán népek lassú térhódítása, míg a keleti-germánok gyorsabb vándorlása is kiteljesedik. A birodalom határai a legmesszebbre terjednek ki, a Limes mellett felsorakozott germán népeket csak a Kárpát-medencében törik meg a sztyeppei szarmaták. Az egész pontuszi térség a szarmaták fennhatósága alatt van. Dél-keleten a szintén lovas nép párthusok jelentős birodalmat alakítanak ki, ekkor vannak fénykoruk teljében. Hatalmuk a saját erőn kívül főleg a méd és a szkíta csoportokra, valamint a maradék hurrikra és kimmerekre támaszkodik. A későbbi fejezetekben látjuk, hogy ez a párthus hatalom és kulturális befolyás a vallási életre is nagy hatást gyakorolt. Birodalmuk mintegy ötszáz éves fennállása alatt folyamatos harcot
- 18



vívnak Rómával és a délnyugati népekkel. Máshol, a Római birodalom területén jelentős népmozgások nincsenek, de megindul főleg a nyugati térségben egy lassú ellatinosodás.
Történeti-politikai térkép 400 körül (22.15. ábra). A kiválasztott időszak a párthus hatalom utáni legjelentősebb politikai képződmény időszaka, a Hun birodalomé. Ekkor tovább folyik a germán honfoglalás, bejutnak a Római birodalom területére. Már jól lehatárolhatóak a nagyobb germán népcsoportok, gyakorlatilag történeti és régészeti adatokkal pontosan nyomon követhetők. Keleten kisebb-nagyobb csoportjaik a Fekete-tenger vidékéig vándorolnak (gótok). Az Ibériai-félszigeten a latin-kelta-ibér népek lassan összeolvadnak. Iránban és Mezopotámiában a feltőrekvő perzsa nép hoz létre új birodalmat, ráépülve a párthus államszervezetre, kultúrára, vallásra. Szíriában és a mezopotámiai síkságon
- 19



először megjelennek az arabok az eddig túlnyomórészt arámi lakosság mellett. A legnagyobb új politikai alakulat azonban a hunoké. A hunok etnikai hovatartozása kérdéses, egyaránt tartozhatnak a szarmata rokon népekhez, és az Európában ekkor megjelenő türk népekhez is. Talán valószínűbb az előbbi, hiszen korábban a hunokhoz köthető állam a párthusok közvetlen szomszédságában, az Aral-tó és a Kaszpi-tenger vidékén volt. Mindenesetre a Volga vonaláig ekkor már a türk népekkel kevert népesség lakik, és a következő századokban villámgyorsan tovább terjeszkednek nyugati irányban. Maga a Hun birodalom jókora részt szakított el a rómaiaktól, és kelet határa körülbelül Európa határaival egyezett meg. Ez szintén a helyi gyökereket valószínűsíti, mivel számos, a Kárpát-medencében, vagy a körül élő népet sikerült szövetségbe tömöríteni. Míg egy erőszakos külső támadássorozat (ami egy teljesen idegen, külső nép honfoglalásával jár), a térség etnikai viszonyait gyökeresen átalakíthatta volna. Ugyancsak etnikai problémákat vetne fel egy idegen népesség hirtelen megjelenése és eltűnése is annak ellenére, hogy államuk sokáig viszonylag szilárdan állt.
Történeti-politikai térkép 600 körül (22.16. ábra). Ismét egy sztyeppei nép birodalomalkotása van a középpontban. A térképlap az Avar-birodalom korába visz el bennünket. Az avarok, a kárpát-medence nagy részén élő korábbi szarmata lakossággal együtt, az itt lakó germánokat bevonva alakítják ki birodalmukat, amely egészen a Dnyeperig terjed ebben az időben. Etnikailag ők sem behatárolhatók pontosan, mivel írásos emlékeik (rovásírás lévén) olvashatók akár türkül, de akár magyarul is. A képet bonyolítja, hogy főleg a későbbi időkben kulturális szokásaik is kevertek, jórészt megegyeznek a későbbi magyarokéval. Mindenesetre, mikor ilyen néven megjelennek az írásokban (meglehetősen kevés forrás utal rájuk és a nevükre), tőlük keletebbre a pontuszi sztyeppen ekkor már türk-bolgár állam virágzik, ezektől keletre, a Volga mentén pedig feltűnik a kazár néven ismertté vált türk népesség. Európa nyugati felén eközben befejeződik a német népek terjeszkedése, a frank-kelta keveredéssel létrejön a francia nép etnikai alapja. Megkezdődik a germán angolszászok beáramlása a Britszigetekre. Nagyon felgyorsul a szlávok vándorlása. Ez keleti irányban mindenképpen megmagyarázható, a korábban gyéren lakott térségeket a földművelő népesség viszonylag gyorsan birtokba veheti. A déli áramlás azonban még további magyarázatokat igényel, hiszen ennek országokon, népeken keresztül kellett történnie, és ennek semmi nyoma nincs a történelemben, írásos anyagban nem szerepel mozgásuk. Végül is ebben a korban már megjelennek a Balkánon, az avar területeket délről övezve. További nehézség, hogy a Kárpát
- 20



medencében (illetve Magyarország területén) gyakorlatilag régészeti nyomuk nagyon kevés van. Nyugati, a korábbi germán területek benépesítése pedig csak azon az alapon lehetséges, hogy onnan a gyorsan vándorló keleti germán csoportok elköltöztek. Bizánc és a Szasszanida birodalom továbbra is a két fő rivális a Közel-keleten, de már megjelennek kisebb arab fejedelemségek is a térségben.
Történeti-politikai térkép 900 körül (22.17. ábra). Ez az időszak a magyarság belépése a történelembe, most már az írásos emlékek szerint is. Európa nyugati és középső részén megjelennek a középkorra jellemző népelnevezések, a földrajzi, etnikai környezettel együtt. Kialakulnak a német, a francia népek államalakulatai, közéjük ékelődve a még sokáig fennálló Burgundiával. Ugyancsak létrejön az Itáliai királyság. Népi változások később majd még a gyéren lakott szláv területek németek általi benépesítésével történnek, amíg a lengyel és a cseh zártabb tömböket el nem érik. Dél-Európában és Kisázsiában a Bizánci birodalom vívja élethalálharcát a mohamedán államokkal. Elveszti nyugati területeit, ahol is az Ibériaifélszigeten komoly etnikai mozgás mellett megalakul Európa első mohamedán állama. A Kárpát-medencében a magyar hatalom megszilárdul, és a határmenti szláv és germán csoportokkal együtt lassan a keresztény hatalmak által is elismert államalkotásra készülnek. A pontuszi sztyeppen újból felemelkedik a kazár birodalom, a Volga-Káma vidékén is türk állam alakul, valószínűsíthetően jelentős magyarul beszélő népességgel (legalábbis később magyarul beszélő csoportokat találtak a területen).
A fentiek bemutatásával felvázoltuk azt az adatgyűjtési, szervezési és elemzési folyamatot, amely a különböző régészeti, történeti alapanyagok egységes térinformatikai rendszerbe dolgozásával, kiegészítő információk felhasználásával történt. Az egységes kódolás és geometriai rendszer tette lehetővé, hogy időben folyamatosan tudjuk követni a kulturális és etnikai mozgásokat, valamint megkíséreljük meghatározni azokat a népeket, népcsoportokat, amelyek a magyarság korai életét meghatározták, befolyásolták, a földrajzi környezet és a kulturális kapcsolatok által.
- 21



2.3. Elemzés, megválaszolandó kérdések
Tekintsük még egyszer át, milyen eredményre jutottunk a térképek elkészítésével, illetve értékeljük ki, mi minden következhet ezekből az eredményekből. Amennyiben a korábban említett kiindulási alapokból építjük fel adatbázisunkat, pusztán a kódolással és az információhiányos időszakokban és területeken szerkesztési adatátvitellel, akkor a következő kép tárul elénk. 1. A Kárpát-medencétől az Urálig a történelem folyamán a jégkorszak elmúltával mindvégig valamilyen fokon, de rokon népcsoportok éltek. Az Alföldet tekintve ez a kapcsolat mindvégig megvolt, míg a Dunántúlon ilyen a gyakori nyugati irányú behatolások miatt csak időről időre volt megtalálható. Talán ennek, a Dunántúl többszöri (rokoni csoportok általi) kiürülésének magyarázatát abban is láthatjuk, hogy már a bronzkortól kezdve innen kultúrák terjednek Itália északi részének irányába. 2. Azonkívül arra is talán magyarázatul szolgál a felállított térképrendszer, hogy a sztyeppék felől mindig gyors, és népvándorlástól mentes betelepülés történt az Alföldre. Ez egy teljesen idegen kultúrájú és etnikumú nép esetén nehezen képzelhető el. Mindez vonatkozik a szkítáktól egészen a besenyőkig minden itt megjelenő, néven nevezett népre. 3. Tehát a rendszerünk legfontosabb eredménye a széleskörű kulturális (talán etnikai) kapcsolatok kimutatása az egész térségben (térkép). Legalábbis az összehasonlítás ezt eredményezi. Nyilvánvaló, hogy ezeket az adatokat a 90-es évek tudományos eredményeire építettük, az esetleges legújabb régészeti-történeti elméleteket, amelyek csak szűkebb körben lehettek eddig publikálva, információhiány miatt nem tudtuk beépíteni.
A következőkben néhány érdekes kérdésre hívjuk fel a figyelmet. 1. A nyugat-európai történészek gyakran az egész sztyeppei kultúrkört az úgynevezett indoeurópai kultúrkörbe sorolják. Ebből az következne, hogy a jégkorszak után mindenki egészen Közép-Ázsiáig indoeurópai volt (a Manics-árok lehatárolta a kaukázusi népeket). Azonban így nem lehet megmagyarázni akár a szkíták görögök szerinti teljesen idegen nyelvűségét, vagy akár a korai hattik vagy hurrik etnikai különállását. Emiatt előszeretettel szokták az úgynevezett "szigetnyelv" teóriát alkalmazni, ami természetesen nem lehetséges a kisázsiai körülmények miatt. Nem beszélve a még korábban a térségben élt sumérekről. 2. A fenti kérdések megoldhatók viszont dr Fodor István elméletével, miszerint az uráli és a déli indoiráni népek kölcsönhatása hozza létre az andronovói kultúrát, ami kiindulópontja lesz a későbbi sztyeppei kultúráknak. Ez esetben még az is megengedhetővé válik, hogy szegrőlvégről a térség említett kultúrái mégiscsak rokonok lehetnek, de akkor ebbe az úgynevezett finnugorok, a mezopotámiai lakosság (5000-2000 között) is beleértendő. Erről az 5. fejezetben még részletesebben szólunk. 3. Újabban főleg olasz nyelvészek felvetették az úgynevezett "etruszk-magyar nyelvrokonság" kérdését is. Ha megnézzük a kialakult kapcsolatrendszereket, akkor ennek elvi akadálya nincs is. Természetesen nem kell konkrétan a magyarokra gondolni (hiszen a sok probléma miatt konkrét területi elhelyezkedésüket nem is vizsgáltuk), hanem az évezredes betelepülések, kulturális és talán etnikai kapcsolatok létrehozhattak egy olyan állapotot, hogy bizonyos etnikai-nyelvi rokonság miatt a későbbi etruszk és a még későbbi magyar mutathat hasonlóságokat. Főként, ha itt elfogadjuk a "finnugor" nyelvészek azon álláspontját, miszerint az ugor nyelvek már Kr.e. 2000 körül biztosan elváltak a többi (finn, permi, stb.) nyelvektől. Nyilván, mivel térképeink azért más összefüggéseket is mutatnak, bele nem kontárkodva, de elképzelhető egy sokkal tágabb körű nyelvrokonság is. 4. Végül megemlítendő a szkíta-avar-magyar kérdés feltehetősége is. Ez esetben is csak azt lehet segítségül hívni, hogy a különböző betelepülések igazából erőszak nélkül folytak le.
- 22



Valamint úgymond gyakorlatilag teljesen eltűnt (újabban már részben beolvadt) mindig a korábbi lakosság. A honfoglalás kori időszakra ráadásul már ki is lehetett mutatni a korábbi lakosság és a beérkezők egymás mellett élését. Ez a helyzet csak két esetben állhat fenn. Az egyik a radikálisabb megoldás, hogy ezek a népek erős rokoni kapcsolatban voltak egymással. A másik pedig az, hogy az életvitelből is következő kulturális hagyományok olyan erősek voltak, hogy igazából nem tekintették magukat élesen különálló népeknek a többitől. Ez alátámaszthatja azt is, hogy miért tartjuk feleslegesnek a később nevesített népek pontos helyének meghatározását témánk szempontjából.
Tehát néhány fontos megállapítás, amit tovább vihetünk a következő fejezetekbe:
1. Széleskörű, egységes jellegű kulturális terület Közép-Európától Közép-Ázsiáig 2. Az említett területsáv már a mezolitikumtól kialakul (Kr.e. 6000-től) 3. A Kárpát-medencébe folyamatos a keleti (rokon kultúrájú) betelepülés
Néhány fontos megválaszolandó kérdés:
1. Mi a konkrét kapcsolati fok Itália és a Kárpát-medence között 2. Hová tűnnek általában a sztyeppei népek (kultúrák), egy újabb kulturális váltásnál
(FOLYTATJUK)
- 23



ELFELEJTETT KAPCSOLATOK (MAGYARSÁG, KERESZTÉNYSÉG, INFORMATIKA)
II. RÉSZ
(DR WINKLER GUSZTÁV)
3. A magyarok és rokonnépek ősvallásának kérdése
3.1. Elméleti megközelítések (modellezési lehetőségek)
Könnyű az "ősmagyarok vallása" kifejezést zászlónkra tűzni, és kiállni valamilyen általánosan használt vallási irányzat, vagy kevésbé szerencsés esetben egy mai vallásnak a múltba visszavetített képe mellett. Ez az egyszerűbb út azonban a mérnök, informatikus számára nem járható. Hiszen a kifejezés mindkét tagjával kapcsolatban rögvest érvek és ellenérvek tömege keletkezik, mégpedig jól vagy kevésbé jól felkészült történészek, vallástörténészek részéről. Az még a jobbik eset, ha egy megállapítás vitát kavar szakmai körökben, de a "szakmán kívüli" személy nem tudja megvédeni az igazát. A vitához szükséges bevett eszközökkel nem rendelkezik, a vitamódszereket nem ismeri, valamint hiányoznak a védelemhez szükséges egyéb szakmai ismeretei. Tehát mindenképpen kókler.
Ha valóban az adott információkat objektíven kívánjuk vizsgálni, amire a térinformatikai adatbázis jó kiinduló alapot ad, akkor olyan kiinduló helyzetet kell kialakítani, amely lehetőleg csak az elfogadott, már tényszerű régészeti, történeti és vallástörténeti ismeretekre épül. Ilyenformán az első, mindjárt az elején megválaszolandó kérdés, az ősmagyar szó. Ez általánosan leginkább a honfoglalás előtti magyarságot jelenti. Számunkra azonban, mivel térképekkel, földrajzi környezettel foglalkozunk, megkerülhetetlen kérdés a "hol voltak az ősmagyarok?" Ezt tovább bonyolítja a mikor kérdés, tehát mikor, hol tartózkodtak az ősmagyarok. Sőt tovább menve, voltak-e már az adott időszakban olyan népcsoportok, amelyekre illik az ősmagyar szó. Tehát akik a Volga-Káma mellől gyűjtögetve, a Kaukázusból lóháton vagy (kinek mi tetszik) Közép-Ázsiából szintén lóháton beérkeznek az európai sztyeppékre, azok mikor jöttek, honnan jöttek, jöttek-e egyáltalán. És most nem hagyatkozhatunk azokra a nagy kiterjedésű területeket magába foglaló népességi térképekre, amelyekkel az előző fejezetben foglalkoztunk. Hiszen akkor a rokonsági kapcsolatokat kerestük, most viszont konkrétabb időpontokban szűkebb területeket kellene meghatározni. Ezt a problémát csak úgy látjuk áthidalhatónak, ha a vallási kérdésnél inkább a kulturálisan rokon népek vallási viszonyait vizsgáljuk. Már Csengery Antal 1853-ban így tette fel a kérdést: „Milyen volt a magyarok ősvallása? – Alapjaiban nem lehetett más, mint azon hun-szkíta-avar népeké, melyek történelmük kezdete óta ugyanazon tereken mozogtak.” Tehát megvan a megoldás. Ha átvesszük térinformatikai adatbázisunkból a kulturálisan rokon népeket, ezeket vizsgáljuk a továbbiakban, sokkal közelebb juthatunk a megoldáshoz. Az előbbi idézetből az is kitűnik, hogy ezeket a népeket mindenképpen a sztyeppe-vidék lakói között kell keresni, melyekről korábban már ki is derült, hogy nem
- 24



csupán a kultúra köti őket össze, hanem etnikai rokonság is. Természetesen tekintsünk itt el a népek konkrét megnevezésétől, mivel ezek is vitára adhatnak okot.
Talán kicsit egyszerűbb az "ősmagyar vallás" kifejezés második tagja jelentésének tisztázása. Véleményünk szerint akkor járunk el helyesen, ha ezekre a magas kultúrájú, erős katonai társadalmat kialakító népcsoportokra nem az újkori, gyűjtögető életmódot folytató kis népek vallási hiedelmeit vesszük alapul, vetítjük vissza a régebbi múltba, hanem elfogadjuk, hogy a fő, teológiailag megalapozott vallási körök áramlatában mozogtak. Természetesen ez prekoncepció, de mivel általában az ókorban a kulturális-társadalmi fejlődés szervezett, magas szintű hitéletet hozott létre mindenhol, ez természetszerűleg vonatkoztatható a lovaskultúrákra is. Egy picikét ennek a gondolatmenetnek az elvetése abba az irányba hat, hogy kivegyük a magyarságot az egyébként mindenkire érvényes környezetből, kicsit ledegradáljuk, és semmi olyannal ne ruházzuk fel, ami felemelné legalábbis abba a normális kulturális helyzetbe, amiben a környező kultúrájú népek éltek. Jól kifejezi ezt a László Gyulától vett idézet, ami szintén könyvünk részleges prekoncepciójaként is értelmezhető. "A magyar történettudomány negyven (?) éves szellemi torzulásunk-torzításunk szomorú története; nem tudnak elképzelni önálló kutatást, csak valamilyen irányítás, sugalmazás következményeként. Őstörténetünk és honfoglaláskorunk műveltségének kutatói eddig leginkább azzal törődtek, hogy mit és mikor "vettünk át" idegen népektől. ...így tanították nekünk, és így tanítják ma is fiataljainknak, mintha jóformán egész műveltségünket másoktól kaptuk volna."
Az előzőekben kifejtett alapelvek, általános megjegyzések képezik további vizsgálódásunk alapját. Ezek szerint vallási kérdések térinformatikai kutatásához a gyakorlati célszerűség és a kulturális megfontolások azt a módszert teszik szükségessé, hogy egész kultúrköröket vegyünk szemügyre, illetve ezeket a kultúrköröket a nagy ókori kulturális felvirágzás részeseinek tekintsük.
A kereszténység előtti, a térséget érintő nagyobb vallások
Amikor a magyarság (és a kapcsolódó kultúrkör) honfoglalás előtti keresztény kapcsolatait keressük, feltétlenül ki kell térni arra a kérdésre, hogy milyen hitet vallottak magukénak azelőtt, mielőtt megismerkedtek a keresztény tanítással. Egyszerűsítve ez az ősvallás kérdése. Az elnevezés, noha eléggé elterjedt, nem fedi a valóságot, hiszen ismét szembe találjuk magunkat az idő problémájával. Az igaz, hogy egy vallási rendszer még erős térítés esetén sem változik meg egyik napról a másikra (vannak kivételek), de a "rendelkezésünkre álló" időszakasz még mindig nagy az egységes szemléléshez. Ráadásul be kell kalkulálni bizonyos népmozgásokat, a földrajzi helyzet megváltozását is, ami okozhat hitbeli változást. Akár az időtényezőt, akár a földrajzi helyzetet nézzük, mindkét esetben több kultúrkör és több vallás befolyásával kell számolni. Ezért leghelyesebb, ha áttekintjük a számba jöhető főbb vallásokat.
A legjobban érintett terület legelső, már elemzésre is lehetőséget adó vallási kör a sumér népességhez kapcsolódik. Ennek oka egyszerűen az, hogy a régészeti feltárások által nagyszámú, a hitélethez kapcsolódó objektumot (templomok), illetve leletet ismeretünk meg. Ehhez jön még a történettudomány anyaga, hiszen a történelem jelenleg ismert legelső, fejlett írásbeliséggel rendelkező társadalmáról van szó. Természetesen ez nem jelentheti azt, hogy előtte nem voltak vallásrendszerek, de ezekből nem maradt ránk semmi. Csak a sumér (és a
- 25



környező területek) emlékekből lehet következtetni arra, hogy a kort megelőzte egy vallási fejlődés is, nem csak társadalmi. Amit biztosan tudunk erről a vallásról, az a következő. Már Kr.e. 3000 után kialakul a három főisten kultusza, Anu (Atya) a teremtő, Enlil a levegő és Enki a víz és bölcsesség, jövendölés istene. Ide kívánkozik két megjegyzés. Az egyik, hogy a sumérek különbséget tesznek ezen istenek és a többi, nagy számban tisztelt "városi isten" között. Tehát nem biztos, hogy a többiek is ugyanolyan lényeggel bírtak, talán nincs megfelelő szavunk jellemzésükre. Ehhez még hozzáadódhat a XIX. század kutatóinak prekoncepciója, miszerint minden ottani vallás eredendően csak politeista lehet. Természetesen, az érintett 2000 év alatt történtek összemosódások, átértékelések, a vallási rendszer fejlődött, ami további félreértésekre is lehetőséget adhat. Így lassan kiemelkedik Samas (Nap) a többiek közül, ami a leglényegesebb. A másik megjegyzés az, hogy vajon amikor mi egy szobor alapján meghatározunk egy istenséget, biztos, hogy nem eléggé vesszük figyelembe azt a jelképrendszert, amit használhattak (lásd Mária a Napba öltözött asszony). Továbbá van még egy probléma. Amikor újabb és újabb népcsoportok, államok kerülnek vezető szerepbe a térségben, azonnal megváltozik a teremtő főisten neve. Ez nem jelentheti-e azt, hogy az elnevezés változott meg (lásd Gott, Dominus, Bog, Isten) mindig a megfelelő nyelvre. Egyébként a sumér és időben kapcsolódó vallások ismerték a mennyet, a poklot, túlvilágot, ez azért is fontos, mert kapcsot jelent közöttük, sugallja a vallási egyneműséget. Már a korai szakaszban kialakult a mai értelemben vett papság, amely az isteneknek történő szolgálatot végezte, illetve összekötő kapocs volt az Ég és a Föld között. A mezopotámiai térség következő időszaka folyamatosan az egységesedés felé halad. Kr.e. 1500 után megerősödik Istar, majd folyamatosan Marduk (Babilon főistene), akiről már Kr.e. 2200 körül említés történik. Marduknál látható egyértelműen, hogy inkább más és más nyelven, kifejezéssel gyakorlatilag ugyanazt jelölik. Ugyanis egyenes az út Enki-től (Ea), aki a bölcsesség, jövendölés istene, Mardukig, aki szintén ilyen tulajdonságokkal bír. Ekkor már a hitrendszer merev, úgynevezett monolatikus kereteket kap. 1000 után már Marduk az istenek királyának, teremtőnek minősül, így nagy lépés történt a monoteizmus felé e vallási körben is. Ami számunkra már fontos lehet, az, hogy ebben az időben alakul ki a mezopotámiai papság két rétege. Az egyik az eddig is működő templomi papság, a másik pedig a ráolvasásokat végző, előjeleket kutató réteg. Ez utóbbiakat kezdik mágusoknak is nevezni.
Ez a papi irányzat Média területén szilárdul meg. Lassan külön vallási jegyeket ölt magára. Alapvetően dualista felfogású, a jó és a rossz harcának tekinti a földi életet (AhuraDavia). A mágusok tevékenysége nem csak hitbéli, hanem természettudományos is (az asztrológia magas szintű használata). Az élet megtisztítását a rossztól fontosnak tartják, ennek jelképe a tűz. Így fokozottan tisztelik a tüzet (tévesen tűzimádók). A sajátos mágus-vallást a zoroasztrizmus integrálja. Tudunk róla, hogy bizonyos csoportjaik ennek ellenére a Kaukázuson túlra illetve az Aral-tóhoz húzódnak. Kr.e. 800 után körül alakul ki helyi alapokon (kb. Kr.e. 1000 után jelenik meg Ahura Mazda hite) a később sok száz évig a tágabb környezetben uralkodó zoroasztrizmus (más, helytelen néven mazdaizmus). Alapítója Zarathusztra prófétaként a teremtő Isten (Ahura Mazda) kinyilatkoztatásaként hozza létre tanítását, ami először Médiában terjed el. Dualista, középpontjában a teremtett szent lélek harcol a gonosz lélekkel szemben (jó-rossz küzdelme). A vallás ismeri a menny és pokol fogalmát, a feltámadást és az utolsó ítéletet. Nagyon fontos, hogy az ember cselekedetei befolyásolják a halál utáni életet. Ezt a harcot hét főszellem támogatja. Itt is megjelenik a lélek megtisztulása és a tűz szimbólum. A papságot itt is a mágusok képviselik, Zarathusztra első tanítványai is ők. Emiatt nem véletlen, hogy a vallás először méd, párthus és khorezmi területeken mélyül el. Nagyon érdekes a zoroasztrizmus alapvető tana, a megváltó várása, aki Isten fia, és nem heroikus földi hős. Így nem véletlen a
- 26



három bölcs (mágus) látogatása a Kisjézushoz a Szentföldre. A zoroasztrizmusnak a mohamedán hódítás vet véget 800 körül. A vallás követői elhagyják a térséget, egy részük Indiába távozik (párszik).
A magyar "ősvallás" kérdéséről még egyszer
Az, hogy a magyarok elődeinek vallásossága nem egyszerű kérdés, tovább erősítik azok a nyelvi emlékek, amelyek honfoglalás előtti szókincsünk maradékai. Továbbá ide tartoznak a későbbi fejezetekben tárgyalt emlékek, amelyek nem csak a vallási életre, hanem a kiterjedt kapcsolatokra is utalnak. Vizsgálódásunk alapjának László Gyula szavait tekintjük (lásd a Móra Ferenc Múzeum Évkönyve, 1971., .281-294. ): "...sorra vettem a magyar nyelv egyházi jellegű szláv jövevényszavait, és kiderült, hogy azok nem annyira a hitre és vallásra, hanem inkább az egyház szervezetére vonatkoznak, és - ami most fontosabb - a magyar nyelv honfoglalás előtti vallási műszavaival akár az egész Bibliát le lehetett volna fordítani, annyira sokrétűek a hit képzetkörében." Ezek a szavak is bizonyítják (utána lehet járni), hogy a magyarság elődei, a kulturális környezet mindenképpen át volt itatva vallásos eszmékkel, már a kereszténység megismerése előtt, és ezek az eszmék nem az úgynevezett természeti vallások körébe tartoztak, hanem egy fejlett teológiával rendelkező vallási körbe. Gyakorlatilag a magyar szókincs jórészt rendelkezett már mindazokkal a kifejezésekkel, amelyek a később megismert keresztény hitélet tartozékai is lettek. Nyilvánvaló, hogy az egyházi szervezet rendszerét, esetleges szakkifejezéseit át kellett venni, vagy új kifejezéseket alkotni. Ezt a rövid eszmefuttatást ismét László Gyula szavaival zárjuk, ami csak megerősít bennünket az előzőkben: "...Folytassuk a szavak puszta felsorolásával: harang, böjt, bűn, bocsánat, ige, kegyelem, szánni, üdvözül, üdvösség, szerzet, szerzetes, jószág (eredeti jelentése jóság, a középkorban erény), áldozás, egyház, mennyország, stb."
Ha még tovább lépünk, akkor egy másik oldalról is megközelíthetjük a dolgot. Ugyanis, míg a tőlünk nyugatra és északra élő népek (szlávok, germánok) mitológiájában sok istennév szerepel, ezt mindenki ismeri is (pl. Votan), addig a magyar mitológiához kapcsolódó legendákban, énekekben ilyeneknek nincs nyoma. A kérdést legélesebben Endrey Antal (1998) veti fel, megállapítva az egyszerű választ, mi szerint ilyen istenek a belátható múltban nem is voltak. Ebből következik az egyistenhitűség. A megállapítás nem is annyira merész, ha előzetesen is hivatkozunk arra (majd látni fogjuk), hogy bizony a magyarság környezetében már Krisztus születése előtti időkben is monoteista, sőt a Megváltót váró vallások voltak a mérvadóak.
3.2. A területi összefüggések feldolgozása és elemzése
A Krisztus előtti, a magyarsággal rokon kultúrájú népeket érintő, illetve a potenciális kultúrkörhöz tartozó vallások bemutatása után térjünk rá a részletesebb elemzésre. Még egyszer megjegyzendő, hogy a potenciális kultúrkör fogalma azt takarja, hogy a kutatás nem tudta még pontosan meghatározni az ősmagyarság helyét, csak viszonylag nagy kiterjedésű területen belül. Mivel azonban, mint láttuk, a régészeti-történeti adatbázis megszerkesztése, majd elemzése kialakította a rokon jellegű (etnikai vagy kulturális kapcsolattal rendelkező) népek körét, e népek területeit, befolyási körzetét értjük potenciális kultúrkörön.
Az előbbi fejezetben összefoglaltuk az első, dokumentálható vallási kört. Jelen ismereteink szerint ez a kultúra (Uruk kultúra) a sumér népet takarja. E népesség területe alapján megszerkeszthető az a magterület, ahol az említett "sumér vallás" kialakulhatott,
- 27



működhetett (32.1. ábra). Természetesen ez nem jelenti azt, hogy előtte nem volt magas szintű teológiával rendelkező vallás a térségben, vagy a szomszédos területeken, csak nincs róla tudomásunk. Ha megnézzük a térképet, egy meglehetősen zárt térséget látunk, még akkor is, ha természetszerűleg kiterjesztjük a közvetlen szomszédságban élő rokon népekre (elámiak, kassuk, hurrik). Azonban nagyon fontos lehet eleve az a tény, hogy olyan területen jött létre magas szintű hitélet, amely, szegről -végről kapcsolatban van a bennünket érdeklő népcsoportokkal.
Továbbá, ha megnézzük az elméletileg lehetséges terjedési, ismeretátadási irányokat, akkor akár közvetlen vallási érintkezés is lehet a sztyeppei csoportokkal. Ugyanis, a későbbiekben a lassan változó vallás kiterjedése alátámasztja, hogy mindazokon a helyeken megjelennek kapcsolódó vallási leírások, amelyek ezeknek a terjedési útvonalaknak a mentén helyezkednek el. Emiatt nagyon fontos lesz a hatti irány, amely nem csak "per pillanat" fontos, hanem a későbbi időszakokban közvetítő a hettita, majd az érdekesebb kimmer kultúrák felé. Ugyanígy a Kaukázus is meghatározó jelentőségű, mivel itt az évezredek folyamán bizonyítottak állandó kulturális kapcsolat volt a kaukázusi és a sztyeppei népek között. A sumér területek nyugati oldalán elhelyezkedő sémi (ekkor akkád) népek vallási életéről nincs sok tudomásunk, de feltételezhető, hogy a szűkebben vett Mezopotámiába való beköltözésük után terjed el közöttük ez a rendszer.
A sémi csoportok Mezopotámiába való lassú beáramlása után az akkád társadalom átveszi a helyi jogrendszert, vallási elképzeléseket. Az átalakulás folyamatában először a babiloni Istár, majd az amurru államalkotások után egyre inkább Marduk néven nevezik a teremtőt, és a Kr.e. XIII. század végére megszilárdul a Marduk köré felépített, reformált hitvilág (32.2. ábra). Ez a vallási rendszer már átfogja gyakorlatilag az egész Közel-keletet. Az akkád-amurrú népesség írásában is bizonyítottan e vallás híve, és a keletebbre lakó maradék kassú és elámi népek is. A megtalált hurri feliratok szerint is vallási képük teljesen hasonló. Az ekkor a Földközi-tenger partjainál már nagy számban élő arámiak hasonló
- 28



hitelveiről régészeti bizonyítékok vannak, egyébként is etnikailag és kulturálisan is az amurruk, akkádok szorosan vett rokonai.
Az ősi kisázsiai népesség (károk, mőszök), sőt a később betelepült frígek hitéletéről nincs ebből az időszakból biztos információ, ezért ebből a vallási kultúrkörből kihagytuk őket. A "Mardukizmus" további terjedésének lehetséges irányai ezek után a már az előzőekben is fontosnak vélt északi, és az iráni felföldön keresztül az észak-keleti. Mindkettő a sztyeppei népek irányába mutat. Ha hozzávesszük, hogy a következőkben tárgyalt vallások terjedésének, illetve az előlük való elhúzódásnak már írások szerint is szóban jönnek a Kaukázuson túli területek, akkor alapos okból feltételezhetjük a tárgyalt vallás északi terjedését is. Megjegyzendő, hogy a vallások egymásra épüléséhez, a gyors terjedéshez elegendő egy vallás általános ismerete, nem szükséges, hogy ez egy általánosan bevett hit is legyen.
A VIII. században alakul ki a térség legfejlettebb vallási irányzata, a zoroasztrizmus, amely nem csak, hogy több mint ezer évig fennmarad, hanem már a sztyeppei uralkodó népek (párthusok) fő vallása is lesz, az ő uralmuk alatt terjed el birodalmuk többi népessége között (32.3, 32.4. ábrák). Ha megnézzük az Európát ábrázoló térképet, akkor láthatjuk, hogy a vallás kiterjedését nyugatról a Római Birodalom határa gátolja meg, míg kelet és észak felé rátelepszik, felváltja a korábbi "Marduk-vallást". A Közép-Ázsiát is ábrázoló térkép pedig ezen kívül mutatja a zoroasztrizmus keleti kiterjedését, ami az Aral-tóig terjed, mindenhol érintkezve az északi (szarmata) népekkel. Az ide vonatkozó források már nagyon nagy számúak, több vallástörténeti atlasz is közöl adatokat. Ezt és a Kaukázuson is túlnyúló kiterjedését mindegyik igazolja. Tekintsük át, mi minden következik ezekből. A Kaukázuson túli területen ebben az időben a szkíták élnek. Amennyiben a zoroasztriánus vallás túljutott a hegységen, mindenképpen a szkítákkal kapcsolatos térségbe ér. Ha ehhez hozzávesszük azt, hogy a megelőző, igazából hozzá tartozó mágus-mozgalom egy része is átkel a Kaukázuson,
- 29



világossá válik, hogy a szkíta népeket erős zoroasztriánus befolyás éri. Mint láttuk az előzőekben, erre írásbeli adatok is vannak. A másik oldalon, az Aral-tó környékén pedig ugyanez a vallás szintén a "hordozókkal" rokon népeket érint. Ha az itteni terjesztésről nincs is adatunk, az a körülményeket ismerve teljesen hihető, mindenesetre a vallás ismerete biztosra vehető a meglévő kereskedelmi és kulturális kapcsolatok révén. Ezt a gondolatmenetet, a zoroasztrianizmus sztyeppén való ismeretét, erősíti majd a későbbiekben említett "Mithrasz-kultusz" is, hiszen alap hittételeiben (Monoteizmus, Megváltó-várás, utolsó ítélet, stb.) előbbire építkezik. Megfontolandó, hogy pont ez a kultusz Pannóniából eredeztethető, amely egyedül közvetlen kapcsolatban van a sztyeppei világgal.
- 30



Végül nézzük meg a Zarathusztra által alapított vallás nyugati vonatkozásait. Mint említettük, a Római Birodalom sokáig nem engedi be területére. Ennek talán két oka lehet. Az egyik, a fő ok, hogy egy ellenséges társadalom meghatározó vallása. Ha megengedik terjesztését, bomlasztó lehet a határmenti provinciák számára. A másik ok egy kicsit feltételes. Ugyanis a zoroasztrizmus nem egy a sok, befogadott vallási irányzatból, hanem hitelvei teljesen újak ebben a körben (lásd korábban). A legfontosabb talán az, hogy általánosan, mindenkire vonatkoznak, tehát nem lehet egy csoporthoz, néphez "hozzárendelni". Talán evvel is magyarázható, hogy hitük Megváltó-várása szerint, az asztrológiát magas fokon művelő mágusok, amikor megfelelő csillagászati összefüggéseket látnak, határoktól és népektől függetlenül sietnek a Megváltó születési helyéhez.
A fentiekben röviden bemutattuk és elemeztük azokat a térképeket, amelyeket a korábbi régészeti-történeti térképsorozatból vezettünk le, és kiegészítettünk vallási térképekkel, információval. Talán vázlatosan, de átfogó képet adtunk arról a folyamatról, fejlődésről, vallási képről, ami az érintett szűkebb térségben előfutára volt a kereszténységnek, és talán segít megmagyarázni a keresztény tanok gyors keleti elterjedését is.
3.3. Elemzés, megválaszolandó kérdések
Tekintsük még egyszer át, milyen eredményre jutottunk az etnikai-kulturális térképrendszer segítségével a keresztény vallás megjelenése előtti időszakra a vallási fedvények elkészítésével. Azután értékeljük ki, mi következik ezekből az eredményekből. A vizsgálati térséget közvetlenül érintő hitbeli irányzatok áttekintése, térképezése után a következő megállapításokat tehetjük:
1. Az átmeneti jellegű részben politeista, részben monoteista jellegű irányzatok után Kr.e. 1500 után megjelenik a már talán egyistenhitnek is nevezhető általánosan elterjedt vallás ("Mardukizmus"), amely már a teremtő Isten személyét állítja előtérbe, több egyéb istenség mellett. Ez a vallás elterjed a Kaukázustól délre a sztyeppei-rokon népek között is. 2. Az első, tárgyalt térségünkben (Média) kialakuló külön vallási jellegű jelenség a mágus papok hitrendszere. Ennek egyenes folytatása a zoroasztrizmus, amit már tiszta monoteista vallásnak lehet nevezni. Úgy tűnik, hogy ez már széles körben megalapozta a későbbi kereszténység gyors átvételét, terjesztését. A vallás már átterjed a Kaukázuson túlra is, valamint a Kaszpi-tenger keleti oldalán messze északra. Elmondható, hogy a sztyeppe minden mérvadó népe megismerte és részben elismerte vallásaként. 3. Nagy valószínűség szerint az ősmagyarság nyelvi örökségében ennek a kornak azon a területen elterjedt zoroasztrikus vallás szavai szerepelnek. A nyelvészeti időadatok körülbelül szintén ezt a kort valószínűsítik. 4. Ezen előzmények alapján nem lehet véletlen, hogy a Szentírás (Újszövetség) megemlíti a mágusokat (háromkirályok), mint akik szintén várják Isten Földre szállását, az Üdvözítő eljöttét.
A következőkben néhány érdekes kérdés: 1. Mint a későbbi fejezetekben látjuk, a magyar nyelv megőrizte, átmentette ősi vallási kifejezéseit a keresztény korba. Felmerül a kérdés (ami megválaszolásra érdemes), hogy milyen elmélyült lehetett a magyarság hite, illetve milyen kapcsolat lehetett a későbbi keresztény vallás és a korábbiak között, ha gyakorlatilag nyelvi változtatás nélkül, teljes egészében felhasználhatók voltak ezek a kifejezések a későbbi századokban.
- 31



2. Ha megnézzük a térképeket, az a kép alakulhat ki bennünk, hogy minden fontos, a későbbiekben perspektivikus vallás itt, ezen a területen alakult ki. Tehát ebből következik, hogy a térség valami miatt kiemelt szerepet játszott a vallások fejlődésében. Azonban természetesen ez csak részben van így. Annyi biztos, hogy a nagy vallási áramlatok közepén fekszik a vizsgálati terület. De ezeken kívül más nagyon fontos vallások is kialakultak a csatlakozó térségben. Keleten a buddhizmus más irányultságú, noha a társadalommal, emberi élettel kapcsolatos nézetei hasonlóak a zoroasztrizmus néhány alapgondolatával. A sokkal fontosabb összefüggések nyugaton jelentkeznek, mégpedig először az egyiptomi eredeti hitvilág, amit éppen a Kr.e. 1400-as évek táján kísérelnek meg visszaállítani, és a tiszta monoteista vallást bevezetni. És ne feledkezzünk meg a szintén monoteista zsidó vallásról, amelynek szent könyveit a kereszténység is sajátjának ismerte el. Az ő hitelveiket is Kr.e. 600 körül fektették le. Ha így szemléljük a dolgot, akkor a lovasnépek kultúrköre már nem kiemelt szerepű, hanem szervesen illeszkedik a környezetébe.
Tehát néhány fontos megállapítás, amit a korábbiakkal együtt tovább vihetünk a következő fejezetekbe:
1. Az egységes kulturális terület folyamatosan kiemelkedő vallási tevékenység színtere 2. A vallások között megfigyelhető az egymásra-épülés, területi jelleggel is 3. A magyar nyelv ezt az ősi kapcsolatrendszert őrizheti
Néhány fontos megválaszolandó kérdés:
1. Mi a magyarázat a régi vallási kifejezések továbbélésére 2. Mi a konkrét fejlődési kapcsolat a térség különféle vallásai között
- 32



4. A kereszténység megismerése
4.1. Vallási irányzatok a térségben
Az úgynevezett ősvallások kérdésének körüljárása után megvizsgáljuk a magyarok elődeinek, (kulturális) rokonainak kapcsolatát a kereszténységgel. Ez már érinti konkrét történelmünket is, hiszen nem mindegy, hogy Európa közepén a X. században (ekkor már mindenképpen magyar nevű magyarok élnek a Kárpát-medencében) a magyarság a déli, nagy kultúrákkal egyenrangú színvonalú hitvilággal, vagy egy viszonylag egyszerű, totemisztikus vallással rendelkezett. Emiatt nagyon óvatosan kell bánnunk a vizsgálatokkal. Mint eddig, ez esetben is a már felhasznált térinformatikai térképrendszert használjuk fel, de a kapcsolódó egyházi, vallási anyagnál fokozottan csak az "akadémiailag", hivatalosan közölt történeti, vallástörténeti információkkal dolgozhatunk. Ezen kívül, mivel erőteljesen térképi jellegű lesz a feldolgozás, felhasználjuk a hozzáférhető nemzetközi térképgyűjteményeket, speciális atlaszokat is.
Valójában, ha betartjuk a felsorolt szabályokat, nincs nehéz dolgunk, hiszen már az első század végétől rendelkezünk leírásokkal, igaz, hogy ezek részben legendák, tehát történetileg még nem mindig megerősített elbeszélő, leíró művek. De erre az időszakra segítségként vonatkoznak részletek az Evangéliumokból, melyek mindenesetre a vallástudomány erős támaszai. A második-harmadik századtól pedig a világi- és egyháztörténet már párhuzamosan fut, eredményeik kölcsönösen kiegészítik egymást.
A vallási alapkérdések ebben a korban úgy jelentkeznek, hogy a tárgyalható időszakban, körülbelül Kr.e. 200 és Kr.u. 900 között a magyarságot is magába foglaló térség (lényegében a Kaukázus előtere és a sztyeppevidék) hol melyik vallással érintkezett, sőt részben meghatározó, hogy melyik keresztény vallási irányzattal vált szorosabbá a kapcsolata. Ezért első lépésként röviden tekintsük át az uralkodó vallásokat, részben azért is, mert ezek közül néhány biztosan segíthette később az ortodox-katolikus hitre való áttérést.
Keresztény vallások, vallási irányzatok
A keresztény hit természetesen Jézus földi megjelenésével kezdődik. Az Újszövetségben leírt kinyilatkoztatások és az apostolok személyes tevékenysége alapján már az első században megszilárdult a hit alapja, amely kimondja, Jézus Krisztus minden nép és ember üdvözítője, megváltója. Egyben ember és Isten egy személyben. Aki kereszténynek mondja magát, Őt követi, az ő tanítása szerint él szeretetben. Így a hit alapjai érthetőek és vonzóak voltak az egyszerű emberek számára is. Az első századokban a kezdeti kisebb viták után az egyház is megszilárdult ezen hittételek alapján (Khalkedóni egyház). Különbség a két nagy kulturális tömb (latin és görög) között inkább a Jézus által előírt szertartások rítusában volt, illetve abban (ami végül is probléma lett), hogy a Konstantinápolyban székelő császár magától értetődően beleszólt a görög területek egyházainak ügyeibe, míg a római egyházéba pusztán a hatalmi viszonyok alapján sem tudott.
Az első komoly hitbeli elkülönülés a IV. század elején következett be. Arius püspök és követői (az ariánusok) tagadták Jézus istenségét, e helyett azt hirdették, hogy ő Isten és a világ közötti közvetítő, tehát a Fiú nem egyenlő az Apával. Ezek az alaptételek már túlmutatnak az elfogadott keresztény hittételeken, tehát az arianizmus tanítása gyakorlatilag a keresztény hit határvidékén mozog. Mindenesetre a tan gyorsan terjedt a Birodalomban 320 után. Ráadásul az első időkben egyenesen császári és pápai támogatással. A következmény az lett, hogy a
- 33



frissen megtérített, főleg germán népcsoportok ariánusok lettek. Pl. 341-347 között Ulfilas püspök térít a gótok között az Al-Dunánál, eredménye, hogy 380 után a gótok nagy része ariánus lesz. Azonban az egyház lassan felülkerekedik a tévtanon, hirdetői folyamatosan elhagyják a Birodalmat. 400 után már a vizigótok térítenek Galliában a burgundok, vandálok, langobardok és szvévek között. Ennek ellenére 671 után az arianizmus lassan eltűnik Európából. Az időben következő, már a sztyeppe-vidékre is erőteljesen ható keresztény irányzat a nesztorianizmus. Nesztoriosz pátriárka tanítása szerint Jézus két természetét egymástól élesen elválasztva kell meghatározni, hiszen " egy pár hónapos csecsemő" istensége kétséges. Szerinte az isteni személy csak fokozatosan foglalta el a helyét az emberben. A két lényeg között kapocs és nem únió áll fenn (Krisztusszülő kontra Istenszülő). Noha Nesztorioszt száműzik, 431 után Szíria keleti részén már független nesztoriánus egyház alakul. 484 után önálló egyház működik Perzsiában (Niszibisz, Tur Abdin), 636 után megjelenik Kínában (Sigan-fu). Ezután Kínából missziók indulnak a sztyeppei "türkök" közé, 644 körül pedig az egész „nyugati türk” nép megkeresztelkedik (Elie mervi pátriárka). Az arab hódítás hatására a nesztoriánus egyház fő székhelyeit átteszi az Aral-tó vidékére (Szamarkand, Merv, Buhara, Herat, Nisapur). Ami e mellett még számunkra fontos, hogy térítés kezdődik a Kaszpitengernél, és kicsit később megjelennek a kolostorok a Közép-ázsiai sztyeppen is a Balhastótól délre. A nesztoriánus egyház utolsó missziós körzete a Bajkál-tó déli oldalán a mongol területek 900 után. A monofizitizmus az előbb tárgyalt irányzat ellentettje, kialakulása körülbelül azonos időszakra tehető. Eutükhész pátriárka szerint az Isten és az Ige (Fiú) egyesült a testtel, tehát Jézusban elsődleges az isteni személy. A pátriárkát emiatt elítélik, de 450 után Szíria nyugati részén független monofizita egyház alakul. Ezt követi 472 után az önálló grúz, majd örmény egyház. A főleg Afrikában terjedő irányzat 530 után Al-Hárith-ot, az arab gasszanida uralkodót is a maga oldalára állítja. A VI. században erősödnek a kopt és az etióp egyházak, de 700 után Szíriában kemény egyházüldözés kezdődik (mohamedánok), így a monofizita egyházak a korábbi magterületük, a görög kultúrkör peremére szorulnak. (ma szír, kopt, örmény, maronita, etióp egyházak).
Nem keresztény vallások
Az egyik legjelentősebb, főleg az ázsiai sztyeppekre ható vallás a manicheizmus. A vallásalapító Mani (Manichaeus) 260 körül írta le tanait. Magát prófétának tartotta, vallása a kereszténység és a zoroasztrizmus valamiféle ötvözete. Bizonyos tétovázás után gyorsan kiderült, hogy nem egy eretnek mozgalomról van szó, hanem önálló vallásról. A hit alapja egy dualista felfogás, miszerint a teremtő Isten két gyermeke (az egyik jó, a másik rossz) között harc folyik. Ez hat az emberekre, akik cselekedeteikkel befolyásolják ezt, ugyanakkor felelősséggel is tartoznak tetteikért. Ahhoz, hogy felismerjük a rosszat, csak a tudás révén juthatunk el. A vallás tételei ismerik a mennyet, poklot, feltámadást. A tanítás gyorsan terjedt a már a zoroasztrizmust és a kereszténységet ismerő területeken. A III. század végén Irán mellett eléri Afrikát is (egy ideig Szent Ágoston is manicheista), 300 körül Rómában gyülekezetet alapítanak. 350 után Dél-Galliában és Hispániában is terjeszkednek, mígnem sikeres ellentámadás hatására Nyugat-Európában 400 után már nincs manicheista közösség, és a VI. századra az egész Birodalomból száműzik őket. Az arab hódítás indítja meg a keleti irányú térítést, ami egyben kiszorítja őket Mezopotámia és Irán területéről. 600 után elérik Kínát, majd Szamarkand lesz a központjuk. 700-840 között az Ujgur birodalom fő vallása, Kelet-Turkesztánban 1200-as évekig működnek. Ez megint figyelemre méltó a sztyeppei népek szempontjából.
- 34



A zoroasztrtzmus mellékágának tekinthető a Mithrasz-kultusz. Tanítása szerint az Isten (Ahura Mazda) teremtette Mithrát, hogy mint a bölcsesség és hit hordozója bikaáldozattal megváltsa, üdvözítse az embereket. Ilyenformán monoteista vallás, a Római birodalomban a III. században terjed el általánosan (41.1. ábra). A kultusz követői hisznek az utolsó ítéletben, a feltámadásban. A birodalomban kultusza összeolvad a Nap-tisztelettel, így válik lassan teljesen önálló vallássá. 307 után Diocletianus korában államvallás lesz, utolsó lépésként Julianus visszahelyezi vezető szerepébe. Mondhatni, előkészíti az utat a kereszténység előtt, ez utóbbi gyors terjedését így könnyebb megérteni (keresztelés szokása). Hogy a Mithrasz-kultusz gyorsan el is tűnik, annak az egyik magyarázata lehet a kereszténység egyszerűbb, érthetőbb, igazabb hittételei, valamint az, hogy a kultusz követői a nőket kizárták a hit gyakorlásából és igazából titkos, misztérium-vallás volt, a köznép számára nehéz hozzáféréssel. Számunkra a későbbiekben fontos, hogy a Kr.e. III. századtól a Pontuszi-sztyeppen jelentős vallássá lesz, és az is említésre méltó, hogy kezdetben a mágusok terjesztik.
Végül szót kell ejteni a bogumil eretnekségnek nevezett vallási mozgalomról, mert kialakulásának területe érinti vizsgált térségünket. Továbbá, igaz, hogy sokkal később, de a magyar királyok többször folytattak ellenük háborúkat. Alapítójának Konstanine pátriárkának (660 után) alaptétele szerint elutasítják Jézus isteni születését, csak a kegyelem általi születést fogadják el. Így elutasítják az Atya-Fiú-Szentlélek hármast, és Mária kultuszát is. Constantinus Coproninus telepíti őket Trákiába, ahonnan Bosznia irányába terjeszkednek.
- 35



4.2. A kereszténység terjeszkedésének folyamata, kolostor-alapítások, térítés
A vallásos illetve a megtérített területek kérdése
Amikor a fentebb említett vallások, vallási irányzatok által időszakról-időszakra lefedett területeket vizsgáljuk, egy nagy problémával találjuk szembe magunkat. Ez a probléma részben abból áll, hogy mikor mondható egy területre a megtérítettség állapota, vagy ugyanez más szóval, a lakosság mekkora hányadának kell kereszténynek (vallásosnak) lenni ahhoz, hogy a terület kereszténynek (vallásosnak) tekinthető legyen. A probléma másik, járulékos része hasonló, csak térképészeti jellegű. Az ábrázolás módja szerint ugyanis más és más eredményre juthatunk (szemléletben mindenképpen), ha felületi (kitöltött) ábrázolást, vagy pontszerű (pl. kolostorok, vallási központok) ábrázolást használunk. Ez azért is érzékeny kérdés, mivel felveti a sűrű vallási intézmény-vallástalan tömeg képzetét, vagy fordítva. Egy egyszerű ábrázolási mód eleve állásfoglalást jelenthet a vallás kérdéseiben, pedig még nem is szóltunk a különböző prekoncepciók alkalmazásáról. Pedig, mint látjuk a későbbiekben is, e nélkül parttalan vállalkozás lenne akár etnikai, akár kulturális, vallási kapcsolatok keresése. Hogy a felvetett kérdésekre választ adhassunk, meg kell vizsgálni a közelmúlt és a jelen hitbeli állapotát, és az ezekre vonatkozó megállapításokat. Részben már a középkorban elterjedt a keresztény ország megnevezés. Nyilván már akkor is voltak nem vallásos, illetve kisebb részben más vallású emberek, de ezt nehéz már kibogozni. Mindenesetre inkább azt kell figyelembe venni, hogy a társadalom egészének működését irányították a keresztény alapelvek, az elnevezés inkább erre vonatkozik. Az újabb korokban és a jelenben azonban megváltozott a szemlélet. Minden további nélkül kereszténynek mondanak olyan társadalmat, ahol a hívő emberek száma 50% alatt van. Sőt ilyennek mondanak olyan országokat is, ahol a hivatalos keresztények száma mindössze 20%, és jelentős egyéb vallási közösségek is vannak. Ez névlegesen megállhatja a helyét esetleg, ha a lakosság többi része ateista. De mit mondunk akkor, és ez nagyon sok országra igaz, ha a névleges vallásosok között (egyházi adatok szerint is) kisebbségben vannak az igazán hívők, és életüket keresztényként élők. Így nagyon furcsa számokat kapunk a "keresztény" társadalmakra (5-6%). Na már most mit tehetünk. A mai adatokat felhasználva nyugodtan minden érintett területet kereszténynek nyilváníthatnánk. De természetesen evvel félrevezetnénk magunkat és komolytalanná tennénk a vizsgálatot is, tehát prekoncepciót kell alkalmazni. Esetünkben ez azt jelenti, hogy megtérített, vallásos térségnek azt nevezhetjük, ahol a vallásos tanok szabadon és bizonyítottan elterjedtek, térítésről és vallásos tevékenységről van információnk, és az adott vallás szinte kizárólagosan jelentkezik más új vallásokkal szemben. Azon kívül szervezett egyházi élet folyik valamilyen intenzitással. Továbbá, ezeken a területeken joggal feltételezhetjük a szorosabb kapcsolódást és a vallási tételek általános megismertetését az ott lakó népességgel.
A kereszténység általános terjedésének folyamata
Az előzőek alapján most már felvázolhatjuk a térítés, megismerés folyamatát, modellezhetjük ennek térbeli mozgását. A rendelkezésre álló források szerint ez a folyamat periodikusan, szakaszosan folyt. Először az apostolok, majd térítő, a hit lényegét ismerő személyek által történt az ismeretek átadása. Általában nagyobb településeken alakultak ki az első közösségek, ezeket számtalan forrás megnevezi, több feldolgozás térképezi is. Ezzel nincs is gond addig, amíg a Római Birodalom területéről van szó. Ugyanis a távolabbi térségek térítési folyamatát már mindenképpen modellezni kell a források pontszerű, szakaszos volta, és a feldolgozott térképek hiánya miatt.
- 36



Ezek alapján kiindulva az írott forrásokban szereplő településeket figyelembe véve, munkamódszerünk a következő. A települési központok kialakulása után bizonyos idő múlva bizonyosan a települések között is kialakul a vallás ismerete (ha nem is olyan mélységében, mint a városokban). Az itt létrejött egyházi szervezetek folyamatos térítést végeznek egyre távolabbi irányba. Ha van új adat, nincs gond, csak be kell dolgozni. De mi szab természeti határt az egy pontból kisugárzó tanításnak, mi gyorsítja fel a térítést, vagy mi akadályozza meg. Természetesen a nyelvi határok, a társadalmi berendezkedés. Ez egy jó lehatároló eszköz, de van egy másik felhasználható információ is. Ez pedig a vallások egymásraépülésének kérdése. Korábban láttuk, hogy a térségben viszonylag ritka a teljesen új elképzelések megjelenése, a magas kulturális színvonal gyakran reformációként vezeti be az új tanokat. Az egymásra épülés egyébként is tapasztalható. Tehát, ha egy térítés adott időben meglévő határait modellezzük, akkor ezt is figyelembe kell venni. Ezt a folyamatot törik meg az erőszakos behatások. Itt részben az egyik, a területen létező vallási irányzat felülkerekedését, a másik elnyomását, elsorvadását vehetjük figyelembe (történetileg is jól dokumentálva), részben azonban van egy olyan folyamat, amelyik a keresztény térítéseknek új irányt szab, és rövid időn belül. Ez a mohamedán vallás térhódítása, amely gyakorlatilag nem tűr meg maga mellett egyéb számottevő vallást. Vizsgálati területünkön ez okoz egy nagyobb törést, de ez szintén jól dokumentált. Végül a területi változások ellenőrzésére, kiegészítésére nagyon jók a kolostoralapításokról szóló leírások, adatok. Ezek ugyanis általában már olyan területeken jöttek létre, ahol legalábbis nem ellenségesen álltak hozzá a kereszténységhez, tehát feltételezhető környezetükben valamiféle vallásos ismeret. Ezek a kolostoralapítások (a jelentősebbek mindenképpen) már jól feldolgozottak, feltérképezettek. Ha a fenti elméleti modellezés eredményét felhasználjuk a térképlapok elkészítésénél, még néhány dologra kell tekintettel lennünk. A vallási, népességi, stb. viszonyok végleges lehatárolása ugyanis függ egyszer az egységes ábrázolás körülményeitől (méretarány, felbontás), függ az adatok összevonásától, generalizálásától, az adatgyűjtés sűrűségétől. Továbbá, ami talán a leglényegesebb, lehatárolhatók olyan területek, amelyek mindenképpen egy egységként kezelendők (földrajzi, kulturális, egyéb szempontok szerint). Ez a feldolgozás általános méretarányában (a korábban említett mintegy 1:20000000) megfelel KözépEurópában néhány megyényi területnek, távolabb, Ázsiában akár a Dunántúl nagyságának is.
4.3. A keresztény vallás kapcsolatrendszere a rokon népek területével
Miután az "ősvallás" kérdését korábban körüljártuk, következtetéseket vontunk le belőle. Azt találtuk, hogy a kiindulási elképzelések alapján a magyarok elődeinek kultúrkörében hosszú ideig (kb. Kr.e. 1000-től) ismert volt magasrendű, szervezett formájú, egyházi szervezetet létrehozó vallás. Ráadásul az előforduló vallások már jórészt monoteista jelenségeket is hordoztak, vagy egyenesen monoteistának nevezhetők. Ezzel a megjegyzéssel folytatjuk a munkát, ami azt jelenti, hogy a kereszténységgel kapcsolatos térképrendszer elkészítése földrajzilag, tartalmilag támaszkodik ezekre az alapokra. Hiszen nem nagyon képzelhető el egy folyamatosan fejlődő, változó (a hangsúly a folyamatosságon van) kultúrkörben a korábbi ismeretanyag nagyon rövid idő alatti teljes elfelejtése.
A vallási térképek elkészítése különösebb problémát nem okozott. Az előzőekben tárgyalt szerkesztési módszerekkel, a viszonylag nagy számban fellelhető konkrét térképekkel gyorsan elkészíthetők voltak a különböző időpontú fedvények. Igazából inkább a kereszténység általános terjedésénél kellett külön forrásokat átnézni, mivel a legtöbb ábrázolás csak a Római birodalom területével foglalkozott, mintha a határokon kívül csak kismértékű térítés, megtérés lehetett volna. Így a jól feldolgozott adatokból kis kiegészítéssel
- 37



előállított térképek és a korábban elkészített digitális földrajzi térképrendszer (amely a népességi, kulturális viszonyokat tartalmazza) összevetése jelenti vizsgálatunk egyik fontos (talán a legfontosabb) állomását. Ezen belül is most bennünket csak a sztyeppei lovasnépek kultúrköre érdekel, ezek kapcsolatrendszerét elemezzük a térképsorozatban.
A vallási térképek elkészítése, összehasonlítás, elemzés
Kereszténység elterjedése Kr.u. 100 körül (43.1. ábra). Az időszak a Római birodalom terjeszkedésének végső fázisa körüli évtizedeket jelenti. Keresztény közösségek még csak a birodalom keleti részén találhatók, illetve Róma környékén. Nem szabad elfelejteni, hogy az apostolok tevékenysége néhány évtizede kezdődött, és gyakran a környezet az alakuló közösségekkel ellenséges. Ugyanekkor terjed lassan Pannónia felől a Mithrasz-kultusz is, amelynek majdnem mindvégig politikai előnye volt a keresztényekkel szemben. Keleten a zoroasztrianus vallás a Párthus birodalom politikai támogatásával még jelentős ellensúlyt képez, annak ellenére, hogy itt igazán jelentős üldöztetésre nem kerül sor a későbbi időszakban sem. Néhány kiemelkedő, és a vizsgálatot érintő vallási esemény a térségből:
1. 50 után Bertalan és Tádé apostolok hirdetik az Evangéliumot a Kaukázusban 2. Szkítiában András és Fülöp apostol hirdeti az evangéliumot
Az anyag elemzéséből kitűnik, hogy a lovasnépeknek, bennük elődeinknek ebben a korai időszakban nem lehetett kapcsolata az alakuló keresztény közösségekkel. Talán az ekkor még Kisázsiában élő kimmer csoportok hallhattak róla, a többiek, mint korábban bemutattuk, a zoroasztrianus vallás hívei voltak, illetve ezt ismerhették. Ez terjedhetett közöttük, és juthatott később egészen a Kárpát-medencéig, ami azért is érdekes, mert részben előkészíti a talajt a kereszténység előtt, részben talán még hosszabb ideig a sztyeppe fő vallási irányzata maradt. A táblázatos formában szereplő két információval kapcsolatban meg kell jegyezni, hogy a Kaukázusban történő igehirdetés még nem jelent kereszténnyé válást, "csak" előkészíti a
- 38



későbbi sikeres térítést. A Szkítia földrajzi elnevezés pedig itt a Fekete-tenger nyugati oldalát jelenti, a trák és részben görög területeket.
Kereszténység elterjedése Kr.u. 200 körül (43.2. ábra). Ebben az időszakban lassan a legfontosabb "római" vallás (a hadseregben mindenképpen) a Mithrasz-kultusz. A kisebb keresztény gyülekezetek lassan megerősödnek, a vallási központok egyre nagyobb körzetben ismertetik meg az új hitet. A birodalom keleti felében, a görög-lakta területeken gyorsan növekszik a keresztény vallást vallók száma, míg a nyugatin kevésbé, csak Itáliában van egyre nagyobb keresztény terület, illetve kisebb körzetek alakulnak ki Dél-Galliában. A párthus hatalom is egyre elnézőbb, főleg a korábban a mágus-vallás központjaiban veti meg a lábát a kereszténység. A fontosabb, ide vonatkozó események:
1. 140 után a Kaszpi-tenger mellett („Góg és Magóg országában”)
A térkép áttekintése után megállapíthatjuk, hogy a helyzet nem sokat változott. Csak a Kaszpi-tenger vidékén, a korábbi "mágus-területeken" történik közvetlen kapcsolatteremtés a sztyeppei csoportokkal. Ezen kívül biztosra vehető a Kisázsia közepén élő már maradék népességnek nevezhető sztyeppei-rokonnépek ismeretanyagának jelentős bővülése, valamint a Fekete-tenger nyugati partjai mellett terjedő keresztény tanítások a Dunán keresztüli eljutása a Kárpátoktól délre húzódó területre. A táblázat szövegében szereplő "Góg és Magóg országa" akkoriban a Kaszpi-tenger délnyugati partvidékét jelölte, talán kapcsolódva a sztyeppe mondáihoz, hiszen a terület jelentős részén a szkíták éltek.
Kereszténység és a sztyeppei népek Kr.u. 300 körül (43.3. ábra). Körülbelül eddig az időpontig tart a keresztény hit egységes, üldöztetésektől kísért terjedése. Gyakorlatilag a birodalomban már egyenrangúvá válik a többi mérvadó vallással. A görög nyelvű területeken általánossá válik, és innen indul ki egyre nagyobb intenzitással a keleti irányú további evangelizáció. Megindul a Párthus, majd a Szasszanida birodalmon belül, Mezopotámiában a
- 39



térítés. Ennek majd következményei is lesznek a különböző vallási irányzatok elterjesztésében. Itália nagy részén is meghonosodnak, Dél-Gallia mellett északabbra is terjednek a keresztény tanítások. A Hispán félszigeten is megveti lábát a vallás. A kor fontosabb eseményei:
1. 271 után a gótok elérik a Duna vonalát, sokan megkeresztelkednek (Theophilus Gothia püspöke) 2. 250 után megalakul az örmény egyház (párthus Világosító Szent Gergely térítése után) 3. 301 után Örményországban a világon először államvallás lesz a kereszténység 4. 320 körül Kappadókiai Szent Nina Grúziában 5. IV. század első felében: Scythia Minor "keresztény lesz"
A térkép és a táblázat elemzése szerint a helyzet csak kissé módosult. Vizsgálódásunk területén a kisázsiai hatás teljes egészében eléri a még ott tartózkodó sztyeppei csoportokat, illetve a Kaszpi-tenger melletti térítés hátországot kap az örmény egyháztól. A táblázattal kapcsolatban megjegyezzük, hogy a gótok első térítése után majd a következő szakaszban szilárdul meg körükben a kereszténységnek egyik ága. Továbbá jellemzően a párthus területek fogékonyságára (noha nincsenek még megtérítve), de már térítő püspököt adnak az egyház szolgálatára. Általában nem tudják, hogy még a Római birodalomban történő "előléptetés" előtt, Örményországban államvallás lesz a kereszténység, és innen indul a tanítások továbbvitele. A Scythia Minor kereszténnyé válása természetesen azt jelentheti, amiről már a korábbiakban szóltunk, hogy a meghatározó uralkodó réteg és nagyobb tömegek kizárólagosan hiszik Krisztust.
Kereszténység és a sztyeppei népek 400 körül (43.4 ábra). Az időszak a Hun birodalom időszakát jelenti, valamint azt, hogy lassan a Római birodalom keretén kívül történik a keresztény tanok terjedése, terjesztése, mivel ez utóbbi hanyatlásnak indul, a hatalmi rendszere visszavonulóban van. Ezen kívül van még egy eddig nem tapasztalt
- 40



változás, az első teológiai jellegű nagyobb szakadás a vallásban (mint korábban láttuk, ez az arianizmus). Az ariánusok inkább a nyugati, latin rítusú térségben terjednek el, fő területük Hispánia és Pannónia, valamint Gallia nyugati fele. Ez mindenképpen etnikai hatást is jelent, mivel a germánok jelentős része ekkor ismerkedik meg a kereszténységgel, és mindjárt az arianizmussal. Keleti irányban tiszta a kép, a főleg görög nyelvű térítők a Szasszanida birodalmon belül is folytathatják tevékenységüket. Főleg Szíriában és a Kaszpi-tengernél érnek el sikereket. A kor számunkra fontos eseményei:
1. 400 után a vizigótok térítenek Galliában 2. 431 után Szíria keleti részén független egyház 3. 350 után Grúzia felveszi a kereszténységet, 400 körül az egész ország keresztény
A táblázatos formában összefoglalt információk arról szólnak, hogy a galliai térítést jórészt az ekkor már ariánus gótok hajtják végre, ez befolyásolja a hispániai változásokat is. A másik tanulság pedig az, hogy a Kaukázus környékén nagy intenzitású a hitélet, hiszen önálló egyházak alakulnak. Gyakorlatilag meghatározó jellegű a vizsgálatunkban a hunok kapcsolata a kereszténységgel, mivel vallásosságuk iránya és mélysége erősen befolyásolja a többi, ekkor még kisebb népet is. Ezért kigyűjtöttük azokat az egyházi adatokat, legendákat, amelyek a hunok vallásosságáról szólnak. Egy csokorba szedtük a kicsit későbbre vonatkozó adatokat is, az együttes értékelés céljából.
1. 300 körül Világosító Szent Gergely: „A hunok közül sokan tanulják a keresztény vallás tanait.” 2. IV. század: A Bibliát hun nyelvre fordítják 3. 399 körül Szent Jeromos: „ A hunok zsoltárokat énekelnek...” 4. 407 körül Szent Jeromos: „... a keresztény hit erősen terjed Szkítiában.” 5. 400 után Theotinus tomi püspök és Aranyszájú Szent János, térítenek a hunok között
- 41



6. VI század: Zakariás rétor: „ A hittérítők (523) hun nyelvre lefordított iratokat adtak ki, a hunok közül sokan megkeresztelkedtek.” 7. 523 körül Örmény krónika: Theoklétosz Quardusat 7 évig térít a hunok földjén Hitvalló Theophárész: „ A hun király megkeresztelkedett...” 8. 547 körül Koszmosz Indikopleusztész: Keresztény Topográfia: „ a hunok földjén sok a templom, a szerzetes és a hívő” 9. 571 után hunok Merv püspökségtől három püspököt kapnak 10. 682 körül Izrael püspök: „A (dagesztáni) hunok országában keresztény templomok épülnek.”
Ez a felsorolás önmagáért beszél. Szó sincs nagy általánosságban a keresztényeket gyilkoló vad hordákról, hanem inkább a keresztény hit folyamatos, hosszú idejű átvételéről. Ez még a hun történelem Attila előtti és alatti szakaszára is vonatkozik, amikor pedig az a tét, hogy a három birodalom (vallásilag a latin, a görög és a "pogány") közül ki kerül ki győztesen. Azt mondhatjuk, tudva a hunok széleskörű vallási toleranciáját, hogy 400 és 500 között lassan megismerik a kereszténységet és gyakorlatilag legalábbis részben kereszténnyé válnak. Hitük inkább ariánus, ismerve a velük szomszédos területek viszonyait, illetve azt, hogy az általuk elfoglalt korábbi birodalmi területeken nagyszámú ariánus élt. Megjegyezzük, hogy Attila hun király vallási kérdésére még a következő fejezetekben visszatérünk. A sztyeppei népek egyéb területein nincs nagy változás, a kereszténység Irán északi részén, Mezopotámiában lassan terjed, és ugyanez vonatkozik a Kaukázusra is. Tehát ebben a térségben három kapcsolódási pont alakul ki, Irán és Mezopotámia, a Kaukázus északi előtere, valamint a Krím-félsziget, ahol már ekkor püspökség is működik, fejlett egyházi szervezettel.
Kereszténység (nesztorianizmus, monofizitizmus) és a sztyeppei népek 500 körül (43.5. ábra). 400 után a keresztény egyház egysége megbomlik, mint korábban láttuk, és két irányzat válik ki, a monofizita és a nesztoriánus kereszténység. Mindkettő a görög nyelvű területeken terjed el. A monofizita egyház főleg Kisázsiában és Szíriában, míg a nesztoriánusok jórészt a párthus-szkíta részeken és Mezopotámia közepén válnak
- 42



meghatározóvá. Nyugaton politikailag a frank állam megszilárdul, és megindul a szláv terjeszkedés. A korszak bennünket érintő vallási fő eseményei a következők:
1. 530 után Al-Hárith gasszanida uralkodó monofizita lesz 2. Alánok 550 előtt megkeresztelkednek (932-ig keresztények) 3. 484 után önálló egyház alakul Perzsiában (Niszibisz, Tur Abdin) 4. 450 után Szíria nyugati részén független egyház alakul 5. 472 után önálló grúz monofizita egyház alakul
A táblázat azt mutatja, hogy ebben a periódusban megerősödnek a helyi egyházak a Kaukázusban, sőt, már olyan nagyszabású térítést is végre tudnak hajtani, ami egész népek illetve területek kereszténnyé válását eredményezi. Ilyen a szarmata alánok megkeresztelkedése, ami már messze túlmutat a Kaukázuson, vagy az arab térségbe való behatolás. Jelentős még a nesztoriánusok gyors keleti irányú terjeszkedése, ami majd a túlélésüket is jelenti a mohamedán hódítás után (43.6. ábra). Mindezek azt jelentik, hogy nagyon erőssé válik a sztyeppei népek kapcsolata a keresztényekkel, különösen a Kaukázuson keresztül (görög és nesztoriánus) és a Kaszpi-tenger keleti oldalán (nesztoriánus). Természetesen a Krím továbbra is jelentős a görög térítés szempontjából, és az Al-Duna mentén is folyamatos a vallási érintkezés. Ezenkívül nem szabad lebecsülni a már korábban is Pannóniában élő keresztényeket, akik tovább erősítik az Alföld térségében élő népek között vallásuk ismeretét.
Kereszténység és a sztyeppei népek 600 körül (43.7. ábra). Térképünk az avar néven nevezett nép Kárpát-medencei uralmának első felére vonatkozik. A keresztények által lakott területek közül pontosan ebben a térségben történnek nagyobb változások, mivel a Balkán északi részén a kereszténység visszahúzódik a jelentős szláv bevándorlás miatt. Őket ugyanis, mivel déli határuk korábban a Kárpátok vonalába esett, nem valószínű, hogy jelentősebb hitbeli ismeretek érték. Azt tudjuk, hogy új hazájukban csak jóval később fogadják el a keresztény tanításokat. Ami Európa nyugati felében fontos változás, hogy az egész ír sziget,
- 43



és a brit sziget túlnyomó része elfogadja az új hitet, és majd nem sokára innen indulnak a kontinensre a térítő szerzetesek. A szokásos táblázatos összefoglaló a következő:
1. VII. század: Kaukázusban ortodox és monofizita hitviták 2. 644 körül az egész „nyugati türk” nép megkeresztelkedik (Elie mervi pátriárka) 3. VII. század: Kínából missziók a türkök között
E szerint a Kaukázusban a már említett pezsgő vallási élet uralkodott, a görög és a monofizita vallás hitvitákat folytatott. Egy újdonság is szerepel, mégpedig a türkök említése, ami azután folyamatos lesz kétszáz évig. Nyilván a türk kifejezés itt nem csak a tényleges türkökre utal, hanem ezentúl minden olyan lovasnépre, amely legalább kulturálisan hasonlít hozzájuk. A legérdekesebb, hogy minden legenda és egyéb vallási irat ugyanúgy, mint korábban a sztyeppei népeknél, a türkökkel kapcsolatban is általában pozitív megjegyzéseket tesz. Emiatt még néhány érdekesebb adattal is szolgálnunk kell:
1. 530 után Qarduct és Maq örmény püspökök térítenek a Meotisz környéki türkök (onogurok) között 2. 570 körül Theophilakosz Szimokattész (Historia): „A türkök szentnek tartják a tüzet, tisztelik a levegőt és a vizet, de csupán azt imádják és nevezik Istennek, aki a világmindenséget teremtette.” 3. VIII. század: A „hun” püspökség a dorosi (Krím) metropolita alatt (732-746) 4. Shiraki Ananiás (örmény püspök): VIII. század közepén az onogur terület (magyarok) a gót metropolitához tartozik 5. 644 körül egy türk fejedelem az egész népével együtt keresztény hitre tért (szír forrás)
Ezeket olvasva szinte azt gondolhatnánk, hogy a különböző türk népek, csoportok általában keresztényekké váltak a VIII. század folyamán. Ha ez nincs is így, de mindenesetre a
- 44



térségben általános lehetett a keresztény tanok terjesztése és ismerete. Ezt még az is alátámaszthatja, hogy a sztyeppén a korábban uralkodó szarmata népek hitvilága (zoroasztrikus, részben nesztoriánus) már közel állhatott a görög hittérítők keresztény hitvilágához. Ebben az időpontban már minden elmélet szerint is a magyarok konkrét ősei itt éltek ezen a területen. Erről Róna Tas András ezt írja: "A metropolita alá rendelt püspökök között a jegyzék megemlíti az onogurok és a hunok püspökeit is. Ezek nyilván térítő püspökök volta, mégis felvetődik a kérdés, kiket jelölhetett ez az onogur népnév 733 és 746 között. A VII. század végén összeállított, de csak a IX. század második felének latin fordításában fennmaradt Ravennai Földrajz ugyanúgy Onoguriáról ír, mint a püspöki jegyzék. Mivel a VII. század végén a magyarok elfoglalják Kuvrat korábbi Bulgár/Onogur birodalmának nagy részét, valószínűnek mondhatjuk, hogy a krími gót metropolita alá rendelt onogur püspök a magyarok közötti térítéssel volt megbízva. A történeti-földrajzi helyzet mindenesetre ezt a feltevést támogatja." Noha az idézet kicsit későbbi időszakra vonatkozik, de jól megvilágítja a türk-magyar elnevezések bonyolultságát. Igazából két fontos megállapítása van. Az egyik, hogy a magyarok (legyenek adott időpontban a térség bármelyik pontján) között magától értetődően megfordulnak már megbízott térítő püspökök a Kárpátmedencén kívül, a másik, talán fontosabb, hogy vannak a sztyeppén onogur-türk püspökök, akik komoly megbízatásokat hajtanak végre. Mindezek a kereszténység általános terjedését jelentik a Pontuszi sztyeppen. Gyakorlatilag a térképünk is ezt mutatja ezen a területen, illetve a Kaszpi-tenger vidékén. Külön kérdés a Kárpát-medencei avarság vallásos állapota. Részben keresztény területként ábrázoltuk, aminek az oka az előbb vázolt általános helyzet, valamint a Pannóniában már korábbról itt maradt keresztény lakosság együttes hatása. És a következő évszázad történéseit ez segít is megmagyarázni.
Kereszténység és a sztyeppei népek 700 körül (43.8. ábra). Ez az időszak az avarok fénykora, a frank birodalom területi kiteljesedésének időszaka. A viszonylag zavaros történeti-vallási írásos források (kevés oklevél, de ezekből sok hamisítvány) a kereszténység gyors sikeres előretöréséről szólnak. A nyugati germán népek megkeresztelkednek, az elbai németség megtérítése folyamatban van a rendszeres frank hódító háborúk eredményeként. A Kárpát-medencei avarok lassan, később a frank hódítások miatt teljes mértékben kereszténnyé válnak. Ha hinni lehet a krónikáknak, a frank hadjáratok hatására veszik fel a kereszténységet. Figyelemre méltó, hogy általában egy uralkodó réteg inkább elmenekül a vereség hatására,
- 45



mint vallásilag is behódol. Ha tehát így történt, akkor csak a korábbi, szintén keresztény jellegű vallási hagyománnyal bíró csoportoknál volt lehetséges az "erőszakos úton való" megtérés, illetve egyik irányzatról a másikra történő áttérés. Lehet azonban, hogy már a meglévő, a helyi keresztény vallásosság okát magyarázták így a korabeli krónikaírók. Az időszakra vonatkozó érdekes megállapítások:
1. 654 után arab emirátus a Kaukázusban (Tbiliszi központtal) 2. VIII. század eleje: Szubhalesu misszionárius a Kaszpi-tengernél 3. VIII. század közepe: Szamarkand, Merv, Buhara, Herat, Nisapur nesztoriánus központok
A táblázat mindhárom megjegyzése egy olyan változásra mutat, amely gyökeresen megváltoztatta a kereszténység keleti irányzatainak életét. Ez az arab hódítás, a mohamedán vallás elterjesztése. Az új, agresszíven terjeszkedő hit a Közel-kelet nagy térségeiből kiűzi a keresztényeket, így azok álhelyezik központjaikat keletebbi térségekbe (a korábbiakban láttuk az ide vonatkozó térképet). Így felgyorsul a Kaszpi-tenger menti térítés, a Kaukázus északi előteréből még több misszionárius érkezik a most már türk területekre. Ugyancsak a türkök megtérését szolgálják a keleti nesztoriánus vallási központok is. Eszerint a lovasnépek kapcsolata a keresztény vallásokkal erősen felgyorsul, lassan az Azovi-tenger mentén (talán Levédia) összefüggő keresztény terület alakul ki.
Kereszténység és a sztyeppei népek 800 körül (43.9. ábra). Időszakunk legfőbb érdekessége, hogy az írások szerint is keresztény tanításokkal élő avar maradék (?) népesség mintegy szigetet alkot, délről is "pogány" szláv népek veszik körül. Ugyanis a nyugati térítés a frank birodalom hanyatlásával lelassul, a déli pedig az egyre jobban előrehaladó szlávok miatt szintén megakad. Csak a Dunántúl kisebb szláv csoportjainál és az ekkor már felvidéki szlávság körében alakul ki a legendák szerint keresztény vallás, köszönhetően az avar kultúrának és a nyugati hatásnak. A keleti részen Bizánc harcainak köszönhetően a keresztény-mohamedán határ állandósul, míg a Kaszpi-tenger keleti oldalán a lassú előnyomulása az iszlámnak folytatódik. Gyakorlatilag a sztyeppei népek (türkök) vallási
- 46



helyzete nem változik, figyelembe véve az előzőeket, a kereszténység ismeretét általánosnak vehetjük, valamint a vallásosság is komoly tömegeket érintett meg.
Kereszténység és a magyarok 900 körül (43.10. ábra). A 900-as évek elejétől már megnevezhetjük a Kárpát-medencében a magyarokat, mint államalkotó népet. Ebben az időben befejeződik Nyugat-Európa kereszténnyé válása (némi fenntartással), és ÉszakEurópában is terjed a keresztény tanítás. A tőlünk délre élő szlávokat (szerbek, horvátok, bolgárok) is eléri a kereszténység. Azonban a Kárpát-medencétől északra még az ott letelepedett szláv népek még ősi hitvilágú szerint élnek, még nem érték el az államalkotás fokát, keresztény térítőknek még nem sikerült ott megvetni lábukat. Európa keleti felében a változás annyi, hogy a Don és a Volga mentén lassan teret hódít a kereszténység, és megemlítendő, hogy ez utóbbi területen megjelenik a zsidó vallás is. A korra jellemző fontosabb megjegyzések:
1. 856 körül zsinat a kaukázusi és a Kaukázuson túli keresztény területek konszolidálására (előkészület a "szevordi" nép ellen) 2. 860 körül egész Kaukázusban keresztény népesség
Ezekből a szövegekből a következők tűnnek ki: Az arab hódítás ellenére a Kaukázus mindvégig megtartja keresztény jellegét, sőt zsinatot is össze tudnak hívni a vallási helyzet áttekintésére. Ami nagyon érdekes, az, hogy egy úgynevezett "szevordi" nép ellen kívánnak lépéseket tenni. Ezt a népet a kutatás már azonosította a szavárd magyarokkal, akik ebben az időben is a régi Atropatene területén élnek. Vagy oda húzódtak, vagy régebb óta ott voltak. A tervezett intézkedések valószínűleg vallásiak, tehát az ott élő szavárd magyarok nyilván megtartották régi (zoroasztrikus) vagy manicheus vagy nesztoriánus keresztény hitüket. Evvel a térképsorozat végére értünk, a történelem további részei már nagyon jól dokumentálva vannak, így nem képezik vizsgálatunk tárgyát. Az előzőekből levonható tanulságokkal az utolsó fejezetben még foglalkozunk.
- 47



4.4. A Karácsony kérdése
A Karácsony, mint az egyik legszentebb keresztény ünnep, nagy szerepet játszik nem csak a hívő emberek életében, hanem már a materialista világ is átvette az ünnep külsőségeit, sőt rátelepedett a vallásos emberek életére is. Részben emiatt, részben pedig a Karácsony ünnepkörének kialakulása körüli folyamatok miatt érdemes foglalkozni avval, hogy hogyan vált egyik fő ünneppé, illetve milyen okok játszottak közre abban, hogy Jézus Krisztus megtestesülését éppen ekkor ünnepli a keresztény világ. Hiszen a kérdés olyan megválaszolása, hogy például direkt ki akarták szorítani a "pogány" vallásokat, nagyon leegyszerűsített és tévútra vezethet.
A vizsgálódásunkban először az időpont kérdését járjuk körbe, majd a külsőségekről ejtünk néhány szót. Ebben nagy segítségünkre van a korábban már elkészített térképrendszerünk, aminek mind az etnikai, mind a vallásterjedési anyagait jól fel tudjuk használni. Kiindulásként megjegyzendő, hogy az ünnepkör csillagászatilag (jó közelítéssel) egybeesik a téli napfordulóval, amikor is megkezdődnek a hosszabb nappalok, a világos időszakok egyre jobban teret nyernek. A napforduló ténye természetesen nagyon régóta ismert, sok ősi vallás, hitvilág ekkor ünnepelte valamilyen formában a megújulás, természeti újjászületés ünnepét. A Római Birodalom is folytatta ezeket az ünnepi szokásokat, és már a köztársasági időszakban december 17-25 között rendezték a szaturnáliákat (Saturnus ünnepeket), amelynek középpontjában a fény diadala helyezkedett el a sötétség felett. Ezt nagy vidámsággal, lakomákkal ünnepelték. Az első században, mint korábban láttuk, nagyon gyorsan elterjed a birodalomban a Mithrasz-kultusz. Ennek, mint zoroasztrikus elődjének már a legelejétől fogva meg volt a világosság-sötétség dualista felfogása, miszerint Mithrasz, a megváltó, legyőzve a sötétséget, fényt, üdvösséget hoz az embereknek. Véglegesen akkor kapcsolódik össze a téli napfordulóval, amikor megerősödik az az elképzelés, hogy Mithrasz a Napisten oldalán, annak kocsijában foglal helyet. Ekkor lesz általánosan elismert vallás az egész birodalomban, körülbelül a II. század közepén. Ettől fogva a kultusz fő ünnepe a napforduló. A kereszténység terjedésével a hívők kapcsolatba kerülnek ezzel a vallással, és mivel hitük szerint Krisztus a Megváltó, aki elhozta az üdvösség fényét, szintén ekkor kezdik ünnepelni születésének napját, aminek természetesen semmi köze a valóságos születési időponthoz, hanem emléknap. Ezért feleslegesek azok a "kutatások", amelyek úgymond vitatják a karácsonyi időpontot. A keresztény közösségek közeledése a lassan hivatalossá váló ünneprendhez a 150 utáni évtizedekre tehető. Mire véget érnek a nagy egyházüldözések, az ünnepek fokozatosan egybekapcsolódnak. Ezt követi a Mithrasz-kultusz gyors eltűnése. Amint a kereszténység államvallás lesz (330 után), először Krisztus születésének ünnepét január 6-ra teszik (Epiphaneia), majd, hogy a sorrend jó legyen, átteszik a már korábban használt december 25-re, a másik ünnepnap pedig a Vízkereszt ünnepévé válik (Jézus megkeresztelkedése). Ezután a megszilárdult egyházi viszonyok között gyorsan (400 után) szabályozzák az ünnepi szertartásrendet. A VI. század elejétől fogva pedig a Pápa rendszeresen éjféli szentmisét is pontifikál.
Természetesen a Karácsony ünneplésének ideje és rendje a korábban is tárgyalt keresztény vallási irányzatok között nem azonos (így a monofizita és nesztoriánus egyházak
- 48



esetében sem). Ehhez járul még az ortodox és katolikus egyházak eltérő időszámítása is. De ezek nem változtatnak az előzőkben felsorolt tényeken.
Térjünk rá röviden a karácsonyi "hangulatot" megadó legismertebb objektumra, a karácsonyfára. Sokan már a kettőt el sem tudják választani egymástól, azt mondják (háttérbe szorítva az ünnep jelentését), hogy "nincs Karácsony fenyőfa nélkül". Pedig, ha megnézzük a történetét, egészen más kép rajzolódik ki, legalábbis a kezdeteknél, és a terjedés időpontjával kapcsolatban. A karácsonyfa eredete egyáltalán nem függ össze a keresztény hagyományokkal. Már az ősi népeknél (indoeurópai és turáni népeknél is) fontos világszimbólum a fa (Yggdrasil, égig érő fa), a magyar népi hagyományok, népmesék is megőrizték. Sőt, mellékesen megjegyezve, főleg a keleti kultúrnépeknél a világfa mellett jelentős szerepet tölt be a kereszt szimbóluma (világszimbólum). Ezek együtt már "keresztény hatást" is kölcsönözhetnének, de természetesen ez látszat jellegű. Hogy további kapcsolatokat mutassunk be, a téli napforduló népi megünneplését nézzük meg. Sok vidéken elterjedt szokás volt (és néhol most is az), hogy Katalin, Borbála napján vízbe kell tenni egy ágat. Ez a szimbólum kapcsolódik a napfordulóhoz, mert az ág általában kizöldül, így hirdetve a világ újjászületését. Ez a szokás mintegy hidat képez a napforduló, a Karácsony és a fa között. Ennek ellenére nem volt ilyen egyszerű a karácsonyfa megjelenése. A keresztény ünnep természetesen nem kötődött (kötődik) a fához, hiszen Jézus Krisztus eljövetelét ünnepli. Maga az elnevezés a "karácsonyfa" is csak úgy kapcsolódik, hogy a középkorban német földön a földesúr számára Karácsonykor beszolgáltatott faadót hívták ennek (Weihnachtsbaum). Az igazi karácsonyfa ennyi előzmény után a XVI. században születik meg. A Rajna mentén hallani róla először. A hagyomány szerint 1530 körül maga Luther Márton állított karácsonyfát. Mindenesetre már az első időszakban kialakul teljes jelképrendszere. Legfőbb ezekből az alma és a gyertya. Az alma a bűnbeesést ábrázolja, a gyertya pedig Krisztus fényét. Ezek egyenes folyománya a mai díszgömb és az égő. A karácsonyfával, szintén a hagyomány szerint a cél az ünnep, ünneplés bevitele volt a lakásokba. Ez a nemes cél napjainkra kicsit megfakult és kiüresedett. A karácsonyfa-állítás szokása a Rajna-vidéken nagyon hamar elterjedt, hiszen nem csak lélekben, de külsőségekben is emelte a megemlékezés fényét (akár szó szerint). Ehhez az időszakhoz tartozik talán az első természetvédelmi törvény is (1650 körül), amely szerint szabályozni kellett a kivágott fák számát, tehát minden család csak egy fát állíthatott. A karácsonyfa elterjedése ezek után nagyon gyors volt, a német nyelvterületen a XVIII. század elejére teljessé vált. A Habsburg birodalomban a karácsonyfa-állítás szokását a Habsburg család hozza be 1810 táján, és a terjesztését az uralkodóház végig elősegíti, támogatja. A bécsi polgárság körében 1850-re már általános szokás lesz. Angliába például Viktória királynő uralkodása alatt, 1840 körül lesz ismert és ezután terjed el.
Hazánkban dokumentálva először Brunszvik Teréz hozza be a szokást Pestre 1824ben. Természetesen az arisztokrácia körében viszonylag gyorsan terjed. A polgárság lassabban veszi át, mert közbe jön a szabadságharc, de 1850 után már egyre többen állítanak fát. Már 1865-ben fenyőfavásár van Pesten, és ezután lassú terjedés indul meg az országban. Az első irodalmi említés Jókai Mór: A koldusgyermek című művében van 1866-ban.
Végül röviden néhány szót szólni kell a karácsony szavunk eredetéről. A nyelvészek általában megegyeznek abban, hogy a szó szláv átvétel. Ez talán még rendben is lenne, csak az a kérdés, kitől, illetve maga a szláv szó megállja-e a helyét, mint eredeti szó.
- 49



A hivatalos álláspont a következő. A karácsony szó az ószláv (valószínűleg) óbolgár korcsun, krocsun szóból származik, ami átlépést jelent (napfordulóra asszociálva). És természetesen a délszláv egyháztól vettük át. Van olyan álláspont is, hogy természetesen a szlovákoktól vettük át. Erre még bizonyítékként a lengyelben ma is használatos kalenda (forduló) szót is felhozzák. Az első megjegyzés, ha a kalenda szó szláv, akkor a latin calendarium (kikiáltási, évfordulós napló) az ószlávból ered? Nyilvánvaló, hogy itt másról lehet szó. Azon kívül, ha megnézzük a környező szláv népek Karácsony-fogalmát (44.1. ábra), akkor érdekes dolgot tapasztalunk. Egyik szláv nép sem mondja úgy a Karácsonyt, mint mi (orosz- Rasgyesztun, lengyel-Gviazdka, cseh-Vianoce, horvát-Bozic). Tehát egy lehetőség maradt: A bejövő (tudatlan) magyarok megkérdezik a szlávokat, hogy is hívják szlávul a napfordulót? Tudjátok, ami Karácsonykor van. És az ószláv napforduló szóról (ha ez eredeti) nevezik el úgy a Karácsonyt, hogy ezek egyáltalán nem ezt használják. Kissé furcsa.
Végezetül vegyünk néhány egyéb magyarázatot nagyon röviden. A téli napfordulókor általános szokás volt (mézeskalács madáralakja) a madár-röptetés. Egy merész elképzelés ezért a kerecsenből vezeti le a Karácsonyt. Egy még elvontabb elmélet szerint a napfordulóval kapcsolatba hozható Horus isten nevéből eredeztethető az orosz haraso, és a karácsony is. Még ennél is elvontabb feltételezés pedig az akkád GRSN (gur-usu-nu?) napfordulóra vonatkozó kifejezésnek a KRSN (KaRá(c)S oN) kifejezéssel való rokonítása. Mint látjuk, a kérdésnek sokféle megoldása lehet, és a korábbiakból kitűnik, hogy a kulturális kapcsolatok nagyon szövevényes módjai is elképzelhetők.
- 50



4.5. Elemzés, megválaszolandó kérdések
A kereszténység sztyeppe-vidéki megismerésének folyamata a fentiek alapján a következőkben összegezhető:
1. A vizsgált térségben folyamatosan megjelenik az összes jelentős keresztény irányzat, a leírások, krónikák alapján mindegyik termékeny talajra hullva. Ebből következik a viszonylag gyors terjedés, noha azt nem tudjuk pontosan, a vallásos élet mennyire volt elmélyült ezeken a vidékeken. Körülbelül ugyanez mondható el (ezt megelőzően) a fellépő nem keresztény vallásokról (Mithrasz-kultusz, manicheizmus) is, kiegészítve azzal, hogy pl. a Mithraszkultusz talán részleges szülőföldje is a térség nyugati felének. 2. Megállapítottuk, hogy a keresztény tanítások elterjedtsége összefügg a korábbi jelentős vallási tömbök és az etnikai-kulturális kapcsolatok kialakulásával. Így tekintve a változások folyamatot alkotnak, amibe a legnagyobb törést Mohamed híveinek hódítása jelenti. Ez teljesen átrendezi a vallási képet a Közel-keleten. 3. Végül figyelemmel kísértük a kereszténység és a sztyeppei lovasnépek kapcsolatát mintegy 900 éven keresztül. Megállapítottuk, hogy ez a kapcsolat folyamatos volt, aminek következménye az is, hogy az ezen időszak alatt valahol a térségben tartózkodó, és magyar etnikumnak nevezhető tömb szintén többirányú keresztény ismereteket kapott. 4. Kitértünk az egyik legnagyobb keresztény ünnep kérdéskörére is, mivel ezt már a korai idők óta ünneplik, és rajta keresztül vizsgálhatók a kezdeti és későbbi ráhatások a magyarságra. Azt mondhatjuk, hogy míg a Karácsony ünnepi külsőségei egyértelműen nyugati irányba mutatnak, maga az elnevezés nem illik bele ebbe a kultúrkörbe, korábbi kapcsolatokra utal.
A következőkben néhány érdekes kérdés is felmerül: 1. Az egész vizsgált térségben vajon miért ilyen gyors a keresztény vallás terjedése (pl. államvallás a korai szakaszban). Ameddig csak a Római-birodalom területét vizsgáljuk, ez nem feltűnő, de ha kitekintünk az ázsiai térségekre, akkor arra a következtetésre juthatunk, hogy területileg a kereszténység (az iszlám terjeszkedéséig) mindig nagyobb kiterjedésű volt keleten, mint nyugaton. 2. A másik, ehhez kapcsolódó kérdés, hogy gyakorlatilag még a sztyeppéken is erőszakmentes térítés folyt. Mi okozta ezt az erőszakmentességet, ami jelentősen több, mint tolerancia, hiszen maga a vallás terjedt a társadalmak között, nem pedig csak térítő szerzetesek járták a vidéket.
Tehát néhány fontos megállapítás, amit a korábbiakkal együtt tovább vihetünk a következő fejezetekbe:
1. Vizsgálati térségünkben megjelenik az összes keresztény irányzat 2. A keresztény tanok elterjedése területileg folyamatosságot mutat a korábbiakkal 3. A kapcsolat a vallás és a lovasnépek között folyamatos hosszú évszázadokon keresztül
Néhány fontos megválaszolandó kérdés:
1. Miért olyan gyors és nagymértékű a térségben a keresztény hit terjedése 2. Mi okozza az erőszakmentes „átállást” az új hitre
(FOLYTATJUK)
- 51



ELFELEJTETT KAPCSOLATOK (MAGYARSÁG, KERESZTÉNYSÉG, INFORMATIKA)
III. RÉSZ
(DR WINKLER GUSZTÁV)
5. Kulturális és egyéb bizonyítékok
5.1. Elnevezések, kifejezések, nevek területi kapcsolatai
A következőkben témánkhoz kapcsolódva (a Karácsony fogalmának körüljárását korábban már kiemelve) néhány olyan kifejezést, nevet, elnevezést mutatunk be, amelyek részben további bizonyítékul szolgálnak az előző fejezetekben megállapított kapcsolatrendszerek valódiságának vizsgálatához, részben pedig önmagukban érdekesek, és mindenképpen továbbgondolást igényelnek. Hozzá kell tenni, hogy a következők részbena térképek a hivatalos etimológiai, részben pedig hozzáférhető egyéb szótárak alapján készültek, avval a kiegészítéssel, hogy mindig a kapcsolódó időszakkal, kultúrával, néppel együtt jelenítjük meg őket. Talán ez okozza azt, hogy néha nagyon meglepő eredményre jutunk elemzésükkor.
A német nép elnevezésének problémája
Először a németek elnevezésével foglalkozunk, mert ez komoly távlatokat nyújthat a térbeli és időbeli kapcsolatok kiterjedt voltára. Az első ránézésre semmiféle problémát nem vethet fel a németek magyar elnevezése. Természetesnek vehető, hogy amikor a magyarok "honfoglalása" megtörténik, az itt, vagy a körülöttük lakó népektől átveszik az addig ismeretlen népekre vonatkozó elnevezéseket, majd ezt használják. Hiszen korábban nem találkoztak velük. Ha komolyabb korábbi kapcsolatok lettek volna valamelyik csoporttal, akkor a Kárpát-medencébe való érkezéssel nem vesztik el ezeket a neveket, hanem természetesen tovább használják őket a magyarok. Tehát a németek nevét itt vettük át, valószínűleg a szlávoktól. Ezt alátámasztják az etimológiai szótárak is, melyek szerint valószínűleg a szláv nyemec szót vettük át (ami ráadásul eredetileg idegen erdőlakót jelenthet az ószlávban). A nyemec szóból a magyar hangtani képzés szabályai szerint aztán kialakul a ma használatos német szavunk.
Azonban a megoldás nem ilyen egyszerű. De előtte még arra is rá kell világítani, hogy sok esetben egy nép arról a néprészről (népről, törzsről) nevezi el az egész populációt, amellyel közvetlenül találkozik (például a franciák a germán alemánokról a németeket). Tehát eleve gond lehet avval, hogy egy népet nem valamilyen általuk használatos névről, hanem egy esetleg jellemző tulajdonságról, fogalomról neveznek el. Mint mondottuk, elfogadható lenne a magyarázat, a fenti kiegészítéssel, ha nem kerül kezünkben egy német történelmi atlasz, amit részletessége, sokrétűsége miatt nem iskolai használatra szántak. Ebben pedig az egyik népvándorlással kapcsolatos lapon az állt: ..."Zug der Sweben, Haruden, Markomannen, Triboker, Vangionen und Nemeter unter Ariovist..." Magyarul, ezek a bizonyos "Nemeter" más népekkel együtt vándoroltak (a térkép készítői tudják, hiszen németek). Teljes nyelvi megegyezőség, hangtanilag és jelentéstanilag is, torzulás nélkül.
- 52



Nehéz elképzelni ezek után, hogy átvettük a szlávoktól a nyemec szót, és véletlenül úgy torzítjuk, hogy teljesen megegyezzen az eredetivel. Emlékezzünk az alemánokra. De ez még nem minden evvel kapcsolatban. Ha az ember utánanéz ezeknek a németeknek a német forrásokban, újabb érdekességeket talál. Ugyanis a régészeti leletek azt bizonyítják, hogy ez a nép a Rajna melletti őshazájából Gallia felé, majd keleti irányba vándorolt. A Duna mentén vannak az utolsó azonosítható nyomaik. Ez teljesen megfelelő számunkra, hiszen így megnövekszik az esély a tényleges kontaktusra (51.1. ábra). Azonban van egy nagy probléma, és ez az idő. Ugyanis a németek nem a várható X. század körül vándorolnak kelet felé, hanem Kr.u. 80 körül. Azt mondhatnánk, lehetetlen a találkozás. De ugyanígy lehetetlen a szlávokkal való találkozás is, ha eltekintünk az elnevezés problémás voltától, akkor is. A kérdés megoldására két magyarázat lehetséges, eldönteni nem lehet, de mindkét eset alátámasztja a kultúrákkal, népek kapcsolatával foglalkozó elmélkedésünket. Az egyik kemény dió a történészek számára, nem is fogadják el (talán túlzó is). Ez pedig az, hogy a Kárpát-medencében ez idő tájt már olyan népek (sztyeppei népek) laknak, akiknek nyelve hasonló a magyarhoz, tehát az elnevezés átörökítése természetes. A másik inkább a kulturális kapcsolatokra utal. Mivel láttuk, hogy (ebben az időben már biztosan) az Alföld és a Pontuszi sztyeppe vidékén rokonnépek élnek, közöttük, mellettük bárhol is élnek a magyarok elődei, a kereskedelmi, vallási, és tényleges kulturális kapcsolatok útján a Duna mellett megjelenő, németül beszélő népre mindenki a német szót kezdte használni. Valami okból ezt és nem másikat.
A magyar név eredetének kérdése, a magyar és a hun népelnevezések kapcsolata
A magyarság kulturális-etnikai kapcsolatainak, a sztyeppevidék szerves egységének lehet egyik bizonyítéka a magyarság magyar elnevezése.
- 53



Nyelvészeti és történeti evidencia, hogy a magyar népnév a manysi "ma" szótőn alapszik, aminek ember jelentése van. Végül is evvel nincs is semmi gond, a manysi nyelvrokon nép, az ősmagyarok is így nevez(het)ték magukat és nevezik a mai napig. Az már kérdésként felvetődhet, hogy akkor az ember szó miért szorította ki teljesen a "ma" szót. Ezt a manysi eredetű etimológiai meghatározást elfogadjuk mi is, avval a megkötéssel, kérdéssel együtt, hogy ami a manysiban megmaradt, az nem egy nagyobb területre vonatkozó, speciális kultúrájú népcsoport általános megnevezése volt-e.
Ha nagyon merésznek is tűnik a gondolat ezek után, nézzük meg, a lovasnépekkel kapcsolatos ókori elnevezéseket a keleti, a sztyeppéhez kapcsolódó kultur-területeken. A legérdekesebb közülük a kínai megnevezés. Ők az idegen lovas nemzetségek tagjait "ma-jiaer", kimondva "ma-tyia-ör" névvel illették (51.2. ábra). Ez bizony teljesen ráillik a sztyeppei népekre, és ha nem szótagírással, hanem egybeírva, magyar fonetikával olvassuk, megkapjuk a magyar nevet. A kínaiak ezek szerint nyilvánvalóan nem egy konkrét népre, hanem egy kulturális-társadalmi formára értették a szót. Ezek alapján a manysi "ma" kifejezés már jelentheti a sztyeppei lovas embert, amit a magyarok valamilyen elődei szintén magukra értettek.
Hogy azután a kínai elnevezés volt-e előbb, azt nem tudni, mindenesetre a "ma-jia-er" kifejezésnek van konkrét részenkénti értelme is. Hogy ilyen távolságokban elterjedt ez a név, szintén azt mutatja, hogy legalább kulturálisan viszonylag nagy egység lehetett a sztyeppevidéken, illetve talán bizonyos nyelvi (etnikai) kapcsolatrendszer meglétére is további bizonyítékként szolgálhat, hiszen hosszú ideig fennmaradt, és áthagyományozódott a mai magyarságra is. Ezt tovább erősíti a Kína ésaknyugati határai mentén élő őstürk népesség "idegen törzsbeli ember" kifejezése is, ami leírva "jia-er", azaz gyaur. Eme elnevezés és a kínai népnév közötti szerves kapcsolat természetesnek látszik.
- 54



A következőkben az elnevezésekből bizonyos rokoni kapcsolatokra is következtethetünk. Ezt két úton közelíthetjük meg. Az egyik megint a népnevek kérdése. Az ókorban a kínaiak a hunokat "xiong-nu"-nak (sjung-nu) nevezték. Ez akkor válik érdekessé, ha megnézzük a középkori vagy újkori kínaiak magyarokra vonatkozó elnevezését. Ez a "xiong-jia-li" (sjung-jia-li), ami nagyfogú idegen erőt, tömörebben nagyfogú barbárt jelent. Ebben az az érdekes, hogy a hun elnevezésből teljesen egyenes úton adódik a magyarok elnevezése. Tehát, mintha rokoni szálakat tudtak volna a két nép között (51.3. ábra). Még kontrasztosabb a kép, ha az elnevezéseket összehasonlítjuk a környező európai országokéival. A térképből látható, hogy gyakorlatilag minden nép a saját népnevének kínai torzítása, kivéve a magyart, ahol ragaszkodnak a korai, történeti elnevezésre. Mindenesetre érdekes.
A másik rokonsági fokmérő lehet a különböző helynevek olyan közös múltra visszavezethető elnevezése, ami vagy több régebbi, már "eltűnt" nép közös szerzeménye volt, vagy ma is több rokon kultúrájú nép használja őket. A közvetlen katonai elnevezésekkel a következő fejezetben foglalkozunk. Az egyik térség, ahol ilyen nevek találhatók, Belső-Ázsia. Az orosz Tyumeny város neve a sztyeppei (türk, mongol) tumen és a (magyar) tömény szóval megegyező, ami tizezer fős csoportot jelent. Ugyanitt található Alma Ata, ami a mai magyarban az almák atyja kifejezés. Vagy Ulan Bátor, ami híres bátor embert, hőst jelent, az Ulan Ude pedig híres utat (utu). A másik nagy terület, ahol a már bemutatott kulturális rokonság mellett talán valami etnikai is lehet, a Közel-Kelet. Csak kiragadva néhány név. A Tigris felső folyását Asszíria felett az ókorban "Hideg-el"-nek nevezték, felette van a Van-tó. Ugyancsak Asszíria környékén ma is ott folyik a két Zab-folyó. Maga az asszír főváros, Assur azt jelenti, hogy a lólegelők ura. Vessük össze a magyar aszó (száraz legelő) szóval. Továbbá kicsit odébb déli irányban ott feküdt Úr, Uruk, Kis. Nyugatra pedig Arad és Arpad, valamint Mari mellett Tarka. A Kaukázus felett pedig még a középkorban is volt egy Magyar nevű település.
- 55



Mindezek a helynevek talán arra engednek következtetni, hogy a közös kulturális kapcsolatok mellett nyelvi kapcsolatok is lehettek, most eltekintve attól, hogy ki kitől és mikor vett át egyegy elnevezést.
Még egy kis nyelvészkedés (meglepő hasonlatosságok)
A témánkhoz szorosan kapcsolódik a lótenyésztéssel, lovaglással összefüggő szavaink eredetének, illetve egy nagyobb térségben való használatának vizsgálata. Általában nyelvészeink az ugor korba teszik ezeknek a szavainknak eredetét, tehát lehetnek akár saját, belső fejlődés eredményei is. Ettől kissé eltér Harmatta János álláspontja, amely szerint a "ló, nyereg, kengyel, fék, kantár" szavaink későbbi, a Kr.e. IV. századi iráni átvéteek. Ekkor azonban nem lehetnének meg legalábbis részben például a manysi nyelvben, hiszen ez a nép mindvégig az erdős sztyeppen ősközösségi társadalmi szinten élt. Ha viszont elfogadjuk az általunk is kiindulási alapként kezelt elméletet, hogy az uráli és indoiráni népek közös életterének a terméke az andronovói kultúra, akkor nincs különösebb jelentősége a ki kitől vette át a szavakat vitának, hiszen ez eldönthetetlen az azonos kulturális körülmények miatt. Például a ló elnevezés ősiségére utal az is, hogy a kínai nyelvben a "lúo" öszvért jelent, és az ó-kínaiban pedig a "luó" fekete sörényes fehér lovat. Ehhez kapcsolódik még a "bai" (pej) szó is, ami pedig fehéret jelent, a magyarral nem is szükséges külön összehasonlítani. Ezek inkább azt sugallják, hogy a lótartás alapszavai nem úgy vizsgálandók, hogy ki vette át, hanem inkább úgy, hogy mekkora területen használták ezeket, mégpedig bármelyik nép, akár etnikai, akár kulturális rokonsági fokkal.
A déli, mezopotámiai, iráni (valamilyen) rokonság, vagy a társadalommal kapcsolatos fogalmak átadásának reprezentánsai a következők.
sumer magyar (ugor) szanszkrit magyar ma-da megye ghattana katona mas-da mezsgye parosti paraszt úr, u-ru úr partha pásztor vaida vajda
sumer asszír kínai ujgur magyar ku-nuk-ku ku-ni-ku kü-en küin könyv (pecsét) (tábla, oklevél) (könyvtekercs) (könyvtekercs) (könyv)
Mi a tanulság ezekből a kiragadott szóösszefüggésekből? Semmiképpen nem az, hogy a magyarok például ennek és ennek a népnek a leszármazottjai. Ezt főképpen a könyv szó jelentésének a változása jelzi. A hasonló fogalmak, évszázadokon át lassan megváltozott jelentéstartalommal átkerülnek az újabb civilizációkhoz. Ez pusztán azt jelenti, hogy a vizsgált területünkön nagyon nagyfokú volt a kapcsolatrendszer valamilyen formája, és ez alapvetően befolyásolta a vallási, társadalmi élet fejlődését, a nagyobb közös kultúrterületek kialakulását. Jellemző példa a mada-megye szókapcsolat, mert még mindig azt tartjuk hivatalosan, hogy a megye szavunk szláv eredetű. Ugyanilyen szó a vajda is. Kiemelten érdekes szempontunkból a partha-pásztor szókapcsolat, amely talán a párthus elnevezés eredetére is rávilágít, ugyanakkor azt is mutatja, hogy a név ma is él változatlan jelentéssel.
- 56



Végezetül még néhány, az állattartással összefüggő kifejezés, ami szintén ide vág.
kínai magyar gou (kou) kutya mao (mao) macska ji (csi) csirke ge (ge) galamb mi-feng (mi-feng) méh xun (sün) tüskés, sün ju (tyü) horog, végződés
pu (pu) rávetődik, összeterel li (li) erő pu-li összeterelő erő (puli)
Ezek közül például a macska szót szlávként jelölik, ami ismerve a kínait, hibás. Ha megnézzük a listát, a háziállatok elnevezésének hasonlósága ismét nagy időbeli és térbeli távolságok áthidalására utal. A kapcsolatrendszer ez esetben is nehezen magyarázható mással, mint avval, hogy a sztyeppevidéken egymáshoz hasonló kultúrájú népek éltek, melyek szorosan kapcsolódtak egymáshoz, netán etnikailag is.
5.2. A vallási irányzatok elterjedésének bizonyítékai
A következőkben azt a kérdést járjuk körül, hogy milyen konkrét jelenségek, hagyományok utalhatnak a különféle vallási irányzatok, ezen belül a kereszténység széleskörű ismeretére ezen a vizsgált területen.
Isten szavunk eredete és kapcsolatai
Talán a legideillőbb szavunk, ha vallási kapcsolatokat keresünk, az Isten szavunk. Ez a szó azért érdekes, mert a mértékadó nyelvtudomány szerint is körülbelül Kr.e. az V. században "vettük át", mégpedig iráni forrásból. Ez avval a megszorítással, hogy a térség kulturális egységet alkotott, elfogadható, mivel, ha emlékszünk, a Kaszpi-tenger és Aral-tó vidékén a tiszta monoteizmus (zoroasztrizmus) ekkor terjed el teljes mértékben, illetve felváltja a korábbi "Marduk" vallást (amelynek szintén erős monoteisztikus jellege van).
- 57



Vegyük tehát ezt a szót, amely a gyakorlatilag a legfelsőbb, teremtő lényre vonatkozik. És itt mindjárt beleütközünk egy olyan széleskörű név-rendszerbe, ami megint csak kiszélesíti látókörünket, és bevon széles területeket (52.1. ábra). A térképen három nagy kulturális kör rajzolódik ki. Az egyik, amely a TEN elnevezést használja kiegészítésekkel (pl. kínai TEN, japán TEN-NO, török TEN-GRI), a második középen az ES, IS kiegészítéssel (pl. sumer ESTEN (egyedüli teremtő), hatti ESTAN, szanszkrit ISTEH, magyar ISTEN, hun ISATHA). Végül a nyugati csoportot az etruszk képviseli (EIS). Megfigyelhető, hogy ez az a nagy kultúrkör, amely végig a már vizsgált rokon lovasnépek területén húzódik, sőt elkülöníti a két szélén a lazább kapcsolatú népeket. Ehhez a képhez valahogyan még bekapcsolódik az arámi THA és a görög THEO. Noha egyik sincs semmiféle rokonságban a többivel, a Közel-Kelet és Kisázsia szomszédsága lehetővé tesz bizonyos nyelvi fogalmi kapcsolódást, hacsak nem valami régebbi, ősi kifejezésről van szó. Ha megnézzük most már táblázatosan is a tárgyalt kifejezéseket, akkor bizony egy fontos kérdést is tisztázni kéne valahogy.
TEN kínai, japán < Kr.e. 500-2000 TEN-GRI türk < Kr.u. 300-1200 ES-TEN sumer Kr.e. 2500-1800 ES-TAN hatti Kr.e. 2400-2000 ISTEH szanszkrit Kr.e. 500- Kr.u. 500 ISATHA hun Kr.u. 200-500 ISTEN magyar Kr.u. 900-2000 EIS etruszk Kr.e. 1000-300 THA arámi < Kr.u. 100- Kr.u. 500 THEO görög < Kr.e. 500- Kr.u. 200
- 58



A táblázatból látszik, hogy ami problémás, az a jelentős időkülönbség a különböző kultúrák, népek között. Itt elsősorban arra kell gondolni, hogy van egy széles idősáv Kr.e. 1800 után majdnem Krisztus születéséig, amiről nincs adatunk. Ezt az időszakot mindenképpen át kellett, hogy élje a szó, hiszen később ugyanolyan jelentéssel használják tovább. Talán a széleskörű és folyamatos kulturális kapcsolatrendszer segített, vagy valami más.
Ide tartozik még egy nagyon fontos megjegyzés, ami lényeges utalás lehet arra, hogy a X. századi térítés igazából a latin rítusra való áttérést, és a római egyházi szervezet szerinti átalakítást jelentette természetesen azon rétegeknél, amelyek kereszténységben éltek. Ez az utalás pedig Isten szavunk zökkenőmentes tovább-használata. A megtérített germán és szláv népeknél gyakorlatilag eltörlődött a régi hitvilág mindenféle elnevezése, eltűntek az istennevek. Nálunk azonban a már korábban említettekkel együtt a hitélet kifejezései megmaradtak, élükön Isten szavunkkal. Ez egy nagyon fontos adalék szerintünk a keresztény szellemiség, illetve a vallás X. századi továbbélésére, és nem a kezdetére.
A templom szó átvétele és használata
Egészen röviden bemutatunk egy további érdekességet, amely ismételten a térbeli és időbeli eltérésekre hívja fel a figyelmet (52.2. ábra). Ez a természetesen és általánosan használt templom szavunk. Az etimológiai szótárak szerint helyesen, a szó a latin templum szóból ered. Talán megkockáztathatjuk azt a kiegészítést, hogy esetleg közös tőből eredhet mindkettő. Azonban van egy kis probléma, ha ránézünk a térképre. A környező, és távolabbi népek is egy másik elnevezést használnak a kora középkor óta a keresztény templomokra. Noha a legtöbb nyelvben megvan a templum szó valamilyen változata (temple, tempio, temlo, templu, stb.), de ezeket szigorúan csak az ókori pogány templomokra értik.
- 59



Maga a templum szó is az etimológia szerint részben madárjóslásra kijelölt helyet, részben istenségnek fölszentelt helyet jelentett az ókorban. Ezért a középkori latin is megkülönböztette már a keresztény templomokat, mégpedig általában az ecclesia szóval. Ennek közvetlen leszármazottja például az olasz chiesa szó. A nagy kérdés a következő. Ha a magyarok "bejőve a Kárpát-medencébe" itt már keresztény népcsoportokat találtak, és megkapták az új egyházszervezetet, akkor miért a több száz évvel korábbi, ráadásul nem keresztény elnevezést "kapták meg". Holott más mindenki az újat használja. Előfordulhatott az a negatív vélekedés, hogy a "magyaroknak jó ez is"? Ez egy teljesen furcsa helyzet. Magyarázata igazából nem lehetséges, de két út áll rendelkezésünkrere ahhoz, hogy valahogyan előre lépjünk. Az egyik a sima kulturális (etnikai) kapcsolat. Lehetséges, hogy még a római időkben annyira elterjedt a templum kifejezés, hogy az alföldi népek is ezt vették át, majd terjesztették keleti irányba a korai kereszténység tanaival együtt. De akkor is fennáll egy nehézség abban, hogy legalább a Dunántúlon élő népek kifejezése meg kellett, hogy változzon később, hiszen Itáliában is megváltozott az elnevezés. Akkor meg kinek a kulturális befolyása volt az erősebb? A másik út rögösebb. Talán a templom elnevezés olyan régi, hogy a folyamatosan Itáliában települő Kárpát-medencei bevándorlók már magukkal hozták. Itt az etruszk-italicus keveredéssel általánosan elterjedt, és emiatt a két területen közös gyökerű elnevezés volt érvényben. Emiatt a Római birodalom alatt annyira megerősödött a sztyeppei területeken a szó, hogy a Kelet-európai keresztény befolyás, a megtérés folyamatában már a sztyeppei népek kereszténnyé válásával itt, ezen a területen nem változtattak rajta.
A kereszt és a keresztény szó eredete
A kereszt és a keresztény szavak annyira központi helyet foglalnak el a vallásban, hogy mindkettőt érdemes megvizsgálni eredete szempontjából. Mivel a kereszt szavunk természetesen régebbi, ezért ezzel kezdjük. Mindenekelőtt nem lehet elfogadni azt a magyarázatot, hogy a kereszt mint magyar szó meglehetősen későn, csak a honfoglalás előtti évszázadokban került bele szókincsünkbe. Hiszen, részben rengeteg az alapszóként használt régi szóösszetétel, másrészt a kereszt, mint szimbólum nagyon régi. Így most erre is kitérünk röviden. A kereszt fogalma már a klasszikus ókort megelőzően, szinte minden népnél misztikus szimbólum volt. Részben már kezdetektől fogva csillagászati jel, amiből a világmindenség, illetve a teremtő Isten jelét vezették le. A magyar rovásírás is e rendszer szerint építi fel e fogalmakat. Továbbá, például a sumer és a kínai képírás az uralkodót is kereszttel (kettős kereszttel) ábrázolja. A kereszt legősíbb formája a körkereszt, a Nap és a világosság szimbóluma. Ezen kívül a négy égtájat (világmindenség) is jelképezte. A következő keresztábrázolások már az ókorba visznek bennünket. Az egyiptomi füles-kereszt az élet jele, a kör a Nap-szimbólum, a függőleges szár az életadó napsugár. A kereszténység alapvető szimbóluma Krisztus keresztje (a latin kereszt) lett különböző megjelenési formákban. Egy kicsit eltér ettől Remete Szent Antal egyiptomi keresztje, a tau-kereszt. Ez gyakorlatilag a napkorona nélküli egyiptomi kereszt. A magyarság körében elterjedt az úgynevezett apostoli kereszt (a felső kisebb vízszintes szár Krisztus keresztjének feliratára utal), mivel a magyar királyoknak számos kiváltsága volt egyházi tekintetben (például a püspökök kinevezése).
Nézzük akkor a kereszt elnevezést. Gyakorlatilag, mivel minden keresztény népnél hasonló az elnevezés, ezért két lehetőség áll fenn.
- 60



Vagy egyszerűen a latin "crux" átvételéről van szó, Európában és az egész sztyeppevidéken is, ekkor sok probléma nincs. Talán csak az, hogy a magyar kereszt átvétel azért mindenképpen korábbi időszakra tehető a nyelvészek szerint. Ez a másik lehetőséget is felvillantja. Ha a kereszt már ősidők óta meghatározó és általános jel, lehetséges, hogy bizonyos nagyobb kultúrkörben az elnevezése is hasonló volt. Ez az elképzelés is megoldást kínálhat.
Kicsit bonyolultabb a helyzet a keresztény szavunkkal. A keresztény vallást követő ember majdnem minden európai nyelvben a Krisztusra vezethető vissza.
görög eredeti Chrisztosz (felkent) görög chrisztianosz latin christianus német christlich angol christian orosz hrisztianyin lengyel chrzescijanin
Azonban ettől teljesen eltér a kereszt szó képzése, ami erős k-val kezdődik, és a cruxhoz hasonlít. Ez részben meg is tévesztette az "etimológusokat", amikor többek között jó néhány szótárban az olvasható, hogy a magyar keresztény szó levezethető az orosz krisztyányin (paraszt) szóból. Attól függetlenül, hogy a h és a k közötti különbség ez esetben az oroszban is jelentős eltéréssel bír, a keresztény elnevezést a paraszt foglalkozásból levezetni enyhén szólva kérdéses. Mindenesetre, nagyon nehéz a magyarázat, mivel az, hogy csak a középkor végétől jelenik meg a keresztény szó, semmit sem jelent, mivel korábban természetesen latinul írták a hivatalos iratokat, és ott a keresztény christianus. Az érdekesség viszont marad, Európában egyedül mi nevezzük a vallásunkat Krisztus keresztjéről.
Egyéb vallási maradványok, hagyományok
Végül egy általános kifejezés-csokrot szeretnénk bemutatni, amivel a magyarságot is magába foglaló térség hitvilágát tudjuk jellemezni. Mégpedig olyan jellemzést adni, ami arra enged következtetni, hogy ez a hitvilág már a kereszténység megismerése előtt is át volt itatva hasonló természetfelfogást valló filozófiával. Továbbá ezek elősegítették a későbbi keresztény tanítások gyors átvételét. Először néhány mezopotámiai kifejezés, amely a túlvilágra és a vallásos életre utal, és a mai napig használatos.
sumer-akkád-asszír magyar n.d.l. (an-dul) angyal (angelosz) d.n.g. (u-du-un-ge) ördög r (úr) úr z.m.n.t. (ze-men-tu) szent k.g.l.m. (ku-igi-ul-mu) kegyelem l.l.k. (lil-ke) lélek p.r.d.s.m. (par-a-dis-um) paradicsom
Nagyon érdekes az angyal kifejezés, ami megtalálható a görögben is (angeloszküldött).
- 61



Amennyiben van olyan ógörög alapszó, amiből képezték, pusztán hangtani összeesésről lehet szó. Ellenkező esetben ismét egy olyan jelenséggel állhatunk szemben, melynél szintén valamilyen ősrégi kifejezés általános elterjedéséről van szó. Meg kell jegyezni, hogy a mezopotámiai írásoknál jórészt csak a mássalhangzók biztosak (noha vannak támpontok a magánhangzókra is), és az újabb megfejtések szerint a kiejtés változhat. Ad abszurdum akár lehet "nadalu" is. Tehát mindig a mássalhangzók szerkezete, sorrendje a meghatározó. Az ördög és úr szavunk természetesen nem lehet Kárpát-medencei keresztény átvétel, hiszen minden nyelvész megegyezik abban, hogy legalább a Kr.e. V. században már használták a magyar nyelvben. Meglepő a szent kifejezés párhuzama az ókori Mezopotámiában. Megszoktuk, hogy ez a kereszténységgel van összefüggésben, ráadásul egy olyan szó, ami minden mai európai nyelvben ismert, esetleg csak nem használják. Itt sem tudunk másra gyanakodni, csak arra, hogy a latin is egy korábbi nyelvből, vagy kultúrkörből vette át. A többi felsorolt kifejezés esetében nincs ilyen probléma, mert az európai nyelvek nem használják, ezeket a magyar nyelv csak keletről hozhatta.
A következőkben néhány ókori szöveget szeretnénk bemutatni, amelyek azt bizonyítják, hogy a tárgyalt kultúrkörben a vallási tanítások némelyike nagyon közel áll a későbbi új hithez, így átvétele ezek szerint is viszonylag könnyebben ment. Kommentár nélkül:
“Ne tégy rosszat ellenségeiddel!” “Rossz tett helyébe jót cselekedjél!” “Ellenséged iránt irgalmas légy!” “Igazságos légy még azok iránt is, akik bántanak és szorongatnak!”
Vagy egy hosszabb idézet: "Kenyeret szelj az éhezőnek, bort tölts a szomjúhozónak, a szűkölködőt fölruházzad, tiszteld az alamizsna-kérőt – ott fönn az Isten, Isten örvend, Samas örvend."
Ezek az idézetek mindenképpen megerősítik vizsgálatunk alaptételeit. Ezekhez járul még a már "honfoglaláskor" előttinek mondott, a magyarság szóláskincséhez tartozó szólások, amelyekről egyenesen azt hihetnénk, hogy a Bibliából kerültek át nyelvünkbe. Ezek közül a legérdekesebbek:
"Szegény ember szándékát boldog Isten bírja." "Ember tervez, Isten végez." "Aki téged megdob kővel, dobd vissza kenyérrel." "Jó tett helyébe jót várj."
Ezek közül a szólások közül talán a harmadik az, amelyet minden további nélkül a Szentírás részének tüntetnek fel, holott ilyen konkrétan nincs benne. Viszont benne van Jézus Krisztus hasonló tanítása: "Aki megüti a jobb arcodat, annak tartsd oda a másikat is" (Máté 5.40). Ez a kettő párhuzamba állítva ismét az azonos lelkület, a keresztény tanítások befogadására való erős késztetés jele.
- 62



A fejezet végén meg kell említeni az egyik legfeltűnőbb, de ennek ellenére folyamatosan félremagyarázott vagy elhanyagolt jelenséget, amit úgy lehetne röviden kifejezni, hogy a sztyeppei népeknek állandó, az időben összefüggő olyan hagyománya, vallási meggyőződése volt, miszerint egy isteni elhivatottság vezérli tetteiket. Ez első ránézésre elintézhető lenne avval, hogy természetesen egy állandó háborúságban élő népcsoport kialakíthat magának ilyen hagyományt részben magyarázatként, részben az erkölcsi túlélés elősegítésére. Van azonban egy bökkenő. Mégpedig az, hogy amikor az úgynevezett "barbár" népekkel kapcsolatban felmerül a kortárs krónikaíróknál ez a hivatkozás, soha nem úgy írnak, miszerint a gaz barbárok istenkáromlást elkövetve tetézik kegyetlenségeiket (ha voltak ilyenek), hanem csak a tény közlésére szorítkoznak. Úgy néz ki a dolog, hogy komolyan vették ezeket a nyilatkozatokat. Ennek egyik oka biztosan az, hogy a sztyeppei uralkodók biztosan komolyan vették, hiszen fontos elhatározásokkal, történésekkel kapcsolatban hangzanak el, amelyek meg is változtathatják a döntéseket (lásd Attila és Róma esete). Van egy olyan olvasat is, hogy természetesen elfogadták az egyházi emberek (püspökök) ezeket, mivel úgy gondolták (tudták), hogy egy kereszténységhez közel álló uralkodó vagy főember teszi ezt. Ez azonban nagyon elgondolkoztathat bennünket a "civilizálatlan barbár" kicsit későbbi képével kapcsolatban.
Nézzük meg, melyek a fő kijelentések, amelyek ezt az isteni elhivatottságot közvetítik: A legtöbb ilyen hivatkozás Attila hun királlyal kapcsolatos, mert részben egy olyan uralkodó volt, aki a nyugati hadseregeket sorra megverte, másrészt ő is terjesztette a dolgok ilyen jellegű vallási megközelítését (Isten kardja). Az egyik Szent Lupus troyesi püspök legendájából van. Azt mondja Attila: „Én Attila vagyok, a hunok királya, Isten ostora.” A másik Szent Geminius modenai püspök legendájából, amikor a pápának így válaszol: „Ha te Isten szolgája vagy, én Isten ostora vagyok.” És egyik szent püspök sem háborodik fel, nem emleget istenkáromlást, ők pedig ismerhették, hiszen közeli kortársakról van szó. Sajnos, főleg az újkori történettudósok (ami gyakorlatilag a mai napig él) ezt úgy interpretálták, hogy az Isten ostora azt jelenti, hogy szegény jó keresztény világot a vadállat hunok pusztították, ahol érték. Egyébként, főleg politikai okokból később el is terjedt, hogy a hunok (majd később a magyarok) nem tudnak beszélni, embervért isznak, stb. De ezekre a gyerekségekre nem kell odafigyelni, csak a rosszindulat íratta őket. De az a fő, hogy a régi krónikások, legendaírók igenis tudták, hogy Isten ostora éppen azt jelenti, hogy Isten akaratából valaki megtisztítja a bűnös világot.
Ez az elhivatottság-érzés aztán tovább él, megjelenik a magyaroknál is. A Thúróczikrónikában Lehel vezér ezt mondja: „ Mi a mennybéli Isten bosszúja vagyunk, kiket a ti ostoraitokul küldött.” Függetlenül attól, hogy ez elhangzott-e valójában, a krónikában való megemlítése azt mutatja, hogy ez a tudat még ekkor is élt. Amit viszont semmiképpen sem lehet a középkori kódexek másolgatására fogni, az Dzsingisz kán kijelentése Bokharában: "Kérdezitek, ki vagyok én, hogy így beszélek hozzátok? No, hát tudjátok meg, hogy én Isten ostora vagyok.” Azt hisszük, ehhez nem kell kommentár.
5.3. A katonai terminológia és erődépítészet vonatkozó példái
Ebben a fejezetben egy látszólag nem ideillő dologgal, a sztyeppe és a kapcsolódó területek történelmi-katonai vonatkozásaival foglalkozunk. Az olvasó felteheti a kérdést, hogyan kapcsolódhat ez a vallási-kulturális jelenségekhez, amikor inkább "erőszakos" cselekményekhez köthető.
- 63



Erre az a válasz, hogy a honvédelem, az ezzel összefüggő védelmi berendezések mélyen átitatták e társadalmak szervezeti formáit, kulturális életét. Kiindulásként azt érdemes megemlíteni, hogy például az egész társadalom leggyakrabban úgynevezett katonai törzsek szerint épült fel. Azon kívül a létrehozott védelmi célú objektumok nem csak azt bizonyítják, hogy ezeknek a népeknek zöme fejlett települési rendszerben élt, nem "kóborolt a pusztán", mint ahogy némely kutató ma is állítja. Továbbá ez a rendszer általában legalább olyan, de gyakran fejlettebb volt, mint amire ma hivatkoznak az összehasonlításban. Mindezek a továbbiakban olvasható dolgok végül is arra hivatottak, hogy tovább erősítsék a kulturális kapcsolatrendszerek általános meglétét a térségben, esetleg egy magasabb fokon is.
Az erődépítészet fejlődése és kapcsolatrendszere
Ha nagy lépésekben végigkísérjük a lovasnépek kultúrkörébe tartozó város és erődépítkezések fejlődését, sok meglepő érdekességet találunk. Az öntözéses földművelés kialakulása már Kr.e. 4000 körül az ún. "termékeny félholdtól" délre lehetővé tette a nagy lélekszámú, városias szerveződésű lakosság megtelepedését az addig gyéren lakott térségekben, pl. Mezopotámia középső és déli vidékein, ami, mint korábban láttuk, a sumér társadalom kialakulásának is a térsége. Ez, a szíriai és kisázsiai területekkel együtt központja lett a nagy kiterjedésű erődített városok kialakulásának. És ez a fejlődési folyamat kiemelkedő, hiszen ezt tudomásunk szerint Európa még nem követi (53.1. ábra).
A kor városerődítéseinek jó példái a sumer városok (Uruk, Ur, Kis, Lagas, stb.). Kr.e. 4000 után már megfigyelhetők rajtuk az újabb katonai fejlesztések. Általánosságban megjegyezhető, hogy védelmi berendezéseiket általában téglából építik. Legfontosabb újítás a védelem rendszerében a városvédelmet alapvetően előrelendítő külsőtornyos védőövek létrejötte, ami a sumer és a rokon népek településein figyelhető meg először. Ennek alapvető feltétele részben társadalmi, részben műszaki. A sumér településeken már kialakul az a társadalmi tagozódás, népességi szám, ami feltétlenül szükséges a város védelmét ellátó, nagyszámú fegyveres réteg kialakulásához. Műszakilag pedig ki kellett dolgozni az oldalozás lehetőségének, a hadművészetnek és a fegyvertannak együttműködését.
- 64



A sumer világ katonai építészetének következő lépcsőfoka, már párhuzamosan a nemzetközi fejlődéssel, illetve meghatározva ennek menetét, a tagolt védőövek létrehozása. Kr.e. 3500 után a gazdasági koncentráció lehetővé teszi a mélységében megosztott rendszerek
- 65



elterjedését, általánossá válását. Kialakulnak a városok belső területén az igazgatási és vallási központok körül a külön védelmi berendezések, amelyek később a városi fellegvárakba alakulnak át. A többszörös falaknak (amelyek falszorost alkotnak) a jelentősége abban van, hogy a falgyűrűk között kialakult falszoros az első falon átjutott ellenséget lelassítja, illetve összezsúfolja, kitéve őket a védők fegyverei koncentrált hatásának. Ennek kidolgozása szintén magas fokú műszaki ismereteket tételez fel. Ezeknél a létesítményeknél általában a belső falat tagolják négyszögletű tornyokkal, de ismerünk több olyan rendszert, ahol a külső fal a fő védvonal. A több, mint 1000 éves sumer kultúra olyan erődítési eljárásokat hagyott az utókorra, amit a helyükön kialakult újabb társadalmak sokáig csak reprodukálni tudtak, meghaladni nem (53.2, 53.3. ábrák).
A viszonylagos lassú stabil fejlődés után a Közel-Kelet térségében a bronzkori nagyhatalmak összeomlása, a "tengeri népek" hadjáratait követően az egyik gyorsan fejlődő terület a Kaukázus vidéke és a tőle délre lévő terület. Egyik legjelentősebb állama Urartu. Lakossága, nagy valószínűséggel részben hurri, a korábbi hagyományokra támaszkodva fejleszti ki sajátos erődépítészeti elveit, módszereit. Az urartui várépítészetre jellemző a kükloptikus falak kialakítása, a hegyi erődök építése. A mai Irán területén, a Zagroszban és környékén berendezkedő népek nagyon sok kulturális és technikai ismeretet fejlesztettek tovább. Így rövidesen az itt őshonos és újonnan jött népek (zikirtuk, médek, majd a párthusok, perzsák), valamint a déli, hurri-sumér népességű Subartu népének feudális központjaiban erődített városok keletkeztek. Ezek a kisebb városok, várak erősen hasonlítanak a sokkal későbbi, az európai feudális középkor nemesi váraira. A hasonlóság kiterjed telepítésük helyére, sűrűségére is. A nagyobb városokat, várakat 2-3000 fős lovasság is védhette (jellemzően sztyeppei módszer). Gyakran kettős, hármas fallal, vizesárokkal körülvett, négyszögletes tornyokkal erősített erődítéseket építenek. Ez az erődláncolat viszonylag sűrű, építésük leggyakrabban a helyszín legfontosabb alapanyagából, a kőből történik.
- 66



A városépítésben talán a legnagyobb változások ebben az időszakban Mezopotámiában történnek. Az asszír állam eléri fénykorát, ami a központi erőforrások növekedésével, a háborús állapotok állandósulásával jár. Ez természetesen az erődépítészet felfutását okozza, azonban el kell mondani, hogy az asszír megerősített városok és várak egyáltalán nem jelentik a fejlődés következő lépését, inkább a korábbi főként sumer eredetű jól bevált módszerek nagy méretekben történő alkalmazására példák (53.4. ábra).
Ami Asszíriával kapcsolatban e területen igazán említésre méltó, az a különféle emlékműveken megjelenő magas szintű ostromtechnika. Természetesen itt már olyan fejlett technikával találkozunk, hogy hosszú idő kellett ezek fokozatos kifejlődéséhez. Azonkívül a korábbi időszakokban már épültek az asszírnál sokkal összetettebb védőművek, tehát ezek leküzdésére szintén magas szintű ostromtechnika volt szükséges. Az asszírok komoly műszaki alakulatokkal rendelkeztek, és a képek alapján látszik, hogy az ostromok előkészítése során magas szintű munkát végeztek. Az ostromárkok, a védőárkok feltöltése, a falakhoz töltések építése állandó lehetett. Megjelenik az ábrázolásokon az ostromtorony, és a jelenetek alapján kitűnik, hogy az ostromlétrák ebben az időben is inkább csak kiegészítő szerepet játszottak a rohamoknál. Legfeltűnőbb eszköz az asszír ábrázolásokon egy olyan torony, amely valószínűleg a falakból tudta a nagyobb köveket törni, illetve kiemelni. Az önjáró gépezet első felében a lengő gerenda felfüggesztésére szolgáló oszlop "púp" látható, a torony felső szintjén pedig általában íjászok helyezkednek el. Mivel ez a gépezet nagyon gyakran szerepel ostromábrázolásokon, ezért valószínű, hogy ebben az asszír haderő fontos eszközét láthatjuk. Az asszír erődépítészettel párhuzamos pályán halad az egész mezopotámiai térség. Legjobb példa Babilon városának erődítési rendszere, amelyik nagy gazdasági erőforrások birtokában kiépíti a környék legbonyolultabb védelmi rendszerét. A VI. században már a város rendszere két nagyszabású védőövből áll. A külső védőöv fő vonala egy 7 méter vastag szárított téglából álló fal, amelyet 30-40 méterenként oldalozásra alkalmas (a mellvédekről)
- 67



tornyok tagolnak. A tornyok mérete változó, mindegyik kiöntőnyílásokkal és mellvéddel rendelkezik. A fő fal előtt 12 méterre húzódik egy másik, ez 3 méter vastag ferde égetett téglafal, amely a várost körülölelő vizesárok belső partját is jelenti. Végül kívülről is határolja egy téglafal az árkot. A két belső védőfal között széles hadiút húzódik. A város belső védelmi rendszere további két védvonalból áll. A két szárított téglából épült fal közül a belső 6,5 méter, a külső 4 méter vastag. A belső falat tornyok tagolják. A két védvonal között 7 méter széles (nem feltöltött) katonai út húzódik. A belső védelmi rendszernek is van vizesárka, amely a második faltól 20 méterre húzódik. Ha még ehhez hozzávesszük a több kapuudvarból álló kapu-védőműveket, akkor beláthatjuk, hogy a térség legjobban védett erődítményével állunk szemben. Ezt az erődrendszert rohamokkal nem is lehetett bevenni, Babilon elestéhez a védők harci szellemének nagymértékű csökkenése is kellett (53.5. ábra).
Sendsirli városának (valószínűleg az egyik első kisázsiai erődváros) vizsgálata érdekes következtetésekre nyújt lehetőséget (53.6. ábra). Az újhettitának mondott (jórészt hurri) város erődítési módszere figyelemreméltó. A sokkal korábbi sumer köralakú városok késői utóda. Embertanilag egyébként a terület déli jellegű, Subartu, Harrán térsége. Akárhogy is van, ezzel a várossal honosodik meg újra a térségre később is jellemző kör alakú erődváros, ami néhány kutató szerint erős sztyeppei hatást is mutat. Lehetséges, hogy ez a város emiatt inkább egy, itt és a Kaszpi tenger mellett őshonos népcsoport erődépítészetének tanúja, a párthusoké, és rányomta bélyegét az úgynevezett sztyeppei (rokon) népek későbbi építészetére. Részletesen, a várost körülvevő kör alakú kettős falöv 20-30 méterenként tornyokkal van erősítve. A két fal mintegy 7 méteres falszorost alkot, amit a tornyokból jól lehet oldalozni. A védelmet a többszörös kapuudvarok (szintén tornyokkal védve) teszik erősebbé. Ezen kívül a belső vármag kialakítása is megnehezíti a támadók dolgát. Az egész térség ugyanis falszakaszokkal három részre van osztva, így a belső várig három kapuerődön keresztül lehet csak bejutni. Elmondható, hogy a kaputornyok kettős kialakítása és a száz félköralapú védőtorony a nyilak hatótávolságában elhelyezve, úgy, hogy a teljes falrendszer oldalazhatóvá válik, olyan védelmi együttes, amelyet a középkori Európa is csak több száz éves fejlődés után ér el.
- 68



Mialatt Európa déli felében kialakulnak (jórészt keleti hatásokra) a görög, majd a római kultúra vezette várépítészeti eljárások, az ehhez a térséghez csatlakozó Dél-európai sztyeppén és a mellette fekvő Észak-kaukázusi területen egy ettől eltérő (csak délkeleti gyökerükben közös) erődítési kultúra alakul ki helyi előzményekre alapozva. Mivel a szteppén ezekben a korszakokban görögösen nevezve szkíta, szarmata és pártus népek élnek, érdemes néhány szóval összefoglalni várépítészeti hagyományaikat, mivel közvetlen kapcsolatba kerülnek majd hazánk területével is. Továbbá, az ősmagyarok is ebbe a kultúrkörbe tartoznak. Noha (történettudományi szempontokból) ők úgynevezett nomadizáló népek, mégis több nagyszabású erődítményt hagytak az utókorra. Ez önmagában megkérdőjelezi (legalábbis műszakilag) a nomád fogalmat, de ennek eldöntése a történettudomány feladata.
- 69



A pártus kultúrára az egyik legjellemzőbb erődítés a Toprak-kalai erődváros (53.7. ábra). A korábbi (és még sokáig fennmaradó) hagyományok alapján az egész védőrendszer téglából épül, mégpedig alapozás nélkül. A település 500x300 méteres területet ölel fel. Az egyik sarkában található a vár, amelyben 3 darab mintegy 40x40 méter kiterjedésű téglatorony található. A 25 méter magas tornyok a Kaukázus előterében, a kultúrkörhöz kapcsolódóan gyakorlatilag a lakótornyok előfutárainak tekinthetők (illetve felépítésük szerint valódi lakótornyok). A több méter vastag téglafalakat minden oldalon sűrű kiosztással tornyok (vagy falkiszögelések) tagolják mintegy 7 x 7 méteres méretekkel, a sarkokon az oldalozást (a közbelső tornyok előterének pásztázását is) elősegítő nagyobb alapterületű négyzetes tornyokkal. A főkapu kettős kapuudvarral rendelkezik, külön védőtoronnyal. Az egész erődrendszert széles árok veszi körül. A nyugatabbra elterülő, a szkíta-szarmata kultúrkörhöz tartozó többi erődítmény hasonló felépítésű. Ezek az objektumok erősen megkérdőjelezik a szkítákkal kapcsolatos társadalmi-történeti elképzeléseket, és alapjai lesznek a későbbi (a Kárpát-medencébe is bejutó) sztyeppei népek erődítési ismereteinek. Hiszen, ha egy nép hosszú évszázadokig egy helyen él, városokat épít, hogy lehetséges őket a történelem perifériájára utalni, mondván, hogy "a szkíta nomádok". Meg kell emlékezni a kaukázusi kultúrákkal párhuzamosan a hozzájuk délről kapcsolódó rokonnép, a párthusok néhány további speciális várépítészeti emlékéről is. Ez azért figyelemreméltó, mert részben keleti hatásokra építik városaikat, de részben helyi hatásokra (vagy a népességi kapcsolatok miatt) speciális felépítésű erődvárosokat is kialakítanak. Az első periódust, illetve a terephez alkalmazkodó városerődítést Dura Europos példázza (53.8. ábra). A város 900 méter hosszan húzódik az Eufrátesz mellett, szélessége meghaladja a 600 métert. A földtöltésen húzódó vastag főfalat a lehetséges ostrom irányában mintegy 50 méterenként vaskos (kb. 14 x 10 m) tornyok szakítják meg. A folyó felé eső oldalakon a tornyok ritkábban helyezkednek el, inkább ellenőrző szerepet töltenek be. A falak oldalozását itt a falak töréseivel, speciális vezetésével oldják meg. A város erődítéseinek színvonalát mutatja, hogy még a párthus kor után is használják.
- 70



Hatra városa egyenesen illeszkedik az Uruk, Sendsirli, Kteszifon vonalba. A kerek alakú erődvárások egyik utolsó példája (53.9. ábra). Párthus alapítású, később a perzsák és arabok is használták. A város nagy területű, átmérője meghaladja a 2 kilométert. Védelmi rendszerének alapja egy kettős vonal, a külső tornyokkal tagolt, a belsővel általában falszorost képez. A tornyok átlagos távolsága 30 méter (vannak sűrűbben elhelyezkedők is), ez teljes egészében megfelel az íjak hatásos célzott lőtávolságának. A védvonalat több egyedi erődelem is tagolja. Az északnyugati nagy erőd az egyik, 60 méteres oldalakkal, két kis toronnyal, de több nagyméretű torony (pl. 15 x 15 méter) is található a rendszerben. Az egész várost széles árok övezi. A városnak négy nagyobb kapuja van, mindegyik nagyon bonyolult kapuvédő művekkel. Ezekkel a védelmi berendezésekkel Hatra a térség egyik legjobban védett erődítménye volt.
A sztyeppei művelődés építészeti jellegű első pontuszi periódusában a kaukázusi alapokon nyugvó (legalábbis ezzel rokonságot mutató) erődítési formák terjednek el. A kaukázusi erődépítésre ekkor a kőépítésű, esetleg több udvarból álló várak a jellemzőek, gyakorlatilag minden esetben több emeletes lakótoronnyal. A sztyeppei erődítések közös jellemzője, hogy a falak külön alapozás nélkül készülnek. A falat általában öntött technológia szerint építik, két kváderkövekkel kirakott fal közé hordalékkövekből és mészhabarcsból álló betétfalat képeznek. Majackoje erődjét 6,5 méter magas és 6 méter vastag falak alkotják. A torony nélküli négyszögletes mű délnyugati oldalához egy fallak körülvett kisebb udvar csatlakozik, benne masszív, lakótorony jellegű kőtoronnyal. Az egész várat egy 12 méter széles és 6 méter mély árok övezi. A másik tipikus erőd Cimljanszkoje. A különbség az előzőhöz képest abban van, hogy ez az erődítmény bonyolultabb rendszerű. A szintén öntött falakkal épített erőd (4 méter vastag falak) két védőövből áll, és a falakat 5 torony tagolja. A tornyok külső építésűek, tehát róluk a falak előtere pásztázható. A várat szintén árok határolja. A korszak második periódusában és az azt követő századokban, valószínűleg keleti és déli hatásra megjelennek az Aral-tó és Kaszpi-tenger környékén már korábban elterjedt erődépítészeti formák. Legjellemzőbb példájuk (noha állítólag bizánciak tervezték) Sarkel városerődje, ami elhelyezkedése alapján a kazár birodalom határerődje lehetett, de mindenesetre méretei (160 x 100 m) és szabályosan tervezett elrendezése lehetővé tették
- 71



nagyobb számú katonaság ellátását, és a raktározást is (53.10. ábra). A szabályos téglalap alaprajzú, belső falakkal szakaszolt település a keleti, alapozás nélküli téglaépítkezés terméke. A több méter vastag falakat négyszögletes, a falsíkból erősen kiugró tornyok tagolják, 5 x 5 méteres mérettel, mintegy 20-25 méterenként. A sarkokon még markánsabb méreteket látunk, a tornyok 8 x 8 m nagyok. A kapu egyszerű átvezetésű, de belső kapuudvarral épült. Külön árok nem kapcsolódott az erődítéshez, mivel a folyó egy mellékágát alakították át védelmi célokból.
Egyébként a fent említett módszerek (téglaépítkezés vagy kő és téglaépítkezés) ekkor válnak teljesen általánossá a sztyeppén, és gyakorlatilag a 900-as évekig használatban vannak. Igazából az ebben a térségben épített városerődítéseknek csak keleti, kaukázusi párhuzamai vannak, noha a történettudomány a bizánci kapcsolatot erősíti. Véleményünk szerint itt szerves fejlődés van a Kaukázus-vidéki, Kaszpi-tenger menti, a korábbi szkíta-szarmata építkezésekhez és a még korábbi erődítménytípusokhoz viszonyítva. Továbbá meggondolandó az a tény, hogy a magyarok elődjei mindenképpen évszázadokat töltöttek ebben a környezetben (vagy részesei voltak a kultúra kialakításának) és ezekkel az ismeretekkel rendelkezve hajtották végre a honfoglalást. Erre jó példa a szintén e kultúrkörbe tartozó bolgár törzsek várépítő tevékenysége, amelyek új hazájukban szintén a szaltovó kultúra alapelvei szerint építették váraikat. Nagy kérdés, hogy a magyarok (teljesen hasonló társadalmú és gazdaságú nép) miért nem, vagy miért másként, vagy mit építettek letelepedésük idején. A történeti újraértékelés szükségességét itt nem vetjük fel.
A Kárpát-medence helyzete a népvándorlás-korban
A Kárpát-medence erődítési viszonyainak vizsgálatánál két dolgot kell figyelembe venni. Az egyik a "hagyományos" várépítkezések és erődített települések kérdése, a másik pedig a gyakorlatilag az egész medencét kitöltő nagyszabású erődítés-hálózat problémája.
- 72



Az erődített településekkel, várakkal az a helyzet, hogy a történelem jelen állása szerint sem az egész térséget uraló hunoknak, sem az őket követő avaroknak nincs saját erődépítészetük. A kijelentés önmagában is problematikus, régészeti oldalról a fő gond abban van, hogy jelenleg nincs olyan abszolút kormeghatározó eljárás, amellyel a kérdéses néhány száz éven belüli pontossággal megállapítható a fa-föld erődítmények építési ideje. Az országban nagyon sok olyan település található, amelyeket egyaránt lehetne akár az őskorba, akár a kora-középkorba datálni. Ebből pedig nyilvánvalóan következik az a "tény", hogy a nomád hunok és avarok nem tudtak ilyet építeni, illetve nem is volt rá szükségük (mivel nem letelepedett életmódot folytattak), tehát nem is építettek. Kő- vagy téglavárat pedig végképp nem. Az így gondolkodók azonban elfelejtik, hogy a többi hasonló kultúrával rendelkező nép igen is épített várakat (lásd korábban), illetve a nomád állattartás csak téli-nyári legeltető vándorlást ismer, a fő szállásterületeket, központokat igen is, meg kell védeni, és meg is védték. Ha "szellemileg elmaradottak is voltak", azért fel kellett (volna) használniuk környezetük tudását. Tovább bonyolítja a helyzetet az a tény is, hogy a római erődöket sem használják (hun és avar leletanyag gyakorlatilag nem került elő ezekből az erődökből), mégis ezek rendelkezésre állnak a későbbi magyar felhasználók számára (mintegy 400 évnyi pusztulás, romlás után). Továbbá nem hihető, hogy egy nép, amely úgymond "vándorlás közben" a sztyeppéken ismeri az erődítések használatát, funkcióját, amikor letelepszik, akkor elfelejti ezek fontosságát, katonai jelentőségét. Ehhez kapcsolódik még az a körülmény is, hogy az alaplakosság mobilitása az úgynevezett népvándorlásnál viszonylag kisebb volt az uralkodó nemzetségek mobilitásához viszonyítva. Így az erődítési szokások sem tűnhettek el nyomtalanul. Ezen a ponton a műszaki megközelítés és a történettudomány ellentétes eredményekre jutott, ennek feloldása a jövő feladata, és nagyfokú toleranciát, integrált feldolgozást igényel (53.11. ábra).
- 73



Itt kell foglalkozni röviden a hazánkat behálózó sáncrendszerek kérdésével. Első megközelítéssel kijelenthető, hogy mind a Dunántúlon, mind az Alföldön valamikor kiépítettek egy összességében több ezer kilométer hosszú sáncrendszert. Ennek részeit a hagyomány hol Csörsz-ároknak, hol Ördög-ároknak, hol Kis- és Nagyároknak mondja. A vizsgálatnál ki kell térni a szerkezeti kérdésekre, a területi összefüggésekre, valamint a védhetőség kérdésére. A sáncrendszereket alkotó földművek felépítésüket tekintve nagy valószínűséggel védekezési célból épültek. Általában árok és sánc alkotja a védvonalat. Amennyiben elfogadjuk az ország belső területeinek védelmi koncepcióját, ahol az egyszeres sáncot megtalálták, az mindig a belső oldalon épült. Maga az árok, mivel 10-15 méter széles is lehetett, inkább megmaradt, mint a mögötte húzódó sánc. Gyakoriak a kettős sáncok, tehát ahol az árok külső szélén egy alacsonyabb, belül pedig egy magasabb töltés húzódik. Általánosan elmondható, hogy ezek a sáncrendszerek átlagosan elérték a 6-7 méteres relatív (összes) magasságot, ami már komoly védelmet tett lehetővé, már ha a védő erők képesek voltak elfoglalni még a támadók beérkezése előtt. Vannak nyomok a sáncoknak cölöpsorokkal való megerősítésére is (főként a Gödöllői-dombság területén). Ez egyértelművé teszi a védelmi feladatokat, még akkor is, ha természetesen egy néhány ezer kilométer hosszú vonalat nem lehet végig fa erődítésekkel ellátni. Az egész rendszer, mint említettük, végigvonul a Kárpát-medencén. Legjobban ismert része a Csörsz-árok rendszere. Korábbi elképzelések szerint építése a szarmata korban történt, mégpedig római segítséggel. Meghagyva ezt a lehetőséget is, ki kell emelni a következőket. Legfontosabb az építés ideje. Vannak a Csörsz-ároknak olyan szakaszai, amelyek keresztezik egymást. Ezenkívül vannak olyan részek, amelyek ma is jól láthatók és követhetők, és vannak, amelyek csak légifelvételek segítségével mutathatók ki. Mindez, vagy a teljesen eltérő építési módot, vagy az időben való eltérést jelenti. Hozzátéve a vonalak egymásra épülését, kimondható, hogy a sáncrendszer nem egy időben készült, sőt, a sáncvonalak állapotából és az egymást keresztező elrendezésből következik a viszonylag szélesebb időintervallum. Gyakorlatilag az építés nem köthető egy néphez. Mivel azonban az építés széles időtartama és a kormeghatározás bizonytalansága együttesen szintén néhány száz éves periódust is lehetővé tesz, a rendszer egy része akár a magyar gyepűrendszer (lásd később) részét is képezheti. Összefoglalva megállapítható, hogy a sáncvonalak hosszabb időszak alatt kiépült gyepűrendszer részeit képezhették (talán a szkítáktól a magyarokig), és ha hozzátesszük azt, hogy a vonal melletti védekezés csak hosszabb felvonulási szakasz után volt lehetséges, ez a feltevés meggyőzővé válhat. Mivel ezt a nagyon hosszú védvonalat nem lehetett állandó felügyelet mellett tartani, a környéken nagyszámú katonaság rendszeresen nem állomásozhatott.
A magyar várépítészet kezdeteit a történettudomány általában a Kárpát-medencében található régi földvárak hasznosításában, illetve új fa-föld erődítések emelésében látja. Ha azonban (elfogadva a honfoglalás megállapított körülményeit) az ősmagyarság hosszú évszázadok alatt végig a keleti típusú erődítések építésének övezetében tartózkodott (lásd a korábban leírtakat), vajon hová tűnhetett ez irányú ismeretanyaguk, miért nem építettek téglaés kőerődöket. Mivel el nem felejthették, fel kell tételezni egy valamilyen kontinuitást a korábbi, hasonló társadalmi berendezkedésű lakosság és a honfoglalás utáni népesség zöme között. Csak így magyarázható a honfoglalás utáni nagymértékű fa-föld építkezés. Lehet egy második, kevésbé hihető megoldás is, mégpedig az, hogy ezek a földvárak a honfoglalást megelőzően épített (germán vagy szláv) települések, és a más erődépítészeti kultúrával rendelkező magyarok csak felhasználták őket. Ez esetben csak egyszerű datálási probléma léphet fel.
- 74



A katonai jellegű terminológia kapcsolatai
Ennek az előzőkben bemutatott katonai jellegű építészeti rendszernek a meglétét nyelvészeti emlékekkel is alá lehet támasztani. Ebben a rövid fejezetben összefoglaljuk azokat a kifejezéseket, amelyek a katonai terminológia részei voltak az ókorban, illetve a történettudomány számára napjainkig ismertek. Először tekintsük át a katonai és közigazgatási rendfokozatok széles körét, amelyek továbbadódtak egészen az asszír kultúrától (Kr.e. 1100 után) a türk és magyar katonai kultúráig.
asszír név (jelentés) etruszk akkád türk magyar labuttu kat. tartomány Levédia (?) khasanu kir. személynök kusán szalat tart. fejedelem zilath sziltanu szultán zoltán, zsolt tartan műsz. csap. pk. tarchun tarján vizir kat. parancsnok vezír vezér kudur bíró kádi kádár kundu összekötő tiszt kende zakhanu tisztviselő kagán kagán pekhu közig. rang bég, beke bakó harku trónörökös horka földmérő maru földmérő A táblázatból látszik, hogy az asszír kifejezések mind szerepelnek a magyar nyelvben is. Ezek vagy a táblázatból következtetve időbeli és térbeli átadással, vagy egyéb rejtett formában kerülhettek nyelvünkbe. Minden esetre ez az összeállítás szerves kapcsolatot mutat a különböző kultúrák között (térben és időben), és alátámasztja a katonai építészeti kapcsolatokat is. Figyelemre méltó még a táblázat első sora, amely a "labuttu" szónak (ami katonai igazgatás alatt álló tartományt jelent) a Levédia szóval való megfeleltetése, ami nem nyelvészeti bizonyosság, de érdekes következtetésekre adhat okot, miszerint talán nem is egy személyről (Levédi) lett a terület elnevezve.
- 75



A másik fontos, de már egyértelműen erődépítészettel kapcsolatos kérdés a szláv "gorod, grad" szavak eredete, hiszen ez ismét megvilágíthatja akár a Kárpát-medence várainak területi elterjedését, akár a terjedés irányát is (53.12. ábra). A kiindulás itt is a sumér nyelv, ahol is két érdekes kifejezést találunk. Az egyik a "gar" (kör, védőfal) szó. Ebből származtathatók a sztyeppevidék "garád, kert, karám, kerítés" szavai, amit már valamilyen úton-módon a magyarokhoz is eljutott, és máig is használnak. Ezen a területen még ma is vannak olyan települések, amelyek ezt a nevet viselik (Sztyepanakert, Manzikert). Ebből a forrásból származik a türk "gor, gorod" (vár, váracska) elnevezés is. És már itt is vagyunk a szláv kifejezéseknél. Ezek szerint a szláv szavak keleti átvételek, mert nem valószínű, hogy az elnevezés visszafelé (időben is) működhetne. A másik érdekes sumér elnevezés az "ékallu, ekur" (nagy épület). Ebből származik az asszír "ekurru" azonos jelentéssel. Ez könnyen elfogadható, csakhogy a Kárpát-medence környékén több Eger név is fennmaradt, ezek közül a csehet mindenképpen avar eredetűnek vélik. Ez ismét csak egy széles területű, azonos kultúrkört feltételez.
5.4. Elemzés, megválaszolandó kérdések
Nézzük meg, milyen eredményt kaptunk, amikor a korábbi fejezetek megállapításait további bizonyító erejű tényekkel próbáltuk meg erősíteni. Noha elég heterogén információhalmaz gyűlt össze, de talán ez segíti legjobban az előzők megértését, elfogadását. Emiatt értékeljük ki azt is, hogy mi egyéb következik ezekből az eredményekből. A vizsgálati térséget érintő nyelvi, vallási és katonai kiegészítések áttekintése, térképezése után a következő megállapításokat tehetjük:
1. Megvizsgálva néhány, a nyelvészeti irodalomból is jól ismert, a korai magyarság életvitelével és elnevezéseivel kapcsolatos információt, arra a megállapításra juthatunk, hogy ezek egységes térképi elhelyezése egy nagyon széleskörű, (valószínűleg) általános használatot mutat. Tehát amennyiben "megelégszünk" távolabbi etnikai vagy pusztán kulturális
- 76



kapcsolatokkal, akkor is ezek a nyelvi elemek meglehetősen szoros társadalmi kapcsolatokat jelentenek. Ugyanígy bizonyíték erre a más népekre vonatkozó elnevezések vizsgálata is. 2. Az alapvető vallási kifejezéseink szintén abba az irányba mutatnak, hogy valamikor egy nagyon kiterjedt területen egységes, illetve szorosan kapcsolódó hitvilág élt. Ezek jórészt a kereszténység előtti korokra mutatnak, de vannak olyan nyomok is, amelyek a korai keresztény hitélet hatásaiként értelmezhetők. 3. Végül a katonai-társadalmi kapcsolatokat vizsgálva kitűnik, hogy elődeink e tekintetben is olyan térségben éltek (mozogtak), amely nagyon szoros kapcsolatot jelentett a különböző társadalmak, politikai egységek között. Ez természetesen maga után vonja a vallási hasonlóságok meglétét is. Megjegyzendő, hogy nagyon hosszú ideig ezek a társadalmak e tekintetben felette álltak a szomszédos nyugati társadalmaknak.
A következőkben néhány érdekes kérdés maradt még: 1. A kialakult nagyon komoly társadalmi-vallási kapcsolatok az "eszmék szabad áramlását" kívánták meg. Átértékelendő az ókorra és a kora-középkorra vonatkozó ismeretanyag a fizikai és szellemi mozgékonyság, terjedési sebesség tekintetében. 2. Az információ-átadás milyen módszereit alkalmazták akkor, amikor csak az adott térségre jellemző építkezési stílusokat honosítottak meg egymástól néhány ezer kilométer távolságban, közel azonos időintervallumban.
Tehát néhány fontos megállapítás, amit a korábbiakkal együtt tovább vihetünk a következő fejezetekbe:
1. Az információk áramlása gyors volt és nagy területekre terjedt ki 2. Ez előbbi feltételez bizonyos nyelvi hasonlóságot, (távoli) rokonságot is 3. Korai vallási kifejezéseink egy korábbi nagy kiterjedésű egységes hitbeliségre utalnak
Néhány fontos megválaszolandó kérdés:
1. Miért volt lehetséges és mi volt a módja az információk cseréjének
6. Összefoglaló elemzés
6.1. Térképészeti és informatikai elemzés
A korábbi fejezetekben bemutattunk egy olyan térinformatikai rendszert, amit főképpen az etnikai (kulturális) vizsgálatokra, az esetleges térbeli mozgások és kapcsolatok kimutatására hoztunk létre. Jelen esetben a magyarság lehetséges eredetének, rokonságának kutatását vállaltuk fel, ahol a hangsúly a lehetséges jelzőn van. Ugyanis mint láttuk, a források hiányos volta, a felmerülő ellentmondások miatt ez megbízhatóan csak nagyobb területi illetve szélesebb rokonsági fok lehatárolással lehetséges. Ez azonban teljesen elegendő ahhoz, hogy a másik, fontosabb kérdésben, a kereszténység megismerésének kérdésében előbbre jussunk. A feladat megoldásához egy geometriailag egységes térképrendszert hoztunk létre, amely folyamatában (az alapadatok sűrűségétől függő megfelelő időbeli felbontással) ad lehetőséget részben a tér változásainak figyelembevételére, részben pedig az itt mozgó kultúrák (etnikumok) időbeli kapcsolatainak meghatározására.
- 77



Ez a térképrendszer geometriailag természetes módon kiterjed Egész Európára, valamint a kisázsiai-mezopotámiai térségre. Kiegészítésként (nem folyamatos idősorrendben) megjelenik, ha szükséges a Közép-ázsiai térség is.
A rendszerben szereplő adatok elsősorban régészeti, majd történeti információk, de néhányszor felhasználtunk antropológiai ismereteket is. Ezekből a különböző időpontokra vonatkozó térképeket a korábban ismertetett módon megszerkesztettük. A szerkesztés módszere már biztosított némi térbeli-időbeli kapcsolatot, de a különféle adatok időbeli továbbvitelére, a térbeli azonosításra újszerű eljárást kellett kidolgozni. Ez ugyanakkor biztosította a kulturális (esetleg etnikai) rokonság kimutathatóságát is, valamint lehetővé tette a hitélet különböző változásainak térképezését. A módszer a térbeli információk kódolása volt, aminek a megjelenési formája egy kódszámmal ellátott térképi "folt" lett. A kódolás biztosította a kultúrák kapcsolódását, folyamatosságát. Nagyon fontos volt, hogy a lehető legkorábbi időpontból indítsuk el a szerkesztést, mivel ekkor a források még általában "tiszta" kultúrákról beszélnek, és az információk a viszonylag kevés adat miatt áttekinthetők. Ez az időpont az utolsó jégkorszak vége lett, amikor is megkezdődött Európa és a kapcsolódó területek (újra) benépesítése. Ekkor alakulnak ki azok a nagyobb tömbök, amelyek változásait, mozgásait figyelni kellett. A módszer végül is egy olyan vizsgálatot tett lehetővé, amibe a bemenet mindig a régészetitörténeti adat, de a rendszeren belül (változás hiányában) az újabb és újabb időpontok szerinti információk ettől már függetlenül keletkeznek. Csak így lehetett ezt a "mérnöki szemléletű" anyagot létrehozni. Azonban ennek az eredménye, mint láttuk, talán kiegészíti, módosítja eddigi elképzeléseinket, valamint hátteret ad újabb (hozzáértőbb) vizsgálatoknak. Természetesen egy ilyen térinformatikai rendszer magában hordozza a módosítás lehetőségét is. Ha újabb források nyílnak meg, újabb szakmai eredmények keletkeznek, csak néhány helyen kell módosítani az anyagot, a többi ezután szoftveresen megváltozik. Az így elkészült térképrendszer amellett, hogy lehetővé tette a magyarság rokoni kapcsolatainak pontosítását, alkalmas az erre épülő egyéb információkkal való feltöltésre és vizsgálatra is. Esetünkben ez a vallási fejlődés, területi eloszlás és a kereszténység megismerésének folyamata. Ezért megszerkesztettük a térségre jellemző nagy vallások térbeli kiterjedését, kialakítottuk az időbeli kapcsolatokat, és így lehetőség volt a sztyeppei területek kulturális (etnikai) helyzetének és ezen vallásoknak az együttes elemzésére, a folyamatok kimutatására. Ugyanígy jártunk el a kereszténység terjedésének kérdésében is, azzal a kiegészítéssel, hogy itt már jobban lehetett a történeti forrásokat használni, mivel viszonylag bőségesen állnak rendelkezésre. Az információk összevetéséből megállapítottuk, hogy mint általában mindig, ez esetben is lényegesen összetettebb, bonyolultabb folyamattal állunk szemben, mint ahogy gondolhatnánk. És ami szintén fontos, mindez időben már viszonylag korán elkezdődött. Természetesen végtermékként minden térinformatikai rendszerből újabb térképek is születhetnek, példaként most egyet mutatunk be (6.1. ábra).
- 78



6.2. Régészeti, történeti következmények
Az előzőekben összefoglalt rendszer kialakítása utáni elemzések, következtetések (melyeket a korábbi fejezetekben tárgyaltunk) több konkrét megállapítást tartalmaznak a magyarság korai időszakának körülményeiről mind területi, mind kulturális és vallási téren. Ezeket összegyűjtve ismét áttekintjük, elemezzük és megkísérelünk általánosabb következtetéseket levonni, amelyek talán segítik a régészek, történészek térképi megjelenítéshez köthető munkáját.
Az etnikai-kulturális feldolgozással foglalkozó nagy fejezet fő megállapításai: 1. Széleskörű, egységes jellegű kulturális terület Közép-Európától Közép-Ázsiáig, 2. Az említett területsáv már a mezolitikumtól kialakul (Kr.e. 6000-től), 3. A Kárpát-medencébe folyamatos a keleti (rokon kultúrájú) betelepülés. Mindegyik kijelentésnek van térképészeti (történelmi térképek, atlaszok) és régészeti vonatkozása. A térképészeti kapcsolat egyrészt ott jelentkezik, hogy célszerű lesz előbb-utóbb legalább a korai magyar történelem tárgyalásánál a középpontba Kelet-Európát helyezni lényeges keleti kitekintéssel. A mi vonatkozásunkban ugyanis a nyugat jelenti a perifériát ezekben az időkben. Másrészt egységesen kell ezt a térséget kezelni, amennyire lehetséges. A régészeti vonatkozás azt jelenti ugyanakkor, hogy a kutatások, vizsgálatok jelentős mértékben ki kell, hogy terjedjenek ezekre a területekre. Ez fokozottan vonatkozik a Kárpát-medence és a sztyeppe kapcsolatára, jobban ki kell hangsúlyozni (az egyébként tudott, és néha megjelenő) kulturális, etnikai összefüggéseket. Ide kapcsolódik még ezeknek a térségeknek a szakmailag legalább olyan mélyen történő ismertetése, mint most Európa nyugati felével, és ezt már a korai időszakokra is vonatkoztatva.
Egy gondolattal: Az egész sztyeppevidék a kezdetektől egységes kultúrájú, és a magyarság elődeit ebben a térségben kell keresni, ugyanis ide tartoznak. Ezen belül a pontos elhelyezkedés nehezen határolható le, az etnikai kapcsolat pedig szintén csak átfogóan értelmezhető.
- 79



Az "ősvallás" kérdésköre hasonló megállapításokra adott lehetőséget: 1. Az egységes kulturális terület folyamatosan kiemelkedő vallási tevékenység színtere, 2. A vallások között megfigyelhető az egymásra-épülés, területi jelleggel is, 3. A magyar nyelv ezt az ősi kapcsolatrendszert őrizheti. A három megállapítás természetesen a tárgyalt térségre vonatkozik, amelyen a sztyeppei népek biztosan, hosszú ideig tartózkodtak. Attól is elvonatkoztatnak ezek a megállapítások, hogy jelentős vallások léteztek Kisázsia, Levante és Ázsia egyéb vidékein is. De ezek a jelenleg elérhető források szerint nem befolyásolták kimutathatóan a sztyeppei lovasnépek hitvilágát. A megállapításokból viszont az következik, hogy a térségben mindig jelentős volt a fejlett hitélet. Ez szintén abba az irányba hat, hogy ki kell egészíteni főleg a Római birodalom korától tapasztalható Európa-centrikusságot, ki kell terjeszteni a határokat, amelyek nem sokkal később erősen befolyásolják a nyugat kulturális életét is.
Egy gondolattal: A kereszténységet megelőző nagy vallások a vizsgált térségben magukon hordozzák már az egyistenhit alapigazságait, és folyamatos fejlődésükkel megalapozzák a magyarok vallási kultúráját is.
A kereszténység és a sztyeppevidék kapcsolatairól a következőket állapítottuk meg: 1. Vizsgálati térségünkben megjelenik az összes keresztény irányzat, 2. A keresztény tanok elterjedése területileg folyamatosságot mutat a korábbiakkal, 3. A kapcsolat a vallás és a lovasnépek között folyamatos hosszú évszázadokon keresztül. Ezek a kijelentések mind a történelmi atlaszok, mind a történészek számára nagyon izgalmasak lehetnek. Ugyanis akár a sokféle vallási irányzat egymás mellett élése, akár az időben való egymásutániság olyan feladatot ad a kutatóknak, amit kibogozni, "tisztába tenni" csak hosszas vizsgálódás után, és akkor is csak pontszerűen lehet. A másik út az általunk választott, kisléptékű általánosított területi lokalizálás. Mindenesetre kiderült, hogy a keresztény tanok hosszú évszázadokig érték a térséget, részben egymásra épültek, de ki is szorították egymást. Mindez pedig a magyarok esetében is kimutatható az elkészült térképek és az időrend segítségével (6.2. ábra).
- 80



Egy gondolattal összegezve: A területi és a kulturális kapcsolatrendszert összehasonlítva a vallás terjedésével (figyelembe véve az időtávlatokat is), kimondható, hogy a sztyeppén nem lehetséges olyan helyzet és időpont, amelyben ne ismernék részletesen a keresztény tanokat, valamint ezek ne terjednének a társadalom rétegei között.
Végül a kapcsolatrendszerek átfogó szemléletének céljából, ennek bizonyítékaként a következő kijelentéseket tettük: 1. Az információk áramlása gyors volt és nagy területekre terjedt ki, 2. Ez előbbi feltételez bizonyos nyelvi hasonlóságot, (távoli) rokonságot is, 3. Korai vallási kifejezéseink egy korábbi nagy kiterjedésű egységes hitbeli tevékenységre utalnak. Minden olyan jelenség, amit ebben a fejezetben bemutattunk, abba az irányba vezet bennünket, hogy volt idő, amikor hatalmas területeken (a Közel-Kelettől Belső-Ázsiáig) legalább kulturálisan egységesek voltak a különböző társadalmak. Ezt egyébként az a tény is megerősíti, hogy mindegyik társadalom az úgynevezett lovasnépek körébe tartozott. Hogy ebben bizonyos nyelvi jellegű rokoni vonások is felmerülhetnek, bizonyítja a korai vallásos kifejezések széleskörű hasonlósága is.
Egy gondolattal: Az egész sztyeppén egységes jellegű kultúra virágzott hosszú évezredekig, ami bizonyos nyelvi hasonlóságokra is utal.
6.3. Előretekintés
A könyv utolsó fejezetében az összefoglaló megállapítások után néhány olyan, korábban már szintén feltett kérdést boncolgatunk, amelyek feltétlenül továbbgondolásra adnak lehetőséget. Ezen kívül a korábban olvasottak alapján valamilyen válaszokat is kell adnunk ezekre a kérdésekre.
- 81



Ez azért is lényeges, mert ezek olyan fontos dolgokra irányulnak, amelyek segíthetnek módosítani a korábbi elképzeléseket elődeink társadalmáról, kapcsolatukról a környező világgal, és az egyik legfontosabb tárgyalt jelenségről, kapcsolatukról a kereszténységgel. A feltett kérdések három csoportba oszthatók. Az első csoport a kulturális, rokoni viszonyokról szól: 1. Mi a konkrét kapcsolati fok Itália és a Kárpát-medence között, és 2. Hová tűnnek általában a sztyeppei népek (kultúrák), egy újabb kulturális váltásnál. Az első kérdés azért nagyon érdekes, mert azt tudjuk, hogy Észak-Itáliába a történelem folyamán többször települtek be a Kárpát-medencén keresztül különféle népek. Ezen kívül bizonyos vallási-nyelvi kapcsolatok is léteznek. Tehát, amennyiben a Kárpát-medence népei időrőlidőre feltöltődnek rokon sztyeppei csoportokkal, lehetséges, hogy végső soron ugyanez játszódik le Észak-Itáliában is. Elvileg lehetséges ezek szerint, hogy a sztyeppei népek nyugati határa itt van?
Az ezzel összefüggő második kérdésre a magyarázat egyszerűbb lehet. A korábban bemutatott időrendi eseménysorozat bizonyítja a hosszú időszakokon át tartó folyamatosságot. Tehát, ha kicsit módosítjuk elképzelésünket a "sok elnevezés, sok nép" sugallta megoldástól, igazából nem "eltűnésekről", hanem átnevezésekről van szó. Valóban úgy tűnik, hogy a sztyeppe lakossága jórészt állandó? Ilyen módon könnyen kialakulhatott egy kelet-nyugat irányú kulturális-etnikai erővonal (6.3. ábra).
A második kérdéscsoport, amivel találkoztunk, a térségnek, a kereszténységet megelőző nagy vallásaival függ össze: 1. Mi a magyarázat a régi vallási kifejezések továbbélésére, és 2. Mi a konkrét fejlődési kapcsolat a térség különféle vallásai között. Ezekre a kérdésekre nehéz a konkrét válasz, hiszen csak bizonyos templomépítményekből, és kissé hiányos leírásokból tudunk rá válaszolni. Ami biztosnak tűnik, az a területi eloszlás. Minden forrás a mezopotámiai-nyugat iráni- dél-kaukázusi térségre általában vagy homogén, vagy hasonló elvű vallási rendszereket mutat. Ezek, mint láttuk, inkább észak felé terjeszkednek, ebben is hasonlóak. A térképi megjelenítésből adódik, hogy ezek valamilyen kapcsolatban álltak egymással.
- 82



A nyilvánvaló területi kapcsolaton túl továbbgondolásra ad okot az, hogy egy fejlett, tudományos alapokkal rendelkező társadalmi rendszernek Istenképe is nyilvánvalóan fejlett. Ennek az Istenképnek folyamatos tisztulását láthatjuk a fejlődésben. Szinte nyomasztó az újabb kérdés: A későbbi kereszténységnek itt is láthatók bizonyos eszmei előképei? Itt is ugyanolyan buzgalommal várták az emberek megváltóját?
Végül az utolsó három kérdés a kereszténység elterjedésével kapcsolatos: 1. Miért olyan gyors és nagymértékű a térségben a keresztény hit terjedése, 2. Mi okozza az erőszakmentes „átállást” az új hitre, és 3. Miért volt lehetséges és mi volt a módja az információk cseréjének. Ha az előző kis eszmefuttatást végiggondoljuk, legalábbis a szűkebben vett mezopotámiai térségben természetesnek tűnik a vallási tanok gyors átvétele, hiszen korábbi folyamatok lezárásaként mutatott további utat a vallásos embereknek. A sztyeppei terjedés természetesen bonyolultabb, és csak akkor lehetséges, ha elfogadjuk a korábbi fejezetekben bemutatott kapcsolati rendszereket. A második kérdés pedig erősíti az elsőt, hiszen a gyors térítés eleve feltételezi az erőszakmentességet (az adott társadalmi politikai közegben), illetve a vallási erőszakmentesség a befogadást, az új hit egyenrangúságát is jelenti. De akkor miért írnak a (főként külföldi) krónikák a "honfoglaló" magyarok erélyes módszerekkel történő keresztény hitre térítéséről, a "pogány"-lázadásokról?
(VÉGE)
- 83