---
master_file: "[[@KosaEllaKi]]"
---
# Index for Kósa Ella – Ki tüntette el a magyarság igaz történetét.pdf

Ki tüntette el a magyarság igaz történetét – Kósa Ella
Kocaírók, kocatörténészek, egyebek.
- Mennyi manapság a műkedvelő! – sóhajtanak fel némely magyar tudósok, egyre gyakrabban, gunyorosan lebiggyedő ajkakkal. És való igaz. Az utóbbi esztendők folyamán ugrásszerűen megnőtt az önjelölt „történészek” száma, akik csak úgy, minden felkérés és feljogosító okmány hiányában, nyakig vetik magukat a történelem rejtekeibe, s addig búvárkodnak, míg a végén elő nem állanak a különféle légből kapott, megalapozatlan fikcióikkal.
Haj, pedig megmondta előre a „História” című folyóirat egyik szerkesztője!
Fentebb említett becses tudósaink bölcs hallgatással veszik tudomásul mindezt, és nem érzik szükségét vitába elegyedni e képzetlen, tanulatlan elemekkel. Végtére is érthető, hisz képzeljük csak el a jelenetet, amint torokfájással ágynak esvén sürgősen házhoz hívjuk a család orvosát, s amikor az sietvén megérkezik, bizalmasan megsúgjuk neki, hogy bizony tonsillitis kínoz bennünket, amire sürgősen írjon fel egy adag penicillint.
Egyikünk sem kedveli, ha be nem avatott illető kontárkodik bele a munkájába.
Igen ám!
Csakhogy van itt egy apró kis bibi.
Fentebb említett tudósaink ugyanis egyre elszigeteltebbekké lesznek, amennyiben immáron tudóstársaik is elkülönülnek véleményüktől, és merőben másféle elveket kezdenek hangoztatni. A „kezdenek” erős túlzás, hisz ez a harc idestova száz esztendeje folyik. Képzettebbnél képzettebb tudósok tucatjai támadják az ún. finnugor elméletet, mint olyant. Bátran állíthatom, hogy az elmúlt száz esztendő folyamán ezernyi-ezer bizonyítékot sikerült felkutatniuk, s a fentebb említett finnugor tábor orra alá dugniuk.
Ezek százötven éve hadoválnak mindenféle finnugor rokonságról, szibériai őshazáról, s e százötven évből száz azzal telt, hogy erődítést vontak maguk köré „hivatalos körök” felirattal ellátott, mázas téglákból, vastag habarcsba ültetvén minden egyes téglát, behúzódtak a falak közé, ahonnét olykorolykor elődugják a fejüket, de csak hogy elavult fegyvereikkel pukkantgatni kezdjenek „támadóikra”, akik meg egyre sűrűsödő sorokban állnak ezen erődítmény körül, s heves össztűzzel próbálják ledönteni a falakat.
Ők mostanra alaposan megfogyatkoztak, táboruk egyre gyérül, de mégiscsak egy bevehetetlen vár lakói. A kintiek száma rohamosan gyarapodik, de hasztalan, hisz egy ilyen erős várat bevenni nem könnyű, korszerű fegyverekkel, létszámbeli fölénnyel sem.
Nos, ez a magyarázata a manapság tucatszámra előálló „kocatörténészek” létezésének. Egyfajta erősítés az elszántan harcoló „kintieknek”. Ők ott benn, a „hivatalos körök” feliratú falak mögött becsaptak, félrevezettek bennünket. Mi pedig itt kinn nem várunk tőlük egyebet, mint hogy belássák és be is vallják végre tévedésüket. Mentségükre váljék, hogy eleinte – vagyis az ezernyolcszázas évek dereka táján – talán még hittek is mindabban, amivel ámították a naív „tudatlanokat”. Mostanra azonban, a hivatásos és az önjelölt „tudóstársadalom” kitartó erőfeszítéseinek, makacs elhivatottságának köszönhetően, erődítményeik alappillérei sorra megroppantak.



A finnugor elmélet megdőlt, a szibériai őshaza meséje szertefoszlott, nemrégiben egy Nagykátán megrendezett szakkonferencia résztvevői kerek-perec kimondták a tagadhatatlant; NEM VAGYUNK FINNUGOR NÉPEK, MI MAGYAROK. De a fellegvár még tartja magát. Erős pajzs védi a heves támadások elől. A pajzs közepén a címer, „hivatalos körök” felirattal.
De mi, kintiek nem adjuk fel!
Nem óhajtunk egyebet, mint az igazságot. Csakis az igazat, és a teljes igazságot. Nem keresünk neves ősöket, mert nem küzdünk kisebbségi komplexusokkal. (De ez nem jelenti, hogy nem is találunk, akarva-akaratlanul is!) Magyarok vagyunk így is, magyarok vagyunk úgy is. És csak magyarok akarunk lenni. Éppen ezért követeljük vissza mindazt, amit az erődítmény lakói elvettek tőlünk, s mostanra ők maguk is tudják, mennyire jogtalanul.
Tizenkét-tizenhárom éves korom tájékán magam is történész, avagy régész szerettem volna lenni. Valami különös belső hang egyre erre ösztökélt. Végül mégsem lett belőlem sem egyik, sem másik.
Csak írni kezdtem.
Regényeket kezdtem írni, s amikor első regényem megszületett, már réges-rég nem gondoltam a történelemre.
Azután megint változott a helyzet.
Történelmi regényeket kezdtem írni.
És ma már csöppet sem bánom, hogy nem lettem régész, vagy történész. Illetve csak egy kicsit bánom. Egészen pontosan azért, mert ezenképpen jóval körülményesebb, vagy egyszerűen lehetetlen hozzájutnom a forrásokhoz, amelyekre pedig nagy szükségem lenne.
Ugyanakkor hálát adok az Égnek, amiért egy isteni sugallat megóvott attól, hogy történész legyek. Akkor most nekem is attól kellene rettegnem, amitől történészeink félnek. Nevezetesen, hogy egyegy „tudománytalan” feltevésemmel örök időkre nevetségessé teszem magam kollégáim, magyar és nem magyar kollégáim szemében.
Nekem ettől felesleges lenne tartanom, hála az Égnek!
Mert a „tudománytalanságtól” való rettegés az, ami lelkes történészeinket – s általában a tudósokat az egyhelyben való toporgásra kárhoztatja immáron hosszú-hosszú évek óta, és ami akadályát képezi annak, hogy mi magyarok végre megtudjuk, kik és mik vagyunk, és „kivégezzük” a „kitalált magyar középkort”.
Szóval ott tartottam, hogy egyik napról a másikra kezdtem regényeket írni. Mondhatnám, hogy isteni sugallat hatására, s ráadásul épp harminchárom esztendősen, de többen megmosolyognának. Azt mondom így is, és nem bánom, ha mosolyognak. Engem örömmel tölt el, ha mosolyogni látom embertársaimat.
Tehát egy nap úgy ébredtem, hogy most aztán regényt kell írnom, ha törik, ha szakad. Írtam is. Sebtében, mindjárt kettőt.
De akkor ráébredtem, hogy valami más dörömböl bennem, ott, legbelül.
Nekem nem egyebet, történelmi regényeket kell írnom!
Volt már ilyen a világtörténelemben, a magyar történelemben kevesebb, de azért akadt ott is. Születettek bámulatra méltó magyar történelmi regények, példának ott van mindjárt Gárdonyi Géza,



aki – csak úgy mellesleg – a finnugor elméletet terjesztő tudósok magyarországi működését valóságos szellemi tatárjárásnak nevezte.
Szöget ütött a fejembe a gondolat, vajon miért nem születik egyetlen magyar író sem, aki folytatná e hagyományt. Miért nem látnak napvilágot a magyar történelemre épülő történelmi regények, amikor külhoni írók olyan előszeretettel nyúlnak ehhez a témához, s kerekítenek izgalmas, romantikus, könnyfakasztó történeteket népük történelmének egy-egy darabkájából.
Hát, majd én bepótolom e hiányosságot! – határoztam el magam.
Amint idáig eljutottam, egyebekre is rá kellett ocsúdjak, de e ráocsúdás csak tovább fokozta elszántságomat. Be kellett lássam ugyanis, hogy a magyar történelem terén felmutatható tudásom nemhogy egy hiteles regény megírásához nem elegendő, de úgyszólván egyenlő a semmivel. Igen elgondolkodtató, miképpen eshetett meg mindez, hátam mögött egy érettségi vizsgával.
Aki sokat tud, sokat felejt. – tartja a mondás. De véleményem szerint, aki sokat tud, ha sokat felejt is, sokra is emlékszik. Aki meg keveset tud, és keveset felejt, jóformán semmire nem emlékszik.
Hármasokkal, négyesekkel evickéltem át az érettségin, s – fájdalom – később szembesülnöm kellett a ténnyel, hogy ez mit sem ért. Akkoriban még fel sem tűnt, hogy a történelemórák jelentősebbik hányada nem a magyar történelemről szólt. Ennek következtében mindaz, amit megtanultam, épp csak arra volt elegendő, hogy a „rózsák harca” kifejezést hallván ne a pázsit közepén egymásra lövöldöző rózsabokrok képzete vágódjék elibém, s mégcsak ne is a kapu mellé ültetett futórózsa, amint Rózsa nevű szomszédasszonyom hajkoronájába kapaszkodván igyekszik megakadályozni az illetéktelen behatolást. Ave Mariáról és Ave Cézárról gyanítottam, hogy nem testvérek, de arról már sejtelmem sem volt, vajon Augustus császárnak miért épp a legmelegebb nyári hónapról jutott eszébe elnevezni önmagát. Sejtettem, hogy Robespierre helyesen leírva még véletlenül sem Rob és Pierre, a francia utak rettegett betyárai, hogy a kelták talán nem azért kelták, mert az okos közmondásra hallgatván idejében ébredtek reggelenként, a sikeres aranykeresgélés reményében, és a druidák nem egy ázsiai harcművészet jeles képviselői.
No, csakhogy mindezen magas szintű tudás ugyan kevésnek mutatkozott egy történelmi regény megírásához, amit ugyan eszembe sem jutott Gárdonyi írásaihoz hasonlónak megálmodni – volt kiadó, amelyik azt vágta a fejemhez, hogy nem vagyok elég „Dumas”-s, én pedig nem óhajtottam tovább fokozni amúgy is születőben lévő ellenszenvét azzal, hogy bevallom, nem is szeretnék, mert ha már hasonlítani vágyom valakihez, az inkább legyen Gárdonyi, mint Dumas, ámbár inkább lennék önmagam, ha lehet -, de önmagam által kitűzött céljaim elérése érdekében is, sokkalta többre volt szükség.
Jobb későn, mint soha, meg persze jó pap holtig tanul alapon, szereztem egy rakományra való szakirodalmat, és átrágtam magam rajta. Mindennek immáron öt esztendeje, és ha megengedik, lentebb leírnám részletesen, mire jutottam.
Itt most – ha nem bánja a Kedves Olvasó - összegezném mindazt, amit mind tanultunk az iskolában, s amit bőszen tanítanak mai napiglan, annak ellenére is, hogy minden lelkiismeretesebb töritanár sírógörcsöt kap, valahányszor arra kényszerül, hogy előadja ezt a sületlenséget.



Amit az iskolában megtanultunk.
A magyarság ősei, más, nomád életet élő, finnugor népekkel egyetemben, az Ural környékén tanyáztak egykoron. Erre enged következtetni a nyelvészek által bizonyítékként elkönyvelt, a finnugor és a magyar nyelv között – szerintük - igazoltan fennálló hasonlatosság. Ugyanaz a nyelvcsalád.
Talán a természeti viszonyok változása, talán a túlnépesedés vette rá őket, de tény, hogy egyszer csak valami oknál fogva szétszéledtek, s elindultak a világ különböző tájai felé.
Valamivel később, a magyarság ősei, az Ural keleti oldalán éltek. Mígnem egy újabb klímaváltozás arra kényszerítette őket, hogy délebbre húzódjanak. A következő állomás, a mai Baskíria területén húzódó Magna Hungaria (Nagy Magyarország), majd később a Don és a Dnyeper folyók között elterülő Levédia. Innen indultak tovább Etelközbe, majd a Kárpát-medencébe.
Kazária területét is már a besenyő törzsek állandó, fenyegető közel léte, zargatásai miatt hagyták hátra, és Etelközből is ugyanezen okból vonultak tovább. A Régi Kelet területén bekövetkezett arab hódítások kiszorították onnét az addigi lakosokat, akik nyugatabbra húzódtak előlük, maguk előtt tolva az úzok, besenyők és egyéb nomád, lovas népek törzseit. Az Árpád fia Levente által megvert Simeon bolgár cárnak kapóra jött a magyarok ősi ellenségeinek érkezése. Mindjárt szövetséget is kötött velük, a magyarok ellen.
A görög császár a magyarokat szerette volna előzőleg a besenyőkre uszítani, de a magyar vezetés valósággal irtózva rettegett a besenyőktől, és kijelentette, hogy ő biz” azokkal nem harcol, esze ágában sincs.
A besenyők, Simeon szövetségében, szétverték a magyarok etelközi szállásait, kiirtottak mindenkit, mai hazánk területére jóformán csak az életben maradt férfiak, Árpád serege települt be, akik épp távol voltak falvaiktól, Árpád vezérlete alatt. Hogy itt vagyunk, azt talán annak köszönhetjük, hogy az asszony nélkül maradt katonák az itt talált szláv és egyéb népek közül vettek maguk mellé asszonyokat.
Árpád magyarjai egyszerűen csak rátelepültek a Duna-Tisza közén kis lélekszámban talált hun és avar népességre, s manapság, amikor a magyarság már elveszítette régi tekintélyét, dicső ősöket keresünk, ezért származtatjuk előszeretettel magunkat a rettegett hun vezértől, Attilától.
És most lássuk a forgalomban lévő könyvekben olvasható, második változat érveit, amelyek igazolt, dokumentált tények, s még a finnugor elmélet hirdetői sem tagadhatták ezeket. Egyszerűen annyit tettek elméletük megóvása érdekében, hogy konokul tagadták a szkíta-magyar, avar-magyar, hunmagyar rokonság elvét, az azonosságról meg jobb nem is beszélni, noha minden egyes forrás magyar és nem magyar – azonosítja őseinket az avarokkal, a hunokkal és a szkítákkal. (A források hazudnak, ez nyilvánvaló, mélyen tisztelt finnugor tudósaink miért is vetemednének effélére?)
Kezdjük mindjárt a szkítákkal!
Eredetileg a Kaukázustól délre laktak. I.e.:1300-tól – vagyis akkoriban, amikor a gyilkos asszír hatalom erőteljes terjeszkedésbe kezdett - folyamatosan vándoroltak délről északra. Különösen nagy tömegeik özönlötték el a Kubán-Don környékét, és a Fekete-tenger északi partvidékeit. Nem sokkal



később a Kárpát-medencétől, egészen Észak-Kínáig, az egész sztyeppét uralmuk alatt tartották. Hazánkban, ásatások során, fejedelmi sírjaikból aranyszarvasok kerültek elő.
A szkítáknak különösen erős törzseik laktak a Kaszpi-tenger környékén, és az Aral-tó déli részén.
Ők voltak a királyi szkíták.
A történelmi feljegyzések szaka törzseknek emlegetik őket. A szaka többes száma a szkit-szkita. Egyes tudósok állítása szerint, a szaka törzsekből váltak ki később a szabírok és az avarok (Akikhez a világon semmi közünk, noha magát Árpád fejedelmünket is szabírnak mondják)
A kínai források azt mondják, a szakák olyanok, akár a hunok. Még nyelvük is csaknem teljesen azonos volt. Summa-summarum, az avarok, a hunok, a szabirok, az úzok mind-mind a szkíták közül kerültek ki, vagyis testvérnépek.
Történelmi adatok támasztják alá, hogy a Kaukázustól délre élt egy törzs, a magerdán törzs, a Van-tó környékén. Kr.e. a 17. századtól (vagyis többé-kevésbé Ábrahám pátriarka idejétől fogva) nevük egyre sűrűbben fordul elő, többféle változatban. Úgymint: matchar, megori, maghiori, maghiar, mogher, makar, madar, madzsar. Már Sevillai Izidor is Jáfettől, illetve annak fiától, Mágógtól származtatta a szkítákat és gótokat. A krónikák együtt említik a királyi szkítákat a szabírokkal. Későbbi adatok szerint, szabír törzsek élnek a Kaszpi-tenger nyugati vidékén.
Nézzük a hunokat!
A fehér hunok országa India északi tartományaitól, az Aral-tó keleti térségéig terjedt. A fekete hunok (Attila) birodalma pedig Észak-Perzsia, az Aral-tó, (Forgalmas egy hely lehetett!!!) Kaszpi-tenger, Fekete-tenger, Kaukázus, Volga, Don, Dnyeszter, Kárpát-medence, Alpok-lejtői térségig. Kína és India egy részét fehér hunok szállták meg
Álmos családja, s az Árpád-ház fejedelmei, a Turul-nemzetségből származtatták magukat.
Árpád vezér csapatai nem fogtak egyetlenegyszer sem fegyvert a Kárpát-medencében lakó hun és avar népesség tagjaira, akik eléjük siettek, hírt hallván érkezésükről, és örömmel fogadták, mivel rokonaiknak tartották őket.
No, de lépjünk tovább, nézzük az avarokat!
Attila után Erdély a gepidák uralma alá tartozott. Pannónia urai a gótok voltak, mígnem helyükbe léptek a longobardok. Nemsokára halálos küzdelem alakult ki a gepidák és az újonnan érkezettek között. Eleinte a gepidák kerekedtek felül. Ám a fiatal longobard király, Alboin, hogy legyűrje őket, a keletről(!!!!) a Kárpátokig száguldó avarokat hívta segítségül.
Az avar török nép, akárcsak a hun. (És a Nagykátán elhangzott, legújabb vélemény szerint immár a finnugorból törökké átvedlett magyarság, aki amúgyan előbbieknek akkor sem rokona!)A törökök khánja, mint szökött rabszolgáit kerestette őket. Az avar birodalom virágzásának idején az avarok teljesen Attila örökébe léptek.
Levédia valóban létezett, ősmagyarok lakták, akik valamiféle okoknál és előzményeknél fogva odakerültek. Magna Hungaria a mai Baskíria területén húzódott. Innen indultak el a magyarság ősei Levédia felé. Levédi és Levente – Árpád állítólagos fia – neve színtiszta finnugor név. (Ezt ne felejtsük el, lesz még róla szó!)
A magyarok semmiképp nem indultak el Magna Hungariaból 750 előtt. Ugyanez a könyv, kicsivel később azt állítja, hogy a korabeli források szerint három évre becsült levédiai tartózkodás, inkább



háromszáz év lehetett. (A kérdéses időszak egészen véletlenül épp az a háromszáz esztendő, amit a sokat és sokfelől bírált Illig kérdésessé tesz. Tehát – fontos ez is! – a magyar történelemben is feltűnik az a bizonyos háromszáz év, amivel nem könnyű elszámolni, finnugor tudósaink hiába tiltakoznak olyan hevesen. A korabeli tudósítások három évről szólnak, mai tudósaink ezt háromszázra kerekítik, mert elméletük sehogyan sem egyezne, ha nem adnának hozzá 297 évet.)
Azzal magyarázzák ezen állítást, hogy a magyarokat túlontúl sok behatás érte a kazárok részéről, s mindez nem mehetett végbe három év leforgása alatt. (A szokott nóta, a magyarok elcsentek sok tucat török szót, és egyebeket, és ehhez három év kevés lett volna, legalább háromszázra volt szükség)
A kazárok egyébiránt török nyelvű nép, más állítások mongoloknak mondják őket, de a mi uralkodócsaládunk szintén az, török nyelvű volt, tudósaink véleménye szerint. (Csokonai Vitéz Mihály feljegyzései szerint meg, akinek élete álma volt nemzeti eposzt írni Árpád vezérről és a honfoglalásról, úgyhogy alaposan utánajárt a dolgoknak, szóval szerinte a kazárok maguk a magyarok. És ő mégcsak nem is feltételezésszerűen, de kész tényként szól erről, nyilván nem a kisujjából szopta. Vagyis 1780. körül, Csokonai idején még létezett valahol valamiféle forrás, ami a magyarokat azonosította a kazárokkal. Persze – kedvelt finnugor tudós fordulattal élve – hazudott az is)
Az ország neve Levédia.
Az első vajda, Levédi nevéből származtatva. Akit mások Előd néven, még mások Kende név alatt azonosítanak. Ez utóbbi, egyes állítások szerint, inkább a rangja lehetett.
Levédi vajda később Etelközbe vezeti a magyar törzseket.
Nem egészen egyértelmű, hogy pontosan mikor.
Álmos és Levédi vezetése alatt Etelközbe érkezik hét törzs, amelyből kettő(!) bizonyítottan színtiszta magyar nyelvet beszélt. A Nyék, Levédi vajda törzse, és a Megyeri, Álmos törzse, amiről – állítólag - az egész magyar nemzet ma napig magyarnak neveztetik. (Épp csak a színtiszta finnugor törzs vezére, Árpád beszél törökül)
Levédit a kazár kagán maga elé hívatta, immáron etelközi szállásaiból, s kérte, hogy a magyarok nevezzenek ki maguk fölé valamiféle fejedelmet. Szerette volna, ha mindjárt Levédi vállalja magára e posztot, de Levédi finoman elhárította e kegyet, s maga helyett Álmost, esetleg Árpádot javallotta.
Ki tudja miért?
A hagyomány szerint, Levédinek magának nem született fia, akire hagyományozhatta volna posztját, ezért engedte azt át már idejekorán Álmoséknak, a magyarság későbbi, török nyelvű fejedelmi családjának.
Mindamellett tudósaink arra is rámutattak, hogy a magyar nyelv jövevény – vagy nem jövevény, egyre megy – török szavai a hunok „r”-ezős török nyelvéből származnak.
Magyarul, amit ma a magyar nyelvben török eredetűnek csúfolnak, az valaha hun volt. (Honnét a csudából szedtük össze, azt csak a jó ég tudja)
Árpád 904-ben, Kurszán kende erőszakos halálakor megszüntette a kettős fejedelemség intézményét, és magához ragadta a hatalmat. Árpád nem származott Attila véréből, de mivel Attila véréből származónak lenni óriási tekintélyt jelentett akkoriban, s a nomád törzsek egymással versengtek, hogy ezt állíthassák fejedelmükről, Árpád és Álmos ezt a mesét agyalták ki, hogy tiszteletet



ébresszenek maguk iránt. Álmos talán még fejedelem sem volt, hisz Árpád erővel ragadta magához a hatalmat az igazi uralkodó, Kurszán kende halálakor. Álmos fejedelemségét csak a későbbi, királyi történetírás hangoztatta, dicső ősöket kreálván a dicső királyoknak.
Árpád csellel szerezte meg a morva Szvatopluk területeit, a bihari fejedelem, Ménmarót földjét pedig fia, Zolta örökölte, mivel feleségül vette Ménmarót lányát, és Ménmarótnak nem volt fia, aki apja örökébe léphetett volna. Salán bolgár helytartó volt, a só útját vigyázta, Ménmarótot meg a görög császárhoz fűzte valamiféle hűbéresi viszony. (A krónika ennyit mond, nem többet. Ménmarót Görögországba menekülni készült, vagyis nyilván jóban lehetett a görög császárral. Ebből kerekedett aztán a kijelentés, hogy ő maga bolgár volt, s ha ő bolgár volt, akkor nyilván bolgárok lakták hazánk területét, akiktől honfoglalóink orvul elbitorolták hazájukat. Ezen az alapon Könyves Kálmán testvére, Álmos herceg meg nyilván német lehetett, összes hívével egyetemben, hisz ő meg Henrik császárhoz menekült, amikor összeakasztotta a bajuszt fivérével. Szvatoplukot a krónika lengyelnek mondja, még véletlenül sem morvának, akiknek utódai ma Csehországot lakják. Tudósaink szerint lengyeleket emlegetni a honfoglalás környékén anakronizmus, mindamellett sejtelmük sincs honnét, mikor kerültek elő a lengyelek, és főleg hol rejtőztek addig. Egy a lényeg, a honfoglalás idején nem lehettek ott, ahová a magyar krónika teszi őket. Márpedig a finnugor tudósok csak tudják, nem? Ők aztán roppant tudományosak. A krónikák emlegette „blakokat” pedig – akikről időközben kiderült, hogy török, baráti népek voltak, de jómagam nem csodálkoznék, ha egyszerűen csak a palócokkal lennének azonosak, hisz a krónika valójában vlachok-ról, valachok-ról ír, a „v” pedig a „p” ikerhangja – finnugor tudósaink a románok őseivé nevezték ki, nagyon tudományosan, annak ellenére, hogy írásos emlékek beszélnek arról, amikor a magyarok lakta Erdély területére, jóval a honfoglalás után, elkezdtek behúzódni a románok ősei. Palócaink – legalább is a szerencsésebbek – a mai napig itt élnek velünk, nagyon is magyarok, olyan ízes magyar nyelvet beszélnek, aminek hallatán az ember borzongani kezd gyönyörűségében. A tudomány régesrég bebizonyította róluk, hogy génjeik a törökökével azonosak, de mostanra ez már az egész magyarságról kiderülni látszik. Egyedül finnugor tudósaink ragaszkodnak körömszakadtáig a maguk elképzeléseihez. Ezért ér bennünket magyarokat a vád, hogy széjjelszakítottuk az alakulóban lévő szláv államot, annak kellős közepébe fészkelvén magunkat. A krónika ilyesmiről nem beszél, szerinte hunok és avarok laktak itt, Attila király népei, tahát rokonaink.Egyedül finnugor tudósaink hangoztatják a fenti, roppant tudományos feltételezéseket, aminek köszönhetően összes szomszédaink az első világháború környékén váltig állították, hogy őket bizony megilletik azok a bizonyos terülek Magyarország eleven testéből, amelyeket aztán Trianonban ki is harcoltak maguknak. Persze Trianont emlegetni nem illik manapság, el kell felejteni, hisz régen volt. Magyarok milliói sínylik mind a mai napig azt a „régi” ügyet, amelynek megtörténtéhez hamis állításaik révén a finnugor tudósok jelentősen hozzájárultak. De erről nem illik beszélni!)
Bocsánat a kitérőért, menjünk tovább!
Zolta neve „szultán” jelentésű, ami nem is csoda, tekintvén, micsoda győzelmeket aratott akkoriban az arabok szultánja Keleten. Dicső névnek számított ez, persze, hogy Árpád nyomban le is foglalta legkisebb fiának. Mindezek tudatában Zolta születését nagyjából 894-re tehetjük.
Árpád megölette Zobort, a nyitrai szláv fejedelemség helytartóját, Szvatopluk emberét. Leigázta, és magáévá tette a morvák területeit, Pannoniával egyetemben, ami úgyszintén a morvák felségterületének számított, a frank uralkodó jóvoltából.
Azután erőt gyűjtött, és megkezdte nyugati „kalandozásait”, amikor is rablóportyákat indított a Nyugat civilizált, gazdag városaiba, azokat lerombolta, az ott talált kincseket pedig elrabolta. (Mára kiderült, hogy a kalandozásoknak nevezett magyar rablóportyák „véletlenül” épp azokba a városokba irányultak, ahová az avar fejedelmi kincstár korábban elrablott kincsei kerültek. Nagy Károlyról



büszkén mesélték, hogy szekérszám hordta hazájába az avarok kincseit. Az nem volt rablás! A rablás az volt, amikor a magyaroknak nevezett avarok addig mentek, míg az utolsó szálig vissza nem szereztek mindent de mindent, saját tulajdonukat, évszázadok óta őrizgetett ereklyéiket, köztük a Szent Koronával, ami soha nem állt két darabból, és koránt sem származott Szilveszter pápától, avagy a görög császártól. Szilveszter küldte el István királynak, ez igaz, de István király csak visszakövetelte a pápától, ami őt és nemzetét illette. Ennyi az egész.)
De megint elkalandoztunk a „kalandozások” révén!
Úgyhogy térjünk vissza az iskolában tanultakhoz!
Kurszán kendét a bajorok ölték meg, amikor is barátságot színlelve maguk közé hívták, alig valamicske kísérettel a háta mögött, s ott, a számára rendezett díszebéden vették életét.
Kurszán Kend fia, akinek szállásterületei az ország nyugati felén, a Balaton környékén terültek el, akárcsak Bulcsúé, ámbár a Nyírségben is voltak törzsi szállásterületei.
Bulcsú maga kabar származású volt, amennyiben apjának Kálnak személyneve a kabarok káliz eredetű törzsére vezethető vissza. És Bulcsú ugyanezen vidéken sátorozott, de még Lél vezér is, aki meg Üllőnek, Árpád egyik fiának leszármazottja.
Az ország nyugati fele állandó, sosem lanyhuló védelmet igényelt, ott volt a legnagyobb a veszély. A csatlakozott népek állandó szállása volt tehát, hisz őrájuk hárult a határvédelem.
A mindenkori kende, azaz szakrális, legfőbb fejedelem – kende jelentése annyit tesz: „akié a nap”, s egyértelműen a szent főfejedelemre, az „Ég fiára” utal – a törzsek gyűrűje által közrefogva, vezéreinek védelmében, az ország belsejében telepedett le.
A kazároktól átvett kettős fejedelemség rendszeréhez tartozó kende, szakrális fejedelem, mint olyan, névleg uralkodott, valódi hatalma nem volt, emberek közé nemigen ment. Egyfajta mágikus tiszteletnek volt tárgya.
A „kalandozásoknak” nevezett rabló hadjáratok Árpád halála után is folytatódtak, noha nemigen tudni, ki is örökölte Árpád fejedelmi trónját. Talán Zolta foglalta el helyét, de gyermek lévén, mások kormányoztak helyette, egyfajta régensi szerepben. Később aztán Fajsz uralkodott, Árpád egyik unokája, még később Taksony, Géza fejedelem apja, de közben valamikor Szabolcs is, akit egyesek Árpád legkisebb fiával, Solttal, vagyis Zoltával azonosítanak.
955-ben I. Ottó hadai csúfos vereséget mértek a magyarok Bulcsú, Lél és Súr vezette seregeire, aminek következtében a magyarok soha többé nem támadtak nyugati irányban. Géza, Taksony fia épphogy a Nyugat szövetségét kereste, s e szövetség reményében tűzzel-vassal vette rá népét a keresztség felvételére.
Bíborbanszületett Konstantin, akit Bulcsú horka és Tormás herceg, Árpád egyik dédunokája 948-ban meglátogattak, kettejük elmondása alapján, fenntartotta nekünk a törzsi névsort.
Így néz ki:
Nyék, Megyer, Kürt-Gyarmat, Tarján, Jenő, Kér, Keszi.
Árpád négy fiának nevét ugyaninnét tudjuk:
Tarhos, Üllő, Jutas, és Zolta.



A legidősebb Tarhos, de ő még apja előtt meghalhatott, ezért hagyta Árpád Zoltára a fejedelmi trónt. Leventét ez a névsor szóval sem említi, de Levente kétséget kizáróan Árpád fia, és örököse volt állítják tudósaink. Egy másik görög munka szól is róla, arkhónnak mondja, ami az egyik legmagasabb tiszt, vagyis ő Árpád fia kellett legyen.
És most engedje meg, kérem, Kedves Olvasóm, hogy „átadjam” Önnek ugyanezt, csokorba szedve, amolyan karikatúraszerűen!
-
Ébredj fel!
Egyszer volt, hol nem volt, volt egyszer egy egészen apró, icike-picike népecske. Ott éltek, éldegéltek, sötét tudatlanságban, a Káma folyó tövénél, túl az Óperencián, túl a Dnyeszter folyamán, az Ural hegység lejtőjén. Földbe ásott putrijaik szerteszéjjel állottak, körülöttük friss fű termett barmoknak és lovaknak. Gyűjtögettek, halászgattak, lesből lőttek vadakra, borozgattak, nevetgéltek, nem gondoltak a gondra. Gyűjtögetni, halászgatni finn népektől tanultak, ha nincs a lapp, a magyarok tán éhen is pusztulnak.
Hanem aztán, elfogyott a friss, zamatos fűféle.
- Nem kéne-e elindultunk nyugatra, avagy délre? – kérdezték, de csak úgy szemmel, vonogatva vállukat, hisz e régi, szép időkben, szavaik még nem voltak. Később persze „beszerezték” mit a szükség megkívánt, így esett, hogy e népecskéből a legbarbárabb barbár vált.
De ne szaladjunk annyira az események elébe, ott tartottam, nem kéne-e nekierednünk délre.
Vagy nyugatra.
Északon már jártunk régen, hidegek ott a nappalok, az éjszakák meg borzongatók, nem tűrik ezt a magyarok. Finnugor nép, kétségtelen, de annak is korcs, gyengécske. Ki nem állja a zúzmarát, ne merészkedjék jégre! Lapp, szamojéd, vogul, osztják pereputtyunk minékünk, s bár ők bírják a hideget, mi azért csak eridjünk! Nyilvánvaló a hasonlóság, a vak is láthatja kérem, magyar, lapp és szamojéd egy nagy család voltak régen.
De a magyar nyughatatlan, nyugat kincse csábítja, kár, hogy nincsen elég szava, s elmondani nem bírja:
-Menjünk inkább New Yorkba! Hisz manapság az a menő, ránk fér egy kis okulás, sátorfákat felmálházni, barbár magyar, indulás!
Addig-addig pillogattak, hümmögtek és krákogtak, mígnem egy szép verőfényes reggelen, elindultak. Mentek, mentek, mendegéltek, a lenyugvó nap után, de a rendezetlen, nyüzsgő csorda elakadt egy délután.
Mily szerencse!
Török népek kerültek az útjukba!



Háromszáz év rohant el, míg e tanulatlan, buta népség néhány tucat török szócskát bevésett az agyába. A pusztításhoz nem kell ész, hát azt ragyogóan művelte, kazár urak örömére a fél világot szétverte. Nem hányhatjuk szemére, hisz egyhangú a tanulás, kedvtelésből rajtaütni, nyilazni és ütni, vágni...
Az ám a szórakozás!
Mire berendezkedtek vón, inalhattak megest tovább, a besenyőknek elegük lett, s elhúzták a magyar dalát. No, persze nem hegedűvel, gyantával és vonóval, hanem inkább íjjal, nyíllal, ügyes harci taktikával, rendszerezett hadakkal.
Ámult, bámult csak a magyar.
- Mennyi erő, mennyi ész! Labdába se rúghatunk itt, szaladnunk köll, osztán kész!
Nem futottak túl messzire, megálltak nagy lihegve, Etelköznek szép tájain betértek egy ligetbe. Onnét leskődtek kifelé, üldüz-é a besenyő, mer ha nem, hát megállani jut tán némi kis idő.
Jutott, persze!
Igaz, nem sok, alig néhány esztendő.
Pusztítani mindig tudtak, miért épp azt felednék? Görög császár használta a barbár magyar erejét. Nem kérdezett semmit az, ha íját elővehette, s lűdözhetett szerteszéjjel, nyugatra, vagy keletre. Kutyát nem érdekelte. Öljünk, csak mert ölni jó, pusztítsunk és raboljunk, ha szétnézünk a frankok között lesz még néhány új szavunk.
A végén még majd beszélni is, majdcsak megtanulhatunk.
A szép álom porba hullott, nyakukban a lábuk megest, a Kárpát-medencébe futnak, lóhalálban, egyenest. S hogy mire ez a rohangálás? Megmondom én, hogyne már!
Barbár, vad ősmagyarra a rettegett nép, a besenyő, újra s újra rátalál. Szétzavartak Etelközből, szemünk szikrázott belé, így került Árpácska népe a Kárpátok bölcsőjébe, a Mátra lábai elé. Ung váránál megpihent a menekülő, gyáva had, veszni hagytak asszonynépet, gyerekeket, barmokat, oly veszettül mentették a tulajdon irhájukat.
Pihenésről szó nem lehet, ha kell, elhordjuk a hegyet, körülbástyázzuk e helyet, nehogy még a bessik népe tucatjára, ezredjére elkergessen bennünket! Nincsen immár hová mennünk, nyugat felé sok a nép, Árpácska és gyarló népe a tettek mezejére lép. Várat épít Ungvárnál, így nevük immár Ungvári, tesz még ezt azt, de asszony híján, nincs többé mire várni.
Íjat ragad, nyilat röpít, kiirtja a szlávokat, a facér had egykettőre kerít egy asszonyhadat. A galamblelkű Szvatoplukot csúnya csellel átveri, bolgárt, morvát eltapos, és máris kész van Hungari.
Négy-öt évig nyugton marad, dolgozik a fáradt had, az Etelközben veszett helyett „készít” újabb lurkókat. Közben persze ámuldozva lesi a levert népeket, földművelést, állattartást tanul, s egész szóképeket.
Így szerez nyugati műveltséget.
Illetve csak megkísérli, hisz messze áll ő attól még, a művelt Róma árnyékát sem tapodhaná azidétt!
Nyavalya a tanulásba!
Elegük lett belőle!



Belesajdul szegény magyar összes agytekervénye.
Leltek néhány élő szlávot, avarokat, hunokat, no, tanultak tőlük sokat, mondákat, s persze szavakat. Dicső ősük fia sincsen, de sebaj! Lopnak maguknak. Attól kezdve hítták maguk avaroknak, hunoknak.
Isten Ostorának híre eljutott a fülükbe, Attila a barbár nyilas belopta magát szívükbe.
- Ha ő úgy, mi még úgyabbul! – kiáltják, és lóra fel! Nyugat felé indulnak egy szedett-vedett sereggel. Szerencsére a nyugat népe rosszul lát, vagy mi a szösz, megesküdnék bármelyük, anyjára, vagy életére, netán épp a magas égre, hogy e nyilas, íjas barbár nem egyéb, mint Attila népe.
Pedig tiszta szamojéd!
Vagy nem! Vogul, vagy mi az ég!
Egyre megy, ha félnek tőlünk! Avar és hun visszatért! Szaladjunk hát nyugat felé, műveltségért, kincsekért. Attila király is így tett, minden élőt lelövetett, minden kincset összeszedett, barbár módon kirabolta a művelt, keresztény nemzeteket.
S ni csak, micsoda híre lett!
Pedig ő nem is volt lett!
Aztán ez a Csaba gyerek! Úgy regélik a székelyek, csuda tudja, hol hallották, vagy tán épp csak kitalálták, ez a Csaba soha nem is vót az Attila fia, elhitette magárul mégis, szerteszéjjel híresztelte, hogy őt görög anya szülte, hunok királya nemzette, csakhogy áruló nemzete leverte és elkergette.
Szent egek! Ez eszperente!
Vagy nem?
Nehéz még a beszéd.
No de sebaj! Ez a szelíd, védtelen és félős nyugat úgyis régen látott nyilat, van már annak négyszáz éve, hogy Aladárt elkergette. Befogadta a gótokat, gepidákat, lombardokat, béke honol e bárányok közt, amióta a barbár hunnak áruló nyoma sem maradt, s amióta Nagy Károlyuk porrá verte az avarokat.
Huj, huj, huj!
Roham indul.
Eltaposunk svábot, frankot, morvát, bajort, burgundot, gallt és latint, lombardokat, s néha egy-két etruszkot. Nyers hús, ha van, elbánunk mi szaporán az éhséggel, megszomjazván megöntözzük gigánkat meleg vérrel. Leghőbb vágyunk ellopni a magasból a gall kakast, kereszt, kaspó, herma, oltár, mindegy, hogyha aranyból van, magunkkal visszük mi azt.
Gyűlik a sok kultúra.
Nem kell már csak egy-két túra, s gazdagságunk lefőzi a Nyugatot. Szavunk is van mostmár, sok. Igaz, mindet összeloptuk, egyszerűen eloroztuk, innét-onnét összehoztuk, s zenét is csórtunk melléje, csak hogy hűvös őszi éjen, putrijaink elé gyűlve, alkoholpárában főve, mulathassunk könnyezve.
Sírva mulat a magyar.



De ha éppen nem sír, szövetséget kötni akar. Kutyát kerít, de minek egész, ha elég a fele is? Első Ottó jön épp szembe, megegyezünk vele is. Alkudozunk mindenkivel, ha ellentmond, hát lövünk rá, figyelj fiam, ekképp válhatsz igaz, vérbeli magyarrá!
A cserépkorsó könnyen törik, arany kell hát helyette...
Óh! Hát ez a hülye edény az egészet elcseszte!
Addig járt a kútra, mígcsak ripityára nem törött! Lech mezején nem leltünk mást, csak százezer ördögöt. Heten tértünk haza onnét, orr nélkül és fül nélkül...
De az okos befektetés előbb-utóbb megtérül.
Nekivágunk mind a heten, magyaroknak serege, nyugat felé nem megyünk már, nézzünk el inkább délre! Mind a heten odasereglünk Bizánc kapuja elé, amit még nem raboltunk össze, nem lehet, csak görögé. Botond öcsénk leveri a hegynyi magas görögöt, de a korsó, úgy tűnik, már mindörökre eltörött.
A birkanyáj is összecsődül, ha vad, lovas nép kergeti.
Báránylelkű frank császár a görög nyájat keresi.
Nem maradt más hátra, immár indulni kell előre, menetelünk orrlógatva, bele a kereszténységbe. Barbár magyar nyisd ki füled, okos szóra hallgass most! Meghúzhatod magad itt, ha a barbárságot elhagyod. Szilveszter és Ottó megszán, küld néked szép koronát, nincs más dolgod, hajts fejet, és tiszteljed a Szent Királyt!
Sehonnai bitang ember, honnét jöttél, nem tudod, de felhalmozott tudásunkat tőlünk eltanulhatod. Frank mintára szervezz magadnak új államot, ehhez összes törvénytárunk, ha szépen kéred, megkapod. Megtanítunk szépre, jóra, beszédre és írásra, frank lovagok okítanak páncélos bajvívásra. Jóindulat tüzel minket, hogy így van, azt láthatod, amikor majd szép Gizellát királynédul megkapod.
Is Ta Ba Nu úrnak nincs értelme, kereszteljük Estvánra, Is Ta Úr-Kám Esztergom lesz, s ne gondolj életfára! Hetedhét országnak tája nem létezik, mese az, valld be magyar, álmodtad csak, helyesebben hazudtad! Isagila, Szép Heléna, Szék Úr Út és Zikkurat, Menelaos Mén-Ila-Ős...ne hadoválj zöldakat! Eket. Amazonok nem léteznek, Hímasszonyok végképp nem! Tanuld már meg! Nincs egyéb, csak női nem, és férfi nem!
Homéros és Hon-Úr-Ős? A magánhangzót ismered? Székely írás? Nem írás az! Csak kaparsz a fába valamiket. Árgyélus, Fehérlófia, Argosz, Lebadia, Attika, hazudsz, látod, mondom én, hisz az a görögök otthona. Görög vagy te? Nem vagy görög. Frank vagy-é hát? Frank se vagy. Francia sem, római sem, ne jártasd a szájadat!
Milyen sem? Hogy szem? Mi? Szem úr? Samas, Szemes, Nippur Nap úr? Lázad van, vagy mi a szösz? Ia-Ra Kelt? Ha jót akarsz, így énelőttem nem köszönsz. Jó reggelt mondj, szépen beszélj, e badarságot elfelöjtsd! Ejtsd.
Báb-Ila, ezt meg ne halljam, s főleg, Babba Maria? Keddasszony, az mi a csuda? Mondd csak azt, Szűz Mária! Istenanya, nem Istáret, az ég áldjon, figyelj ide, Thana fia, áldjon meg a magyarok Is-Tana! Tene.
Etel-kuzu, Etel, Itil, Attila és Is Ta Ra Et? Nem csoda, ha mostanra már nem tudod a nevedet. Makogsz nekem, ahelyett, hogy érthetően beszélnél, ha rám figyelnél, a végére még homo sapiens lehetnél. Astor? Azzal mit akarsz, hisz latin az, és nem magyar. Én megöllek, ha nem hagysz engem békén



végre Istárral! Most meg sólyom! Milyen sólyom, vadászatra készülsz tán? Turul? Olyan madár nincsen, már megint csak hazudtál.
Gara? Ugyan milyen gara? Vadászsólyom! Kac, kac, kac! Okosabban tennéd, hogyha összeszednéd magadat! Danaidák? Görög az is, ó, hogy Dana verjen meg! Hellénekből kovácsolnál híres-neves ősöket?
Iszá?
Igen.
Jézus neve.
De nem magyarul, arabul! Még hogy róla kapta nevét fejedelmed, Géza úr? Jesse volt ő, vagy tán Isse, barbár, pogány magyar úr. Parthogenesis, szűznemzés, parthusok, és főkötő? Ilyent visel mostanában minden rendes magyar nő? Hát nehogy nekem kitaláld, hogy Jézus a te nagyapád! Istenuccse agyoncsaplak, ha nem fogod már be a szád. Parthuslövés, nyilazgatás, hátrafelé, lóháton? Na, most aztán elég volt, vagy olyat kapsz, hogy megbánod!
Felébredtem, fel bizony, s a kezem benn a bilibe. Tiszta szívből vágytam vissza a dimbes-dombos Uralbe. Ba.
Hisz ott is jártam valahe. Ha!
Eston... Észt-hon... Est Úr Hona...
Hogy kerültem én oda?
Ég áldjon, egykori hazám, szép Dentü-Mogeria!
Vagy Ódon-Ta-Mag-Aria?
Régi tanyája magyar népnek?
Hát, én már semmit sem értek!
Mezo-pot-amia? Pot, fot, fod, főd, föld. Emes földjének népe?
Emese álma. Egy népfolyam szétszéledése...
Mag-ár.
Az emberiség magjának árja?
Vagy csak egy nyugtalan éj álma...?
-
Pocskondiázás „tudományosan”.



„Ma világszerte vannak, akik úgy vélik, tudományos vizsgálat csak az lehet, amely előre kész programmal, tudatosan szembehelyezkedik mindenfajta hagyománnyal, és azt cáfolni igyekszik. Eszerint már a puszta, indok nélküli tagadás is tudománynak, „felvilágosultság”-nak számít, mert hiszen – e felfogás szerint – semmi, ami monda és legenda köntösében jelentkezik, eleve nem lehet igaz.” – írja egyik művében Dümmerth Dezső.
És valóban!
Egészen friss könyv, Új Képes Történelem sorozat, „Árpád jöve magyar néppel” című kötetében ezt olvasom:
„A szlávok, mivel az egykori onogurok ( Kovrat birodalma) helyére, a Don-Dnyeper- vidéki Levédiába vándoroltak a magyarok, ongri, ungri néven emlegették őseinket. Az ő elnevezésüket vették át a nyugati krónikások... A szláv közvetítéssel nyugatra jutott ongri-ungri névből keletkezett hungrihungari elnevezéstől egyenes út vezetett a hunokig, így lettünk a dús fantáziával megáldott, hiszékeny és felületes nyugati krónikások szerint eleinte az avarokkal, majd a hunokkal azonosak... Az ezredforduló előtti századról, s még inkább az azt megelőző időkről írva a magyarországi krónikások kénytelenek voltak a nyugati – a magyarsággal szemben ellenséges szemléletű – feljegyzéseket használni... III. Béla egykori jegyzője, az ismeretlen nevű, ezért Anonymusként emlegetett krónikás a magyarok tetteit regényes elbeszélésben dolgozta fel, melynek helyszínei valóságosak ugyan, maga a história viszont az utolsó szóig az írói fantázia terméke. Szerinte a magyarok voltaképpen szkíták...Az első évezred sztyeppei népei vezetőinek körében szinte általános volt, hogy Attilára igyekeztek visszavezetni a családfájukat...”
Ez hát kérem a mai, hivatalos vélekedés.
A magyar középkort valaha, valaki kitalálta.
Mondjuk példának okáért mindjárt Anonymus, Kézai Simon és sokan mások. Honnét a csudából sejthetnék ők az igazat néhány évtizeddel később? Azt ugyebár, hogy mi történt pontosan az ő születésük előtt nyúlfarknyi idővel, csakis nekünk, huszonegyedik századi lángelméknek van jogalapunk tudni, de nekünk aztán tévedés nélkül!
A szlávok pontosan tudták, honnét a csudából érkeztünk. Nem volt titok előttük, hogy előzőleg Levédiában, Kovrat elnéptelenedett hazájában laktunk. Ellenben az, amit finnugor tudósaink manapság is, telitorokkal hangoztatnak, tudnillik hogy a hunok a bolgárok ősei voltak, no, azt már bezzeg nem tudták a mi drága szláv – bolgár - barátaink. Mert ha csak sejtelmük lett volna róla, nyilván nem testálják ránk a tulajdon nevüket.
(Egyébiránt roppant érdekes megállapítás ez is. Lentebb idézni fogok majd egy szöveget, de nem hagyom ki ezen alkalommal sem, jobb kétszer, mint egyszer sem! „Az eredetileg magyar érzelmű Trefort Ágost (1817-1888) Vallás- és Közoktatásügyi miniszter a kancellária által ráerőltetett finnugor őstörténet elleni tiltakozó magyaroknak a kor szellemének megfelelően így válaszolt: "Tisztelem az urak álláspontját, nekem azonban -, mint miniszternek - az ország érdekeit kell néznem, és ezért a külső tekintély szempontjából előnyösebb finnugor származás princípiumát fogadom el, mert nekünk nem ázsiai, hanem európai rokonokra van szükségünk. A kormány a jövőben csakis a tudomány ama képviselőit fogja támogatni, akik a finnugor eredet mellett törnek lándzsát. Az "elfinnugorosodás" folyamata ezzel elindult.”
Kiszely István, A magyar nép őstörténete című könyvéből idéztem. És látjuk, a magyarnak, a napi politika érdekeit kiszolgálván, nyugati rokonságra volt szüksége. Európa összes népét „indogermánoknak” nevezzük, ők tehát rokonnépei egymásnak. Ugyanakkor tudósaink jó ideje



hangoztatják, hogy a hunok leszármazói a szlávok, nekünk magyaroknak közünk nem volt Attilához. A magyar krónikák hunnak nevezik a magyart, bolgárnak a bolgárt. Ebből bárki számára nyilvánvaló, hogy a hun a bolgár, a magyar meg akárki, mert a magyar krónikaírók mindig hazudoznak, tehát amit leírtak, annak az ellenkezője igaz. Ámbár a világ összes, korabeli krónikása a magyarokat nevezi hunnak is, avarnak is, de egy vállrándítással, roppant tudományosan, kijelenthetem, hogy tévednek mind. Helyesebben a nyugatiak tévednek, a magyarok hazudnak.
Rosszul látom tán a helyzetet, de számomra úgy tűnik, semmivel sem jutottunk közelebb a nyugati rokonsághoz. Addig mi származtunk Attila véréből, ők nem. Nem voltunk rokonok. Most ők származnak Attila véréből, mi nem. Most sem vagyunk rokonok. De akkor mire volt jó az egész? kérdem nagyon tudománytalanul.
Megszoktuk már, hogy a kémia, a fizika, a biológia a nagypolitika fegyverhordozójává lett, de a csicskás talán találóbb arra, amit e tudómányok művelői tettek és tesznek. De már a történészek is?)
Tehát a nyugati népek pontosan tudták, honnét a csudából érkeztünk.
De hogy kik is vagyunk...?
No, azt vajon honnét is tudhatták volna?
Nem értenek ők ehhez!
Ezek a féleszű nyugati krónikások meg, makacsul minket neveztek hunnak is, avarnak is, holott a hunoktól a bolgárok származtak. Őket meg a világ összes kincséért nem nevezték így. De még maguk a bolgárok is hunoknak neveztek minket, meg ungaroknak – pontosabban ungrinak csúfoltak! -, mert ők maguk sem voltak tisztában azzal, hogy mi nem ők vagyunk.
Ki látott már ilyet?
Vajon miért akarták minden áron ránk húzni, hogy Attilától származunk?
A még annál is inkább féleszű magyar krónikásokról meg jobb nem is beszélni! Sejtelmük nem volt az egészről, összehordtak hetet-havat, csak hogy írói hajlamaikkal kérkedhessenek. Egy szavuk sem igaz! Persze hogyha olyan roppant tudással rendelkeztek volna, mint mi – akarom mondani finnugor tudósaink -, ezer év múltán, akkor merőben más lenne a helyzet.
De így...!?
Anonymus III. Béla jegyzője volt, mert mi így gondoljuk, és ha mi így gondoljuk, akkor másképpen nem is lehet. Bizonyíték erre sincs, de számunkra ez a következtetés a legszimpatikusabb.
És persze fantáziaregényt írt, semmi egyebet.
Csendesen jegyzem meg, hogy István fejedelem és Tar Zerind fia Koppány harcának idején II. Szilveszter pápa, míg III. Ottó jóvoltából el nem érkeztek hozzá a hírek István győzelméről, éjt nappallá téve aggódott, vajon miféle veszedelmet szabadítanak a katolikus világra azzal, hogyha magukra hagyják a szkítákat.
Úgy tűnik, ez a szkíta–ügy nem egyedül Anonymusnak volt mániája. Az ember hajlamos azt hinni, hogy amit többen állítanak, annak azért lehet némi alapja.
De nem!



Amit többen állítanak – teszem fel krónikások – azt egymásról másolták. Ha nem krónikások, csak egyszerű hétköznapi emberek, akkor meg félre lettek vezetve. Amit egyvalaki állít, sehol máshol nincs nyoma, arra meg ugyebár nem találni adatot, vagyis kitaláció.
Adatszűrés felvilágosult módra!
Előbb a kukába gyömöszölök mindent, de mindent, azután rettentően kétségbe esem, mert nem állnak rendelkezésre a kellő adatok, kitalálom a magyar középkort, mert valamit mégiscsak mondanom kell, végtére is ezt várják tőlem, végül lefitymálom a krónikásokat és műveiket, mert kitaláció, fiktív történet az egész, méghozzá a javából.
Újabb friss irodalom, Milleniumi Magyar Történelem, Anonymus geszta Hungaroruma Veszprémi László, valamint Kézai gesztája, Bollók János fordításában.
Anonymusra vonatkozóan, idézem:
„53. A mű meghatározó jogi természetű érve, hogy az Attilától egyenes ágon származó Árpád a honfoglalással csak jogos örökségét veszi birtokba.”
„60. Feltehetően a Reginónál szereplő 889. évből rossz olvasat révén létrejött évszám.”
„108. Az ajándékozás leírása a Nagy Sándor-történet alapján...”
„211. ...ez is a Nagy Sándor-történetből kölcsönzött fordulat.”
És „A mű hatása”:
„Az utóbbi évtizedek intenzív hazai kutatásainak eredményeként Anonymus művét egyre inkább annak tekintjük, ami valójában: az 1200 körül rendelkezésre álló helynevek, mondák és nyugati krónikák alapján megírt regényes gesztának, egy történeti igényű, de alapjában szépirodalmi alkotásnak, aminek csak áttételesen, meglehetősen véletlenszerűen van köze a honfoglalás valós eseményeihez...”
Kézaira vonatkoztatva, idézem:
„...annak szerzője szinte kijegyzetelte Anonymus művét...”
„6. ...Máig vitatott, hogy a magyarok a németektől ismerték-e meg az Attila mondakört, vagy azzal még vándorlásaik során, a keleti nomád népek között találkoztak.”
„46, Vö. Névtelen krónikás...”
„47. Vö. Névtelen krónikás...”
„49. Vö. Solinus...”
„50. Vö. Hérodotosz...”
„56. Vö. Kézai...”
„61. Fiktív név...”
„67. A Geticában előforduló egyik név... hatására alakult ki...”
„68. A Geticában Attila testvérének, Bledának a személyneve és a Magyarországon Attila városának tartott Óbuda neve szerencsésen egybeesett. Buda alakot csak a magyarországi hun-történet használ.”



„78. Kézai összeolvasztotta a Nibelung-ének Dietrich von Bernjét a történeti források Theodoricus gót királyával...”
„80. Képzelt név. Forrása talán Polentia (Getica, cap. 30.) esetleg egy Kézai által félreolvasott római felirat.”
„88. ...a leírás további részletei talán egy magyarországi nagy Sándor- történetből származnak...”
„89. A Nagy Sándor-hagyományt követő leírás. Attila udvarának leírását a német hősi epika (Nibelung-ének stb.) hatásával is kapcsolatba hozzák. A leírás kiáltó ellentétben áll az Attila udvarának puritán jellegéről tanúskodó egykorú forrásokkal.”
„111. Az útvonal ismét Kézai útiélményein alapul.”
„123. ...egy azonos nevű magyar vezér tényleg hadakozott Itáliában de az egyezés véletlen műve lehet. Cato személye a korabeli jogi szakkönyvek révén jól ismert volt.”
„126. ...talán a székelyek magyarországi vándorlásuk közben ismerkedhettek meg Csaba mondájával...”
„127. Attila és Honoria házassága Kézai fikciója, csak a magyarországi hun-történetben fordul elő.”
„131. ...Kézai olvasta Jordanesnél a nedao-i csataleírást...”
„147. Kézai a bizánci császárt akarta megnevezni, de helytelenül tette.”
Nos, ennyi talán elegendő, sőt, bőven sok, hogy lássuk, mire gondolok. Szolgálhatnék még jó néhány csípős megjegyzéssel, amitől Anonymus és Kézai is forog a sírjában, s amelyet komoly szaktudással rendelkező, magyar tudósok engednek meg maguknak manapság. „Az utóbbi évtizedek intenzív hazai kutatásainak eredményeként” mára oda jutottunk, hogy már krónikásaink puszta nevének említése is egyfajta pocskondiázásként hat.
Elképzelem, amint ezek a szerencsétlen középkori krónikások lélekszakadva futkosnak a fellelhető összes irodalmi – külföldi irodalmi – mű után – különös tekintettel a német hősi epika becses termékeire, no meg persze útleírásokra és kivált a jogi szakkönyvekre -, hegyeket rakosgatnak azokból maguk körül, és buzgón körmölni kezdik belőlük az adatokat.
Királyaik szórakoztatására!
Olykor, hogyha a kimásolt badarságokat nem találják elég fantáziadúsnak, zimankós téli éjszakákon, egy-egy szál gyertya lángja mellett, amit gyakorta meg-meglenget a bezárt ablakdeszkákon beáradó jeges szellő, ajkukhoz érintik írószerszámaikat, és elmélyült fantáziálásba kezdenek, csak hogy a magyaroknak felesleges legyen a regösök csacska énekeire figyelmezniük.
Néhanap afféle fantazmagóriákat vetnek papiruszra, amit sehol máshol nem olvasni, ez egyértelműen azt bizonyítja, hogy kitalálásról van szó.
Máskor csak másolnak, mert nincsen fantáziájuk. De még másolni sem tudnak rendesen a nyomorultak. El-eltévesztenek, rosszul értelmeznek, helytelenül olvasnak és másolnak át egy-egy adatot.
A magyarok és a székelyek szerencsére sokat jöttek-mentek, útközben itt is, ott is ragadt rájuk valami, a szutykon kívül persze. Fantáziátlanok ők is, hisz vagy más népek mondáit mesélik nagy átéléssel, vagy badarságokat hordanak össze. Attila testvérét meg – micsoda mázli! – épp úgyan nevezték, amiképpen a magyarok egyik városát.



Nicsak! Ezt a lehetőséget nem lehet kihagyni!
Ennek a piszok császárnak meg az istennek nem jut eszembe a neve, kitalálok hát helyette egy jól csengő elnevezést. Fel sem tűnik senkinek, hisz olvasni a kutya sem tud. De micsoda sikerem lesz a frissiben elkészült regényes gesztámmal, amit a nyugati népektől lestem el! Hogy kapkodják majd a könyvesboltok polcairól!
Az esetleges egyezés a megtörtént eseményekkel pedig, kizárólag a véletlen műve lehet!
A két geszta fentebb emlegetett, legújabb kiadása nemrégiben jelent meg, s jómagam nem hinném, hogy aki egy efféle művet ad piacra, ne járna utána a dolgok időközbeni alakulásának. Sajnos a magyar – és nem csak a magyar – történelem nem az a valami, amit ha húsz esztendeje megtanultam, tudom ma is. Ez így kérem egyszerűen nem állja meg a helyét. Amit húsz esztendeje megtanultam, azt most jobb, ha elfelejtem!
Egyvalamiről ugyanis a szerzők és a kiadók nem vesznek tudomást.
Krónikáink huntörténetének kitalált mivoltára a legmegdönthetetlenebb bizonyítéknak mindeddig az időbéli zavart mondották azok, akik bármi áron cáfolni vágytak Kézai, Anonymus és a többiek állításait. Mert ugyebár miképpen fordulhatik elő, hogy a 920 tájékán világra jött Álmos, Attila sarjainak ötödik generációjába tartozzék, amikor kettejük között kerek 467 esztendő pergett le a történelem színpadán?
Azonban 300 – sőt, 323 (!) - esztendőt visszaszámolván, nyomban a helyére kerül minden. Mintha az egyik kirakó darabja véletlenül átkeveredett volna a másiknak a dobozába. Ilyesmi, a csintalan, figyelmetlen lurkók esetében bármikor megeshetik. Keressük hol is a helye, keressük szorgalmasan, és a kép sehogyan sem áll össze. De amint ráébredünk, hogy ez a puzzledarab egy másik puzzle darabja, menten megszűnik a probléma.
De ha már olyan hajthatatlan puzzlejátékosok vagyunk, hogy makacsul ragaszkodunk az összes, dobozban lelt darabhoz, még akkor is, ha többen váltig állítják, hogy annak ott nincsen helye, akkor is, legalább figyelmeztetnünk illenék az utánunk következőket, hogy amennyiben ők sem lelik a megoldást, a probléma gyökere esetleg itt keresendő. Kivált, mivel még azt is el kell ismerjük, hogy a kép további darabjai amúgy a helyükre illenek. Még azok is, amelyek sehogyan sem passzolhatnának, amennyiben a többi darabokat nem a megfelelő helyre illesztettük.
Az a fajta tagadás, amit a fentebb említett, nemrégiben megjelentetett könyv képvisel, a legújabb tudományos felfedezések – még ha csak feltételezések is netán – fényében makacs szőrszálhasogatásnak tűnik, s az én szememben ugyan messze áll a tudományosságtól.
Szinte hallom, mint hördülnek fel e pillanatban többen is: Ugye, megmondtam! Láttam előre! Vérszemet kap a sok kontár, és nyomban új elmélettel hozakodik elő, amint fülébe jut az a bizonyos, kitalált háromszáz esztendő.
Nos, erre én csak annyit felelek: A krónikák hazudhatnak, de a tények attól még tények maradnak. Jómagam hosszú-hosszú esztendők óta igyekszem kihámozni az igazat az ilyen-olyan állítások kavalkádjából. De – sok tudósunkkal ellentétben – én nem úgy fogtam hozzá, hogy: Na, most aztán megcáfolok minden adatot, ha törik, ha szakad.
Épp ellenkezőleg!
Én hittem a krónikások igazában, akkor is, amikor mit sem hallottam még az idő meghamisításának elméletéről. Ha nem hittem volna nekik, bele sem fogok a kutatásba. Amolyan igazságszeretetféle,



vagy csuda tudja, mi lehet ez nálam. Egyszerűen bántja a szemem, ha ok nélkül ócsárolnak embereket, kivált, amikor az illetőnek történetesen már védekezni sincs lehetősége. Szegények, ha csak sejtették volna, hányszor, de hányszor tapodják majd sárba emléküket, csak mert a mai kor embere nem lát az önteltségtől, s ha valami nem smakkol, nyomban másokban keresi a hibát, hisz ugyebár ő maga hibátlan!
És hiszek bennük most is, még inkább, mint valaha.
Heribert Illig időhamisítás-elméletét többen kétkedőn fogadják, de az az igazság, hogy akár meg is feledkezhetünk róla, a krónikák attól még igazat mondanak.
Tisztelt „História”-szerkesztő hölgyek és urak!
Ha az embernek igazolása van elmebéli képességeiről, az még nem jelenti, hogy feltélenül hinni is fognak neki. Folyóiratuk hasábjain Önök oldalakon át bizonygatják, milyen nevetséges Illig feltételezése a kitalált középkorról, és úgy védelmezik az Illig által sosem létezettnek minősített germán uralkodókat, krónikákat, hamis vagy nem hamis okleveleket, akár anyatigris a kölykeit. Ugyanakkor valamivel lentebb ez áll: „... vonhatnánk meg a vállunkat a magyar honfoglalás regényes és javarészt kitalált történetét a 13. század elején elbeszélő Névtelen (Anonymus) kedvelt fordulatával élve, hiszen az elmélet képtelensége nyilvánvaló.” (Mármint az idő- és történelemhamisítás elmélete, persze.)
Nos, véleményem szerint, ennek épp ellenkezőleg kelle lennie! A magyar tudós ne más nemzetek hírnevét igyekezzék öregbíteni, hanem tulajdon nemzetéét, az lenne a dolga! Az a magyar tudós, aki el nem képzelheti, hogy egy nem magyar krónikás is állíthat valótlant, hogy egy nem magyar nép történelme meg lehet hamisítva, hogy egy nem magyar ember hazudozhat, ellenben a magyar krónikásnak egyetlen szavát sem hajlandó nemhogy elhinni, de fontolóra venni legalább, nos, az a magyar tudós az én szememben nem tudós. Legyen pártatlan, de ez, amit a hivatalos történetírás Magyarországon ma művel, nem pártatlanság. Ha valaki nem mond igazat, az csakis, egyedül és kizárólag a magyar krónika lehet? Ha valaki jobb színben igykszik feltüntetni nemzetét, ha valaki hazugságok árán próbál különbnek látszani, az csakis a magyar krónikás, a magyar ember lehet? Ez aztán a tudós vélemény!
A finnugor elméletet védő gát átszakadt, s bár többen foltozgatják, a víz mostantól csordogálni fog, és eljön az idő, amikor végérvényesen áttöri az elébe emelt falakat. Tudósainknak – mármint lelkiismeretes tudósainknak - a finnugor mese mérgével átitatva, az elmúlt évtizedek során meg sem fordult fejében a gondolat, hogy eredetünket, őseinket kutatván, az Uralnál távolabbra merészkedjenek. De ennek mostanra vége szakadt. Illig megtette az első lépést, s ha elméletét megcáfolják is, mostanra ezer és ezer irányban indult meg a kutatás. Mostanra nem istenkáromlás Keleten keresni a magyarok őstörténetének nyomait, nem tudatlanság és főképp nem tudománytalanság követni a krónikákban fennmaradt, éles nyomokat, melyeket tévútnak hittünk, s tudatosan kerültünk el annyi éven át, noha e nyomok, s egyes-egyedül ezek a nyomok visznek a jó útra bennünket.
Népünk az, ami. Krónikásaink elmondják, miképpen lett azzá, ami.
S hogy az, ami, készségesen elismerjük mi magunk is.
Éppcsak a miérteket igyekszünk cáfolni. Illetve, igyekeznek sokan.
Pedig időközben más tudósok rég bebizonyították, hogy a jelzett időben, akkor, amikor nekünk magyaroknak a többi finnugor törzsekkel nagy egyetértésben Szibéria területén kellett volna



terelgetnünk a nyájainkat, vagy csak lűdöznünk a szarvasokat, meg szedegetnünk a bogyókat, nos, fájdalom, Szibéria egész területe, de úgy általában a Kaukázustól északra eső területek, akkoriban emberi megélhetésre alkalmatlanok voltak. Jég és hó borított mindent, több méteres hótakaró, amin – legyünk bár akármilyen elszántak, és kiszámíthatatlanok, mi magyarok – ha a fejünk tetejére állunk sem tudtunk volna megtelepedni. Még akkor sem, ha becses főtáltosaink előre röppennek az időben, és északra irányítják a népet, csak mert az elkövetkezendő évszázadok homályba vesző messzeségében jártukban-keltükben, megesett a szívük huszadik századi leszármazóikon, akik váltig bizonygatják, hogy mi bizony ott éltünk akkoriban. Nekünk magunknak is, akárcsak mindahány, korabeli népnek, a Kaukázustól délre kellett élnünk akkoriban. Egyetlen kivétel létezik. Ha öt-hatezer esztendeje a magyarnak híre-hamva sem volt. Ám ezen feltételezést el is vethetjük nyomban, amint eszünkbe villant, hogy nyelvünk a legóvatosabb számítások szerint is hat-hétezer esztendős. Ahol meg magyar nyelv létezik, ott magyar embernek is léteznie kell, ez ugyebár nem kérdéses. (Ámbár a „tudós” válasz készen áll már erre a tézisre is. A magyarság valaha nyelvet cserélt, ez a magyarázat mindenre. Tehát bátran lehetünk finnugorok, és most már nem is csak egyes szavunkat csentük más népektől, hanem egész egyszerűen kihajintottuk régi nyelvünket, és a magyart tettük magunkévá ahogyan nemsokára kihajintjuk a magyart és angolul fogunk beszélni! – nyilván csak azért, hogy minél több fejtörést okozhassunk a XX-XXI századi tudós zseniknek.)
Dümmerth Dezső könyvében, az imént említettnél pár oldallal odébb arról olvashatunk, milyen kételkedve fogadják a szakemberek a feltételezést, miszerint civilizálatlan, írástudatlan népek emlékezete évszázadokra, esetlegesen évezredekre nyúlhat vissza. Nincsenek okmányaik, anyakönyveik, sőt, mégcsak írni sem tudnak.
Mi, a mai kor művelt, írástudó, civilizált embere, rendelkezünk anyakönyvekkel, okmányokkal, dokumentumokkal. Írunk könyveket, emlékezéseket, írunk sok mást. Saját tapasztalatból tudom, hogy manapság sem mindig az kerül lejegyzésre, ami valójában megtörtént. A saját két szememmel olvastam nemrégiben „hiteles történelmi összefoglalót”, ami épp az ellenkezőjét tudatta velem annak, mint amire magam is, tisztán emlékszem. A mi leszármazóink, száz, ötszáz, ezer év múltán még minálunk is sokkalta inkább zavarba jönnek majd, ha nemzetük múltjáról kell számot adniok, és ez már egyedül a mi hibánk. Sok, és sokféle irodalmi kiadvány lát napvilágot, ami kevésbé szolgálja az utókor pártatlan tájékoztatásának eszméjét, ám annál inkább az aktuális politikai érdekeket. Elferdítjük a valóságot, ilyen-olyan okoknál fogva. De mi már, a naiv, középkori krónikással ellentétben, tudatosan teszünk így.
Vajon mit gondol majd rólunk az utókor?
Vajon miféle erkölcsi alapon vádoljuk hazugsággal Anonymust? (Akinek krónikájáról nem lepne meg, ha hamarosan kiderülne, hogy Európa egyetlen, mindenben hiteles krónikája. Persze ilyesmi nem derülhet ki egykönnyen, hisz felelős gondolkodású nem magyar tudós sosem híresztelne szét a világban effélét, ha mindjárt ez a meztelen igazság, akkor sem. Bezzeg ennek ellenkezőjét a mi tudósaink híresztelik szívvel-lélekkel, igaz, nem igaz, mit sem számít. Mintha azért kapnák a havi járandóságukat, hogy örök időkre nevetségessé tegyék, sárba tapossák tulajdon véreiket.)
Mint mondottam, vannak anyakönyveink, dokumentumaink. Saját tudásunkat és saját műveltségünket mindenek felett állónak hisszük. Jobb esetben szelíd mosollyal, rosszabb esetben pökhendi, lenéző gőggel tekintünk a régi korok tudására.
Pedig lenne mit tanulnunk a régiektől!



A világ összes létező és valaha létezett anyakönyve sem elegendő, ha arra a kérdésre keressük a választ, miféle sors juthatott I. András törvénytelen, György nevű fiának, vagy III. Béla királyunk Géza nevű öccse fiainak.
Sorsuk ismeretlen a mai kor géniuszai előtt.
Erről nem „hazudtak” semmit a krónikák, hogy megcáfolhassuk.
Hogyha lennének totemfáink, királylajstromaink, és hogyha „tudatlan” elődeink módjára, évezredek óta vezettük volna családfánkat, még ha csak foghíjasan is, most talán megválaszolhatnánk a kérdést, amely így hangzik:
Kihalt-e az Árpád-ház?
Örökre eltűnt-e a föld színéről az a mágikus képességű dinasztia, amely, Dümmerth Dezső szavaival élve, felnevelt egy nemzetet? Vagy élnek még néhányan e földön, akik, még ha tudtukon kívül is, de magukban hordozzák ezt az ősi, nemes vért, aminek elegendő egyetlen cseppje, hogy az, akinek sejtjeit táplálja, képes legyen a szeretetre, az önfeláldozásra, a mások iránti aggodalomra, féltésre, s az alázatnak arra a ritka fajtájára, amely magasan társai fölébe emeli az embert, s aminek első királyink köszönhették a feléjük irányuló, feltétlen tiszteletet?
Ha nem hagytuk volna mindörökre elveszni elődeink tudományát, ha nem szégyelltük volna e „tudománytalan tudást”, Álmos, Árpád, István, László, Kálmán, Béla neve talán ott állhatna most is, fába faragva, ezer esztendős faragással, márványba vésve ezer esztendős véséssel, vagy aranyba foglalva, ezer esztendős ötvösmunkával. És még akkor is évszázadokkal lenne újabb, mint a Szent Korona, ami – történelmünkkel karöltve – maga is megjárta a maga kálváriáját, de talán nem kell már túl hosszú ideig várnunk, hogy megismerhessük végre valódi „kilétét”.
Ha nem lennénk oly pökhendiek, oly gőgösek, oly hitetlenek, mint amilyenek vagyunk, mi, civilizált emberek, a tudomány netovábbjai, akkor talán nem vennénk személyes sértésnek, és nem titkolnánk el azzal a dölyfös kivagyiságunkkal, hogyha szívünk mélyén tisztelet gyúl valaki, egy másik ember iránt.
Hogyha hinnénk sok minden másban, nem egyedül legyőzhetetlen fölényünk, magasabbrendűségünk és egekig csapó tudásunk lenne képes megingathatatlan hitet verni lelkünk mélyén, talán láthatnánk mi is csodákat, ahogyan látott a középkor „hazug” embere. Talán még azt a csodát is megérhetnénk mi, magyarok, Álmos vérei, hogy a neki kijáró tisztelettel, hálával, jó szívvel emlékezünk nemzetünk atyjára, s annak utódaira, és ezen csodálatunkat kinyilvánítandó, éppoly ámulatba ejtőnek találjuk homályba vesző alakjukat, akárcsak Hódító Vilmosét, I. Ottóét, Kolombusz Kristófét, vagy Capet Hugóét. Ezen csodálatunkat kinyilvánítandó, legalább királylajstromszerűen, foghíjasan emlékeznénk Árpád-házi királyinkra, államalapító dinasztiánkra, és meleg érzetek kelnének szívünk mélyén, hogyha őrájuk gondolunk. Őrájuk, akiknek így vagy úgy, de létünket köszönhetjük.
Csoda lenne mindez?
Vagy talán tartozunk nekik ennyivel?
-



Jól van, jól van, de kit érdekel?
Talán nem árulok el titkot, ha elbeszélem, micsoda érdektelenség fogadta készülő sorozatomat az Árpád-ház fejedelmeinek, királyainak életéről. Ezer és ezer helyen próbálkoztam szponzorokat keresni a megjelentetéshez, mindhiába. Emaileket, floppykat, leveleket küldözgettem az ország minden tájára, s hogyha azt írtam: Turul-sorozat, válaszra is alig méltattak.
És ez bizony szomorú.
Amikor az ember azt látja, hogy a felnövekvő generáció alig tud valamit a magyar történelemről, azon belül még kevesebbet államalapító dinasztiánkról, amikor a televíziós vetélkedők szájtátva csodált, művelt résztvevőinek tudása megáll az ide vonatkozó kérdéseknél, és szinte csak azoknál, akkor az ember elgondolkodik.
Miért?
Miért vagyunk mi, magyarok ennyire közönyösek a saját múltunkkal szemben? Iskoláinkban angol, francia, német és amerikai történelemmel tömik gyermekeink amúgy is túlterhelt agytekervényeit, és épp a saját históriánk az, aminek már nem jut hely. Az esélyt sem adjuk meg nekik, hogy magukénak tudják a magyarok – őseik - történelmét, hogy tiszta szívből mondhassák:
„És amikor Árpád hazatért, háta mögött a Magyar Törzsszövetség hét törzsével, hogy egyesítse a még megmaradt magyar törzseket, hogy hazát adjon nekünk, ahogyan tette már annyi, hasonló nevű elődje a vízözön óta, hogy két, erős karjával egybe fogja, kebelére ölelje és megóvja a reá váró, biztos pusztulástól a mi maroknyira fogyatkozott nemzetünket, nos, Árpád atyánk bizony tudta, mit csinál. És azt is, hogy miért. Művére a koronát Szent István tette fel, s ha ők nincsenek, most nem vagyunk mi sem.”
Romantikus képzelgések?
Meglehet.
A hála, a tisztelet manapság kiment a divatból. Az emberi természet sajnos mindig hordozott magában előnytelen tulajdonságokat, és a technika korában e tulajdonságok elhatalmasodtak rajtunk. Egoisták, törtetők lettünk, s a nagy pénzhajhászásban képtelen vagyunk már arra, hogy felnézzünk valakire, hogy jó szívvel gondoljunk azokra, akik megérdemlik. A televízió, a Világháló és hadd ne soroljam, szinte erővel dugja az orrunk alá a kötelezően istenítendő, úgymond bálványokat. Rajongva tisztelünk színészeket, énekeseket, mert ezt teszik mások is, és közben jottányit sem foglalkoztat minket, hogy vajon kiérdemelték-e e tisztelet, avagy sem.
De ha megkérdeznénk miért, nemigen tudnánk megfelelni rá.
Mi magyarok pedig különösképpen híresek vagyunk ahhoz való hajlamunkról, hogy lepocskondiázzuk önmagunkat, és szolgamód majmoljuk bálványainkat, akik azonban az esetek jelentősebbik részében nem nemzetünk fiai. Mert annál azért jóval büszkébbek vagyunk, hogysem velünk egyívásúra nézzünk fel. Mi történhetett vajon a büszke magyar nemzettel, hogy mialatt a többi népek öntudata felébredt és megerősödött, addig az övé tán örökre odaveszett?
Ámbár effélékről beszélni manapság nem divat. Szempillantás alatt antiszemitának, rasszistának, neonácinak bélyegzik, rossz szemmel kezdik nézni azt, aki mégis beszél róla. Ahogy a cigány egy ideje



már nem cigány, hanem roma, és cigány mivoltát tagadni igyekszik, úgy talán mi sem vagyunk már magyarok, tagadjuk meg magyarságunkat!
De akkor mik vagyunk?
Kik vagyunk?
Kilógunk a sorból így is, úgy is, hisz nyelvünk is más, erővel kellett „rokonokat keríteni” neki, és a hivatalos vélekedést véve alapul, mi vagyunk az egyetlen nép, aki még tulajdon történelmét is meghamisítani igyekezett, hisz krónikásaink hazudoznak, népünk meg – élen a székelyekkel – kitalált, elcsent mondákat, regéket mesél, immáron évszázadok óta, még eredetmítoszunk is a képzelet szüleménye.
Lehet, hogy mi magunk is a képzelet szüleményei vagyunk?
Nem is létezünk talán, csak azt hazudjuk?
De elég ebből!
Mint mondottam, elenyésző az a tudásmennyiség, amit gyermekeink megtanulnak az iskolában népünk múltját illetően. Szégyenletesen kevés. – hangoztattam a múltban, és teljes hittel. De időközben ráébredtem miért olyan kevés, amiképpen arra is, hogy ez a szerencse!
Mostanra mindenki, akinek hangyányi beleszólása lenne a történelemtankönyvek tartalmába, gyanítja – sőt, tudja! - hogy azokkal nincs rendben valami. Valahol a szívük mélyén érzik, hogy a régi álláspont, a finnugor elmélet tarthatatlan. De még nem merik, többen meg nem is akarják elhinni azt, amit helyette tanítani kellene az iskolákban. Ez a hitetlenkedés, ez a bizonytalanság, önmagunk megkérdőjelezése is a százötven éve kitalált, s a nemzet lelkét azóta is, belülről mállasztó finnugor elmélet, s a vele járó összes kolonc hihetetlen romboló hatásának végeredménye. Olyanokká lettünk, amilyenekké százötven esztendeje valahol, valaki tenni akart minket, magyarokat. Elvesztettünk büszkeségünket, de valljuk be, nem is csoda. Elvesztettük önbizalmunkat, s az egymással szembeni bizalmunkat is, pedig valaha mi voltunk a világ egyetlen népe, ami arról volt híres, hogy adott szava esküszámba megy, s az élete árán is tartja magát ahhoz.
(Mondj igazat betörik a fejed alapon a magyarok ezen tulajdonságát valóban károsnak, nemkívánatosnak kell mindősítenem. Féleszű őseink többször megütötték a bokájukat becsületességük miatt, ugyanis – ha még nem eszmélkedtünk volna rá – a rossz elnyeri méltó jutalmát, a jó pedig méltó büntetését. Trianon előtt Európa összes állama hódító politikát kezdett, kivéve a Magyar Királyságot. Az összes állam azt leste, kit, hol, mikor hódíthatna meg, a még több haszon, az anyagi fellendülés reményében, kivéve a Magyar Királyságot. Az összes állam, évtizedek óta, aktívan készült a háborúra, kivéve a Magyar Királyságot. Végül az összes állam gyarapodott, eredeti terveiknek megfelelően, kivéve a gyevi bíró... akarom mondani, a Magyar Királyságot. A hódítani akarók hódítottak, a náluk kisebb hódítani akaróknak pedig odavetették a „konkurens” Magyarország egy-egy darabját, s ezzel két legyet ütöttek egy csapásra. Amíg Nagymagyarország létezett, addig Európában nem jöhetett létre másik nagyhatalom, vagyis Magyarországot el kellett pusztítani! Féltek tőle, akár a tűztől, tehát részükről nagyon is okos tett volt Őt miszlikbe tépni, darabjait másik öt-hat államnak odavetni, hisz Ő, immáron törpe létére, magára maradt, a „lekötelezett” öt-hat állam meg egymás, és a tervet kiagyalók szövetségese. Elbántak velünk, de aki büszke lehet, azok mi vagyunk egyedül, hisz egész Európa, összefogva volt csak képes eltiporni minket. A helyükben én nagyon szégyellném magam. De erről manapság nem illik beszélni! Manapság ugyanis az ember arról beszél, amiről akar, de előbb kérdezze meg, mit akar! Máskülönben antiszemitává kiáltják ki. Egyik vezetőnk nemrégiben állítólag annyit mondott



Trianonról, nem időszerű beszélni róla. De mikor lesz időszerű, ha 85 év alatt egyszer sem volt? Meg hogy felejtsük el, régen volt. A Holokauszt is régen volt, mégsem mondja senki, hogy felejtsük el. Épp ellenkezőleg. Divat lett – kötelező divat – tejbe-vajba füröszteni a zsidókat azért, amit Hitler tett velük. A világ, az emberiség egyik nagy szégyene az is, valóban. De nem az egyetlen. A többiről miért kell hallgatni? Nem áll érdekében a napi politikának, hogy beszéljünk róla? Kitől kérdezzem meg, vajon Németországot széjjelszabdalták-e a második világháború után? Kitől kérdezzem meg, mit követtünk el, mi magyarok, amiért rettenetesebb büntetést érdemeltünk másfélmillió zsidó véreskezű gyilkosánál? Kitől kérdezzem meg, az Osztrák-Magyar Monarchiának miért csak a magyar fele volt bűnös valamiben, amiről nem tudni micsoda, a másik fél, az irányító fél pedig olyannyira bűntelen, hogy még neki is csurrant-cseppent a magyar javakból? Kitől kérdezzem meg, mi a rasszizmus, ha nem az, hogy a zsidókra csúnyán nézni sem szabad, de a magyar kisebbségeket véresre verhetik a környező országokban, csak mert magyarok? Kitől kérdezzem meg, Magyarországnak miért kötelessége jobban tisztelni kisebbségeit, mint tulajdon fiait? Kitől kérdezzem meg, hányan élnek még a világon, akik a mai napig sínylik a Holokausztot, s ezzel szemben hányan élnek, akik a mai napig sínylik Trianont? Kitől kérdezzem meg, a nagyvilágon hol jut annak hely, aki tulajdon szülőföldjén, ősei földjén, ahol kilencszáz éven át elei munkájából élt és virágzott minden, ő ott idegen, hazájának összezsugorodott határain belül pedig szintén idegen, nem magyar okmányokkal érkezik, ha érkezik? Kitől kérdezzem meg, kinek volt joga hontalanná, földönfutóvá, lenézett kisebbséggé tenni ötmillió magyart, akinek gyermeke, unokája, dédunokája is hontalan, földönfutó kisebbség lesz, s közben egyre azt hallja: felejtsd el, emlékezz inkább a Holokausztra? Kitől kérdezzem meg, mit ártottunk mi Európának? Kitől kérdezzem meg, a felénk irányuló gyűlöletnek, a velünk szemben elkövetett igazságtalanságokank, mekkora hányada köszönhető a világban elhintett, erővel ránk tukmált finnugor tanoknak? Kitől kérdezzem meg, honnét szedte a Világ, hogy hazánk területét másoktól raboltuk el, hogy mindenünket másoktól raboltuk el, s ezt visszarabolni nem bűn, de egyenest becsületbeli ügy? Kitől kérdezzem meg, a tyúk, avagy a tojás volt-e előbb, s a trianoni döntés nem a nyolcvan-száz évvel korábban terjeszteni kezdett finnugor elmélet koronája volt-e, nem Magyarország ellehetetlenítésére eszelték-e ki az egészet? Kitől kérdezzem meg, miféle magyar tudós az, aki a mai napig adja a lovat e téves tanok alá, és nem látja be, mennyi de mennyi kárt okoztak ezzel már elődei is?
Talpra álltunk, élünk. Ziláltan tépetten, de megvagyunk. Együttérzünk mindenkivel, épp csak velünk nem érez együtt senki. És a Világ, Európa talán épp azért emlékszik inkább a Holokausztra, mert arra már csak emlékezni lehet, segíteni rajta nem. A másfélmillió halottat feléleszteni lehetetlenség, senkinek eszébe nem jutna. A magyarok 85 éves búján lehetne változtatni, de azon meg senki nem akar! Inkább felejtsük el! Felejtsük el, hogy össztüzet nyitottunk egy országra, aki sosem bántott senkit, sosem kezdeményezett véres harcokat, legfeljebb védekezett, most pedig ott állunk büszkén, az ő megásott sírgödre felett, és egyre azt szajkózzuk, nem is olyan rossz neked, van, akinek még náladnál is rosszabb. Képmutatók vagyunk, beszélni bármiről tudunk, de amiért tenni lehetne, sőt, tenni kellene (!) arról hallgass!)
De menjünk tovább!
Nos hát, igaztalant állítanak a magyar diákok történelemkönyvei, és ezt mostanra mindenki tudja. (Stílusosan, történelemkönyveink is hazudnak) Talán épp ezért lett a magyar történelemről szóló tananyag olyan kisujjnyi, mint aminő lett. És amíg azt a szemléletet tükrözi, amit tükröz, ne is legyen terjedelmesebb! Csak még tovább rontaná az amúgyan is siralmas helyzetet. Legalább tíz generáció, s vele egy egész nemzet nőtt fel azokon a tanokon, melyek szerint mi, magyarok, szókincsünktől kezdve, egész kultúránkon keresztül, hazánk területéig bezárólag mindent de mindent – hogy finoman fogalmazzak – másoktól lestünk, vettünk, csentünk, loptunk, raboltunk el.



Mindez Árpád és Szent István megtagadása, meghazudtolása és műveik porig rombolása.
Elnézést a kifejezésért, de a bicska is kinyílik a zsebemben, valahányszor kezembe veszem gyermekeim tankönyveit, avagy beleolvasok egy-egy szakirodalmi munkába. Legutóbb például, azt a nagyon elmés megállapítást volt szerencsém olvasni a Révai lexikonban, hogy a hét napjait jelölő szavaink közül mindössze a hétfő és a kedd volt a sajátunk, a többit mind egy szálig a szlávoktól vettük át.
Nos, ilyen elvetemült kérem a magyar!
A világtörténelemben egyedülálló módon, kétnapos hetet mondhattunk magunkénak mind addig, míg isteni szerencse folytán össze nem akadtunk szláv barátainkkal, és ők fel nem hívták a figyelmünket, hogy azért ott van ám a szerda, a csütörtök, a péntek, a szombat és a vasárnap is. Egész odáig a magyaroknál így teltek a hetek: Hétfő, kedd. Hétfő, kedd. Hétfő, kedd. Olyan katonásan! És mily hosszú ideig, időtlen-időkig mehetett ez így, tekintvén, hogy a szláv népek nyelve évezredekkel fiatalabb a miénknél, tehát kénytelenek voltunk megvárni egész népek létrejöttét, hogy végre hozzájussunk a „szerdához, csütörtökhöz, péntekhez, szombathoz, nem is beszélve a drága jó vasárnapokról. Képzelem, eleink hogy eltáthatták a szájukat, amikor újonnan megismert szláv testvéreik közölték velük, hogy ma nem hétfő van, hanem szerda és holnap nem kedd lesz, hanem csütörtök, de még utána sem hétfő, hanem péntek, és vasárnapig ez meg sem áll.
Micsoda vircsaft!
De ha meg lentebb „véletlenül” szoros kapcsolatot lelünk a hét napjainak, a hét magyar törzsnek, és a hét, ókorban ismert bolygónak nevei között, de még a napok angol elnevezései között is, arra vajon miképpen reagálnának neves finnugor tudósaink? Már persze, ha egyáltalán hajlandóak lennének szóba elegyedni velünk, de félek, az nekik rangon aluli. Mindenesetre a magyarázat bizonnyal valami afféle lenne, hogy a szlávok adtak nevet a bolygóknak az ókorban, méghozzá épp a barbár magyarok törzseinek neveiről, akikről meg azt sem tudják, ki fia-borjai, és az angol-szláv népek is olyannyira rettegtek a „vérszívó” magyarságtól, hogy a béke kedvéért róluk nevezték el a hét napjait. Épp csak a magyaroknak nem volt annyi sütnivalójuk, hogy a meglévő kettő mellé kiagyaljanak még öt nevet, a hét hiányzó öt napjának.
Egyébiránt ez a szláv kérdés is elgondolkodtató. A morvákat és bolgárokat például Ibn Ruszta egyáltalán nem sorolja a szlávok közé, jó lenne utána járni végre, kik is voltak a szlávok. Mert a bolgárok és a morvák – ezek szerint – nem. Amellett igen érdekes, hogy a szlávoknak egyáltalán nincsenek veteményeseik, Ibn Ruszta elmondása szerint.
Pedig mi tőlük tanultuk a földművelést!!!!!!!!!
Állítólag!
Persze attól szerdájuk, csütörtökük és péntekük, szombatuk meg vasárnapjuk lehetett!
Ráadásul a szlávok tűzimádók, többnejűek, és asszonyaik, halottaikat siratván, összevagdalják magukat. Ezt eddig a pogány magyarokról állították, igen tisztelt tudósaink. Akkor most mi az igazság?
És engedjék meg, kérem, hogy itt, most idézzek egy újabb, számomra oly megnyugtató, reményt adó véleményt! A tápiószelei Blaskovich múzeum baráti köre jelentetett meg egy kiadványt nemrégiben, amelynek fő témája a Blakovich testvérek életútjának bemutatása.
Gedai István írja, a két fivérről emlékezvén:



„...hittek abban a Szent Koronában egyesült és megtestesült nemzetben, amelyet mint régen letűnt történelmi fikciót ma gúnyolnak és nevetségessé próbálnak tenni. Valójában azonban olyan értékrend volt, amelyre a mai nemzetben gondolkodók nosztalgiával vágyakoznak...Nem ők változtak meg, hanem a történelmi helyzet; megnőtt a gyökértelen, internacionalista szemléletű lakosság szerepe...A magyar nemesség értékrendmegfosztása, meghamisítása, bűnössé és nevetségessé tétele, keresztény és magyar érzelemvilágának kigúnyolása a 19. század második felének műve. Nem kísérlete, hanem műve, mert sajnos nem volt sikertelen. Iskoláinkban ezt kellett tanítani sajtó, rádió, televízió, film mind ezt harsogta. A nemzetellenes, idegen hatalom szolgálatában álló diktatúra tömegmanipulációja.”
Ehhez jómagam mindössze annyit tennék hozzá, ha szabad, hogy nem csupán a magyar nemességet, de az egész magyarságot bűnössé és nevetségessé tenni, kigúnyolni, lealacsonyítani igyekeznek sokan, immáron hosszú ideje. A törvény- és hagyománytisztelő, tudóstisztelő magyarságot, aki mai napiglan inkább hisz a hivatalosan elfogadott nézeteknek, mert felnéz tanult tudósaira. Inkább hiszi önmagát bűnösnek, gyökértelennek, senkiházinak, jöttmentnek, hogysem megkérdőjelezné azon emberek tudását, akiket tulajdon verejtékén szerzett javain nevelt ki. Pedig elegendő lenne előhozakodni teszem azt az atombomba esetével, hogy lássuk, a tudomány nem áll okvetlenül a jó oldalon. Nem mindig ténykedik az adott ember mellett, van, hogy ellene tesz inkább.
Olyan korban élünk mi e földön, amikor gondolkodás nélkül senkinek sem hihetünk.
Olykor afféle érzés gyötör, mintha egyedül maradtam volna a világban. De amikor a fent idézett, és ehhez hasonló sorok kerülnek kezembe, akkor a rettegés jege olvadozni kezd szívem körül, megkönnyebbülés langymeleg hullámai áradnak széjjel körüle, és erőt ád a felismerés: nem vagyok egyedül!
Magyar vagyok, magyarnak születtem, és büszke vagyok rá! Büszke vagyok gyönyörű magyar anyanyelvemre, mely nyelv, a szaktudósok véleménye szerint, a legősibb a világon, maga az IGE, és sejtelmem sincs, a finnugorelmélet makacs terjesztői e tényt miképpen illesztik be a szibériai őshaza, a gyermekded korú magyarság elméletének kereteibe, arról meg azt aztán végképp nincs, mi okból teszik ezt. Büszke vagyok magyar kultúrámra, magyar érzelmeimre, magyar történelmünkre, magyar őseinkre, magyar hazánkra.
És megteszek minden tőlem telhetőt, hogy büszkék lehessenek rá gyermekeim, és az utánunk következő generáció egyes tagjai, mind. Nem vagyok sem antiszemita, sem fajgyűlölő. Tisztelem az emberi életet, sőt, az életet általában. Tisztelem minden nép kultúráját, gondolkodását. Nem vetem meg, és nem nézem le sem a romát – a kisunokám is félcigány, akit a szemem fényénél is jobban imádok -, sem az izraelitát, hogy divatos kifejezésekkel éljek. De nem vetek meg másokat sem.
Nincs miért szégyenkeznem!
Szégyenkezzen az, aki mindezekkel ellentétben megvet, becsmérel engem, mert magyarnak születtem, és ragaszkodom a magyarságomhoz! Szégyellje magát az, aki bélyeget süt az igazságért felszólalókra, csak mert neki nem tetszik az igazság! Szégyellje magát az, aki a fajgyűlölet ellen szónokolni mutatja magát, de valójában fajgyűlöleletet gerjeszt! Szégyellje magát az, aki csakis azáltal képes boldogulni, ha másokat eltapos, nem átallja tettét azzal magyarázni, hogy akit eltaposott, az megtiporta őt, és nem átallja megvetni az eltaposotatt mindezért.
Bocsánatot kérni viszont, avagy tettét elismerni, nagyon is átall!



Egy újabb idézet:
„A békeszerződésben a nagyhatalmak elismerték az ország évszázadok óta hiányzó függetlenségét, de egyúttal meg is tiltották, hogy erről lemondjon. Ezzel elsősorban az Osztrák–Magyar Monarchiához hasonló szövetség létrejöttét akarták megakadályozni. Így nemcsak a Kárpát-medence gazdasági egysége semmisült meg, de Magyarország és Ausztria további együttműködése is lehetetlenné vált. Ez teljesen megfelelt az egyedüli európai nagyhatalom szerepére törekedő Franciaország érdekeinek. (Hozzá kell tenni, hogy az akkori osztrák vezetés nem Magyarországgal, hanem Németországgal akarta az országát egyesíteni, a nyugati nagyhatalmak azonban ezt is megtiltották.)
A terület- és lakosságvesztésen valamint a pénzbeli kártérítési kötelezettségen kívül Magyarországnak egyéb, az új határokkal együtt járó károkkal is számolnia kellett. Az ország számára a területekkel együtt elveszett az addigi magyar vas- és szénbányák 4/5-e; az összes só- és rézbánya; a szántóföldek és a haszonállatok 2/3-a; minden vasúti fővonal (előfordult, hogy a magyar vasúthálózat még hiányosabbá tétele végett módosítottak az országhatáron), és az összes jó karban levő vasúti kocsit is át kellett adni a környező országoknak.
Ezenkívül Magyarország nem tarthatott 35 ezer főnél nagyobb haderőt (szemben a 280 ezer román, 185 ezer szerb–horvát–szlovén és 162 ezer csehszlovák katonával), a dunai haderőt ki kellett szolgáltatni, légierőt tilos volt kiépíteni.
A trianoni békeszerződés érvénybe lépésével Magyarország területe (az addig is részben önálló Horvátországot nem számítva) 282 ezer km2-ről 93 ezerre, azaz pontosan egyharmadára csökkent. Az addigi 18 millió lakosból csak 7,6 millió élt az új határok között. 1,6 millió magát magyarnak valló ember Románia, egymillió Csehszlovákia, félmillió a Szerb–Horvát–Szlovén Királyság állampolgára lett.”
A francia Gondrecourt tábornok egy titkos levelében így írt:
„A békekongresszuson rossz irányba tévedtünk. Vaknak kellett lennünk, és semmiféle adattal nem rendelkeztünk erről az országról, ha azt hittük, ilyen csonkításokat kényszeríthetünk Magyarországra anélkül, hogy kétségbeesésbe ne taszítanánk. Románia és Szerbia sem érdemelte meg, hogy kielégítsük a túlzott ambícióit. Bizonyos, hogy nehéz egy országnak élnie, amikor nem hagytak neki sem szenet, sem bányákat, sem erdőket, sem ipart ...
...Valóban kissé túl messzire mentünk.”
Mindezt 85 esztendő alatt soha, senki nem ismerte be nyilvánosan. Így azt sem tehette hozzá; Bocsássatok meg!
-
Hozsánna Néked Attila király!



Újabb friss kiadvány, ezt épp az Anno kiadó „követte el”, büszke lehet rá!
Steve Nording: Attila hun király magánélete.
Végigolvastam, mert szeretem végigcsinálni, amit egyszer elkezdtem. De leírhatatlan csalódást okozott, s ami alatt a végére rágtam magam, számtalanszor felütötte fejét lelkem mélyén a gyanú, nem valamiféle önkínzó hajlam késztetett-e rá.
Háborgott a lelkem, míg végigrágtam magam ezen az irományon. És nem csak azért, mert csöpög belőle a gúny, a rosszindulat. Nem csak azért, mert bármi áron be szándékszik mocskolni Attila király emlékét. Nem csak azért, mert minden szava szemenszedett hazugság.
De közben eszembe ötlött még valami.
Miért, hogy a magyar könyvkiadás, a magyar média szót nem ejt, puszta érdekességképpen sem a külföldi tudósok felfedezéseiről? Miért, hogy vaknak és süketnek tétetjük magunk, amikor a világon már mindenütt hallottak ilyen-olyan formában a sumér és magyar nyelv azonosságáról, de legrosszabb esetben is, nagyon közeli rokonságáról? Miért, hogy csend van körülötte, hogy az illetékesek homokba dugják a fejüket?
De ha legalább homokba dugnák!
Csakhogy akkor nem láthatnának napvilágot efféle kiadványok, ami ez is! Még érdekességképpen sem említik sem tankönyveink, sem egyéb források az elmúlt száz év kutatásainak eredményeit, ami persze nem magyar kutatások, hisz Magyarország – talán egyedüliként a világon – annyira biztos az ő finnugor eredetében, hogy államilag pénzelt tudósaink az orrukat sem dugják Keletre. Ellenben valami miatt - úgy tűnik – indokolt kampányolni a finnugor eredet mellett, továbbra is!
Legalább hallgatnának róla, az lenne ebben a helyzetben a legokosabb.
De nem!
Legelső mondatában az író közli, hogy Attila születéséről és gyermekéveiről nem tudni valami sokat. Született, ahol született, valahol Ázsia és Európa között, hisz ezek a barbár hordák egész életükben ide-oda vándoroltak. Attila bizonnyal egy szekéraljban, egy városnak nyilvánított szekértáborban látta meg a napvilágot. (Mi meg úgy tudjuk, Attila és családja, a fejedelmi család egészen Attila haláláig itt élt, a Kárpát-medencében, és városokat alapított.)
Azután „élethű” leírást ad a hunokról, akiknek bőrük sárga, szemük mandulaszem, fejük mesterségesen eltorzított, mert ez a barbár horda ezt tartotta szépnek, arcuk pedig merő sebhely, amire a rémisztő küllem szükséges mivolta a magyarázat. Valamivel később azt írja: „Különösen Magyarországon sokan hajlamosak rá, hogy a hunokat és ezzel Attilát is a magyarok ősének tekintsék. Nos, ez egyfelől csak legenda... Attila, mint tipikus hun, külsejét illetően semmiben sem különbözött Dzsingisz kántól.”
(Sok száz feltárt hun sír régészeti leletei szerint a hunok koránt sem voltak sem mongoloidok, sem eltorzított fejűek, a lágy szövetekről pedig a sírok hallgatnak. De bizonnyal összevagdosták magukat, igen. Tucatnyi-tucat írás látott már napvilágot a sumér eredet mellett szólván, ezek egyike sem került kiadatásra Magyarországon. De bezzeg az, ami a sárba döngöli Attila király emlékét, egyetlen célja meggyűlöltetni az olvasóval a hunokat és királyukat, és belénk sulykolni a meggyőződést, hogy mi semmiképp sem lehetünk ennek a barbár hordának a sarjai, az bezzeg megjelenhetett, méghozzá minél szélesebb tömegek által elérhető, 400 Ft-os áron. Ha még valaki nem hallotta volna, a Külföldnek sokkalta inkább meggyőződése, hogy a hun-avar-magyar folytonosság nem mese, mint



nekünk, magyaroknak. Mostanra talán mi vagyunk a világon az egyedüliek – újabb rekord – akik makacsul tagadjuk és hallani sem akarunk róla. Egyébiránt a hunok ugyanazzal a turáninak nevezett külsővel rendelkeztek, akárcsak a sumérek, meg persze mi, Magyarország mai lakói, s ha vegyült is közéjük más elem, éppcsak annyi, ami ma is tapasztalható egy-egy nemzeten belül. „ Az első nagy nemzetközi antropológia-könyvet Paul Topinard és Paul Broca írták 1881-ben. Ebben a következőket olvashatjuk: "Az antropológiai kutatások a finnekkel való rokonságunk ellen tanúskodnak... a magyarok más irányban mutatnak keveredést, amennyiben a törökökkel, a kazárokkal és a bolgárokkal keveredtek..." Karin Mark (1977) észt antropológusnő írja: "Az embertan sohasem keresné a magyarok eredetét a vogul-osztjákok között, mert áthághatatlanok a különbségek". Tóth Tibor antropológusnál (1971) pedig ezt olvassuk: "A honfoglaló magyarok a Kr.előtti VI. századtól a Kr.utáni IV. századig fennállt szkíta-szarmata birodalom egykori népeivel olyan embertani hasonlóságot mutatnak, amelyet nem lehet kimutatni az Urál mentén élt népek ugor ágánál. Uráli vagy ugor típus a finnugor népekre jellemző; őshazája az Urál és a Szaján közötti terület. Első magyarországi előfordulását csak a X. században lehet bizonyítani, gyakorisága régen és ma is 0,6%, ami azt jelenti, hogy a magyarság feltehetően átment finnugor lakta területeken, de etnikai képének kialításában e lakosság nem játszott szerepet; a magyarság őshazáját tudománytalan a finnugor népek között keresni. A magyaroknál ritkán előforduló "mongoloid" elemeket nagyrészt e típus képviseli.”
Efféle idézetek nemigen jelennek meg nyomtatott formában nálunk, manapság. Az általuk képviselt véleményeket viszont nyomban meg kell cáfolni, mert nem lehetetlen, hogy az emberek fülébe juthat a fenti vélemény. Ha már embertanilag nem lehetünk rokonok a finn népekkel, hát tesznek róla, hogy a hunokkal se lehessünk.
„Victor Mair, a pennsylvaniai egyetem sinológiai professzora 1987-ben egy diákcsoporttal meglátogatta Kínában Ürümqi (Urumcsi) város múzeumát, ahol egy újonnan megnyílt kiállító teremben három múmiát pillantott meg. Az európai küllemű, világos, hullámos hajú holttestek - hite szerint indogermánok - kitűnő állapotban megmaradtak, “úgy néznek ki, mintha azokat tegnap temették volna el” - közli Mair professzor úr. Több mint 100 mumifikálódott tetemet ástak ki a régészek Sinkiangban (Északnyugat-Kínában) a Tiensan hegység terméketlen nyúlványa és a TaklaMakán kősivatag közti területen. A holttestek korát részben kb. i. e. 2000-re teszik, azaz 4000 évesek! Az első múmiákat Wang Binghua régész 1978-ban Qizilchoqában (a Vörös Dombon) ásta ki, melyek i. e. 1200-ban kuporodott helyzetben lettek eltemetve. A sírokban többek közt találtak lovagló kellékeket, egy kocsikerék darabját, valamint bugyorban tartott gyógynövényeket, operáló szikével.
Mair professzor azért hiszi a múmiákat indogermánoknak, mert alapismeretei szerint a hunok mongolok voltak és fel sem tételezi azok európaiságát.
A sinkiangi leletek bizony nagy fejtörést okoznak őstörténészeink körében, mert a kínai évkönyvek i. e. 1200 és i. e. 48 között nem indogermánokról, hanem hunokról szólnak. Sinkiangban a hun koronatanuk eddigi őstörténeti szemléletünk (római fölényeskedő história) megváltoztatását követelik.”
Magyarul nem is hagyják, hogy az ember – a magyar ember – elgondolkodjék, és a végén – ha már tudósaink tehetetlenek – eldöntse, kinek akar hinni, kinek a bizonyítékait látja megalapozottabbnak, kinek ad igazat. És a hallgatás most, 15 év múltán, már az „átkos” számlájára sem írható.
Nézzük tovább Steve Nordin értékes művét!
Attila Honorius udvarában volt kezes, vagyis túsz, ahol könnyedén magába szívhatott némi kultúrát, és társaival még egymás között is a kifinomult latin nyelvet használta inkább.



(A későbbi nagy római hadvezér, Aetius meg a hun fejedelmi udvarban töltötte be ugyanezt a szerepet, de persze ő nem lesett és nem tanult el semmit, a vérében volt a harcművészet.)
A hunoknál a „nagykirály” cím nem egyéb, mint a római császárok „caesar” címének utánzása.
(Igen, ha nincsenek a rómaiak, a hunok nyilván „keresztapának”, netán Oszama Bin Laden-nek nevezik főfejedelmüket. De szerencsére voltak!)
„Arról sem szabad megfeledkeznünk, hogy azért a hunok is emberek voltak (Még ha a látszat ennek ellene szól is!) vagyis éppen úgy élt bennük az irigység, a kapzsiság, a hatalom utáni vágy, olykor a becstelenség és aljasság, mint a világ összes többi nemzetében akkor is azóta és most is.”
(Hát persze! Miért is tételeznénk fel, hogy ők esetleg jobbak lehetnek a civilizált kultúrnépeknél? Végtére is mindenki önmagáról vesz példát.)
Attila, a barbár horda sarja, elálló lélegzettel figyelte Rómát, a rómaiak gazdagságát, és csak abban a percben, megérkeztekor döbbent rá, hogy ez a magas kultúrájú, kifinomult nép már akkor építkezett, amikor ők, a hunok, még sehol sem voltak.
(Tiszta szerencse, hogy Rómába küldték, mert ha véletlenül nem így esik, ez a szegény, szerencsétlen hun „caesar” életében nem csodálhatott volna meg egyetlen házat, vagy mi a nyavalyát sem. Arról nem is szólva, hogy a sok ezer éves kínai birodalom krónikái szentül állítják, hogy ők bizony a hunoktól tanultak meg írni. És – fájdalom – a kínaiak már akkor írtak, amikor Róma, de talán még az eljövendő rómaiaiak is, távoli jövő volt csupán.)
Megtanulta a nyelvet, de hisz tehette, és valahol a lelke mélyén még arra is ráébredt, micsoda tudás került ez által a birtokába, mennyire egyszerű lesz ezek után ellesni és elcsenni a rómaiak felhalmozott tudását. A hun államvezetés meg, idézem: „...ha szervezetüket ezzel a modern fogalommal illethetjük egyáltalán – roppant bonyolult volt. Sokszor ketten uralkodtak egyszerre... Ez a rendszer mellesleg emlékeztetett a régi, a kezdeti Róma kétkonzulos államrendjére.”
(Értjük, ugye? A hunok, ami tudással csak rendelkeztek, azt mind Rómától lesték el. A Rómára kivetett adó pedig – ha még eddig nem hallottunk volna róla – nem adó volt, hanem zsold. Róma zsoldot fizetett a hunoknak, amiért azok a szolgálatába álltak, és hajlandóak voltak segédkezni más barbár népek fékentartásában. Róma biz’ roppant eszes, furfangos, és még merész is, de bevált a terve.)
„A hunoknál a nemi erkölcsöt nem vették oly szigorúan...”
(Úgy bizony! De nézzük csak meg a civilizált Rómát! A kábulatban eltöltött orgiákat! Ott bezzeg szigorúan vették!)
Attila miután hazatért – állítja ez a könyv – máson sem törte a fejét, egyes-egyedül hatalmon lévő nagybátyja, Ruga király meggyilkolásának gondolata éltette. Végül mégsem tette meg, vagy talán mégis, de ha nem, nyilván félelemből nem. Ruga meghalt (76 évesen!) nem tudni mi okozta halálát. Talán csak beteg volt, hisz öreg lehetett, hosszan uralkodott. Attila talán mégsem ölte meg, de akarta, ez biztos. Ám mivel mégiscsak, régóta beteg lehetett, Attila nyilván úgy gondolta, majd a természet elvégzi helyette a piszkos munkát.
Zavarosnak tűnik, de csak idézek, Kedves Olvasó.
(Egyszóval nincs kegyelem! Attila ugyan nem ölt meg senkit, de mivel vad, kegyetlen barbár volt, nyugodt lélekkel biztosra vehetjük, hogy akart. Ruga hosszú életet élt, s a hosszú élet végén másoknak is szokásuk a túlvilágra költözni, de őnála ez nem volt természetes. Kétségtelen, hogy



Attilának valamiféle szervezkedése állt a háttérben. Bármi inkább elképzelhető, csak az nem, hogy Attila lelke tiszta volt, hogy számára az uralkodó szent, és sérthetetlen, hogy tisztelte őseit, népének törvényeit, és a többi, és a többi. Attól kezdve, hogy Rómából hazatért, neki igenis szándékában állott meggyilkolni az útjában álló főfejedelmet, aki megakadályozta abban, hogy irigy, kapzsi, becstelen és aljas természetének engedvén, kielégítse hatalom utáni, olthatatlan vágyát!)
Közben pedig figyelte Rómát és Bizáncot, azok politikáját, és abból sokat tanult. A nyugati és keleti birodalom összefogásra kényszerült a hunok ellen, hisz mégiscsak közös érdekük volt távoltartani a barbárokat a római birodalomtól, annak örököseitől, szellemiségétől.
(Úgy is van! Nyilván ezen távoltartás okán gyilkolták halomra a Jézus tanait hirdető prófétákat, papokat, meg a leigázott etruszkokat, keltákat és egyéb – ragozó nyelvű! - népeket. Ezért feszítették keresztre magát Jézust is, és nyilván ezért töltötte el őket jóleső borzongással, valahányszor egy-egy gladiátor vére öntözte az arénák talaját. Ők sosem élvezték a halál és a szenvedés látványát, ők aztán nem, az Attila volt, és a vele egyívású barbár hordák. Mert azok bezzeg egyedül a gyilkolás öröméért támadták a birodalmat.)
Ugyanis a hunok szemében a harc egyetlen célja, értelme a fosztogatás, a pusztítás. – tudjuk meg Steve Nording jóvoltából. - Nem sokat tudunk róluk, hisz a művelt népek írni tudói nemigen tartották érdemesnek lejegyezni, mi történik a barbár népek egyikénél.
(Nem bizony! Nem tartották érdemesnek. Attiláról egész mondakörök születtek, a barbár hun király képezte a középkori germán költészet alapját, neki köszönhetik Niebelung éneküket, és hadd ne soroljam, angol uralkodók viselték a nevét, de mindez csak úgy mellesleg, véletlenül történt, hisz a kutya sem figyelt oda erre a barbár fejedelmecskére.)
Attila székvárosa Etzelburg, ahogyan mi tudjuk. Fenti író kegyeiből azonban, most megtudhatjuk, hogy Attila számára, akárcsak a többi, hun királyocska számára, az „otthont” a tágas sztyeppei legelők, szekértáborok, miegyebek jelentették.
Krónikáink szerint Attilát a hunok választották királyukká. Steve Nording ezt másképpen hallotta. Állítja, hogy Attila önkényesen ragadta magához a főfejedelmi tisztet, mindenkit megfenyegetett, aki ezzel nem értett egyet, még tulajdon nagybátyját is, apja utolsó, életben lévő fivérét, aki ijedtében inkább átengedte neki a hatalmat, noha hun szokás szerint, az őt illette volna.
(Öröklési kérdésekről még a tudósoknak sincs fogalmuk, legfeljebb ha találgatni tudnak. Ezen találgatásnak közepette sok minden szempontnak vesznek, de egyvalami eddig kimaradt a fontolgatásból. Valami, ami pedig a megoldáshoz vezethet. Mindazonáltal írónk olyan biztos a dolgában, mintha legalább is kortárs író lenne, valami középkori krónikás.)
„Attila nem kevesebbet akart, mint azt, hogy a hunokat ezután ne oszthassa meg semmilyen külső hatalom. Összesíteni szerette volna a hun erőket, hogy így mutatkozzon az egykori diadalmas és valóban erős Róma mai, csökött utódai előtt. Hogy rémületet keltsen bennük és tiszteletet vívjon ki maguknak.”
(Ez csak természetes! Ha Attila hun király szándékozott egyesíteni népét, azt csakis annak reményében tehette, hogy ráijeszthet más nemzetekre, és könnyedén megszerezheti felettük a hatalmat. Hogy nemzetének egybentartásán fáradozott, az persze szóba sem jöhet. Hogy elejét kívánta venni nemzete szétforgácsolódásának, gátat próbált vetni kisebb csoportok, törzsek leszakadozásának, s beolvadásának más, idegen törzsek közé, hogy bármi áron hunnak – azaz magyarnak – szerette volna megtartani egyre fogyatkozó nemzetét, az ugyebár elképzelhetetlen, mivel a barbár Attiláról van szó. Istenként, nemzeti hősként, és ki tudja, mi mindenként tisztelnénk



mind a mai napig, amennyiben nem a hunok, de a germánok, angolszászok, vagy bárki egyebek ura lett volna.)
Attila és népe nadrágot hordott, amint ez kiderül Steve Nording irományából, akárcsak a többi barbár. – teszi még hozzá. De megtudhatjuk azt is, hogy a nadrág amúgyan perzsa eredetű ruhadarab – a perzsák is barbárok voltak -, de az inget, azzal együtt pedig a gombot is, mint olyat, a hunok honosították meg Európában. Nem lehetetlen az sem, hogy ők találták fel.
(Na, hát ez aztán már valóban mindennek a teteje! Nem átallottak nadrágot viselni, pedig mennyivel jobban mutattak volna a nyeregben a rómaiak tógájában. Attila, bár megtehette volna, nem ágyból fekve vezérelte katonáit. Jelszava nem „előre!”, hanem „utánam!”. Ez a barbárság egyik legbiztosabb jele. Róma uralkodói többnyire sakkjátszmát vívtak, küldözgették seregeiket, ők maguk meg elhájasodva orgiáztak, de végül is, erről ismerszik meg a civilizált ember.)
Attila kíséretében rendre ott találjuk a germánok, mongolok és egyéb népek vezetőit is. A szerző nagy kegyesen elárulja, hogy azok bezzeg nem önszántukból, de kényszerből loholtak reggeltől estig a hun király nyomában. Adat erre ugyan nincsen, de nyilván erővel, zsarolással, ezzel-azzal tette híveivé őket Attila.
(Így igaz! Attila zsarnok volt, egyeduralomra tört. Valahányszor egy-egy követséget fogadott, ezek az „idegen” királyok rendre ott voltak az oldalán. Bezzeg a demokratikus köztársaság, Róma urának soha eszébe nem jutott más nemzetek fiait – a leigázottakat - bevonni az államügyekbe, a küldöttségekkel tartott tanácskozásokba! Pedig akadt leigázott nép bőségesen, kérdezzük csak meg az ibéreket, a keltákat meg az etruszkokat! Ez igazán szép példája Attila egyeduralmának, zsarnokságának.)
Attila szövetségébe vonta az összes hun, germán és szláv törzseket. Mint megtudjuk, vagy rábeszélte, vagy rákényszerítette őket a szövetségre a hunokkal.
(Mit tehetnénk? Attila már csak ilyen volt. Megfenyegette az egész világot, és mivel vad, barbár zsarnok volt, a világ egész keleti fele annyira rettegett tőle, hogy bár vígan a rómaiak mellé állhatott volna, és közös erővel elsöprik Attilát, hunjaival együtt, örökre, de ők nem tették mégsem. Félelmükben!)
„Attila... nem volt egy Nagy Sándor, hozzá különben sem hasonlítható. Nagy Sándor harminc éves korára három kontinensen hódított és hatalmas birodalmat épített ki (ami halála után el is veszett, szinte rögtön). Attila közel a negyvenhez jutott hatalomhoz, és minden, amit tett, belefér nem egészen két évtizedbe. Mert csak ennyi adatott neki a sorstól.”
Ugyanakkor: „... bizonytalan Attila születési dátuma...”
(Nem számít, született, amikor született, húsz esztendeig uralkodott és kész. Ilyen apróságokon igazán kár lenne fennakadni.)
Jó pár oldallal odébb viszont: „Ha belegondolunk, hogy Attilának ekkor a mai Morva folyótól, egészen az Uralig, a Balti-tengertől a Kaukázusig terjedt a hatalma...” És még odébb: „Attila ezzel szemben a kínai nagy faltól és Tibettől végig az Uralig, aztán onnan nyugatra egészen a Morva folyóig (ma Csehország) és le dél felé, a két római birodalmon át Afrikáig „játszott”.”
(Kedves Steve Nording! A hazudozók és rágalmazók iszonyú nehéz keresztje, hogy olykor belezavarodnak a hazudozásba. Jó hazudozó csakis kivételes képességekkel megáldott, igazán eszes ember lehet, aki nem felejti el holnap, mit is hazudott tegnap. Attila valóban nem hasonlítható Nagy Sándorhoz! Attila birodalma sokkalta nagyobb kiterjedésű volt, és ezen területek támogatását koránt



sem harccal, nem öldöklés árán szerezte meg. Egyébiránt Nagy Sándorról igen érdekes dolgok derülnének ki, amennyiben tudósaink az igazat keresnék, és azt igyekeznének nyilvánosságra hozni! Nagy Sándor – attól tartok – Attila egyik őse volt, de legalábbis egy vérből származott vele. Akkor vajon mongoloid volt ő is?)
„Volt, akit ígéretekkel, volt, akit rémisztő fenyegetéssel vett meg magának... a feltétel mindig az volt: csak akkor győzhetnek, ha erősek lesznek. Erősek pedig csak összetartva lehetnek. Ne fogadjanak hát el semmilyen ajándékot, pénzt, békeszerződést vagy fegyvereket az idegenektől... Attila ennek fejében háborút ígért a hunoknak. Méghozzá olyant, amilyen még sohasem volt: végigfosztogathatják az egész gazdag nyugati és déli világot...!”
(Olyan határozottan állítja, hogy az ember már-már arra a következtetésre jut, bizonnyal ott volt ő maga, Steve Nording is, neki is valami hasonlót ígérhetett a barbár, vad hun király. Írónk ugyanis egyebet el nem képzelhet az emberi tettek mozgató rugójának a gazdagságnak, a busás anyagi haszonnak kívüle. E tény sokat elárul lelki világáról. Amellett fentebb épp azt sorolta, hogy idegen, azaz germán és egyéb nemzeteket is maga mellé állított Attila. Netán őket is hasonló ígéretekkel? A végén még kiderül, hogy amit a hun barbár számlájára írunk, az ugyanúgy felróható a művelt nyugati nemzeteknek is? Összefogásról, egyesülésről, összetartásról jóval később is beszéltek, olyan magyar nemzeti hősök, akikről szíves-örömest emlékezünk meg mai napiglan. Kérdem én, miért épp Attila az, akinek erényei is csak barbárságát, rosszindulatát, hatalomvágyát bizonyítják. Nem az összefogás, az egyesülés jelenti-e valóban a nemzetet, és annak megmaradását?)
Ezek után igazán érdekes rész következik Steve Nording könyvében. Először is közli, hogy Bleda Attila bátyja volt, és bár az összes forrás mást állít, nevezetesen Attila öccsének mondják Bledát, azért mi tudjuk, hogy a bátyja volt, tehát igazából őt illette volna a hatalom. Attila azonban, roppant hatalomvágyának engedvén, elragadta azt tőle, és amikor Bleda ezt kifogásolni merészelte, Attila egyszerűen megölette a tulajdon fivérét. Bleda ugyan – a források szerint – vadászbaleset áldozata lett, szót sem ejtenek gyilkosságról, de mi azért csak nyugodjunk bele, hogy ez koránt sem volt baleset, Attila keze bizonnyal benne lehetett. Az ember – már legalábbis ha a hun király
környezetéről van szó – nem szokott csak úgy, minden további nélkül, vadászbaleset áldozatává válni, úgyhogy kétség sem férhet Attila bűnösségéhez, gyilkos hajlamaihoz, lelketlenségéhez, zsarnokságához, bármi áron való uralkodási vágyához és a többi. Csak úgy mellékesen jegyzem meg, hogy mai tudásunk szerint Imre herceg is, István király örököse épp így vadkanvadászaton lelte halálát. Akkor ugye nem istenkáromlás feltételezni, hogy ő sem baleset áldozata lett?
Alig valamivel később megtudhatjuk, hogy a görög császár lepottyant a lováról, és szegény olyan szerencsétlenül esett, hogy kitörte a nyakát. Isten őrizz, hogy bárki keze benne lett volna, baleset áldozata lett szegény. Nem úgy, mint Bleda! Mi igenis tudjuk – legalábbis Steve Nording tudja – hogy Bleda Attila bátyja volt, aki akadályozta a hun barbárt uralmának kiteljesedésében, ezért eltétette láb alól. Pedig Bleda – ahogyan az összes forrás állítja – öccse volt Attilának, soha nem is járt volna neki a hatalom. Az egyedül Attilát illette, aki – s ezt még írónk is bevallja – egész életében azért rettegett, hogy szeretett népét ellenségei eltapossák, megsemmisítik, hogy hírmondója sem marad. Roppant gyűlöletes tulajdonság félteni egy nemzetet, kivált, amikor egy nemzet vezére tesz így. Persze ma már, 1500 esztendővel később, egy ilyen nyílt, őszinte, becsületes, igazságra törekvő író, mint Steve Nording, joggal megteheti, hogy bemocskolja emlékét, s hogy megrágalmazza azt, aki képtelen megvédeni önmagát. Igazán tiszta, nemes lélekre, tisztességre vall e tette! „Ha hallgattál volna, bölcs maradtál volna!”
Olykor elhangzik egy-egy dicsérő, illetve első látásra annak tetsző mondat.
„Ő csakugyan fel akarta emelni a hun népet...”



De mindjárt a következő szavával ócsárol, még mielőtt a Kedves Olvasónak pillanatra is eszébe villanna rokonszenvet érezni a hun barbár, avagy netán annak népe iránt.
„...egyáltalán, népet akart csinálni a társaiból.”
(Mert a hunok kérem szépen, koránt sem voltak nép. Barbár csürhe voltak, semmi egyéb, Attila harmincféle néptörzsből kovácsolta őket szedett-vedett gyülekezetté. Nemzeti érzelem? Hol volt az akkoriban a hunoknál? Befogadtak bárkit, kivált, akinek ottlétében valamiféle hasznot láttak. Kiváló indok mindez egy nép urának barbár mivoltát igazolandó, kivált manapság, amikor másról sem hallani, csak a népek egyenlőségéről, a nacionalista gondolkodás helytelen és káros mivoltáról. De ha meg lentebb netán kiderülne, hogy Attila egyedül a saját nemzetét fogadta be országába – egyvérű nemzetét! - az idegeneket meg rossz szemmel nézte, az sem erény, mert akkor mindjárt rasszistának, antiszemitának és ki tudja, még mi-mindennek titulálhatjuk. Egyszóval bármit tett is, előnyére semmi sem hozható fel!)
Na most, miután Attila ezenképpen eltette láb alól bátyját, a valódi királyt, már nem volt egyéb hátra, mint bizonyítania népének, hogy bizony ő termett az uralomra, és ezért őt kell imádni, bálványozni, isteníteni. Sebtében meglelte hát Isten Kardját, ezzel is kiválasztottságát, felkent mivoltát bizonyítandó.
(Az összes forrás egybehangzóan állítja, hogy Bleda halála és a Kard feltalálása között legkevesebb öt esztendő iramodott el, de Steve Nording, az ő szokásos jólértesültségével közli, hogy véleménye szerint alig néhány hét, esetleg hónap. Ő csak tudja! Amúgy is, Attila előre megfontolt szándékkal félrevezette övéit, tudniillik azt a kardot senki, sehol nem találta, színjáték volt, semmi egyéb. A legenda mesélt egy kardról, ami csodás erővel bír, birtoklója sérthetetlen, legyőzhetetlen, és egyedül ő lehet a hunok igazi vezére. „Az ősök rejtették el, és éppen olyan természetfeletti ereje volt, mint az Excaliburnak.” {Vagy tán az Excalibur volt az maga?} Attila – jól ismervén a legendát – készíttetett egy akármilyen kardot, hisz az eredeti kard külsejét senki sem ismerte. A kovácsot legyilkoltatta, nehogy elárulja titkát, s már csak annyit kellett tennie, hogy egy bizalmi emberével „megtaláltatta” a kardot. És máris készen állt az önmaga kreálta, nagy hun király.)
Amikor pedig Attila bizalmi embere, a pásztornak öltözött megtaláló beviharzott a szekérvárosba, kezében a karddal:
„A nép ujjongott. Attila kapva kapott az alkalmon, és fennen hirdette, hogy lám, előkerült az Isten Kardja, ami azt jelenti: össze kell fogniok a hunoknak és most e karddal is megmutathatják a világnak, kik ők valójában. Milyen kitűnő nemzet, a világ java!
Cinikus dolog volt, annyi bizonyos!
...legalább 95 százalékot adunk arra, hogy Attila maga provokálta az eseményt.
...Mindenesetre a Kard nagyon jókor jött. Mintegy varázsütésre elsimította az ellentéteket... lelkesedést ébresztett... még azokban is, akik addig enyhén szólva nem lelkesedtek Attila nagyra törő terveiért.”
(Nagyon cinikus dolog, valóban. Mármint azt állítani, hogy a nép, az a nép, amelyiket Attila erőszakkal állított maga mellé, ujjongva fogadta a hírt, ami szerint Attila hatalma, elismertsége immáron megdönthetetlen, vagyis esélyük sincs kikerülni a hun barbár nyűgös elnyomása alól. Elképzelem a jelenetet, ahogyan az elnyomottak ujjonganak, ami közben Attila alig néhány őszinte híve mögöttük áll, íjjal a kezében, és kényszeríti őket az „örvendezésre”. )



Attilát és híveit – ismételgeti konokul Steve Nording – egyedül a vagyonszerzés, a nyugati városok csábító gazdagsága, és az öldöklési vágy űzte, hajtotta Nyugat felé. S a tény, hogy Attila a Rómától, adó fejében kapott kincseket nyomban tovább ajándékozta a kínai császárnak, pénz- és vagyonhajhász mivoltának – szerzőnk szerint – koránt sem mond ellene. Ugyanis! Nem azért ajándékozta el a kincseket, a vagyont, mert sosem vágyott rá, kivált a megvetett Rómáéra nem. Ugyan! Bemesélte a kínai császárnak, hogy e kincseket mind ő zsákmányolta, ezáltal fitogtatva erejét, s egyben megfélemlítve a császárt. Így aztán elérte, hogy kelet felől senki, de senki nem merte hátba támadni. Szüksége is volt e biztonságra, hisz évek óta tervezgette a nyugati hadjáratot, éppcsak megfelelő ürügyet nem talált még, ami miatt Rómára támadhatott volna.
(Azt mondom, ez nagyon is logikus! Egy barbár hordának, egy ilyen alacsonyrendű, civilizálatlan, állati ösztönöket mutató királyocskának bizonnyal szüksége van ürügyre, amennyiben támadni vágyik. Ürügy nélkül nem megy, az istennek se! Barbáréknál márcsak így szokás.)
Talált is ürügyet, hamar. Aljas módon meggyanúsította az egyik határ menti bizánci püspököt, hogy kirabolta a közeli hun fejedelmi sírokat. (Tudniillik a hunokat annyira elvarázsolták a kincsek, az anyagi javak, hogy fejedelmeiket egy egész államkincstárra való kinccsel együtt temették el. Hogy fájhatott ilyenkor a szívük, és bizonnyal nem az elhunytat sajnálandó!)
Steve Nording jólértesültsége ez alkalommal sem hagy minket cserben.
„Ebben az ügyben azonban, a szóban forgó Duna menti tartományi püspök csakugyan ártatlan volt. (állítja ezt szent meggyőződéssel, 1500 év távlatából a szerző) A hunok jobb „érvet” is találhattak volna.”
Nos, Attila csapatai feldúlták a határvidéket, de bizánci területre eszük ágában sem volt behatolni, ellenben követelték a püspök kiadatását. (Vajon miért nem törtek be? Hisz indokuk, „ürügyük” immáron lett volna rá!)
A püspök visszautasította a vádat, s hogy tisztázza magát, váratlan tettre vállalkozott. Nyakába szedte a lábát, és átment Attilához, ahol bebizonyította ártatlanságát. Mit tett erre az a barbár?
ELENGEDTE!
A vétlen egyházfő szabadon, sértetlenül távozhatott.
(No de nem ám azért, mert Attila sosem bántotta, egyetlen ujjal sem az ártatlanokat! Á, dehogy! Egyszerűen jól jött neki ez a propaganda.)
„Ez jelzés volt mindazoknak, akik hajlamosak voltak hinni Attila „igazságosságában”(szigorúan idézőjelbe téve a „műben”, hisz mi mind tudjuk, hogy Attila színészkedett csupán, sosem volt igazságos, csak próbálta elhitetni ezt magáról) és könyörületességében.”
(Számtalan alkalommal bizonyította ezen tulajdonságait, de egész élete végéig színészkedett. Szíve mélyéről gyűlölte a vérontást, a legindokoltabb esetekben engedte meg önmagának, többnyire birodalmának árulóival szemben, de mindez csupán a látszat, és mi tudjuk, hogy valódi természete más volt. Merőben más. Csak jól titkolta, a propaganda szükségességének okán.)
A római birodalom ezenközben lassú pusztulását élte éppen.
„... visszavonhatatlanul elpusztult. Felfalta az idő – felfalták a barbárok...
Köztük volt Attila is.”



(Igazán kár, azért a gyönyörű, civilizált birodalomért. Bukásával vége lett az erkölcsös orgiáknak, a népek leigázásának, a rabszolgák kizsákmányolásának, és ami a legfájóbb, soha, egyetlen gladiátort sem köteleztek többé arra, hogy legyilkolja tulajdon társát, hosszas élethalálharc után, amit az önkívületben őrjöngő közönség fergeteges ordítozásával kísért, felizgultan lesve, mikor ömlik végre az aréna homokjára a legyőzött gladiátor forró vére. Mindezen gyönyörűség vége, pusztulása a barbárok, kivált a vad hun király számlájára írandó. Ráadásul kárt okoztak önmaguknak is, hisz soha de soha többé életükben a hunok nem láthattak házat. Ugyanis azt - jólértesült Nording elmélete szerint -Rómában láttak először, addig azt sem tudták, vajon mi fán terem. Valóban nagy kár azért a civilizált birodalomért, aki Laureolust, a „római Rózsa Sándort” vadállatokkal tépette darabokra az amfiteátrumban. A barbár Attila álmodni sem ámodott effélékről, ezen is látszik, hogy nyomába sem érhetett a „világ műveltségének bölcsőjét” jelentő Rómának.)
Mind a két birodalom – folytatódik a történet – a bizánci és a római is, felkészült a barbár hunok támadására. Aetius római hadvezér figyeltette a Duna környékét, hogy idejében észrevegye, ha a vad hun király hordái átkelnének a határfolyón. Ekkor azonban, a minden hájjal megkent, fondorlatos hun barbár nem várt döbbenetet okozott szegény, sorsüldözte ellenségeinek.
Nem mozdult.
Öt éven keresztül, amíg Róma egyre-másra háborúzott a Földközi-tenger partvidékein, Attila nyugton ült a fenekén, Európa szívében, és már csak azért sem támadott, noha ürügye és alkalma bőven lett volna ezek után, hisz teremtett magának. Hírt sem hallottak felőle. Attilának amúgy is, idézem: „Mozgása éveken át követhetetlen volt ellenségei számára... kívülről láthatatlan volt. Rómában vagy Bizáncban még azt sem tudhatták, hogy az adott időpillanatban a férfi Ázsiában van-e, vagy már visszajött Európába? Egyes legendateremtő életrajzírók szerint, Attila ekkor fenn is járt északon, a finnugorokat beszélte rá szövetségre, de szerzett még mongol és közép-ázsiai szövetségeseket, barátokat is. Azt beszélték – vagy éppen rémülten suttogták a római birodalomban? – hogy...a keletről ismét érkező vad törzseket...hadrendbe állította...Végső soron több mint száz különböző nyelvű és származású népet kellett rábeszélnie arra, hogy tartsanak vele! A nomádokkal sok baja volt...mit jelenthetett nekik az a szó, hogy „birodalom”? Mit értettek olyan fogalmak alatt, hogy „kelet” vagy „nyugat”?
(Tehát, ha jól értem, a vad hun barbár miután csomót keresett a kákán is, és végre-valahára, nem létező sírrablások okán, sikerült lelnie megfelelő ürügyet, nem támadott mégsem. Az a galád! És mégcsak, hogy nem támadott! De volt oly pimasz, és még azt sem méltóztatott közölni a halálát sóvárogva leső Nyugattal, adandó alkalommal merrefelé küldjék orgyilkosaikat.
Ezt a mérhetetlen pimaszságot!
Civilizált nyugati uralkodók persze nap mint nap, futárok útján tudatták legfőbb ellenségeikkel pontos tartózkodási helyüket. Ide lőjetek!
Amellett, ha ez így van, és csakugyan soha, senki nem tudta, merre jár a barbár hun király, még inkább meg kell becsülnünk szerzőnk nem mindennapi jártasságát e témában. Mert ő – a jelek szerint – percre pontos elszámolást tud nyújtani Attila hollétéről, ténykedéséről. Neki bezzeg kétsége sincs afelől, hogy Attila seregeket gyűjtött, öt teljes éven keresztül, fenyegetett, zsarolt, erőszakoskodott száz és száz néppel, és egyetlen vágy éltette, mégpedig lerohanni, letarolni, földdel tenni egyenlővé a római birodalmat. Azok meg, a szerencsétlenek nem győztek ijedezni, meg rettegni ettől a nagy nyugalomtól és némaságtól. De ilyet!



Annyira fűtötte e vágy Attilát, hogy az erővel maga mellé állított népeknek – köztünk nekünk, finnugoroknak is! – képes volt leckéket tartani „birodalom, kelet és nyugat” fogalmak kérdésköreiben, ugyanis mi és a hozzánk hasonlók akkoriban még nem is sejthettük, merrefelé nyugszik le a nap. Ideérkezésünkkor meg már fanatikus napimádók voltunk, vagyis – egyéb magyarázat nemigen lévén – Attila megtanított bennünket, amúgy alaposan. Nem semmilyen teljesítmény, tekintvén, hogy mindezt el kellett kövese több száz, nomád népecskével, amelyeknek ráadásul még a nyelvét sem beszélte. Vagy mégis?
Úgyannyira, hogy...mit látok? Még barátokra is sikerült szert tennie?
Nocsak!)
Ezek után megtudhatjuk, hogy Attila nem rajongott a háborúért, hogy diplomatának tartotta magát, és szerzőnk bizalmasan elárulja azt is, hogy Attila soha, egyik ütközetben sem vett részt.
(Mit hallok? Mi az, hogy nem rajongott a háborúért? Hisz az éltette! Diplomatának tartotta magát? Ezt ő mondta vajon Steve Nordingnak? Bizonnyal kortársak lehettek, mert a források egész másról szólnak, mint amiről írónk beszél, tehát ő máshonnét értesült, méghozzá nagyon biztos forrásból.)
Itt a könyv kitér Attila magánéletére, ha már a címe is ezt sejteti. Attila fapalotában lakott, méghozzá afféle fapalotában, amit szétszedhettek, összeállíthattak kedvükre. Végre valahára mondja a szerző – a hunok láthattak itthon is – bár ezt a fogalmat ők nem ismerték – házat, „élő egyenesben”, amit addig csak a harcosok láthattak, külföldi hadjárataik során. A fürdőhöz a vizet üstökben melegítették, a beépített kádakba hordták, és még valamiféle szappant is tudtak készíteni a hunok, faggyúból meg hamuból, az illatszereket pedig más népektől szerezték.
(Nos, a későbbiekben viszont arról szerzünk tudomást, hogy Attilának kétszázvalahány felesége volt, és mindük külön házban lakott, a királyi fapalota körül, nem is szólva a király testőreiről, akik úgyszintén házakban laktak. Ennek ellenére a hunoknak sejtelmük sem lehetett a ház mibenlétéről, városuk meg nem volt egyéb, mint szekerek, jurták hada, csak tudnám, hogy legkevesebb kettőszázvalahány ház miért szekérhad! Fentebb láthattuk, hogy a hun múmiáknál operáló szikéket találtak, de a „műveletlen, barbá” honfoglaló magyarok is, már sikeres koponyaműtéteket hajtottak végre, ezt régészeti leletek bizonyítják. Ehhez képest kész csoda, hogy valamiféle akármilyen, nyavalyás szappant is készítettek maguknak, hogy barbár királyuk lemoshassa mongolosan sárga testét. Sőt! Illatszereket is szereztek, de azt persze már más népektől, nekik ugyan sosem lett volna tehetségük efféléket kutyuvászni.
Ez mind azért tetszik nagyon, mert valamivel később írónk hosszan fejtegeti, szavahihető görög források szerint mennyire ápolatlanok, mosdatlanok, egyenest büdösek voltak a hunok. )
Attila híresen puritán volt, ezt szerzőnk is megemlíti, de nem is tehetne másképp, hisz ez köztudott Attiláról. Egyszerű öltözékeket viselt, semmi dísz, semmi sallang, egyszerűen élt, egyszerű fatányérokból evett, fakupákból ivott. Európai értelemben vett ágyuk a hunoknak nem is volt, csak derékalj, ami alig volt kényelmesebb a padlónál. A források állítják, hogy Attilának dús fekete szakálla volt, de szerzőnk ezt cáfolja, hisz ő tudja, hogy a hunok nem tűrték a szakállt. Inkább késsel bevagdosták a fiúk arcát, csak hogy azon nehogy véletlenül szőrzet találjon serkenni, olyan roppant csodálattal töltötte el őket a civilizált Róma simára borotvált férfinépe. Más módját pedig – teszem azt beretválkozás – nem találták a szőrtelenségnek. Maradt hát a kés.
(Szerzőnk megsúgja azt is, mert ő tudja, hála jólértesültségének, hogy Attila ebben is színészkedett csupán. Rajongott a vagyonért, a gazdagságért, a kincsekért, s hogy ezeket mégsem gyűjtötte magánvagyona nem volt, mindent de mindent az államkincstárba rakott, vagy elajándékozott – és



mégcsak nem is viselte a drágagyöngyöket, aranysújtásokat, arany ékszereket, egyebeket, merő képmutatás volt, semmi egyéb. Tüntetőlegesen hordott egyszerű ruhát, tüntetőlegesen vetette meg az ékszereket, csak hogy feltűnést keltsen. Így akarta magára vonni a figyelmet, és talán valamiféle példával járni elől. Soha, egész életében, egyetlen aranyláncot sem akasztott a nyakába, de mi tudjuk, hogy titkon ez volt a leghőbb vágya. Csak ügyesen titkolta! Egy életen át! Ezt is!
Ráadásul a padlóra terített díszes szőnyegeken aludt ez a műveletlen barbár, nem úgy, mint a civilizált Róma, és persze Bizánc. Nos, igen, a barbár valóban erről ismerszik meg, effélét csak egy alacsony kultúrájú, vad horda követhet el, kérdezzük csak meg a japánokat!
A források meg mondjanak csak, amit kedvük tartja, Attilának akkor sem lehetett szakálla, hisz gyermekkorában összevagdalták az arcát, akárcsak a többi hun gyermeknek, hogy ezáltal a művelt nyugathoz tehessék őket valamiképp hasonlóvá, szóval nem lehetett szakálla, és punktum! Szép is lenne! Szakáll, egy ilyen kutyafejűnek! Mert arról is értesülhetünk, szerzőnk jóvoltából, hogy Attila éppoly kutyafejű volt, akár a tatárjárás mongoljai, vagyis az ő fejét is megnyomorították, szándékosan eldeformálták, amint az szokásban volt a hunoknál. Te jó ég! Mi-mindenre lett volna képes, ha az agytérfogatát akkorára hagyták volna nőni, amekkorára csak jólesik neki!)
Attila – folytatódik a történet – gyakorta megtette, hogy az árulókat, a bűnösöket nyilvánosan végeztette ki. Mintegy elrettentés végett. „Jól tudta, többet érnek azzal, ha nyilvánosan kivégeznek egy-két embert, mintha egész tömegeket ölnének le. A rémülten szétszaladó hírhozók úgyis felnagyítják majd a hunok kegyetlenkedéseit, az áldozatok számát és haláluk szörnyű módját.
(Na, ugye! Ilyen megveszekedett, vad barbárt még nem látott a világ. Tisztességes nyugati uralkodók nem fondorkodtak ennyit, sosem folyamodtak efféle számító, aljas cselekhez. Ők megindultak a falu határán, és legyilkoltak mindenkit, aki csak elébük került, a maradékot meg - ha volt egyáltalán –, elhurcolták rabszolgának. No, de egy barbár miként is viselkedhetne ilyen civilizáltan? Ezt a fajta viselkedést tanulni kell, sőt, erre születni kell, márpedig a barbár hordák nem hordoztak vérükben afféle géneket, amelyek a tömeggyilkolásra, emberek ezreinek kiirtására ösztönözték volna őket. Tehát? Álmodni sem álmodhattak arról, hogy műveltség és finomkodás terén valaha egy szintre kerülhetnek a csodált Rómával!)
Attila gyakorta menesztett követséget Rómába, Bizáncba. Követeinek mintegy fele volt csak színtiszta hun, másik fele germán, görög, latin, satöbbi.
(Annyira sakkban tartotta erővel maga mellé állított szövetségeseit, hogy azok vígan, dalolva ellovagoltak a kedvéért, akár Rómába is. A követség másik fele, a hunok egész úton azt lesték, vajon emezeknek mikor jut eszükbe meglépni. Csakis emiatt tartottak velük ők is, máskülönben hun nem is kapott volna helyet a hun küldöttek között.)
Attila fő hadvezére sem hun volt, hanem – lássatok csak csodát! – görög. Onegesius-nak hívták. Másik főembere Oresztész meg pannoniai germán.
(Ez igen tanulságos, mert egyrészt nyilvánvalóvá teszi, hogy a hunok még harcolni sem lettek volna képesek a művelt világ segítsége nélkül. Másrészt megtudhatjuk, hogy a vad gyilkológép valami oknál fogva azért mégis maga köré vonzotta még a „művelt világ” gyermekeit is.
Bizonnyal erőszakkal!
Ráadásul e germánok meg, ahelyett, hogy Róma védőszárnyai alá bújtak volna, megadóan szolgálták inkább a barbárokat.)



Oresztesz fia később római császár lett. Jóval később. Edekon meg, Attila egyik kedvence, akiről a források szentül állítják, hogy Attila fia volt, gyakorta járt követségbe, ura jóvoltából. Mily szerencse, hisz a követek először életükben legalább megszemlélhették a civilizált világot!
(Attila környezetéből tehát római császárok kerültek ki? Nocsak! Edekon valóban nem lehetett a fia, mégpedig azért nem, mert a mi jól értesült szerzőnk, Steve Nording másképpen látja. És kész! A civilizált világ gyermekei meg nyilván azért támogatták inkább a civilizálatlan keleti barbárt, mert a civilizált világ életét mindenki csodálta. Főképpen a hunok!)
És, Kedves Olvasó, most következik a kedvenc részem!
Attila ugyanis követséget küld Bizáncba, élükön „nemfia” Edekonnal. Bizáncban Edekonnak titkon 25 kiló aranyat ajánlanak, amennyiben végez a hun királlyal. Edekon rááll az alkura, elcsábítja a busás vagyon ígérete. Ő és a hun követek hazafelé indulnak, a görög császár kísérőket ad melléjük, közöttük van Priszkosz réthor. Ettől fogva Priszkosz jegyzeteiből értesülhetünk sok mindenről. Ezen jegyzet hemzseg a gúnyos, lekicsinylő megjegyzésektől – vagy ha mégsem, mondja szerzőnk, nyilván kitörölték belőle azokat az idők folyamán - és szerzőnk minden szavát igaznak állítja be, noha később ő maga is azt írja: „... általában az akkori, vagy inkább a későbbi krónikások adataira vagyunk utalva. Ezek viszont elsősorban pontatlanok, másfelől meg szubjektívek. A bizánciak, de legtöbbször a rómaiak is gyűlölték és rettegték Attilát – nos, nem ez az a két tulajdonság, amitől a krónikások az igazat, és csak a színtiszta igazat fogják írni...”
Máshol is említi, hogy Priszkosz e munkáját időközben többször átírták, átdolgozták. De nem baj, azért csak vegyük kézpénznek, hogy Attila, akárcsak hunjai, mongol kinézetű volt, hisz Priszkosz munkájában ez áll, hogy nyomorult, szegényes szekérvárosba érkeztek a követek - ahol viszont a király ékesen faragott, labirintusszerű, több tucat helyiségből álló fapalotában, asszonyai meg külön házakban laktak - hogy a gyűlölt, rettegett zsarnokot, aki erővel vonta szövetségébe a népeket, sosem látott ováció fogadta, hazatérvén, hogy abban a jelentéktelen szekértáborban tízezer ember csődült össze, mámorosan, ragyogó arccal Attila fogadására.
Attila fatrónuson fogadta a küldöttséget, csakazértis – állítja a szerző -, hisz juszt azért sem volt hajlandó a fényűzésre! Hadd egye a fene a művelt, civilizált Nyugatot! Főemberei finom, tarka szövetből készült, madarakkal és virágokkal ékített ruházatokban pompáztak, amihez persze Priszkosz meglátása szerint – egyedül azonképpen juthattak hozzá, ha elrabolták a perzsáktól. Attila keze ügyében egy íj és egy szekerce, villogó fekete szemei szúrósan mérik végig a vendégeket.
Megtudhatjuk még, hogy Attila nyersen leteremtette a görög császár testőrparancsnokát, Edekon egyik kísérőjét, aki egyedül tudott – Edekonon kívül – az Attila ellen szőtt összeesküvésről, és visszamenesztette Bizáncba. Persze latin nyelven szapulta, csak hogy tudását fitogtathassa. (Véletlen sem azért, mert a civilizált, művelt világ csak a saját nyelvét beszélte, óh nem!) A király amellett rendeletben tiltotta meg, hogy a görög követek bármit vásárolhassanak a hunoktól. Persze Priszkosz ezen jót mulatott, hisz őket koránt sem csábították a barbár hunok kézművesiparának termékei. „... akkor ez ismét egy jelzés nekünk arról, hogyan viszonyultak a „civilizáltak” a „barbárokhoz”. állapítja meg igen jóindulatúan Steve Nording.
De megtudhatjuk azt is – szerencsére – hogy a korabeli térképek mit sem tudtak a Dunától északra elterülő területekről, a hun király birodalmáról. „Hic sunt leones”, „itt oroszlánok vannak”, írták a térképre akkoriban, és még ezer évvel később is.
(Nos, hogy a „civilizáltak” miképpen viszonyultak a barbárokhoz, nem tudni ma már. Ahogyan azt sem, ki volt a „barbár” és ki volt a „civilizált”. Egyvalami azonban bizonyos. Nagy Károly valami



ötvenszekérnyi kincset rabolt el később az avaroktól. Akkor most csábították a nyugatot a kelet kincsei, vagy sem? A Kárpát-medencében tanyázó oroszlánok pedig roppant fontos adalék, tartsuk észben, még lesz szó róla! Már 350-től? És legalább 1400-ig? )
„...a Dunától északra és keletre egyszerűen nem volt semmi. Mármint az ő (Priszkosz) és honfitársai fejében... Merthogy nem tudták, igazából mi van azokon a területeken...ki földje az...? Melyik nép lakja? Hiszen erről sem tudtak semmit Bizáncban, vagy Rómában. Annyi derengett csak nekik, hogy arra valahol hunok élnek...”
(És ezeket a hunokat jelölték oroszlánnal a térképek! Micsoda véletlen!
Amellett, szívesen feltenném a kérdést mélyen tisztelt Szerző Úrnak, vajon akkor mi oknál fogva épül a mai magyar történetírás épp a nyugati krónikákra, kivált a görög krónikákra? És főleg, mi okból épül ugyanezen forrásokra Szerző Úr igen értékes irománya?)
„Tény, a magyar Dunántúl mindig is „Pannonia Provincia” néven a nyugati, tehát az igazi római... birodalom egyik tartománya volt, és az is maradt, egészen a birodalom összeomlásáig.”
(Valóban? No, de akkor a pannóniai germán törzsek miképpen szolgálhatták a hunok királyát? Erről nem szól a fáma? Római tartomány, hun hűbérben?)
A követség megérkezik a hun király székvárosába, díszes vacsorát rendeznek számukra. Még Attila első felesége, Réka asszony is fogadást tart a görög követek tiszteletére, alig néhány nappal később. A hun király azonban többé nem fogadja a görög követeket, és el sem engedi távozni őket, csak hetek múltán. Végre-valahára hazafelé indulnak. Érzik ők is, hogy valami baj történhetett, csak épp elképzelésük sincs e baj mibenlétét illetően.
Útközben Priszkosz tovább jegyzetel, és mi – mondja a szerző – döbbenten értesülünk arról, micsoda szokásai voltak a barbár hunoknak. A hazafelé tartó követség ugyanis fergeteges viharba keveredik, hanyathomlok menekülve pedig véletlenül egy hun faluba kerülnek. Ez még úgy önmagában nem adna okot döbbenetre, de az, hogy e falu a halott Bleda egykori asszonyáé, már igazán szokatlan jelenség. Ezek a barbárok élni hagyták a megöletett Bleda özvegyét?
(Szerzőnk itt már bizonyított tényként említi meg, hogy nem másról, azon férfi asszonyáról van szó, akit Attila megöletett.)
„Vagyis (Micsoda váratlan fordulat!) Buda feleségei – más, ősi barbár ázsiai népek szokásaival ellentétben – nem szenvedtek semmi hátrányt abból, hogy férjük egy hatalmi belharc áldozatául esett. (A források mást mondanak, de az mellékes!) Még tulajdonuk is megmaradt...
(És, nem elég, hogy ez a barbár nem gyilkoltatta le a vétlen asszonyokat, miután aljas módon nem ölette meg a bátyjának kinevezett öccsét sem, de ez a műveletlen, barbár asszonyság egészen odáig vetemedett, hogy élelmet küldött az ázott-fázott, éhező görögöknek! Ezt a pimaszságot! Nyilvánvalóan azzal a hátsó gondolattal tette mindezt, hogy a kései utókor még véletlenül se lelhessen szilárd, megdönthetetlen bizonyságot az ő barbár, vérengző, műveletlen mivoltára.)
Priszkoszék útközben futnak össze a testőrparancsnokkal, aki időközben megfordult Bizáncban, s akinek nyeregtáskájában ott rejtezik az Attila meggyilkolásáért fizetendő, immár nem 25, hanem 50 kg arany. Ő annyira biztos a dolgában, hogy még fiát is magával hozza, hadd lásson, legalább egyszer életében közelről barbárt az a szegény gyerek!



Arra azonban nem számít, hogy Edekon mindent kitálalt a királynak. Eszébe se jutott ártani imádott urának – a források szerint apjának - megjátszotta csupán, hogy elcsábította a gazdagság, s első dolga volt bemártani ezeket a szerencsétlen, gyanútlan görögöket.
Mit tesz erre Attila?
Az az álnok?
Elfogatja a görög testőrparancsnokot, fiával együtt, és nem enged, míg ki nem szedte belőlük megbízójuk nevét.
(Valóságos lelki terror révén veszi rá azt a szerencsétlen orgyilkos jelöltet, aki már akkor remeg félelmében szegény, akár a kocsonya, hogy adja ki a kért nevet. Egészen pontosan fiának megöletésével fenyegeti. Az az álnok, az a barbár, az a...!)
Utóbb aztán, miután sikerült megtudnia, pontosan ki is tör az életére, Attila, a fentebb leírt papos jelenethez hasonlóan, propaganda okán, elereszti apát és fiát, azzal a címszóval, hogy nem ők az igazi ellenségek, ellenben követeket küld Bizáncba, és a felbujtó fejét követeli.
Ezek után némi kitérő következik az általunk elemzett, „szépirodalmi műben”, amire – nem győzöm elégszer hangsúlyozni – író és kiadó egyaránt büszke lehet. Szerzőnk elmondja, hogy az után a bizonyos „kardos” manipuláció után alig valamivel, Honoria hercegnő, a sexmániás félbolond leányzó, III. Valentinianus római császár nővére, levelet és gyűrűt küld Attilának. Nem kevesebbet, mint a kezét ajánlotta a hun királynak, a vele járó Galliával együtt. Mai napig nem tudni, miképpen értette ezt. Mármint Galliát. (No, de hogy még jól értesült Nording sem tudja! Erre eddig nemigen akadt példa!)Amint a császár hírét vette nővére tettének, gyors futárt menesztett a levél vivője után, akinek mindenképp vissza kellett volna szereznie a küldeményt. De elkésett! A gyűrű eljutott Attilához, aki viszont a füle botját sem mozdította.
(Emlékezzünk, Bleda halála és a Kard feltalálása között öt esztendő telt el a krónikák szerint, noha szerzőnk tudja, hogy öt hét sem volt az talán. Honoria levele viszont még Bleda halála előtt útnak indult, és a királylány nem Bledának, hanem Attilának ajánlkozott feleségül. (Vajon miért nem a valódi királyt szemelte ki?)
Attila nem reagált, a római császár meg kolostorba záratta féleszű testvérét.
(Honoria – mondja e könyv – fehérmájú volt. Amellett szellemileg elmaradott. Ezt értem. De hogy az egész római birodalom ne lett volna képes kielégíteni, vagy legalább megkísérelni, s neki épp a rettegett hun királyra fájdult meg a foga...!)
Aztán meg valamiféle szent edények körül folyik a vita, amit Attila bármi áron megkísérel megszerezni a sirmiumi püspöktől, de az inkább adná az életét. Mígnem valamiféle összeköttetés jön létre a püspök, és Attila titkára között, akiről nem szabad elhallgatnunk, hogy római származású hun.
(Ez csak természetes! Aki írni volt képes, az csakis római származású, vagy esetleg görög lehetett. De mégis hun? Ő sem a „művelt világ” kényelmét és előnyeit választotta tehát? Ki érti ezt?)
Azon furcsaság esik meg, hogy a titkár megszerzi az edényeket, de esze ágában sincs azt átadni Attilának. Helyette zálogba adja, s árán átdorbézol egy egész éjszakát valami lebujban. Attila pedig haragjában kivégezteti. Méghozzá azonnal!
„Egy kis evésért, ivásért és egyéb élvezetekért kissé túl nagy árat fizetett a titkár.” – vonja le szerzőnk a végkövetkeztetést.



(Hogy talán nem akármilyen edényekről lehetett szó, ráadásul, akárhonnét nézzük, árulás, sikkasztás és ki tudja mi-minden esete forog fenn, az persze meg sem fordul Steve Nording fejében. Attila vagyon utáni sóvárgása volt az, ami e tettére késztette.)
Az alkudozás tovább folyik, Attila most épp az edényeket pénzzé tevő uzsorást óhajtja. Róma illetve Ravenna – pedig retteg, nem készül-e támadni, ha már ennyire felfújja ezt a jelentéktelen ügyet.
(Íme, egy újabb „ürügy”. Csakhogy Attila nem támad most sem! Pedig azok az edények nagyon sokat jelenthettek számára, nyilván azért követeli az uzsorást, hogy a szent ereklyék nyomára vezesse.)
A szerző itt visszatér Attila király udvarába, egészen pontosan a görögöknek adott fogadás estéjéhez.
(Részemről nem értem, mi okon repdes összevissza, de nem is én állítottam magamról, hogy mindent tudok, és mindent értek. Bizonnyal megvan rá az oka!)
Priszkosz meglátása szerint – nicsak! – a hunok valóban szerették Attilát.
Ráadásul a művelt görög követ méltóságteljesnek nevezi a barbár hun király palotáját, s egyfajta ámulattal szól róla. (De ilyet!) Attila a fogadás ideje alatt emelvényen ül, fatrónusán, mellette pedig örökösnek kinevezett elsőszülöttje, Ellák. Ellák nem néz apjára, szemeit nem emeli reá, a vacsora egész ideje alatt.
(Persze szerzőnk mindjárt megragadja az alkalmat, felvilágosít bennünket ennek okairól. Ellák retteg az apjától. És képzeljük csak el, miféle ember lehet az, akitől még tulajdon véreinek is rettegnie kell! Igaz, a kazár szakrális uralkodóra sem emelhette szemét élő emberfia, de még a török szultánra sem, jóval később, egyszerű szokás, az illem diktálta így. De a barbár Attila király esetében szó nem lehet illemről, ő azt sem tudhatja, eszik-e azt, avagy isszák!)
Egy idézet, ami szintén nagyon megnyerte a tetszésemet:
„Priszkosz kereken leírja, hogy a mongol arcok között sok germán, és latin jellegű arcot, tehát embert láttak.”
(Világos! Aki nem latin és nem germán az nem ember. De a jegyzet szerzője pártatlan, objektív véleményt ad, ugye? Ráadásul nemrégiben olvastam egy külföldi tudós véleményét, aki azt mondja, mennyire megdöbbenne a mai világ, hogyha valamiképp kimutatható lenne, a szlávok, germánok, angolszászok között mennyi, de mennyi hun sarj él ma is. Mongolok ők is? És még valami! Sosem lehetünk biztosak abban, hogy a ma létező fogalmak hajszálpontosan azt jelentették 1500 esztendeje, mint ma. Hogy mit jelent az „ember” fogalma, és mit jelentett akkor, nos, ez óriási kérdés, kivált, mivel a biblia azt mondja, a föld minden baja akkor kezdődött, amikor az „istenek elvették feleségül az emberek lányait”. Ha jól értem, akkoriban még istenek is életek a földön, de természetesen az „isten” fogalmának jelentése sem egyezik azzal, ami ma eszünkbe jut e szó hallatán. Szóval hogy aki nem ember, az micsoda, nos, ebben ne legyünk túl biztosak!)
Egy újabb idézet:
„A hunok harcra születtek...Talán már-már genetikusan is bennük volt a hódítás, a küzdelem, a mások leküzdésének és legyőzésének vágya, szándéka.”
(Bizony ám! Nyilván ez a gén okozhatta, hogy Attila sokat fenyegetőzött, de ritkán harcolt. Amiképpen azt is, hogy gyűlölte a harcot, a vérontást. És tisztelte az emberi életet. A nyugat híres



neves uralkodóinak soha, eszükbe sem jutott leigázni, legyőzni, legyűrni, uralmuk alá kényszeríteni a keletibb népeket, sőt, kiirtani azokat, ha kell. Sem Nagy Károly, sem a római császárok, sem senki más nem cselekedett effélét, s mégcsak álmodni sem igen álmodott róla. Ugye?
Egyedül a hun Attila az, akinek felróható mindez. Aki ha nem is támadott, a szándék azért végig ott izzott sötét lelkének még sötétebb mélyén, mi ezt tudjuk, s bár e szándék csakis a mi feltevésünk szerint volt szándék, már maga az általunk feltételezett szándék is indokolttá teszi, hogy gyalázzuk, ócsároljuk, rágalmazzuk, évezredek távlatából és örökké, míg csak világ a világ. Az az ember, aki egész életében nemzetének jövőjét, puszta létét igyekezett menteni, ezt érdemli.)
Újabb okos megjegyzés szerzőnk tollából:
„A hunoknál és általában a keletieknél gyakran megesett, hogy a trónörökös megunta a várakozást és egyszerűen félretette az útból az apját.”
(Szigorúan csak a keleti népeknél esett meg ilyesmi. Nyugatabbra a szalmonella pusztított, nem a méreg!)
Attila legkisebb fiáról, a csöppnyi gyermek Irnikről szól még Priszkosz, akit Attila – a vad barbár mosolyogva ölel széles kebelére. Valamint egy fekete bőrű, afrikai származású törpebohócról, aki latinul ad elő mondókákat, és neki úgyszintén sikerül mosolyra fakasztania a vad hun királyt.
Igricek lépnek a terembe. Dalokat adnak elő, amit a görög követek nem érthetnek. A hunok, Attila népe azonban elragadtatással hallgatják minden szavuk. „Egyes vendégek könnyeket ontottak... Mások fogaikat csikorgatták, és ökölbe szorították kezüket.” (Priszkosz mindössze ennyit látott.
Mosolyogni látta a vad hun királyt, és könnyezni annak harcos, barbár népét.
Akik pedig mégcsak emberek sem voltak!)
Most pedig térjünk vissza az Attila ellen kitervelt merénylethez.
Ugyanis abból ismerhetjük meg leginkább a hun király valódi természetét. Alattomos, sunyi mivoltát. A görögök törtek Attila életére, de ez mit sem számít. Attila ugyanis Edekonnal már itthon megbeszélte, hogy viselkedésével eléri majd mindezt. Tehát a görögöknek eszükbe sem jutott volna Attila megöletése, hogyha Edekon, Attila parancsára úgy nem viselkedik, hogy felmerüljön bennük a gondolat, és mindjárt fel is vessék azt Edekonnak.
Érthető nem?
Nem?
Pedig Steve Nording ragyogóan elmagyarázza!
„Sejthetően az ő (Edekon) naiv, mindenre rácsodálkozó és kapzsi viselkedése csak álca volt. Mint egy provokatőr, megjátszotta, mennyire bámulja azt a gazdagságot. Azt is mondhatnánk, hogy ily módon talán nem is bizánciak fejéből pattant ki a gondolat, hogy őt orgyilkosságra felkérjék – ezt maga Edekon sugallta nekik... bizony arra a belátásra kell jutnunk, hogy Attilát egy újabb oldaláról ismertük meg. Mint tehetséges színészt...!...A lépéssel egyidőben (mármint a testőrparancsnok és fia szabadon engedésével) jelezte igazságos voltát is. Vagy legalábbis szerette volna ezt elhitetni a világgal... Krizafiosz (a megbízó), az eunuch, hivatalos címén a kelet-római birodalom kardhordozója, vagyis hadügyminisztere és egyben kincstárnoka és főtanácsadója és mindenese az idős és erőtlen Theodosius császár mellett – nem tudhatta, hogy Edekon voltaképpen afféle „kettős ügynök”. Már azt sem zárhatjuk ki, hogy ezt a főurat eleve Attila küldte Bizáncba azzal a paranccsal: hagyja magát



megkörnyékezni, „aztán majd meglátjuk, meddig mernek elmenni azok a bizánci férgek...! No persze (Attila) nagyjából előre tudhatta, merre mennek majd az események, hiszen ő rendezte az egész „előadást”. Krizafiosz meg volt győződve, hogy nem csak meghalt Attila, hanem a legtöbb hun törzs most már külön-külön dönthet jövőjéről és bizony ezek azért igyekeznek Bizáncba, hogy meghódoljanak a császár előtt... Nem kell többé félni barbároktól...Ilyen ábrándokba hajszolta bele Attila az ellenfeleit, ami megint csak egy adalék a lelki világához.”
(Világos immár, Kedves Olvasó? Attila és Edekon egyszerűen átverték azokat a szegény, szerencsétlen bizánciakat. Végtére is tényleg, vajon azok honnét a csudából sejthették volna, hogy Edekon a világ összes kincséért el nem távozott volna Bizáncból, amíg a várva-várt felkérés meg nem esik, másrészt hogy semmi pénzért nem lenne ura árulójává? És ha ez így van, többé már nem is terheli őket az orgyilkos merénylet megtervezése, Edekon felbujtása Attila ellen, és az Attila halála utáni, olthatatlan sóvárgás. Eszükbe nem jutott volna megöletni a hun királyt, ha Edekon rá nem csodálkozik Bizánc gazdagságára.
Nyomatékosan megkérem Kedves Olvasómat, hogy amikor netán átszalad a szomszédhoz egy kis pletyka erejéig, eszébe ne jusson megdicsérni annak vadonatúj, másfélmillió forintos konyhaszekrényét! Ezzel a provokatív viselkedésével a végén még arra csábítja szegény, ártatlan szomszédot, hogy fontolóra vegye az Ön mélyen tisztelt élete párjának meggyilkoltatását.
Lássuk be, Attila valóban kegyetlen játékot űzött! A bizánciaknak soha eszükbe nem jutott megöletni, ő pedig ahelyett, hogy hagyta volna magát, akár más, tisztességes nyugati, civilizált uralkodók, juszt sem költözött a másvilágra, hasztalan epekedtek azok a sorsüldözött bizánciak, de még a terv egyik fő résztvevőjét is volt képe sértetlenül szabadon bocsátani. Ezt a csalódást!
Hát ember az ilyen?
Valóban, nem akármilyen lelkivilággal bírhatott!)
Szerzőnk szent meggyőződéssel állítja a fentieket, annak ellenére, hogy idézem:
„... azt állítja minden forrás, hogy II. Theodosius 450 tavaszán meghalt, holott... a fent ismertetett eseményre 451-ben került volna sor. Krizafioszról sem tesznek említést, és azon évek többi eseményét is másképpen írják le. Ezen felül, Attila fiát Edekonnak nevezik, ami teljes képtelenség, lévén, hogy a két férfi csaknem egyidős volt, és azt állítják Budáról, hogy ő Attila öccse, és nem bátyja volt. Az efféle tévedések egész láncolata lelhető fel a tan-és népszerű könyvek lapjain... Ennek oka kétségtelenül az, hogy akkoriban az évszámokkal az emberek mindig bajban voltak, még a krónikások is, és nemegyszer összekeverték a neveket, helyszíneket, személyeket, olykor még az eseményeket is.”
(Nos, annyi baj legyen! Steve Nording soha, semmit nem kever össze, pontosan ismeri az összes évszámot is, őt aztán lehetetlen megzavarni. Mit neki források! Amúgy meg, Kedves Olvasó, fenti mondatot alaposan vésse az eszébe, kérem! „... az évszámokkal az emberek mindig bajban voltak, még a krónikások is, és nemegyszer összekeverték a neveket, helyszíneket, személyeket, olykor még az eseményeket is.” Ez nagyon fontos! Tudniillik amikor Attila ártatlanságáról van szó, akkor tévednek a krónikások – még a nyugatiak is – összezagyválnak mindent. Amikor valamivel később avarnak és hunnak nevezik a magyarokat, tévednek akkor is. De minden másban a teljes igazságot írják le, tévedhetetlenek, és a magyar krónika az, ami nemhogy téved, de egyenest hazudik, netán fantáziaregénynek született.)
Steve Nording jóvoltából értesülhetünk arról is, hogy a hunok országának határai, „már amennyiben lehet azt országnak nevezni”, teszi hozzá az író, igen jól zártak. (Persze, hogyan is



lehetne országnak nevezni egy zárt területet, ahol a nemhunok csakis Attila pecsétes engedélyével közlekedhetnek, akkor is többnyire hun kíséret őrizete alatt. Akinek nem volt pecsétje, azt kémnek nyilvánították, és kivégezték. Mindezt ugyanő, Steve Nording hozza kegyesen a tudomásunkra. Vajon mi az ország, ha ez nem?)
No, hát ezek után a görög császár, Attilával folytatott alkudozása közepette, véletlen baleset áldozata lett.
(Csodálkozom, hogy szerzőnk ezt nem próbálta meg Attila király nyakába varrni! Végtére is, annak a hun barbárnak az arcán minden elfér.)
Az új államfő a marcona katona és hadvezér, Marcianus lett. Ő pedig nem egyezkedett. Közben értesülhetünk arról is, hogy Attila korának egyik legtöbbet utazott embere volt. De mindjárt megtudhatjuk, mielőtt elismerés gyúlhatna szívünkben a vad hun iránt, hogy mindez koránt sem az ő érdeme, inkább a hivatalos küldetések, és a túszkorszak emlékei. (Érthető, nem?)
Mellesleg teljességgel hitetlen volt a hunok királya, noha akkoriban még a legbarbárabb barbár is hitt valamiben. Ő nem. Vagy ha mégis, hát csak úgy tett mintha. Erre nézve nincsenek bizonyítékok, mondja szerzőnk.
(Úgyhogy maradjunk a feltételezésnél, miszerint Attila teljességgel hitetlen volt. Több beszámoló említi az Attila udvarában élő papokat, no meg a hun király jóslatokba vetett, erős hitét, és persze a hun bibliákat, de ez nem bizonyíték kérem!)
Attila ekkor odáig jutott, hogy elszánta magát a harcra.
(Persze egész idő alatt másra sem vágyott, de jól titkolta.)
Bizáncba is, Rómába is futárt menesztett, azzal a pökhendi, „fennhéjázó, gőgös” üzenettel: „Uratok szólott, készítsétek elő az ő palotáját!”
Mind a két birodalom rettegni kezdett de biztosat senki nem tudhatott, hisz Attila erről gondoskodott.
(Tessék! Már megint fondorkodik a barbár!)
Attilának, idézem:
„Már királysága első idejéből hatalmas tervei voltak. Ezekről nem beszélt, ezért a korabeli krónikákba sem kerültek bele...A hunok nem vezettek krónikákat, nem írták meg önnön történetüket. Sem ami velük, Attila idejéig történt, sem az alatta lezajlott eseményeket.”
(Szóval Attila soha, senkinek nem beszélt világuralmi tervekről, a krónikák sem említik, pedig ha efféle hír szárnyra kap, a gyűlölködő Nyugat nem feledi el lejegyezni azt Attiláról. Nem tette. Nyilván, mert nem volt mit. De jól értesült Nording még ezt is tudja, már miért is ne tudná, bizonnyal belelát a király lelkébe, most, 1500 évvel később.
Abban pedig, hogy a hunok nem írták meg történetüket, ne legyünk azért annyira biztosak! Attila írnokokat tartott, de maga is értett a betűvetéshez. Ha nem írták meg történetüket, kérdem, miért nem? Egy efféle népecske, aki önmagát tartja a világ urának, leginkább uralomra termett, dicső népének, valóban ne írná meg, ne kérkedne el tetteivel? Ha meg megírták, vajon hová tűnt?
És hová tűnt a mi történelmünk? A hunok, az avarok, az ún. finnugor népek, a lengyelek, a poroszok történelme ködös homályba vész. Épp azoké a népeké, akik valaha Attila király népei voltak.



Hát nem különös ez?
István király miért nem foglaltatta vajon írásba a magyarok eredetének, tetteinek történetét? Mert – tudósaink állítják – nem tette. Ellenben állítják azt is, hogy az Árpádok levéltára több esetben gyújtogatásnak esett áldozatul, és ez dokumentált tény. Később, a maradékot Dzsingisz kán szedte halomba, és vitte magával Mongóliába. De azért mi állítsuk csak, szorgalmasan, hogy sosem is létezett!
És még valami.
Szent István annak idején alkura kényszerült. Ebben legalább annyira biztos vagyok, akárcsak Steve Nording az összes, légből kapott állításaiban. Az alku tárgya pedig, attól félek, épp a hun-magyar történelem eltörlése, semmissé tétele volt. Lejjebb még szólok erről.)
A hunok amúgyan – szerzőnk véleménye szerint – épp olyanok voltak, akár a népvándorlás többi népe. (Vagyis a finnugorok, a germánok, a gótok, a szarmaták, a lengyelek, a poroszok, a csehek, a bolgárok, az oroszok és még sorolhatnánk.) Ezer éven át hömpölyögtek keletről nyugatra, és vesztenivalójuk nem volt, hisz semmijük sem volt. Rémületet, vért, pusztulást hagytak maguk után.
Hozni azonban semmit sem hoztak, maradandót nem alkottak.
Attila is abban reménykedett, hogy amint letarolja Rómát, ezer és ezer rabszolgát ejt majd, akik megtanítják népét földet művelni, házakat építeni, és általában, a nyugati művelt világ összes tudományára.
(Az a hatalmas hun birodalom ugyanis sosem művelt földet. A kínai nagy faltól a Morva folyóig, a Földközi-tengertől a Balti-tengerig éltek, sokan voltak, akár a hangyák, de gabonára sosem volt szükségük. Füvet ettek, bizonnyal, akár állataik. Ráadásul a barbárok nem ismerték a magántulajdont sem. Nem létezett közöttük enyém, tiéd, csak miénk. Nem torzsalkodtak, nem irigykedtek egymásra, nem próbált egyike a másika fölé kerekedni.
Ez volt Attila birodalma.
Egyfajta középkori szocializmus, ahol minden a nép tulajdona, a vezetők pedig a népért dolgoznak, és nem az az egyetlen vágyuk, hogy zsebeiket minél inkább degeszre tömhessék. Ez volt a barbár hun király egykori birodalma. Nyomába sem érhet ez a civilizált Rómának, ahol a leigázott népek rabszolgákká lettek, s a rabszolgák éjt nappallá téve azért verejtékeztek, hogy a művelt római urak akadálytalanul orgiázhassanak, amikor csak kedvük tartja, vagy netán unalmukban felkoncoltassanak néhány gladiátort.
Így éltek a vad, pogány hunok, amíg az idegenek véget nem vetettek az édeni állapotoknak, közéjük nem vegyültek, és be nem lopták félvér utódaikba istenük, a pénz imádatát.
Attól fogva nem volt békesség többé.
A hunok, és sarjaik művelt, civilizált emberekké lettek, aki fentebb említett tulajdonságokról ismerszik meg. És még büszke is rá! Valóságos szégyen lenne ma már Attila, a „barbár” hun király példájának követése. Ember az, akinek eget verő a vagyona, aki dőzsöl, aki pazarol, aki gazdagságát fennen hirdeti, aki istenét, a pénzt hajszolja egy életen át, hisz minél több van belőle, annál nagyobb a becsület is. Ember az, akinek arcizma sem rándul a nyomorgó milliók láttán, aki önnön boldogulásán kívül egyebet sem néz, aki bárkin, bármikor keresztülgázol, a vagyon a pénz reményében, és aki tollat ragad csak azért, hogy némi pénzmag fejében sárba tapossa, leócsárolja, rágalmazza, befeketítse egy igazi, nemes jellemű uralkodó emlékét. Egy emberét, aki őérte,



rágalmazójáért is harcolt, küzdött egykoron, aki egy volt az alig néhány közül, kik ezt a maroknyira zsugorodott népet megmentették a halál torkából. Ember az, aki soha, semmilyen körülmények között nem érez elismerést, bámulatot, urambocsá’ csodálatot mások tettei iránt, még akkor sem, ha hálával tartozna érettük. Sőt! Különösen akkor nem! Ember az, kinek szívében kihalt minden érzelem. Ember az, aki kizsákmányolja a Földet, annak utolsó csepp „vérét” is kisajtolja, közben pedig rettentő eszéről papol, és pontosan tudja, hogy öngyilkosságot követ el.
Ember az, akikké mi lettünk. A művelt, civilizált világ.
Legyünk hát büszkék rá!
És megkérdőjelezhetetlen nagyságunkat tetézzük még azzal, hogy kígyót-békát vágunk a fejéhez annak, akinél a puszta gyanú felmerülhet, hogy talán jobb lehetett nálunk! Emberebb, érzőbb, előrelátóbb. Mondjuk őt el minden rossznak, csak hogy a mi „jóságunk” minél fényesebben ragyoghasson!)
Attila Róma ellen indult előbb. Ravasz mosollyal dörzsölgette a tenyerét, már jó előre, amint azt szerzőnk kegyeinek általa megtudhatjuk. (Igazán érdekes részleteket közöl kortársunk Attila életéről. Akárha saját szemével látta volna.)
Követelte menyasszonyát, a félbolond Honoriát, és a vele járó, fele birodalmat. Követelte, hogy Honoriát azonnal eresszék szabadon, és indítsák útnak Hunnia felé. Szemtelensége határtalan – állítja szerzőnk – de ez még nem is volt elég. Meghívta a császárt leendő esküvőjére.
Később már Galliát követelte egyedül.
(Különös! Azért különös, mert épp Gallia, Franciaország az, ahol szembetűnően sok az ókori, magyar helységnév. A nyugati krónikák állítják, hogy az Attilával egykor szövetséges gót törzsek költöztek oda. A magyar krónikák azonban magyarokat emlegetnek arrafelé. És Attila véletlenül épp ezt a területet óhajtja.)
Ebben az időben Pannonia egyes források elmondása alapján, már a hunoké.
(Szerzőnk gyakorta keveredik ellentmondásba önmagával. Az imént még azt bizonygatta, hogy az biz” Rómáé volt, és a bukásig az is maradt.)
A római császár sietve kihozatja Honoriát a rabságból, és feleségül adja akárkihez, csak Attilához ne kelljen. Megírja Attilának, hogy adná ő, adná, de nem teheti, mert nővére mostanra férjes asszony.
Attila nyájas szavakkal válaszol, amitől Aetiusnak végképp inába száll a bátorsága. (És itt fény derül Attilának egy újabb, ellenszenves tulajdonságára. Ravaszkodás, alattomos sompolygás. – így szerzőnk. Válaszlevelében ugyanis nem fenyegetőzik, épp ellenkezőleg. Örök barátságáról biztosítja a római császárt. Nem csoda, ha ezek után a hadvezér, Aetius szívbajt kap, és még inkább készül az összecsapásra, még éberebben figyelteti Attila területeit.)
Attila a hun király a „kétszínűség bajnoka” címet érte el Steve Nordingnál azzal, hogy újabb levelet írt a római császárnak, amelyben szintén barátságáról biztosította, egyben közölte vele, hogy kisebb hun csapatok vonulnak majd Gallia területére, az árulókért. De neki a rómaiakkal a világon semmi baja. Ugyanezt – állítólag - megírta a vizigótok királyának is, de fordított változatban.
(Nos, ha így is volt, amiben nem lehetünk biztosak, szemére vethetjük-e egy uralkodónak, ha a „többet ésszel, mint erővel” elvet vallja? Attila király egyetlen bűne itt az, hogy egyedül okosabb volt, mint az egész, művelt nyugat, és az eszével, nem a fegyvereivel óhajtott küzdeni. Nem volt hajlandó vért ontani, ha nem volt muszáj. És ezt soha nem tudták megbocsátani neki.)



A római császár sebtében szövetséget kötött a vizigótnak nevezett árulókkal, megelőzendő, hogy Attila, tervei szerint éket verjen közéjük, s ha már békésen nem ment, karddal foglalja el az a hatalmas, gazdag tartományt, amit Galliának neveztek. Attila valamiképp – nyilván erőszakkal! – még az afrikai vandál törzseket is beszervezte a gótok ellen tervezett akcióba. Attila körbekürtölte a világot azzal a hazugsággal, hogy a Galliába szökött gótok az ő alattvalói, ő pedig nem tűri a lázadást, az árulást, úgyhogy elmegy értük. Dolgát jelentősen megkönnyítette, hogy még a római birodalom berkeiben is sokan voltak, akik ugyanezt vallották.
(Vajon miért? A feltételezés, hogy talán ez lehetett az igazság, fel sem merül? Nem, ha a barbár hun királyról van szó?)
Attila fapalotájába kérette Ardarikot, a gepidák királyát, és Theodomirt, az osztrogótok királyát. És persze maga mellé állította őket, az árulók ellen.
(Nyilván erőszakkal)
Aetius ezenközben egyre készült a harcra. Valósággal kampányolt a hunok és Attila ellen, és sietve rendezte a szövetséges zsoldos csapatokkal szembeni tartozásait, kifizette az elmaradt zsoldokat. A birodalom erősségeit még inkább megerősítette, az utakat és hidakat őriztette, és helyőrségeket vezényelt oda is, ahol azelőtt nem voltak.
(A barbár hun, miután megüzente Rómának, hogy nem áll szándékában ártani neki, vajon miért is vehette zokon az ellene történt, látványos intézkedéseket? Hogyan is hihette volna, hogy Róma rátámadni készül? Miféle okok, indokok késztethették erre, miféle jelek alapján juthatott arra a következtetésre, hogy Róma nemhogy nem barátja, de egyenest ellensége? Hisz épp ő támadott elsőként, nyájas, baráti hangú levelével, szerencsétlen rómaiak meg nem győztek védekezni!)
A római császár egyre támadni készül (miért is ne, hisz Attila adott rá okot, de igazán!) de elkésik. Attila jelenik meg előbb a birodalom határainál azzal a fegyelmezetlen csürhével, amit ő seregnek titulál, és ami nem is hasonlít a rómaiak rendezett, fegyelmezett seregeire. Attila tudta(!) hogy nincs többé megállás, hisz talán ő sem állíthatná meg többé ezt a zsákmányra éhes, vérre szomjazó csürhét. Még neki sincs elegendő hatalma megállítani a saját seregét, ha egyszer már parancsot adott az indulásra.
(A hun-magyar seregeknél fegyelmezettebb, teherbíróbb, szófogadóbb katonákat még nem látott a világ, ezt több forrásból tudjuk. De el ne árulják Steve Nordingnak, mert még csalódnia kell szegénynek! Egyébiránt neki, aki pontosan tudja, mit tudott és mit nem a hun király, erről már külső segítség nélkül is értesülnie illett volna.)
Attila maga irányította a hadműveletet. – állítja szerzőnk, miután pár oldallal előbb kijelentette, hogy Attila soha, egyetlen csatánál sem volt jelen.
(Elfelejtjük ma, mit hazudtunk tegnap?)
Ezek után szerzőnk felsorolja Attila seregének nemzetiségeit. Germánok, szlávok, mongolok vagyis hunok – kínaiak, tibetiek, szibériai törzsek.
(Tán még magyarok is?
Újfent megkérdezem:
Miképpen kényszeríthette Attila az egész világot, hogy akarata ellenére szövetségre lépjen vele, hogyha serege a germánokkal, szlávokkal, mongolokkal, tibetiekkel, kínaiakkal, szibériaiakkal együtt tett ki cirka ötszázezer főt?)



„Ellenség őket meg nem közelíthette még az éj leple alatt sem. Megesett, hogy ellenség közeledett, sőt, el is ment mellettük – egyetlen ló sem nyerített fel, a homályban nem vették észre, hogy akár ezer, vagy több idegen harcos lapul tőlük nem messze. És ha indulni kellett, nem csaptak zajt... Még a lovaik is fegyelmezettek voltak, akárha harcosok lennének. És azok is voltak. Ők hozták hátukon ezeket a csapatokat Ázsia mélyéből, amerre a nap nyugodni járt. ”
(Elismerésre méltó teljesítmény ez egy ilyen szedett-vedett seregtől, aki maga nem fegyelmezett ugyan, de még a lovai is azok. És nicsak! Amerre a nap nyugodni járt? Lehet, hogy mégis tudták, merrefelé van nyugat?)
„Nem biztos, hogy a cél a megszökött vizigótok voltak...”
(De az biztos, hogy nem azok?)
A várakkal persze Attilának gondja akadt, hisz embereinek nagy része életében még nem is látott hasonlót, nemhogy még meg is tudta volna ostromolni azokat.
(A magyar krónika épp az ellenkezőjét mondja, de persze az hazudik. Steve Nording nem hazudik, pártatlan tájékoztatást nyújt, figyeljünk oda rá! Egyébiránt furcsa, hogy bizonyos történelmi lexikonok szerint Attila idején nyugaton még nem is voltak várak. A nyugati birodalmak épp hálával tartoznak a barbároknak, mert ha ők nincsenek, a nyugat sosem tanul meg összefogni, és várakat építeni. Valaki mindenképp hazudik! De vajon ki? És főleg: miért?)
Attila, szerzőnk szerint, igen céltudatos ember volt, és bár két, három évet is tétovázott (nem számítva uralkodásának időközben eltelt, tizenhat esztendejét) mielőtt támadásba lendült volna, azért mi semmiképpen ne hagyjuk magunkat megtéveszteni. Az a hosszas várakozás stratégia volt, semmi egyéb. Attila a kedvező alkalmat leste, hisz amióta erővel a trónra került, semmi másra nem vágyott, mint megszerezni, letarolni, alattvalóvá, vazullussá tenni mind a két birodalmat. Taktika volt, semmi egyéb, hogy húsz esztendeig várt a megfelelő alkalomra.
(Közben az életére törtek, szervezkedtek ellene a háta mögött, később már nyíltan, haláláért imádkoztak, de mindez nem történt volna meg, ha ő nem provokálja ki. Kétszínű, alattomos barbár volt, és még ő volt elcsodálkozva, amikor a barátnak nevezettek ellene kezdtek fegyverkezni)
Dísztelen öltözéke (újabb értékes információ Steve Nordingtól) arra szolgált, hogy elbújjon, elrejtőzzön, eltűnjön szem elől, esetleges gyilkosai elől.
(Féltette az életét a vad hun. Gyáva ember lehetett, akárcsak később a magyarok, akik hátra hagyták családjaikat, úgy menekültek a besenyők elől a Kárpát-medencébe)
„Attila nap mint nap kapta a jelentéseket, és folyamatosan tudta, melyik csapat hol jár. Bár ezt a szót bizonyára nem ismerte, azért észben tartotta, hogy a csapatok időarányosan haladnak e.”
(De úgy ám! Attila alig néhány szót ismerhetett, hisz vazullusai, a szibériai törzsek még jó 4-500 évvel később is alig némi szókinccsel rendelkeztek)
Kisvártatva azt olvasom, hogy a művelt, civilizált nyugat városai, váras helyei között nem létezett szervezett futárszolgálat.
(A barbár hunoknál meg igen? Szabad ilyet csinálni? Megelőzni a művelt nyugatot? Ejnye-bejnye!)
Nos, úgy áll a dolog, hogy Attila sunyi mesterkedései folytán szerencsétlen ellenfél úgy összezavarodott, hogy élő ember is alig keveredett a hun seregek útjába. Katona meg aztán végképp nem, kivált nem római. Persze Attila tudta mit csinál, hisz fenti intézkedéseinek köszönhetően a hülye



is elhitte, hogy a hun király a római császár tudtával és jóváhagyásával garázdálkodik római területen, holott efféléről szó nem volt, de ez a barbár mindenkit megtévesztett.
És időközben még a vandál szövetséges törzsek is megérkeztek a mai Riviéra területére.
(Vagyis a parancs oda, az árulók földjére küldte őket, nem Róma, nem Ravenna ellen. Attila azt tette, amit ígért. De kiprovokálta, hogy a „művelt nyugat” ezt a szokást soha ne vezesse be. Kivált ne ővele szemben)
Az a sorsüldözte római császár azt sem tudta, hová kapjon ijedtében. Neki, pontosabban az ő kiválóan szervezett, fegyelmezett légióinak hónapokra lett volna szüksége ahhoz, hogy felvonuljon, és kiálljon az „idegenekkel” szemben.
(Mindez persze Attila mesterhúzásainak köszönhető. Olykor, ravasz módon, még levegőt is vett, és épp ez az, amivel a legnagyobb fejtörést okozta a művelt nyugatnak)
Kivált, miután a germán és galliai törzsek, a római szövetségesek szép sorban átálltak Attila mellé.
(Nyilván kényszer hatása alatt, mind)
A burgundokat és a thüringiaiakat példának okáért úgyannyira megtévesztette a hun király Hunniából folytatott propagandája, hogy Aetius Attilaellenes intézkedéseinek híre, onnan, a birodalom területéről, már el sem jutott hozzájuk. A kisujjukat sem mozdították Attila ellen. Ölbe tett kezekkel lesték annak jöttét, és midőn megérkezett, nyomban behódoltak előtte.
(Nem erőszakkal ugyan, de tévedésből. Mert ugyebár mi másért? )
De – és kérem, most jól figyeljenek – akadtak törzsek, amelyek egyenest a felszabadító Attiláról pusmogtak, akinek érkezését szívrepesve várták.
(Nocsak!)
Persze szerzőnk mindjárt ésszerű magyarázatát is adja ennek a különös, felfoghatatlan eseménynek. Attila ügynökei az előző évben alapos munkát végeztek. Titkos tárgyalásokat folytattak ugyanis a római parasztokkal, s megegyeztek velük, hogy akkor rohanják majd le a római helyőrségeket, amikor a hun sereg megérkezik. A parasztok meg – mit tudták ők! – le is rohanták.
De a frank törzsek meg, akiknek valami miatt az istennek se fűlött a foguk a művelt, civilizált Róma elnyomó hatalmához (Ki érti ezt?), a hunok közeledésének hírére, egyenest lemészárolták uralkodójukat, s egy füst alatt vezető rétegük rómaipárti tagjait, s egy ifjú hercegnek kezébe helyezték további sorsukat, aki viszont köztudottan Attila híve volt. Aztán meg több tízezer harcosukkal csatlakoztak a hunokhoz. És nem ők voltak az egyetlenek.
(Nyilván Attila embereinek mesterkedése vette rá őket)
A császár, mindezekről értesülvén, a fogát csikorgatta.
(Érthető! Hisz éveken át kígyót melengetett a kebelén. Tudást, műveltséget, civilizált körülményeket nyújtott az elnyomott, leigázott, emberszámba sem vett népeknek, ők meg ahelyett, hogy fürödtek volna az „áldásban”, szívdobogva lesték a barbár hun király érkeztét, aki majd kimenekíti őket istenáldotta helyzetükből.)
Attila persze rátett még egy lapáttal. Volt arca latinul szónokolni a százezres tömeg füle hallatára, és közölni, hogy ő egyedül Galliát akarja, ami családi öröksége.



(Az emberek tévedésből álltak mellé, hisz a császár szövetségesének hazudta magát. Ha csak sejtették volna, micsoda alávaló, gaz latorral hozta össze őket a rossz sorsuk, aki egyenlőséget ajánl a rabszolgaság helyett, bizonnyal a császár oldalán harcoltak volna, a barbár ellen, és eszükbe nem jut felszabadítójukként isteníteni a vad, szívtelen, kegyetlen, minden hájjal megkent latort.)
Na mármost!
Attila – amint az kiderül Steve Nording szépirodalmi alkotásából – volt annyira ravasz, fondorlatos és számító, hogy alig némi kárt okozott a falvaknak, városoknak. Előre megfontolt szándékkal nem bántott senkit, és még a római érdekeltségű várakat sem rombolta le, egyedül azok bástyáit nem tűrhette. Ez az oktondi, butácska nép meg persze bedőlt ennek az újabb, ocsmány cselvetésnek.
Lassan elkezdtek nemfélni Attilától és a hunoktól.
Sőt!
Már-már szimpatizálni kezdtek vele!
Attila nyilván úgy okoskodott, hogy amennyiben mégis harcra kerülne sor, emberei a bástyákkal nem bírnának. (Ahogyan nem bírtak most sem) A falak egészen más lap alá tartoznak, ugyanis szakavatott emberei pillanatok alatt eszkábálnak ostromgépeket, melyekkel aztán rést ütnek a falon.
(Nem értem!
Nem arról volt szó az imént, hogy Attila népe életében sem látott várakat, nemhogy még ostromolni is képes lett volna azokat? Tisztelt Író Úr! Nem szeretném megsérteni, de ha nem bánná, adnék Önnek egy jó tanácsot. Jómagam, amikor a végére érek egy-egy regényemnek, azt többször átolvasom, javítgatom, tökéletesítgetem. És velem – ennek köszönhetően – a legritkább esetben fordul elő, hogy szöges ellentétét írnám le annak, mint amit tíz oldallal korábban vetettem papírra. Az ilyesmi csökkenti az ember hitelét, tudja?)
A Gallia és Hunnia közötti határerődítményeket ellenben a hun barbár porig romboltatta. (A mocsok!) Ide-oda száguldozó gyülevész hadainak útját állta, nem engedte hogy azok fosztogassanak, kiraboljanak, felgyújtsanak városokat.
(Csalódott vagyok. Hát mégis? Mégis volt szava, mégis képes volt parancsolni annak a fegyelmezetlen csürhének? Ha mégannyira számításból tette is, a népszerűség kedvéért? Gondoljunk csak bele, micsoda szenvedés lehetett neki, és katonáinak, akiket a vér látványa, a gyilkolás, a pusztítás éltetett, békésen elcammogni egy-egy város mellett! Így lemondani az élet örömeiről! Csakis az ellenség megtévesztésének érdekében! Ilyen kétszínűnek, álnoknak lenni! Ez bizony nem járja! Leélni egy életet pusztítás, vérengzés, gazdagság nélkül, amikor ez az egyetlen vágyunk! Mindezt fondoraltosságból, csak hogy magunk mellé állítsuk szerencsétlen római császár rabszolgáit! Pfuj! Undorító!)
A csúnyán megtévesztett, félrevezetett római elnyomottak hátba támadhatták volna Attilát és seregét, de mivel meg voltak tévesztve, eszükbe sem jutott. Ravenna időközben a nyílt, egyenes, tisztességes ellenállás lehetőségeit fontolgatta. Például széthúzást kelteni a hunok között, ezáltal megbontani Attila seregeinek egységét, szétzilálni hadait. Titkon pénzt, gazdagságot ajánlani a melléje állottak egyikének, másikának, ezzel visszacsábítani őket a birodalom mellé. Legalábbis, amíg vérüket áldozzák érette. Utána már úgysem érdekel senkit, mehet vissza az arénába.



(A művelt nyugat tehát, Attilával ellentétben, nem álnokoskodott, nem szőtt fondorlatos terveket, nem akart ő semmi rosszat. Épp annyira nem, akárcsak Évának a kígyó. Hát mit tehet ő arról, hogy az a féleszű nőszemély épp az almára kapott gusztust? Evett volna inkább kókuszdiót!)
Néhány város ellenállt, de többük nem azért, mert ellenségnek, hanem mert a császár barátjának hitte a hun királyt. És a császárt, a római uralmat mindennél jobban gyűlölték.
(Még Attilánál is? A művelt Rómát? Érdekes!)
Amiképpen az is, hogy kizárólag propaganda okán, Attila nemigen romboltatta le később sem a városokat. Aki egyezkedni volt hajlandó vele, azt sosem bántotta.
Előre megfontolt szándékkal!
(Közben pedig, éjjelente bizonnyal semmi másról, csakis áradó vérfolyamokról álmodott, olyannyira vágyott már látni egyet.)
Végre valahára megjelenik a színen a civilizált világ utolsó bástyája, Aetius. Az áruló vizigótok, akik ellen Attila hadjárata valójában indult, természetesen mellé sorakoznak nyomban. De a római hadvezér nem elégszik meg ennyivel, neki ugyanis titkos vágya legyőzni a hunokat. (Hm!) A legtisztességesebb módon, amit csak el lehet képzelni, ilyen-olyan ajánlatokkal, lassacskán maga mellé állítja a Gallia területére szökött, egykori hun törzseket, akik már akkor is Pénzisten igézete alatt, a gazdagság bűvöletétől kábultan váltak uruk és nemzetük árulóivá.
(A következő mondat viszont arról ad hírt, hogy Attila ellenfelei a római vezér és a vizigótok királya voltak, senki más. Most légy okos, Domokos!
A tudomány mára megdönthetetlenül bebizonyította, hogy az a bizonyos catalaunumi ütközet sosem is létezett, a korabeli Nyugat találta ki, megalázottságának látszólagos enyhítése reményében. Szerzőnk előtt azonban nincs akadály, ő egy ügyes keresztvágással közli, hogy az összes tudós és krónika téved, az ütközet lezajlott, csak éppen nem ott, hanem máshol, ő tudja is, hogy pontosan hol, és ez az oka annak, hogy a megadott síkságon nyomát sem lelték a fergeteges ütközetnek, a sok százezer halottnak. Gratulálok!)
Attila serege hétszázezer ember, egymillióan állnak szembe egymással, tehát, ha jól számolom, a római vezérnek összesen háromszázezer katonát sikerült összeszedegetnie, de ebben már a vizigótok is benne foglaltatnak. De Attila azért – állítja szerzőnk – ideges. A csapatok órákig állnak mozdulatlanul, egymással szemben, s végül mire megindul az ütközet, a hunok épp a hátukba kapják a lenyugvó nap sugarait. Vagyis a rómaiak szemből.
(Fáradtak mind a hosszas nyeregben való ücsörgés után, noha a hunokról azóta is az a hír járja, hogy nyeregben ettek, ittak, aludtak, és általában, nyeregben ülve éltek. Azért most fáradtak, mégis.)
És Attila megfutamodik!
Faképnél hagyja a rómaiakat, se szó, se beszéd, és hazafelé indul.
(Ez (!) a legenda, a kitaláció!
A büszke nyugat sosem vallaná be vereségét. Ő aztán nem. A történelem meghamisítása pedig amint az mostanság kezd kiderülni – a középkori nyugati uralkodóktól nem állt messze.)
Attilának (ha esetleg nem tudnánk) Róma volt az igazi ellenség, egyfajta mágikus szó. És valamiféle egészségtelen vonzódás élt benne Róma iránt.



(Csak mert szerzőnknek ez a meglátása, és mert kifogyott a szóból, sejtelme sincs, mi rosszat mondhatna még el a hun királyról, ami eddig véletlenül kimaradt volna.)
Annyira csábította az Örök Város, vagy talán inkább csak annak gazdagsága, hogy a következő tavaszon nyugatnak indult megint, serege élén.
(Bár ő sosem vett részt a csatákban)
Mindazonáltal nem félt, nem rejtőzködött, az élen lovagolt. Míg elért Aetius seregéig, volt ideje bőven s ezen idejét ábrándozásra használta, ahogyan máskor is. (Szerzőnk csak tudja.) Ez alkalommal Aetius örök barátságáról álmodozott, akit mindig tisztelt, de az előző évi ütközetet követően, már csodálni kezdte. (Szerzőnk csak tudja!) A római viszont rendre kisiklott a keze közül, nem bocsátkozott harcba, csalogatta őt, a rekkenő hőségben.
(A magyar királyok több alkalommal is a „felperzselt föld” elvét alkalmazván mértek vereséget a támadó nyugati hadakra. Most értesülhetünk arról, hogy ez valójában a nyugat találmánya volt, Aetius is ezt vetette be Attila ellen, nyilván elsőként, mert másképpen elképzelhetetlen. Ezek után nem csoda, ha a nyugat lassan minden kisajátít magának.)
Az a bizonyos párbeszéd Attila és Leó pápa között sohasem hangzott el, nagy fantáziával megáldott életrajzírók találták ki. – állítja magabiztosan Steve Nording, aki a fentiekben elemzett szépirodalmi alkotás szerzője, és aki az utolsó pár oldalon ragyogó fantáziaregényt kreált. Attila összes gondolatáról, összes rezdüléséről beszámolt, de persze mi köze ennek a fantáziához. Ő az igazat mondja, semmi több!
Attila és serege odaérkezvén félhulla volt, eszébe sem juthatott megtámadni Rómát, ha mégannyira akarta sem. Ellenben Leó pápa teméntelen kinccsel érkezett elébe, amiket aztán át is adott neki. Attila nem nevezhette magát Isten Ostorának, hisz a párbeszéd, amint azt fentebb láttuk, el sem hangzott. És a feje felett lebegő kardos angyalok is a képzelet szüleményei, meg az a mese is, hogy Attila megcsókolta az elébe tartott keresztet. Az efféle és hasonló legendákat akkoriban és jóval később agyalták ki és írták be kései krónikáikba azok a szerzők, akik gyakorta maguk is szentül hitték: valóban így történt.
(Mondom én; mindenki magáról vesz példát!
Amellett, hogyha a krónikai adatok ennyire megbízhatatlanok, miért, hogy azokat meg véresen komolyan veszi a szerző, amelyek Attila ellen beszélnek. Meg persze tesz még hozzá, tulajdon fantáziájának felhasználásával is, sokat. Bort iszunk, és vizet prédikálunk? Ejnye-bejnye!)
Attila annyira elfáradt, levert, csüggedt és életunt volt ezek után, hogy mérgében összecsapott a görög hadvezérrel is. Pihenés helyett.
A krónikai adatok megbízhatatlanságáról pedig nem győz eleget, és elég nyomatékkal szólni a szerző. Attila fiainak neveit például már soha nem tudhatjuk meg biztosan – állítja – hisz a források vagy elhallgatják, vagy töredékesen adják meg, vagy olyan átírással, amelyeknek felhasználásával az eredeti hangzás nem megállapítható. Semmi bizonyíték arra, hogy Attila fiait valóban Elláknak, Dengiziknek, Emnedzárnak, Uzindurnak, Ernáknak, Geizannak satöbbinek hívták.
(Pedig Ernák, illetve Irnik nevét még az abszolút megbízható Priszkosz is említi)
Fiai egyre a beígért hatalmat követelték, amit Attila több alkalommal is kilátásba helyezett.
(Honnét szerzi vajon szerzőnk ezeket a pontos információkat?



De Attila talán beteg is lehetett. A pestis ugyan nem jött velük, valamiképp lemaradt tőlük a hazafelé út során (az meg olyan!) de Attila vérzékeny lehetett. (Ne kérdezzük miért, az volt, és kész!) Orvosokról a hunok nem is álmodhattak, az csak a latin városokban létezett. (Igaz ugyan, hogy a honfoglalók sírjaiban koponyaműtétből felépült emberek maradványaira leltek, és az összes, valamire való, igazságra törekvő szakkönyv megemlíti, mennyire kimagasló tudással rendelkeztek eleink az orvoslást illetően.) Attilának ugyan semmiféle baját nem említik a krónikák, de bizonnyal nem azért, mert nem volt neki, hanem mert bőszen titkolta.
(A burgundi király kivégzése, sírva könyörgő leányának, Ildikónak szeme láttára természetesen nem legenda, nem fantázia szüleménye, nem kitaláció, az a meztelen igazság.)
Lentebb viszont már szó sincs kivégzésről, Attila nyilván szövetséget kötött a burgundokkal, s ennek megerősítése végett vette nőül a burgundi király lányát.
Namármost!
Attila vérzékeny mivoltát azért kellett kiötleni, hogy ezzel ártatlanná nyilváníthassuk Ildikót. Attilát ugyan nem mérgezte meg senki! De nem, vérzékeny nem lehetett mégsem, hisz fiatal korában többször harcolt a csatákban (micsoda?) és ott megsebesülvén el kellett volna véreznie. Akkor? Gyomorvérzés! Csakis az lehetett! Esetleg – ha már bármi áron a merénylet mellett óhajtunk maradni – valamelyik fia csempészhetett mérget a vacsorájába. De több mint valószínű, hogy természetes halállal halt. Ahogyan Ruga 76 évesen nem halhatott természetes halált, úgy Attila, legalább 20 évvel fiatalabban, már miért is ne tehette volna?
Temetésének körülményeit csodálatosan szép legenda örökítette meg, ami azonban csak legenda. Soha, sehol nem esett meg hasonló, bátran a mesék birodalmába sorolhatjuk hát.
„Így élt és halt Attila, a hunok utolsó nagykirálya. A rémület lassan elcsitult, Európa már nem rettegett a hunoktól...Néhány vándor költő szerzett csak éneket az egykorvolt – tán igaz sem volt nagy királyról, Attiláról.
(Nos, ez számomra teljesen új, váratlan fordulat. Attila létét eddig még soha, senki nem kérdőjelezte meg. Mondták már gótnak, félgepidának, germánnak, de hogy sosem létezett, ez még senki fejében meg nem fordult.
Amellett Attila temetése „legendájának” hajszálpontos mását, kísérteties hasonlósággal megtaláljuk Alarich, gót király temetésének leírásában. Vagyis nem igaz, hogy sehol nem említenek hasonlót. Említenek, méghozzá annál az embernél, akit a germán középkor talált ki, Attila példájára, Attila emlékét elhomályosítandó, önnön nem létező hőstetteit dicsőítendő, az igaz történelmet meghamisítandó.
Szeged környékén pedig mintegy húsz esztendővel ezelőtt feltártak egy hun sírt. A benne talált régészeti anyagok feliratának elolvasása lehetetlennek látszott még akkoriban. Többek között egy ivócsésze is szerepel a leletek között, aminek feliratát, székely rovásírással, magyar nyelven íródott feliratát mostanra elolvasták. Így szól:
„Ezzel az edénnyel ölte meg római lány a magyarok Titánját.”
Mit sem számít ma már, mi okozta a nagy hun király halálát. Sarjai, népe évszázadokon át, mélységes tisztelettel beszélt róla, s ma már az számít csupán, mikor, és főleg miért változott ez meg. Hová tűnt lelkünkből az ősök iránti tisztelet, az elődök iránti csodálat? Miért kell a hunok, a magyarok egyik legnagyobb királyának forognia sírjában, mintegy százötven esztendeje? Mi okunk volt és van megtagadni, megrágalmazni őt, meghurcolni emlékét?



Igaztalanul!
Attila király értünk, kései utódaiért is aggódott, amikor lassan elaprózódó, népek árjában felszívódó népét próbálta menteni, összefogni, együtt tartani. Keményen megbüntette az árulókat, az idegenekhez pártolókat, és saját példájával igyekezett megmutatni, igenis létezik élet, létezhet tekintély javak, főúri gazdagság nélkül is. A „barbár, pogány” király valóban nem tisztelte a civilizált Nyugat istenét, akit Pénzistennek neveztek már akkor is.
Ez volt egyetlen vétke.
Amit nem csak ellenségei, de tulajdon sarjai sem képesek megbocsátani.
Emlékének gyalázása nem csupán a mai történettudománynak szégyene, de nekünk, magyaroknak, Attila kései leszármazóinak annál inkább. Elárultuk őt, halála után is, ahogyan elárulták életében is, sokan.
Tulajdon vérei.
Legyünk büszkék rá!
Pénzisten győzte le őt, és Pénzisten hatalmaskodik felette mind a mai napig, amikor ráveszi az írót, hogy tollat ragadjon, és ok nélkül, igaztalanul, kettőszáztíz oldalon keresztül ócsárolja, szidalmazza, rágalmazza őt.
Legyen büszke rá!
-
Szkíták, szabirok, és „hazudós” magyar krónikások.
Eleinte tehát egyértelműnek tűnt a dolog.
A magyarság ősei – a százötven éve bebetonozott változat szerint - a finnugor népekkel egyetemben, az Ural környékén tanyáztak egykoron. Erre enged következtetni a nyelvészek által bizonyítékként elkönyvelt, a finnugor és a magyar nyelv között igazoltan fennálló hasonlatosság. Ugyanaz a nyelvcsalád. Ámbár a mai magyarban több szláv vagy latin jövevényszavunk van, mint finnugor eredetű.
(Kérdés: Vajon akkor miért nem nyilvánítottuk magunkat inkább szlávugorokká?)
De mert Árpád népe a latinnal még nem találkozhatott (Tiszta szerencse, máskülönben egész szókészletüket elraboltuk volna, ők meg, szegények, talán a mai napig sem tudnának beszélni, mert amit mi magyarok egyszer elloptunk, az kérem el volt lopva, soha senkinél nem bukkant fel többé!) a honfoglalók nyelvében inkább szláv és ótörök jövevényszavak domináltak; a hét törzs elnevezéséből csak kettő (Nyék, Megyer) fakad finnugor tőről, a többi török származék. A török népekkel való érintkezést beszédesen bizonyító kétszáz ótörök jövevényszó (Szép teljesítmény háromszáz év alatt!) mai szókincsünknek is eleven része. A honfoglaláskor és azt követően a magyarba került szláv jövevényszavak száma körülbelül ötszázötven.



(Az antropológusok szerint viszont, a feltárt régészeti leletek, sírok alapján, az ősmagyarok semminemű genetikai rokonságot nem mutatnak a finnugor népekkel. És ehhez jön még az időközben felismert tény, miszerint szemben a magyar és finnugor nyelvek cirka ötszáz közösnek vagyis hát hasonlónak - mondott szavával, a Régi Keleten előkerült régészeti emlékekről visszaköszönő sumér nyelv és a mi magyar nyelvünk valami 2000-2500 közös, csaknem teljesen azonos szót használ. Ez persze nem olyan beszédes, mint a kétszáz, török „jövevényszó”. S míg a finnugor nyelvek ötszáz szava jobbadán szógyökegyezéseket mutat, addig mai magyar nyelvünk változatlan alakban használ több száz sumér szót. Az ókori egyiptomiakról, és sumérokról az a hír járja, nem tudni, hová tűntek, bizonnyal kihaltak. Mi, magyarok meg őshazánkat kutatjuk. Tudjuk, hogy kultúránk töméntelen keleti vonást hordoz magában, hogy iráni és egyéb kúltúrelemek érkeztek velünk, illetve Árpádékkal, tudjuk már azt is, hogy mindazon fejedelmi címek, amelyek Egyiptomban és a Régi Kelet egyéb területein voltak használatosak, előfordulnak krónikáinkban. De a két nép közötti összefüggést finnugor tudósaink nem hajlandóak elismerni.
Vagy egyszerűen csak úgy diktálják érdekeik, hogy ne ismerjék el?
Akik megfordultak a volt sumér ország területén, azoknak jelentős hányada állítja, hogy a sumérnak nevezett nép nyelve ragozó nyelv, amit ragozó nyelvű tudósoknak kellene nagyító alá venniük, ők talán jutnának vele valamire. Badinyi Jós Ferenc: „Jézus király a pártus herceg” c. munkájában is errefelé kutat. Tudósaink – a hivatalos történetírás tudósai – persze makacsul keresik az ellenérveket, tudós módon, megvizsgálni sem hajlandóak a lehetőséget, eleve elvetik azt. Ők ugyanis nem csupán nálunk, kocatörténészeknél okosabbak, előkelőbbek és magasabbrendűek, de az összes külföldi vagy nem külföldi tudósnál is, akik a magyar-sumér párhuzamokról akár csak szót merészelnek ejteni. Pedig ha a magyar krónikák, a magyar történetírók, akiket a királyok, az állam pénzelt, ilyen nótárius hazudozók, akkor talán feltételezhetnénk ezt mai utódaikról is, nemdebár? Mégis elvárják tőlünk, hogy az ő szavukat szentírásként kezeljük?
Finnugorista vélemény szerint a sumér-magyar rokonság eszméje csakis azért terjed ily sebes iramban, s nyer elfogadásra ily könnyedén népünk fiainál, mert a „szegény ember” óhatatlanul is letűnt korainak dicsőségével igyekszik kárpótolni önmagát, s ha kell, megálmodja azt a dicsőséget. Egy ilyen gyökértelen, keverék nép, mint mi vagyunk, nem tehet egyebet, kovácsol magának hírnevet és ősöket. Jelenits István szerint, aki Badinyi Jós Ferenc imént említett művét igyekszik minél mélyebben a porba taposni, annyi megaláztatás érte nemzetünket a huszadik században, ami elkerülhetetlenül kiváltja az efféle dicsőségkereső és dicsőséggyártó reakciókat.
Nos, nem tudtam, hogy mostanság pszichológusok is foglalkoznak a történelemmel, de üsse kavics. Ellenben felhívnám Jelenits István figyelmét, hogy a mindenki által csodált, gazdagnak, sőt, valóságos Kánaánnak mondott 800 esztendővel ezelőtti Magyarország is már hun-szkíta eredetét hangoztatta, krónikáink egyébről sem beszélnek. Őket vajon mi indíthatta erre? A XIX.sz. végén – tehát még jóval Trianon előtt, aminek megaláztatása Jelenits szerint kiváltotta belőlünk az álmodozási kényszert számtalan nagy magyar kereste népünk keleti gyökereit, nem fogadván el a kitalált finnugor rémtörténetet. Őket akkor mi hajthatta vajon?Amellett üzenem, hogy „...az marad fönn, amit az igazság szellemében alkottak”, és hogy „Isten a gőgöst elveszejti, a szelídet és az alázatost pedig felmagasztalja”.
Az, ahogyan Jelenits István szól Badinyi írásáról, több mint gőg.
Azt mondja, nevetnie kell Badinyi állításán, ami szerint az „AR-SAK” szó – illetve királynév – „SAK” szótagja „fő”, „fejedelem” értelemben lenne használatos. Lentebb meglátjuk, hogy bizony abban használatos, és nem „fejétől bűzlik a láb” okosság alapján, amivel ő gúnyosan előhozakodik, a mai, magyarországi, „hivatalos” tudomány képviselőjéhez nagyon is méltón. Ennyire telik? Gúnyolódásra?



Kigúnyolni, nevetségessé tenni egy embert, aki az igazság nevében dolgozik? Ehhez kell aztán a tudomány! Gratulálok!)
De lépjünk tovább!
Talán a természeti viszonyok változása, talán a túlnépesedés vette rá őket, de tény, hogy egyszer csak valami oknál fogva szétszéledtek, s elindultak a világ különböző tájai felé. – tanultuk továbbá a finnugornak mondott népek őstörténetéről.
Valamivel később, a magyarság ősei, az Ural keleti oldalán éltek. Mígnem egy újabb klímaváltozás arra kényszerítette őket, hogy délebbre húzódjanak.
(Régészeti leletek bizonysága szerint, amelyek juszt sem hajlandóak mást mutatni, csak hogy a finnugor elmélet hangoztatóit igazolják, ez a vándorlás épp ellenkező irányban zajlott le. Nem északról délre, de délről észak felé vándoroltak, hosszú évszázadokon át a Kaukázus környékén, és az az attól délre lakó törzsek. (Még az i.e. 1700 óta nyilvántartott magiar törzs is!) No, meg persze tucatnyi, más irányba is, de északról délre semmiképp, hisz – amint azt már fentebb említettem északon előzőleg a madár sem járt, legfeljebb ha eltéved. Tévedése végzetesnek bizonyult, ha nem fagyott meg a levegőben, éhen halt a hómezőkön. De talán akkoriban még nem tévedtek el a madarak, hisz az ember sokkalta inkább belesimult a természetbe, mint manapság, és nem hálózta körül a földet mindenféle „madarakatmegtévesztő” eszközökkel)
A következő állomás, a mai Baskíria területén húzódó Magna Hungaria (Nagy Magyarország), majd később a Don és a Dnyeper folyók között elterülő Levédia. Innen indultak tovább őseink Etelközbe, majd a Kárpát-medencébe.
(Kézai szerint „a szkíták országa... kormányzás tekintetében három részre oszlik: Barsatiára, Denciára, és Mogoriára. Barsatiában – tudósaink véleménye szerint – nem nehéz ráismerni Baskíriára. Mogoria nyilván Dentü-Mogyerrel azonos, aminek – úgyszintén tudós vélemény fordítása végtelenül egyszerű: Dontő Magyaria.
No, de ez a Dencia?
Levédiáról meg, krónikáinkban szó nem esik.
És itt máris folytatni lehet a rég megkezdett tanakodást, hisz időközben jóval keletebbre is kalandozhatnak gondolataink, nem állítják meg azokat az Ural felhők felé húzódzkodó csúcsai, s ha számításba vesszük a lágy és kemény ikerhangzókat, no meg feltételezzük, hogy írott emlékeink kizárólag mássalhangzókba rejtve hordozták az információkat, illetve hogy a székely rovásírás volt képes egyes-egyedül visszaadni a magyar nyelvet, mert az ugye kimondottan NEKI készült, máris tucatnyi lehetőség tárul elibénk. A ragozó nyelvek jóval régebbiek a többi nyelveknél, s a Biblia egyre többen állítják – eredetileg ragozó nyelven íródott, ahogyan ragozó nyelv volt a sumérek, az egyiptomiak, az etruszkok és kelták nyelve is, tehát a világ legrégibb nyelvei mind. Sumér ékírásos szövegek épp úgy nem jelölnek magánhangzókat, akár az egyiptomiak, és ahogyan a Szentírás eredeti szövegeit is, kizárólag mássalhangzókból ültették át a ma ismert szövegre. Mennyi, de mennyi tévedés feltételezhető tudván, hogy nem ragozó nyelvű tudósok készítették ezen fordításokat!
De ne térjünk el a tárgytól!
Fentiek tudatában koránt sem istenkáromlás feltételezni, hogy valaha a magyar nyelv is mássalhangzóinak segítségével közvetített minden információt, akár a máig fennmaradt székely rovásírás. Aki nem ismerné, annak elmondom, hogy ez egy ún.szótagírás, tehát egy-egy jel egy-egy szótagot jelöl, úgymint „em”, „es”, „ej” és hasonlók, de a hozzá tartozó magánhangzó nem feltétlenül



olvasandó bele a kapott olvasatba. Tudósaink természetesen lefitymálták a krónikások szavát, nem hittek a saját magyar írás valamikori létezésében, de csalódniuk kellett. Szép lassan előkerültek a bizonyítékok, melyek megdönthetetlenül alátámasztották a krónikások állítását. A magyarság Árpád idején saját írással rendelkezett, amit a leletek szerint legalább a XVI. századig ismertek és használtak.
Ötszáz esztendővel a „latin” betűs írás bevezetése után!
Időközben erről a rovásírásról kiderült, hogy rokona az ótöröknek, eredetében és típusában a föníciai rovásjegyekig nyúlik vissza, vagyis ugyanonnét ered, ahonnét a pelaszgok, ógörögök, etruszkok, óitáliaiak írása, de sajátságos megkülönböztető jegyeket is mutat. Sőt, az a különös helyzet állt elő, hogy a tudós magyarázat szerint mi beszélni is a szláv, bolgár, és csoda tudja miféle népektől tanultunk, ugyanakkor viszont az ősi rovásírás technikáját és fogalmát ők vették át tőlünk. A germán „rúna” = „róni” párhuzamra Baráth Tibor mutatott rá, ellenben nem említette a horvát, vend, tóth és cseh „rovas”, a rutén „ravas”, a szerb és bolgár „rabos”, újgörög „ravasi”, oláh „rebus”, és délnémet „rabisch” kifejezéseket.
És még valami.
A mai, ún.latin betűs írás – a göröggel együtt - a föníciai írásjelekből lett kifejlesztve.
Erről még szólunk lentebb.
Azt viszont, hogy Magyarország területén a sumérhez nagyon hasonló, de annál sokkal régebbi írásos leletek bukkantak elő, itt említeném meg. Nem mai keletű dolog ez, de persze tankönyveink ezt sem látják említésre érdemesnek. A jégkorszak letűntével Európa egész területén a Kárpátmedence volt az a hely, mi otthont adhatott az életnek. A csángók regéi meg rendíthetetlenül arról beszélnek, hogy az ő őseik nyiladozó értelme bizony ott, a Kisalföld térségében kezdett szárba szökkenni.
Tételezzük fel – legalább néhanapján – szegény krónikásainkról, hogy az igazat szándékoztak a jövő nemzedékekre testálni, nem mindenféle légből kapott meséket, ahogyan az manapság divatba jött!)
De menjünk tovább!
Ez idáig rendben is lett volna, nincs benne semmi ördöngösség. Csakhogy ekkor, a kezembe akadt egy újabb elmélet. Eszerint, a magyarok igenis rokonnépei Attila hunjainak, és az avaroknak. Az első változat mindezt tagadta. Szerinte Árpád magyarjai egyszerűen csak rátelepültek a Duna-Tisza közén kis lélekszámban talált hun és avar népességre, s manapság, amikor a magyarság már elveszítette régi tekintélyét, dicső ősöket keresünk, ezért származtatjuk előszeretettel magunkat a rettegett hun vezértől.
E véleménynek számomra a leginkább fájó pontja, hogy saját nemzetünk fiai, magyar tudósok hangoztatják. És nem mentség, hogy a magyar történelemkutatás, a krónikai adatok feldolgozásának kezdetekor, a Habsburg kormányzat bármit elkövetett volna azért, hogy letörje a magyarság öntudatát – úgy tűnik, sikerült is – és elterelje a figyelmet Attiláról. Más sem hiányzott a bécsi udvarnak, mint hogy a magyarok vérszemet kapjanak és hun származásukat hangoztatva, függetlenségükért fegyvert ragadjanak
Egyébiránt roppant érdekes az a hanyag elegancia, ahogyan finnugor tudósaink keresztülsiklanak az apró részletkérdések felett, amire nem tudják a választ, ha agyonütik őket sem. Tudniillik Árpádék török nyelven beszéltek – szerintük. Rátelepültek az itt talált gyér (!) avar és hun lakosságra. Meg persze a szlávokra, ez annyira köztudott, hogy említésre sem méltó.



Az avarokhoz és hunokhoz – állítják - semmi közünk, azt sem tudjuk, ki fia-borjai voltak, sejtelmünk sincs, milyen nyelven beszéltek. Vagyis – ebből egyenesen adódik a következtetés – a Kárpátmedencében akkoriban élő emberfia nem beszélt magyarul, hacsak nem az a háromezer székely, aki még Attila idejéből felejtődött itt, krónikáink elmondása szerint, de hát könyörgöm, ha Attila népe törökül beszélt, akkor a székelyek hogy a csudába beszélhettek volna magyarul?
Tényleg!
Miképpen lettek az idők során magyarrá, mégpedig a leginkább vérbeli magyarrá, magyar hagyományokkal, magyar – méghozzá ékesen-ízesen csendülő magyar - nyelvvel, magyar öntudattal, s a hagyományok őrzésére sarkalló, olyan erős késztetéssel, ami talán egyetlen más magyarnak sem volt sajátja soha, de nekünk, az anyaország mostani lakóinak semmiképp?
Hiszen (idézem):„a szarvasmarhának nemek, korok szerinti elkülönítését számos honfoglalás előtti török szó őrzi nyelvünkben (üsző, tinó, borjú, tulok, bika, ökör), mint ahogy innen kölcsönöztük kecske és disznó szavunkat is. Őseink már a VII-XI. században ismerték és gyakorolták (a földművelést), erről elsősorban a szókincs tanúskodik (maga az eke szó bolgár-török eredetű.) Sarlóink fogazott ívűek lehettek, ami arra utal, hogy eleink nem arattak szalmára, csak kalászra. A szénával történő munkát a Kárpát-medencében sajátítottuk el. (Elképzelem, amint ősapáink szemei kocsányon lógnak, úgy figyelik a gyér avar és hun, no meg persze szláv népességet, szénahordás közben, s egyre azt kiáltozzák: SUN, SUN! No, nem azért, mert a manapság oly széles körben elterjedt roma indulatszó már akkoriban is használatos lett volna a magyar nyelvben, ó nem! A „SUN” nem más, mint „széna” sumérul.)A faépítkezéssel már a délorosz sztyeppéken megismerkedtek. A vesszőfonással kitöltött falú gerendaházat, a sövény- vagy paticsfalú épületet a honfoglaló magyarság idején az itt élő szláv népek is jól ismerték. (Ez csak természetes!)
A honfoglaló magyarok népviseletéről részint a régészeti leletek, részint a későbbi korokból fennmaradt ábrázolások adnak némi felvilágosítást. László Gyula régész egyik alapvető viseleti formaként az úgynevezett perzsa viseletet (A perzsáktól is sokat tanultunk, csodálkoztam volna, ha ez kimarad!) változatát - a csuklót és a bokát aranyszalag - netán ezüst - fogja át, a buggyos nadrágot pánt fogja össze-, másodikként pedig a pusztai lovasokét különbözteti meg Árpád magyarjainál, pontosabban előkelőinél - a köznépről ugyanis a régészet majdnem semmit sem tud. Ám honfoglalóink műveltsége, művészete javarészt még feltáratlan, csupán vázlatokkal kell megelégednünk.
(Nem számít, azt már akkor is, bizton állíthatjuk, hogy finnugorok voltak, Szibériából származtak, és semmit, de semmit nem hoztak magukkal, mindent útközben szedegettek össze. Alapozzuk mindezt arra a gyér leletből is megállapítható tényre, hogy honfoglalónak nevezett őseink iráni gyökerekkel és mohamedán behatással rendelkező Szasszanida kultúrát hoztak magukkal.
Szibériából!
Most akkor azt is elfoglalták a perzsák meg az arabok?
Nem?
Akkor nincs más hátra, azt kell feltételezzük, hogy jó hosszan együtt élhettünk a perzsákkal és az arabokkal. De legalább is a közelükben. Ezek után viszont azt nem értem, miért volt nekünk szükségünk szláv kölcsönszavakra, miután a több mint ezer esztendeje létező perzsa birodalom tudása a kisujjunkban lehetett. Sőt! A csillagászatban, matematikában, meg egyéb tudományokban járatos arabokkal is közeli kapcsolatunk volt, a sumér rokonságot már nem is említve. Itt álltunk



mégis, 896-ban, Európa peremén, szláv szavak – „szerdák, csütörtökök”, satöbbik – után sóvárogva? Ki érti ezt?)
A magyarok találkozása Európával több mint egy fél évszázadon keresztül a háborút, a nyugati kalandozásokat, a zsákmányolást jelentette. (Ez az idézet nem idevágó, de nem bírtam kihagyni, mert ezt szeretem a legjobban.)
Hát!
Ha agyonütnek sem értem, miképpen lettünk épp magyarok!
Ó, hát persze, megvan a válasz, finnugor tudósaink előrukkoltak vele: A krónikás hazudik! A székelyek sosem voltak Attila népe, a csuda tudja, hogyan kerültek ide, akad is irodalom bőven, ami e kérdéskört boncolgatja. Avagy, egy újabb magyarázat: eltanulták a nyelvet tőlünk. Tőlünk, akik törökül beszéltünk ideérkezésünkkor, legalább is jó részünk, a velünk érkezett kabarok meg még annál is törökebbül, s ráadásul a közelébe sem mentünk a székelyeknek, hisz ők egyfajta határőrszerepet játszottak, külön határőrfalvakban éltek. Nem látom a logikát, de bizonnyal tudománytalan és ostoba vagyok, ez lehet az oka egyedül. Ők meg, a székelyek, szegények beszélnek tovább magyarul, őrzik a hagyományokat helyettünk is, és várják, hogy valaki majdcsak megoldja előbb-utóbb ezt a rejtélyt.
Nos, felteszem a kérdést, ahogyan bizonnyal többen feltették már énelőttem:
Miért, hogy mi magyarok mégis magyarul beszélünk, mai napiglan?
Ugyanis (idézem):
„A honfoglalás korára - az ősmagyar korszak végére - a magyar nyelvtan, főbb szabályaiban, úgy, ahogy mi ismerjük, készen áll: volt már külön alanyi és tárgyas igeragozás (várok - várom), gazdag igeidőrendszer stb. A szókincs óriási mértékben bővült. (Persze, hisz összeloptuk!) Nyelvünk igen lényegesen gazdagodott a honfoglalással (Nem csak hont foglaltunk, szavakat is), pontosan hozzásimulva az új követelményekhez.”
No, de hogyan? Miképpen?
Honnét, kitől csentük a magyar nyelvet?
A hunoktól?
Nem, ők valamiféle török nyelvet beszéltek, „r-ezőset”.
Az avaroktól?
Nem, ők is inkább török nyelvet mondhattak magukénak, noha a hunokhoz semmi közük.
A szlovákoktól?
Erre inkább nem is válaszolnék.
A bolgároktól?
Újabb balga kérdés.
Netán az elűzött rómaiaktól?
A-aaa!



Akkor a morváktól talán?
Szamárság!
A germánoktól netán?
Hmm!
Jó, akkor nincs más hátra, a székelyektől.
Nem, mert törökül beszéltek ők is, Attila nyelvén...izé...a bolgárokén.
Finnugor tudósaink mindezt azonképpen intézik el, hogy állításuk szerint a hét honfoglaló törzsből kettő, a Nyék és a Megyeri, színtiszta magyar nyelvet tudhatott magáénak. Erre mindjárt felvetődik a kérdés, mi módon beszélhetett Árpád és egész családja törökül, ha törzse, a Megyeri színtiszta magyar volt.
Nos, erre is kerülközött okos magyarázat, tudósaink száznyolcvan fokos fordulatot vettek, és közölték, hogy mindez tévedés volt, Árpád törzse mégsem a Megyeri, de nem tudni melyik, talán a Tarján, annak már eléggé törökösen hangzó neve van, de ha mégis a Megyeri lenne Árpád törzse, akkor meg ők talán mégsem beszéltek magyarul, és a magyar népnév még véletlenül sem a Megyeri törzsnévből eredeztethető, bár nagy a kísértés, de nyelvészetileg nem igazolt.
És még valami:
„Írott nyelvemlékeink ebből az időszakból, az ősmagyar nyelv koráról - mint említettük - nincsenek. De régészeti leleteknek köszönhetően tudjuk, hogy a honfoglaló magyarok magukkal hozták a Kárpátmedencébe az írás, a betű ismeretét. Írásuk - fapálcákba metszett, türk eredetű rovásírás - azonban nem volt alkalmas hosszabb szövegek lejegyzésére, így társadalmi szerepe is nyilván meglehetősen alárendelt volt. (Minden népnél a papok, a fejedelmek voltak írástudók. Ám a rovásírás nálunk a nép írása volt, ahogyan később is az maradt. Tehát a barbár magyaroknál sokan még a köznép soraiból is ismerték az írás tudományát, a birkapásztorok unalmukban „rovásírogattak” a mezőn. De még a kínaiak is – nebulóiknak mai napig ezt tanítják – a hunoktól tanultak írni, nem a büszke nyugattól. Azért tudósaink áltassák csak magukat tovább!) A néphagyomány, a hírek szájhagyomány útján terjedtek. Ne feledjük, a latin betűs írás csak a XI. században honosodik meg a Kárpát-medencében.”
(Ó, igen, ez nagyon fontos, nehogy elfeledjük! Írás szigorúan csak a XI. századtól. Addigra már összeszedtünk innen-onnan annyi műveltséget, hogy képesek voltunk ellesni a „művelt” nyugattól. Előzőleg képtelenek voltunk az írásra, el ne feledjük!)
Remélem, nem kell felhívnom a tisztelt figyelmüket a finnugor elmélet vadul rogyadozó pilléreire!
Szépen kiviláglanak azok maguktól is.
De menjünk tovább!
Szóval, megleltük a rejtőzködő magyar magot, két törzs magyarul beszélt a hétből. (És a török nyelvű kabarokról még szót sem ejtettünk.)
Igen ám, de meglehetősen nevetségesnek hangzik az állítás, ami szerint a gyér avar és hun népesség, a honfoglaló magyarokkal egyetemben, valamiféle török nyelvet beszélt – mind a három egy másik törököt, mert közük egymáshoz nem volt – a leigázott szláv és bolgár mind-mind a maga nyelvét, s ebből a hatalmas zagyvalékból magyar lett mégis, vagyis a két magyar törzs nyelve kerekedett felül. Elképzelhető lenne mindez, hogyha a többiek együttvéve sem képviseltek volna akkora lélekszámot, mint a két, szóban forgó „finnugor” törzs. No, de hogy a szlávok, bolgárok,



avarok, hunok, nem is beszélve a törzsszövetség öt másik törzséről, akik törökül beszéltek, noha magyarnak nevezték magukat, meg persze a kabarokról és székelyekről, szóval, hogy ezek összesen ne képviseltek volna akkora lélekszámot, mint a két „finnugor” törzs, azt azért kötve hiszem. Ha a helyben talált lakosság ennyire „gyér” volt, akkor talán már nem is létezett, és a Kárpát-medence ürességtől visszhangozva várta új lakóit, azaz Árpádékat. De ha meg így van, vajon miért vágják a fejünkhöz, hogy leigáztunk, eltapostunk mindenkit, aki itt élt, és elbitoroltuk területüket? Amellett meg, ha hazánk területe üresen tátongott, miféle szláv közvetítéssel vettük mi át az ősrégi helyneveket, melyeknek százairól bizonyosodott be, hogy jóval régebbiek a „honfoglalásnál”. És a hunok, avarok, bolgárok, morvák vajon miért nevezték magyarul – Sőt, Magyar-NAK! - hegyeiket, folyóikat? Merő jóindulatból talán, hogy átadhassák nekünk, későbbi magyaroknak? Szép teljesítmény, tekintvén, hogy nem is léteztek, amint azt az imént kikövetkeztettük.
(Egy idevágó idézet: Naivság azt hinni, hogy az őseink által megszállt terület néptelen vidék volt a IX. században, hiszen Vértesszőlős környékén már négy-ötszázezer évvel ezelőtt is vadásztak emberek, a világ egyik legrégibb emberlelete pedig Rudabányáról került elő.)
Egyes tudósok azonban nem hátrálnak meg, s nem átallják kerek-perec kijelenteni, hogy „bár Árpád népének uralkodó osztálya és lovashadserege feltehetően török volt, szállásterületük helynevei azonban nagyrészt magyarok. A honfoglalást követő alapítások még a kereszténység felvétele előtti időkből: Solt, Kál, Szolnok, Tarján, Keve, Tur, Nagyvárad, Tarcal, Abasár, Heves, Gyöngyös, Üllő, Jutas, Káta, Doboka, Bonyhád, Kálló, Salgótarján, Megyer és még nagyon-nagyon hosszan lehetne folytatni a sort.”
Hát kérem!
Árpád apánk, ha már volt képe török létére a magyarok uralkodójává hazudni magát, legalább arra ügyelt, hogy helyneveinek magyar nevet adjon ő, és egész népe. Ő előre látta - tehette, hisz nagy mágus volt - hogy a fentebb vázolt „zagyvalékból” kizárólag magyar nyelv formálódhat, ami gyermekded korában is már legkevesebb nyolcezer évesnek fog látszani, s már jó előre magyarul nevezett el mindent, de mindent maga körül.
Tiszta logika, nem?
De félre a tréfával!
Apró néptöredékek nyelve, magával a néptöredékkel együtt, felszívódik, eltűnik, beleolvad a környezetébe, feltéve, hogy a körülötte más nyelvet beszélők jóval nagyobb lélekszámban vannak jelen. Ez történt a világ összes táján számtalan magyarral, és éppen ez a felismerés volt Árpád apánk tetteinek egyetlen, igazi mozgatórugója, de ne vágjunk ennyire az események elébe!
És mindezek tetejébe ott van még az az érdekesség, hogy sem a törökül beszélő avar, sem a másik törökül beszélő hun, sem a harmadik törökül beszélő magyar honfoglalók nem lettek későbben a mai törökség elődei. Az egy újabb török.
De van ám itt még valami!
Részletkérdésnek tűnik, de minimum elgondolkodtató, hogy krónikáink egyike sem említ tolmácsokat. Árpád követei éppúgy megértették Salán, Ménmarót, Gelád, Szvatopluk, Zobor, és a székelyek nyelvét, akárcsak jó pár év elteltével a görög császárét, de még a bajorokét és frankokét is, de Kijevben sem voltak épp elbizonytalanodva. Hány nyelven beszélt vajon ez a „barbár” népség? Mert ugyebár a világtörténelem „legbarbárabb, legvérengzőbb, legkegyetlenebb” királyáról, Attiláról időközben, ha fogszívogatva is, de kijelentették, hogy több nyelven beszélt, köztük latinul is, ami nem



akármilyen teljesítmény egy hozzá hasonló, műveletlen turáni királyocskától. Amellett írnokokat tartott – persze ezen felismerés élét tompítandó, mindjárt hozzáteszik, hogy latin írnokokat, még mielőtt túl műveltnek hihetnők Attila hun király udvarát – no, meg énekeseket, azaz igriceket is, akik vacsoránál dalaikkal szórakoztatták, de persze gót, frank, vagy a nyavalya tudja, milyen nyelven, mert a hunok nem tudtak énekelni, vagy mert nem értették tulajdon nyelvüket, csak a gótot, pedig a gótok nem hunok. S bár Árpád és „csapata” korántsem voltak Attila sarjai, azért – a jelek szerint – barbár létükre tucatnyi nyelvet beszéltek ők is.
Vagy pusztán arról lenne szó, hogy a Kárpát-medence lakói mind magyarok voltak?
Árpádékkal az élen?
Megjegyzem, finnugor tudósainknak ezen az elméleten még sokat kellene dolgozniuk, mert túl sok megmagyarázhatatlan, már-már rejtélyszámba menő kérdés merül fel, amire kíváncsian lessük a választ.
Már csak azért is, mert 2004-ben Dr. Detre Csaba tollából megjelent egy hun szógyűjtemény, mely szavakat a szerző az „iszfaháni” és a „krétai” kódexből gyűjtötte. Jelek szerint a gyűjtemény hiteles, és a szavak nagyobb része magyar.
A hunok eszerint magyarul beszéltek!
Közeli nyugati szomszédaink tudósai a mai napig feltűnő érdeklődéssel fordulnak a magyar történelem felé. És – fájdalom – krónikáinkból a mai napig azt tartjuk csak igaznak, amit a szomszédos nyugati források megerősítenek. Olvasmányaimban többször nevezik „szavahihetetlennek” a lengyel krónikát, s Nesztor sem mindig örvend feltétlen bizalomnak. Tudósaink nevetve mesélik a „szavahihetetlen” lengyel krónikának, a világtörténelem „legmeseszerűbb” krónikájának állításait, mely állítások kerek perec közlik, hogy a lengyel határ, az ő imádva tisztelt fejedelmük, Bátor Boleszló idején maga a Duna volt, hogy Boleszló saját kezűleg tette a koronát Szent István fia, Levente fejére és még hasonló, „mulatságos” dolgok. Nesztor meg leginkább azon kijelentésével vonja magára a figyelmet, ami szerint: Előbb jöttek a fehér magyarok, az avarok idején, később a fekete magyarok, Oleg idején. Ezt úgy értelmezik, hogy a beköltözködő avarokkal néhány száz fehér magyar sodródhatott mai hazánk területére, később meg ugye Árpádék, azaz a fekete magyarok jöttek. De Árpád leszármazója, István király meg, érdekes módon, épp a fekete magyarokkal, tulajdon törzsével nyűglődött annyit. Egyszerű a „tudós” magyarázat, Árpád, hatalmát és befolyását féltvén, átpártolt a fehér magyarokhoz, s attól kezdve saját népe volt a legnagyobb ellensége.
Szóval ezek – mármint a fentebb említett krónikák adatai - mind-mind kitalált, légből kapott, elfelejtendő információk, amelyek kizárólag azon céllal kerültek lejegyzésre, hogy minket, akárhányezer évvel későbbi zseniket elszórakoztassanak, ha mindjárt ideig-óráig is csupán.
De érdekes módon, a nyugati évkönyvek adatait soha, senkinek eszébe nem jutott fenntartással fogadni. Pedig aki legalább csak körvonalakban ismeri történelmünket, az láthatja, hogy Nagy Károly – aki sokak szerint nem is létezett, jómagam arra gyanakszom, hogy bizony létezett, csak éppen nem Nagy Károly, hanem Nagy Király volt a becsületes neve - trónutódai a legritkább esetekben közeledtek baráti szándékkal Szent István országa felé. II. Henrik volt talán a kivétel.
És most lássuk a második változat érveit!
Kezdjük mindjárt a szkítákkal!



Eredetileg a Kaukázustól délre laktak. I.e.:1300-tól folyamatosan vándoroltak délről északra. (Ők tehát eleve nem lehettünk mi, mert mi szembe jöttünk velük, amint azt finnugor tanulmányainkból jól tudjuk.)Különösen nagy tömegeik özönlötték el a Kubán-Don környékét, és a Fekete-tenger északi partvidékeit. Nem sokkal később a Kárpát-medencétől, egészen Észak-Kínáig, az egész sztyeppét uralmuk alatt tartották. Hazánkban, ásatások során, fejedelmi sírjaikból – Tápiószentmárton aranyszarvasok kerültek elő.
Vagyis, ha jól értem, Magyarország területén szkíta fejedelmi sírokat leletek, ami ugyebár annyit tesz, hogy a szkíták hatalmas népének ura innét, a mi hazánk területéről irányította népét. De nyilván a Csodaszarvas-monda is pusztán kitaláció! Mi más lehetne a magyarázata e furcsa egybeesésnek, ha nem a magyarok nagyzolása? Hisz hol voltunk mi még akkor? Szibériában szedegettük, kékre fagyott ujjakkal a jéggé csontosodott bogyókat, vagy miket.
Ellenben az agatirszek – akik a kazárok, velük a kabarok ősei - már jóval a mai időszámítás kezdete előtt, bizonyítottan megfordultak, sőt, le is telepedtek a Kárpát-medencében, akárcsak a médek, s ez biz’ mindkettő hitelesen adatolt információ. Herodotos szerint az agatirszek a MAROS mentén tanyáznak, amit ők azonban „MARIS” néven emlegettek. És milyen különös, hogy ez a név, aprócska változással, a magyar nyelv szabályainak éppen megfelelő magánhangzóhasonulással, immáron legkevesebb 2500 esztendeje használatos a Maros folyóra. Vagyis – tudománytalan gondolatmenetem révén arra a következtetésre jutok – az agatirszek bármilyen nyelven beszéltek is, és nevezték el folyóikat, utánuk ugyanazon nyelvű népesség maradt, és őrizte meg ezeket a helyneveket. Legalább is részemről elképzelhetetlennek tartom, hogy az agatirszek kitakarodása után – akik, még egyszer elmondom, a kazárok ősei voltak, a kazárok meg Csokonai forrásai szerint mi magunk voltunk – a valahonnét ide kerülő szlávok véletlenül épp azt a nevet adták a folyónak, amit mi mai napig is használunk. Ám időközben szállásoltak errefelé médek és hunok is, utóbbiak épp a Maros vidékét kedvelték leginkább, és Marosnak hívhatták ők is, ha neve egészen korunkig fennmaradt. Márpedig minden egyes népnél szokás volt a területén lévő folyamokat a nép egy-egy isteni őséről elnevezni, és a hunok véleményem szerint nem szívesen laktak volna egy folyó partján, amelyben egy másik nép isteni ősének szelleme szállásol. A „babonás” Attila király semmi esetre sem!
Avagy – további lehetséges magyarázat - ez egy nemzetközi megegyezés lehetett akkoriban, a kivonuló – netán kimenekülő – népségtől szokás volt a befelé jövőknek megtudakolni a folyók neveit, nehogy még véletlenül más nevet találjanak adni azoknak. Képzeljék csak el a jelenetet, amint mondjuk a gótok egyre menekülnek a rájuk zúduló hunok elől, és a leghátul eszeveszetten menekülő gótnak egyszerre csak utána kiált az élen vágtázó hun:
- Te, komám, mi a neve ennek a folyónak?
Az vissza sem pillant, csak úgy a válla felett üvölti hátra:
- Maros, cimbora. – Azzal megsarkantyúzná a lovát, ha lenne sarkantyúja, nincsen, mert azt a barbár hunok hozzák ott hátul Európának, így csak a sarkait vágja lova szügyébe, és lélekszakadva iszkol tovább. A hun meg megkönnyebbülten letörli homlokáról a verejtéket, hisz többé már felesleges attól tartania, hogy a végén még átnevezik a folyót, s akkor aztán az évszázadok múlva érkező török nyelvű Árpádék hónapokig törhetik a fejüket, miféle magyarosan csendülő névvel illethették azt ezer évvel korábban.
„Hazudós” krónikáink trójai bejövetelről is értesítenek, pusztán a móka kedvéért, meg jazigokat is emlegetnek a források. Vajon melyikük volt az a szkíta nagyúr, akinek aranyszarvasait mind a mai napig csodáljuk?



A trójai bejövetel egyébként – véletlenül – mások fantáziájában is meggyökeresedett. Igy Jean Lamaire (Kr.u. 1512) megírta nagy művét: Gaul (Gallia) ismertetése és a Trójai különlegességek címen. Ebben a következőket mondja: a hunok vagy magyarok szintén a trójaiak leszármazottai, testvérei a frankoknak, éppen úgy, mint a törökök. Azonban, míg a törökök pogányok, a hunmagyarok keresztyének.(!) A hun-magyar-török azonosítás onnan jön és azért van, mert “Atilla annak a török clannak (törzsnek) a leszármazottja, amelyik a Turkus-tól ered és a trójai Troillus fia”.
Legelébb tisztázzuk, hogy Árpád egyik fia meg TARHOS volt. Véletlenül.
Szent István király, fiának, Imre hercegnek írott Intelmeiben Aeneast, a Rómát alapító trójai sarjat emlegeti, de ez is puszta véletlen lehet, a nagy király bizonnyal frank példaképeitől hallotta az egész történetet.
Tróját Palesztína vidékéről, Mózesék környékéről elszármazott népség alapította, P. mester (Anonymus) pedig egy helyen így ír: „Az Isten Álmos vezéren és fián, Árpádon jól valóra váltotta a jövendölést, amelyet Mózes próféta Izrael fiairól zengett imigyen: „És a hely, amelyet lábatok tapod, a tiétek lészen!”
Vajon hogy érthette ezt a névtelen?
Isten vajon miért épp a magyar Álmos és Árpád fejedelmekkel szemben érezte helyénvalónak beteljesíteni azt az ígéretét, amit Mózes fiainak tett, kéterez esztendővel korábban? Mózes fiainak, akiknek tíz törzse szőrén-szálán eltűnt Izrael területéről, és azzal együtt a világtörténelem színpadáról.
Egyszerűen nyomuk veszett, miután a médek és a perzsák társaságában keletebbre vonultak. A ma zsidónak nevezett nép a maradék két törzs leszármazója, akik Júdea területén éltek – háromezer éve. Elgondolkodtak vajon tudósaink, mi-minden történhetett ott azóta?
Egy kérdés, ami miatt megint többen fognak rasszistának nevezni:
Amilyen iramban fogy a magyar, és szaporodik a roma kisebbség, nem lehetetlen, hogy előbbutóbb ők lesznek a többség. Lesz itt Európa közepén egy ország, amit Magyarországnak neveznek, de javarészt romák laknak. A magyar nyelv háttérbe szorul, számtalan cigány szó kap helyt benne, de meg nem hal egészen, hisz a romáknak nincs mindenre szavuk, némelyük nem is beszél más nyelvet, a magyaron kívül. Akkor a külföld szemében ők lesznek a magyarok.
De akkor vajon honfoglalóink is romák voltak?
De menjünk tovább!
A szkítáknak különösen erős törzseik laktak a Kaszpi-tenger(KOS-FI-tenger) környékén, és az Araltó(úR-éL-tó) déli részén. Kiterítettem a térképet, és mit kellett látnom? Az Ural (úR-éL) keleti oldalától délre fekvő területek ezek. Vagyis az első változat szerint, a délre vándorló ősmagyarok valahol itt kötöttek ki. Valahol a végtelenben még a párhuzamos egyenesek is találkoznak, leülnek meginni egy kávét, közben kellemesen elcseverésznek. Csak mi, ágrólszakadt magyarok nem futottunk össze a szkítákkal, noha folyton-folyvást kerülgettük őket, akár macska a forró kását.
Ők – mármint a Kaszpi-tenger környékiek - voltak a királyi szkíták.
A történelmi feljegyzések szaka törzseknek emlegetik őket. A szaka többes száma a szkit-szkita. Egyes tudósok állítása szerint, a szaka törzsekből váltak ki később a szabírok és az avarok, vagyis ezek a szkíták fejedelmi leszármazottai voltak.



Tormás herceg, Árpád vezér leszármazottja és Bulcsú horka szerint, a magyarok régi neve rettenthetetlen, vagy erős szabír, ahogyan maga Árpád is az volt. Ők csak tudják, nem? Korabeli elbeszélések szerint legalábbis ezt vallották ők ketten, amikor Bizáncba mentek megkeresztelkedni, és szívélyesen elbeszélgettek a császárral, Bíborbanszületett Konstantinnal, akinek írásából ismerjük Árpád fiainak, és hét törzsünknek nevét.
Nos, amit finnugor tudósaink „rettenthetetlen szabírnak” fordítanak, az korántsem ezzel a jelentéssel bír. „Sabartoiasfaloi” – mondta Bulcsú, Konstantin kérdésére válaszolván, Árpádék származásáról szólva. (Illetőleg valami hasonlót mondhatott, amit a császár lejegyzett, ahogy tudott).
Azt még értem, ha nehezen is, hogy miképpen lett a „sabartoi” – ból szabír. (Ámbár ha jómagam tudós lennék, bizonnyal nem elégednék meg ennyivel. Rendben van, hogy „szabír”, de az vajon mi a kutyafüle? Szóval azért én bizonnyal keresném-kutatnám az egyes szavak, kifejezések értelmét is.)
De hogy az „asfaloi” miképpen lehetett egyszerre kun, és rettenthetetlen jelentésű, azt ugyan már fel nem foghatom. Mert a Révai lexikon szerint meg „kun” jelentéssel büszkélkedhetne.
Amellett pedig én nem értem azt sem, vajon amikor a szabír, illetve türk Árpád 892 táján érkezett csak a Kárpát-medencébe, akkor a római Sabaria miért épp e névvel büszkélkedhetett. Szabírokról sohasem is hallottak errefelé, mégis egy egész város kapta róluk a nevét, ámbár lehet véletlen is, persze. De ha meg a szkíták közül váltak ki az avarok és a szabírok, akkor mégiscsak van közük egymáshoz, és Árpád népének mégiscsak volt köze az avarokhoz, meg a szkítákhoz. Ha Árpádék türkök, akkor türkök a szkíták és türkök az avarok is. Krónikáink avarokat nem emlegetnek, szittyákat annál inkább. Olyannyira, hogy mindjár minket, magyarokat mondanak szittyának, azaz szkítának. A szkíták pedig i.e. 1300 előtt hagyták el régi hazájukat, ami haza a Kaukázustól délre, a Régi Keleten és nem Szibériában! – terült el. És még a „megbízhatóságukról híres” nyugati krónikák sem képesek különbséget tenni szkíta, avar, hun és magyar között, szerintük ez mind egy és ugyanaz a nép.
Véletlenül összetévesztik őket ezek a balgák!
De a véletlenek halmaza egy kissé gyanús.
Számomra az!
Kizárólag a szigorúan tudományos magyarázatokban állja meg a helyét a felfogás, ami szerint, ha valami magától értetődőnek tetszik, az véletlen, ha még inkább magától értetődőnek tetszik akkor tévedés, ha még annál is sokkal magától értetődőbbnek tetszik, akkor meg orcátlan hazugság. Nem is beszélvén tudósainknak azon felette jóindulatú állításáról, ami szerint a szkíták, az avarok, a hunok, a törökök lehettek akár rokonok is, miért is ne, de nekünk őhozzájuk a világon semmi közünk, s hogy ezek a bugyuta krónikások összetévesztettek minket velük, az csakis azért lehetett, mert ellestük a viseletüket, a kultúrájukat, a nyelvüket, meg amit lehetett.
Roppant tudományos magyarázat az, valóban, ami egyre azt állítja, hogy bár nyelvünk ragozó nyelv, legrosszabb esetben is - ha netán a sumér rokonság feltételezését merészségnek, vagy egyenest nagyzolásnak tartjuk - a törökkel rokon, viseletünk perzsa-török-iráni volt a honfoglalás idején, külső sajátosságaink a turáni népekével megegyezők – ide sorolandók a sumérek is népzenénk sajátságos, pentatonikus zene, hallhatóan törökös elemeket tartalmaz, mondáink a Régi Keletre vezetnek, mindazonáltal mi magunk a velünk semmiféle hasonlóságot nem mutató finnugor népek közé tartozunk, mert cirka ötszáz szót ők is használnak, kisebb-nagyobb torzításokkal, a mi nyelvünkből. Roppant tudományos mondom, mindezek tudatában kijelenteni, hogy finnugorok vagyunk, de együtt éltünk a törökökkel, a perzsákkal, az irániakkal, s ki tudja, még ki-mindenkivel egyegy ideig, és összeszedtünk ezt-azt. Véletlenül sem lehetséges ennek ellenkezője, mert az jóval



egyszerűbb és még hihetőbb is. Egyszerűen lehetetlen, hogy a mai ragozó nyelvű népek mind-mind a sumér kultúra sarjai és hordozói, azonos ágról fakadtak, s egy ideig együtt éltünk az északi népekkel, akik tőlünk lestek el ezt-azt. Ez roppant tudománytalan. Roppant tudománytalan lenne azt állítani, hogy miután Európa mindahány indogermánnak nevezett népe sorban állt a sumér örökségért, ám az egyikükének sem bizonyult, egyszerre csak kiderül róla, hogy a magyarokhoz „kívánkozik”, akik viszont nem álltak sorba érte, finnugor mivoltuk biztos tudatában.
Roppant tudománytalan lenne elgondolkodni azon, hogy az arabok miután olyan iszonyú tudás birtokában voltak háromezer esztendeje, miért kezdtek egyszerre csak visszafelé fejlődni, s miért nem művelik tovább azt a bizonyos tudás. Miért nem őközülük kerülnek ki a világ leghíresebb csillagászai, matematikusai, s általában, miért nem ők a világ legműveltebb népe, miután megtanítottak minket olvasni és számolni? Roppant tudománytalan lenne elgondolkodni rajta, hogy a zsidók, akik háromezer éve szintén kitűntek tudásukkal a többi népek közül, miért ragadtak le azon a szinten, miért nem fejlesztették tovább a kultúrájukat. Kivált annak tudatában érdekes e kérdés, s a rá adandó válasz, hogy ÚR városának – Ábrahám szülővárosa – romjai ma is Mugheir nevű romok alatt találhatók, az Eufrátesz jobbpartján.
Roppant tudománytalan lenne azt feszegetni, miként lehetséges, hogy az ún. indogermán nyelvek visszafelé fejlődtek az utóbbi évezredek során, az eredeti, közös nyelv sokkal fejlettebb volt a mostaniaknál, ugyanakkor a finnugor rokonainknak mondott népek mitológiája, sok ezer esztendővel ezelőttre, ám a mai viszonyoknál sokkal fejlettebb állapotokra vezet vissza. Roppant tudománytalan lenne feltenni a kérdést, hogy vajon a magyarok, előbbiekkel ellentétben, hogyan és főleg honnét rabolhattak össze vad barbár létükre hirtelen annyi tudást, hogy Európa jelentősebb találmányai mind a mai napig magyar elméből pattannak ki, és mellesleg nyelvük sem visszafelé fejlődött, ami óta szókincsüket összerabolták. Roppant tudománytalan lenne a világ legősibb nyelvét a magyarokénak tulajdonítani, értékesnek nevezni egy népet, egy országot, amiről már tulajdon vére is, egy érettségi előtt álló kislány úgy nyilatkozott: „Színésznek készülök, és Hollywoodban fogok lakni. Lehetnék színész itt is, de Magyarország az akkor is csak Magyarország.”
Ha pszichológus lennék, kétségtelenül írnék egy tanulmányt „Milyen irányba torzítja az újabb és újabb generációk lelkületét Magyarországon a ránk erőltetett finnugor mese?” címmel. Oldalakon keresztül taglalhatnám, miféle hatást gyakorol egy nemzetre, ha százötven éven át tanítják neki, hogy amije csak van, mind anyagi, mind szellemi értelemben, annak töredéke sem az övé a kezdetek óta, hanem egyszerűen csak „ráragadt”, ami nem ragadós, azt meg ellopta. Miféle gondolkodásmód jellemezhet egy embert, aki abban a tudatban nőtt fel, hogy képtelen gondolkodni, képtelen eredetit, újat teremteni a maga erejéből, ahogyan ősei is képtelen voltak effélékre, éppen ezért folyton majmolnia kell valakit, lesnie, várnia, hogy a nála okosabbak felől mikor repül a sült galamb. Mennyire szégyen egy ilyen nemzet fiának becstelennek lennie, avagy mennyire szégyen egy ilyen nemzet fiának lenni?
Roppant tanulságos, és érdekes lenne.
Kivéve persze, ha ez a cél...
Épp ilyen érdekes a Babilon környéki Szkythopolisz.
Hazugság és tévedés egy létezett városnév nem lehet, következésképp – tudós logikával gondolkodva - ez bizonnyal véletlen. A babiloniaknak véletlenül épp ez a név jutott eszükbe. Vagy annyira rettegtek a szkítáktól, hogy ijedtükben egy egész várost neveztek el róluk (akár a szabírokról a rómaiak, és a magyarokról a morvák meg a bolgárok.). És végtére is egyedül az én problémám, hogy mi gyanús, mi nem, és amúgy is bele találtam esni abba a hibába, aminek már a jó öreg Anonymus is



köszönhette a „szavahihetetlen” jelzőt, tudniillik, hogy helynevekből vonok le messzemenő következtetéseket.
Elárulom, mást sem teszek!
Adott egy Eufrátesz – Efrat - nevű folyó, amit - tudván, hogy a magánhangzókat nem jelölték a „h” hangzó meg legtöbbször néma, tehát szintén nem jelölték - akár úgy is hangzósíthatunk: „Fehér Tó”. Akad magyar forrás, ami tónak nevezi a folyót, ugyanis a nagyobb vizek legmeghatározóbb tulajdonsága eredetileg nem az volt, hogy folynak-e, avagy állnak. A nagy vizekben annak idején az istenek lelkei lakoztak, ez volt az ő szállásuk. De „folyam”, és „SARJ” jelentésű „Et”, „Ete”, „Ede” szavunk is, amit őseink keresztnévként használtak. Később váltak aztán a folyók egyszerű folyókká, amikor már nem számított annyira, melyik isten szállása épp az adott víz. Láthatjuk például, hogy a Tisza átírható „Ta IS-A” alakra, aminek jelentése egészen egyértelmű, lentebb megmagyarázom, és amiből létezett legalább egy még ezen a miénken kívül – Mezopotámiában.
Avagy a Duna is lehetett eredetileg „Tó-Anya”, (Hunor és Magor apja, Ménrót, vagy Nimród Thana fia), s ezt alátámasztani látszik a Danubius név is, hisz a „T” ikerhangja a „D”-nek (is!), gyakorta felcserélődnek. A teljes név ennek megfelelően „Tó-Anya Víz”, ahol a magyar nyelv szabályainak megfelelően az első, azaz a hangsúlyos szótag magánhangzójához igazodott a többi. És lentebb ennek jelentését is érteni fogjuk, de annyit már most látunk, hogy ez a „Fi IS” alakulhatott később „VÍZ”-zé, ugyanis az ősök lelkei, kivétel nélkül, minden esetben valamiféle vízben leltek szállást. Hallottak már példának okáért a „Borisztenész” nevű folyóról? A Dnyeper ókori neve, és egész „véletlenül” magyar (Boristenős). És Bacchus istenről, a bor istenéről, akit féktelen, italos tivornyákon volt szokás imádni?
Nagyon úgy tűnik, mintha „Bacchus” valójában „Bak-Kos” lenne, értelmetlennek tetszik, de nagyon is megvan az értelme. Ha létezik Inachos – „Ünő-Kos”, „Éganya-Kos” -, akkor Bak-Kosnak is megvan a maga létalapja – de jóval később. Inachos márpedig létezett, az argosziak Özönvíz utáni, első királyának mondja a monda, amúgy meg Argolisz legnagyobb folyójának istene, ami folyó később Panica néven szerepelt.
A Dunának egy másik neve az Ister, ami viszont Babilonba, Istár istennőhöz vezet, s aminek helyes átirata véleményem szerint „IS eT aRa”. Jelentése egyértelmű, és magyar.
Vagyis hát – ősnyelven íródott.
De sorolhatnánk tovább! Maros = „MaRS”. „Ma úR I” ha az „agatirszek változatát” vesszük alapul, csakhogy az ugyanaz – lentebb meglátjuk.
És a szórend magyar.
A „Szamos” miért is ne egyezhetne Samas (Szemes) napisten nevével, aki Istár babiloni istennő testvére, de egyúttal Szín holdistené is, és mellesleg ANU (!) anyaistennő gyermeke, és Istárnak, bevett pártus szokás szerint, férje is. Tiszteletének fő helyei: Uruk (Dél-Babilónia) Akkád (ÉszakBabilonia) és Ninive (Asszíria). Sumér neve pedig „UTU-ES”, de ha megengedik jómagam inkább az „UTAS” nevet tartanám helyesnek. És még számtalan alakban olvasható, ezt is meglátjuk lentebb. Az idegen ajkú tudósok, amikor úgy-ahogy megfejtették az ékírásos jeleket, saját szájízük szerint voltak kénytelenek magánhangzókat illeszteni a mássalhangzók közé. A Régi Kelet ősi írásai kizárólag mássalhangzókat jelöltek. És amikor sejtelmük sincs, miféle magánhangzó illik adott helyre, mindössze annyit jelöl az írás, hogy oda bizony magánhangzó kell, nos, beillesztenek oda egy „E” hangot.
Érteni fogjuk később, egyelőre csak ízelítőnek szántam ezt a néhány példát.



És lehet, hogy csak szavak, de túl egyértelműek ahhoz, hogy figyelmen kívül hagyhassuk őket. A szavak nem hazudnak, ők képtelenek rá, nem úgy, mint mi emberek. Valaki, valamiért elnevezte Istárnak a Dunát és Szamosnak a Szamost, Körösnek a Köröst (KöR-őS), Kaposnak a Kapost (HaPi-őS), Mátrának a Mátrát (Ma Tó Ra), Tátrának a Tátrát (Tata úR), Kárpátoknak a Kárpátokat (KöR-PaDoK), és sorolhatnám, s mi a mai napig használjuk ezen elnevezések java részét. Nyilván, mert a lakottság folyamatos volt onnantól kezdve. Időközben teljes egészében kicserélődhettek génjeink, vérünk, ahogyan történt véleményem szerint a Régi Kelet lakóival. Mondom, megeshetett volna, de mivel nyelvünk a sumérekének csaknem egészen hű mása – ne mondjuk, hogy a suméreké, mert sokan, a finnugor butítás évszázada után, annak hatása alatt el nem hihetik, ha millió bizonyíték akad is rája -, s az embertan szerint génjeink is őhozzájuk állnak legközelebb, attól tartok, nem csupán szellemi örökségként nevezzük folyóinkat, ahogy nevezzük.
A hangzósítás – az Eufratesz esetében - lehet netán „Fehér Tes”, ahol a „tes” a Bibliából jól ismert „törzs” szóval azonos, és akad alig néhány tucatnyi uralkodó arrafelé, akinek méltóságneve nemes egyszerűséggel fáraó, nekünk magyaroknak meg van egy András királyunk, aki csak Fehér András néven ismert, ugye nem feltétlenül logikus következtetés, ha azt mondom, talán akadhat közöttük némi kapcsolat. Már miért akadna?
Ra, vagy Ré a Napisten neve – vonatkoztassunk el egy kis időre a magánhangzóktól! – éppúgy lehet „úR” is, ahogyan manapság mondjuk, és azt, hogy az „úr” szócska az ősi magyar nyelvben a mainál sokkal nagyobb méltóságot jelentett, még finnugor tudósaink sem tagadhatják. Az „életfáról” talán már mind hallottunk, de elképzelhetetlen-e, hogy valójában „családfát” jelöl, méghozzá „ÉL-ET” családfáját?
Leszármazóit valakinek, akit „ÉLET”-nek neveztek?
Aminek fordítottja véletlenül az ETÉL = folyam?
Elképzelhetetlen-e, hogy a „Fa” szóból alakult „Fi” szavunk, mint a „családfa egyik hajtása”, s épp azért a „Fa” megjelölés, mert ez a fő hajtás, a fővonal, azaz a mindent örökül kapó ág? „Fa I Ra” ennek megfelelően nagyjából annyit tesz, „I” elsőszülöttjének vérvonaláról származó úr”.
Ugye, mennyivel egyszerűbb a „Fa I Ra”?
„Fa I Ra” = FEHÉR
Eszünkbe jut őseink híresen szófukar természete?
Még annyit tegyünk hozzá, hogy a fehér szín az „égből származókat” illette. Márpedig Egyiptom fáraói, akárcsak az összes uralkodók, „égből származók” voltak, istenek, akiknek apja saját, és népük hite szerint is, a főisten volt maga. Koránt sem Jézus az egyetlen, akit földi anya szült, de Isten nemzett. Példának ott van mindjárt Herkules, helyesebben Heraklész a pártusok egyik közkedvelt istene, meg persze ott van Kyrosz, és általában az ókori uralkodók mind.
Puszta véletlen persze András királyunk „Fehér” mellékneve. Véletlenül Fehérvár nevű királyi székvárosunk is „fehér”, véletlenül Bel-grád is „fehérvárat” jelent (Nádorfehérvár), aztán ott van még Gyulafehérvár...A magyarok valami különös kényszer folytán ragasztották mindenre a „fehér” nevet.
A Szentírás a „tes” szót használja a „törzs” helyett akkor, amikor Baráth Tibor rámutatott, hogy az általa tanulmányozott, magyar nyelvű, sok ezer éves írott emlékek mennyire igyekeztek elkerülni a mássalhangzók torlódását. Tehát, amennyiben egy magyar anyanyelvű, kizárólag mássalhangzókat használva, le kívánta jegyezni a „törzs” szót, azt írta: „T.S”. Nyilván ezenképp alakult „föld” szavunk „főd” alakú párja.



A Biblia eredeti szövegeinek nem ragozó nyelvű fordítói pedig, csak úgy találomra hangzósították a lelt szövegeket. Így lett aztán a „törzs”-ből „TeS”. És mennyi, de mennyi téves adat szerepelhet még a Bibliában! És akkor még I. Béla „Magnus” (MaG-aNuS) melléknevét meg sem említettem, ami átírható „Ma I Nu aS”> Ménes alakra. Ménes pedig az i.e. 3200 körül élt, a két Egyiptomot egyesítő fáraó.
Véletlen!
Ahogyan minden más is az.
Esetleg az elmaradhatatlan magyar nagyzolás számlájára írandó. Bizonnyal fülükbe juthatott eleinknek, hogy valaha „Fi eR Ió” néven nevezték Egyiptom vagy mifene uralkodóit, és megtetszett nekik az elnevezés. Nem olyan nagy dolog az! Loptunk mi sok mást is, már miért épp egy uralkodói cím kölcsönzésekor ébredt volna fel sosem is létezett lelkiismeretünk? Épp csak a szórenden kellett változtatni kicsit, így jobban illeszkedik a szedett-vedett, innen-onnan összelopkodott magyar nyelvbe.
A tonzúrát, azaz a papok fején virító tar kört nyilván véletlenül nevezték eleink „PILIS” néven, amikor a Pilis (Fi Él IS) nevű hegység egyik hegycsúcsa a TAR-hegy, és véletlenül épp TAR, vagy SZÁR Zerind szállásolt arrafelé (Tar = „eT-aRa”, és Szár „őS-aRa” = Sára), a papokkal összekapcsolt PILIS név teljesen véletlenül cseng össze a szigorú vallásosságukról híres FILISZTEUSOK nevével.
Ránk ragadt, ahogyan annyi más.
„TaR-KáN” (Tarján) nevű törzsünknek semmi köze a „TAR”-hoz. Hátmég, ha átírjuk „Tó Ra I aNu”, vagy netán a „Tar” = „Szár” azonosság elvén „Sár-Kán” alakra! Nyomban a tüzet okádó sárkányoknál kötöttünk ki, akiknek létezett hétfejű és tizenkét fejű változata is.
És ez a „Sabartoiasfaloi”!
Lejjebb elárulom, miféle jelentést hámoztam ki belőle jómagam, ami sokkalta inkább hangzik hihetőnek, már csak azért is, mert egyáltalán nem erőltetett, noha én sem nyelvész, sem történész nem vagyok, tehát nem is értem, honnét veszem magamnak a bátorságot, hogy tudósainkkal vitatkozni merészeljek.
De azért elárulom mégis, lentebb!
És nem neves ősöket, csak az igazat keresem.
Az igazat, a „kitalált magyar középkor” helyett. És az egész világ kitalált történelme helyett. Az igazat. S az igazságot kimondani sosem szégyen. Fájdalmasnak fájdalmas, de csak annak fáj, akinek vaj van a füle mögött. Ám ha gondolkodás nélkül elvetjük azt, amit őseink ránk hagyományoztak, tudományos érveket keresünk, tudományos érvekkel is ugyanoda lyukadunk ki, s ezért elvetjük újból, akkor az ördögi körnek sosem szakad vége, nekünk meg sosem lesz igaz történelmünk, a „kitalált” helyett. Őseinknek volt, ők könnyen voltak, de tőlünk elvették, úgy 150-200 esztendeje, s nekünk vissza kell szereznünk, ha élni akarunk, mert „a múlt nem halhat meg, hogy a holnap megszülethessen”.
Természetesen én nem kételkedtem egyetlen pillanatig sem abban, hogy amit a mai kor tudósai egy-kétezer évvel később kiderítenek, annak jóval nagyobb létalapja van, mint amit alig néhány évtizeddel az események után íródott krónikák örökítettek meg. Mert tudósaink gondolkodás nélkül hajlamosak megcáfolni az efféle adatokat, ámbár Konstantinét többnyire hitelesnek tekintik, s e bizalmat az ezer éve élt császár mindössze azzal érdemelte ki, hogy nem volt magyar.



Szép, nem úgy látja, Kedves Olvasóm?
A magyar krónikások egészen más megítélés alá esnek, ők ugyanis mániákus hazudozók. Kitalált középkorral traktálják szegény tudósokat, akik nem győzik cáfolni a nevetségesebbnél-nevetségesebb adatokat. Kutatóink emberfeletti erővel próbálják kideríteni az igazat, ehhez igénybe veszik az összes nyugati forrást, előszeretettel tanulmányozzák a különféle évkönyveket – Fuldai Évkönyvek, Altaichi Évkönyvek – azoknak minden szavát feltétel nélkül elhiszik – s közben jottányit sem zavarja őket a tudat, hogy halálos ellenségeink véleményét olvassák éppen -, de a magyar krónikákat hazugnak nevezik. Hazudik a népi emlékezet is, ami önmaga, önnön utódai számára próbálta hátra hagyni az ősök – igaz! – történetét, ellenben a szüntelenül a magyarok kárára áskálódó nyugati krónikák az utolsó szóig igazat állítanak.
Véleményem szerint elegendő lenne megfontolni kedvenc jelszavamat:
Én megtanultam írni, Te tanulj meg olvasni!
Biztos, hogy a magyar krónikásokban van a hiba?
Fájdalom – az utóbbi időkben szép lassan, de biztosan bebizonyosodik - épp azoknak a forrásoknak hittünk leginkább, azokra építettük összes tudásunkat, akik bármit hajlandóak lettek volna – és voltak is – elkövetni a magyar történelem meghamisításának, a hun-avar-magyar folytonosság megszakításának érdekében, s nem másból, csakis hatalomvágyból, irigységből, mások babérjaira vágyakozandó. Mert ha a magyarokról kiderül, hogy a szkíták, hunok, avarok, pártusok, médek, agatirszek, sumérek utódai, akkor mindjárt fény derül arra, hogy a magyarság elődei uralták a Kárpátmedencét és környékét évezredek óta, és hogy Jézus királynak, a pártus hercegnek több köze volt a magyarokhoz, mint a római pápához, aki a kezdet kezdetén koránt sem volt római. Talán csak butaságom kérdezteti velem, de Róma „megtéréséig” vajon hová fészkelték be magukat a pápák? (Ez a „székeltek” szó nekem valamiért nem tetszik, igyekszem elkerülni, pedig igen tanulságos.) Honnét irányította „nyáját” a kereszténység legfőbb „pásztora”? Kinek védelme alatt élt és munkálkodott? Milyen nyelven beszélt? Hisz Jézus nyelve nem a latin, és még csak nem is a héber. Most épp aráminak lett nyilvánítva, de lentebb erről még lesz szó. Véleményem szerint még csak nem is arámi.
Vajon a vatikáni levéltárban hány és hányféle irat lapul, ami egy csapásra megadhatná a választ a történészek dilemmáira, és vajon a Katolikus Egyház miért hallgat oly mélyen?
II. János Pál bocsánatot kért a világtól mindazért az igazságtalanságért, amit a Katolikus Egyház elkövetett. De a magyaroktól ki és főleg mikor fog bocsánatot kérni?
Persze megértem én azt is, ha az Egyház nem pártolja a tudományt, hisz a „tudás fájának gyümölcse” – amiről senki nem állította, hogy alma lenne, mégis ez maradt fenn a köztudatban! hamar felnyitná az emberek szemét, még azon kevesekét is, akik vakon hisznek a Szentírásnak. Márpedig minél kevesebb a hívő, annál szegényebb az eklézsia. Amint a hívők elgondolkodnak azon, hogy miféle Isten az, aki nem csak hogy megengedi halálok halálával halni egyetlen fiát, de ez a kínhalál őt még elégtétellel is eltölti, amint belegondolunk, hogy a világ egyetlen igaz emberének kellett iszonyú halállal halnia, hogy az igaztalanok élhessenek tovább, nos, akkor még inkább megcsappannak az amúgy is egyre zsugorodó egyházi bevételek. Amint felteszem magamnak a kérdést, mi okból tartsak én irgalmasnak és igazságosnak valakit, aki megorrol az emberiségre, és csakis annak révén hajlandó megbékélni, hogyha az emberiség halálra kínozza az ő imádott fiát, abban a pillanatban elkezdem kétségbe vonni a Biblia összes állítását, s nem lehetetlen, hogy többé eszembe nem jut pénzt dobni a perselybe. Akkor pedig azon csúfos helyzet állanék elő, hogy a papok, sok ezredévnyi semmittevés tétlensége okán eltespedve, mehetnek szántani, vetni, ha netán



vacsorázni és borozgatni óhajtanának, és ott kinn, a szántóföldön, a rekkenő hőségben ismételgethetik önmaguk biztatására, hogy Isten rendelte így.
Jézus élt, és létezett, és afféle karizmával kellett rendelkeznie, ami keveseknek adatik meg. De hogy kétezer év távlatából a mohó, pénzsóvár, úrhatnám emberiség, meg persze a mohó, pénzsóvár, úrhatnám papság miféle szavakat „ad az ő szájába”, csak hogy önmagát igazolja, hát ahhoz bizony neki magának már nincsen sok köze. És Jézus teremtője is létezett, létezik, akárcsak az emberiség, a világmindenség teremtője. Nem más „Ő”, mint egy természeti erő, ami teremteni volt képes, de képes ölni, pusztítani, rombolni is, hisz épp ezért félték annyira a termékenységi vallást követő ősnépek. Esetleg még egy földön kívüli civilizáció is rásegíthetett a dologra, de szinte látom, ahogy ennek hallatán többen elmosolyodnak.
(Enrico Fermit egyszer megkérdezték, hogy léteznek-e földönkívüliek - mire ő azt felelte - igen, itt élnek közöttünk - és magyaroknak hívják őket.)
Mindenesetre hat-hétezer esztendeje élt eleink, akiknek tudását lekicsinyeljük, akiket műveletlennek és „sötétnek” hiszünk, sosem jutottak oly messzire a fantáziálásban, hogy elképzeljenek egy, a felhők között, roppant aranytrónuson gubbasztó, nagyszakállú öregurat, mint mindenek teremtőjét, fenntartóját, s mint a világ sorsának alakítóját. Évszázadokig tartó, véres háborúk voltak csak képesek elfogadtatni velük, hogy bolondnak nézik őket. Sokan közülük meghaltak inkább, hogysem magukénak vallják ezt a gyerekes mesét.
Ők voltak a pogányok, a barbárok.
A pogány barbárok egyetlen bűne pedig az volt, hogy áldozataikat – étkeket, italokat, kincseket szent helyeikre vitték, ahol őseik szellemei „éltek”, nem az egyházat gazdagították azokkal, és ha hittek is természetfeletti segítségben, hát egykor élt őseik lelkeit hívták segítségül, nem egyebet. S amíg ez így ment, addig a keresztény vallást mai formájában kiagyaló és bőszen terjesztő, emberfeletti gazdagságról, ugyanakkor halálig tartó semmittevésről álmodozó szemfényvesztők célja elérhetetlennek látszott. Ezek után nem csoda hát, ha az egyháznak ellensége a tudomány, ellenségei a tudósok. Nem véletlenül irtotta őket olyan elszántan, évszázadokon keresztül, boszorkányüldözés címszó alatt, és nem véletlenül voltak kedvenc „máglyarakás-alapanyagai” a tudósok által terjesztett tanokat örökül hagyni kívánó könyvek.
Szép teljesítmény volt átírni a történelmet, ezer évig nem is derült rá fény, ámbár finnugor tudósaink alaposan meg is dolgoztak – dolgoznak - azért, hogy ez így essen, de talán nem készakarva. Vagy ki tudja?
De elég ebből!
A kínai források azt mondják, a szakák olyanok, akár a hunok. Még nyelvük is csaknem teljesen azonos volt. Summa-summarum, az avarok, a hunok, a szabirok, az úzok mind-mind a szkíták közül kerültek ki, vagyis testvérnépek. És mindenképpen valahol közöttük kell keresnünk a magyarok őseit, bárkinek is hiszünk! Hisz a szkíták birodalma – emlékezzünk! – a Kárpát-medencétől, Észak-Kínáig terjedt. (Ahhoz képest, hogy ilyen sokan voltak, nyom nélkül kihaltak! – mondják nagy tudású tudósaink.) Ezen a területen tartózkodtak – kizárásos alapon - az ősmagyarok is bármilyen név alatt. De mindenképpen közük volt a szkítákhoz, s a többi népekhez. Persze szíves-örömest beleegyeznék, ha valaki azt állítaná, hogy mi már akkor űrutazásra voltunk képesek, és épp a Holdon éltünk, de attól tartok, effélét senki nem állít. Ha meg nem a Holdon, nem Nyugaton, nem Babilonban – onnan már elűztek bennünket – nem az indiánok földjén éltünk, és kínaiak sem vagyunk, akkor egyedül a KínaKárpát-medence között elnyúló területeken „barbárkodhattunk” éppen.



Már a Kr.e.13. századból származó egyiptomi papirusz a „magurok” országát említi, egy Kr.e 735 körüli asszír forrás pedig Guriánia néven ismeri ugyanazt a területet. Történelmi adatok támasztják alá, hogy a Kaukázustól délre élt egy törzs, a magerdán törzs, a Van-tó környékén. Kr.e. a 17. századtól nevük egyre sűrűbben fordul elő, többféle változatban. Úgymint: matchar, megori,
maghiori, maghiar, mogher, makar, madar, madzsar. Ez pedig – mint azt már említettem – a szkíták ősi szállásterületeinek felel meg. Ararát hegye nem esik távolra innét, Magóg emlegetése sem a krónikások fantáziáját dicséri egyes-egyedül. Már Sevillai Izidor is Jáfettől, illetve annak fiától, Mágógtól származtatta a szkítákat és gótokat. Érdekes, hogy éppen őket, akiknek egyikéről nem tudni ki volt pontosan, noha krónikáink szerint mi magunk vagyunk, másika meg germánnak mondott törzs, noha lentebb látni fogjuk, hogy még nevük – „germán” – is magyar, azaz sumér eredetű szó.
Ők talán még tudták, hogy a magyarok jó része azon vidékről származik!
Hihetetlen?
A krónikák együtt említik a királyi szkítákat a szabírokkal. Későbbi adatok szerint, szabír törzsek élnek a Kaszpi-tenger nyugati vidékén. (Megjegyzés: Ez már meglehetősen közel esik Levédiához!)
Nézzük a hunokat!
A fehér (!) hunok országa India északi tartományaitól, az Aral-tó keleti térségéig terjedt. (Megjegyzés: Hú, de érdekes! Megint ugyanoda lyukadtunk ki! Az Uraltól délre eső területekre, ahol a királyi szkíták éltek, s ahová az állítólagos finnugor-magyarok vándoroltak.)
A fekete hunok (Attila) birodalma pedig Észak-Perzsia, az Aral-tó, (Forgalmas egy hely lehetett!!!) Kaszpi-tenger, Fekete-tenger, Kaukázus, Volga, Don, Dnyeszter, Kárpát-medence, Alpok-lejtői térségig. Kína és India egy részét fehér hunok szállták meg. (Nem árt tudni, hogy a kínai Nagy Fal az ázsiai hunok elleni védekezés céljára épült. És azt sem, hogy a hunok hatalmas népének sem lelik nyomait mai tudósaink. Ekkora népek, mint a szkíták és a hunok, hogyan tűnhettek el nyomtalanul? Ámbár a hunok leszármazói a bolgárok lehetnek. - teszik hozzá.
Jómagam sosem részesültem még abban az irdatlan szerencsében, hogy szemtől-szembe állhattam volna egy bolgárral. Úgyhogy árulja már el valaki: Sárga bőrűek és ferde szeműek vajon? Mert Attila és népe az volt, tudósaink állítják, s ezen állításból egyenesen adódik, hogy nem lehettek a magyarok ősei, tudósainknak már bizonygatniuk sem kell, az okosabb ráébred magától is. No, de akkor a bolgárok vajon mongolok?
Egy érdekesség:
Álmos családja, s az Árpád-ház fejedelmei, a Turul-nemzetségből származtatták magukat. Akárcsak Attila király.
Vajon mi köze lehet mindennek a szittyák turulábrázolásához?
Ez is véletlen csupán?
Jó, akkor soroljunk fel még néhány „véletlen” egybeesését!
Vajon a galambász sólyom egyik fajtájának neve miért éppen Gara, a Régi Keleten miért éppen Magaru az oroszlán neve, s a sumérek meg az egyiptomiak miért épp a sólyom meg az oroszlán népe? (Az oroszláné, akiről csak annyit tudni, hogy i.e.500 körül már valahol a Kárpát-medence vidékén „lakott”, azokon a bizonyos fehér folttal jelölt területeken, már a hunok idején is, és még jóval tovább. Az oroszláné, akinek Magaru neve véletlenül hasonlít annyira Magor nevéhez, és ami Árpád-házi királyaink, és több magyar főúr címerén újra és újra feltűnt. Az oroszláné, „akire” az



Eufratesz torkolatvidékén fekvő Sumért meghódító, annak összes tudását, szellemi kincsét, istenségét magáénak kikiáltó Asszíria véres kezű királyai olyan előszeretettel lövöldöztek nyilaikkal, s akit a franciák és angolok ma is:
„Lion” = „Él I aNu” (Istenanya; Él-Ősanya) néven emlegetnek, a németek „Löwe”-nek mondják, ami meg „Él Fi”, „ÉL fia”, aligha nem LÉVI. Mi magyarok pedig azt állítjuk róla, hogy ő egy „oroszlán”, vagyis „úR-őS-éL-aNu”. Vannak ismerőseim, akik mostanság is, tréfálkozásképpen „X óR”-nak, meg „Y óR”-nak szólítják egymást, s valóban, „úR” szavunkat ejtettük valaha így is, meg még ezerféleképpen. „Oroszlán” eredeti hangzása tehát: „ÓrőS-éLaNu”.
Vajon a latin nyelv miféle véletlen folytán hívja „astor”-nak a héjaféléket, amikor a Régi Kelet termékenységi istene az oroszlánpár kísérte Istár, az egyiptomi fáraók szokásos címe „Est-Úr”, az észtek hazája Eston (IS eT hoN), a magyar uralkodóház totemállata meg a héja? Vajon a sólyomfélék másik neve, aquila, hogyan ragadt rá Aquitániára és miért, hogy egyes nyelvek „aquva” (aK-Fa) névvel illetik a vizet? Vajon miért nevezik a sumérek Gurusunu néven legnagyobb ünnepüket, a karácsony „elődjét”? (Ami egyébként nem magyar tudósok helytelen olvasatának eredménye, és lentebb elárulom, hogyan hangzik helyesen.) Gurusunu a téli napforduló ünnepe volt, a Nap, akkádul Samas Szemes (Szem őS) -, sumérul „UTU-ES” (Utas) újjászületését ünnepelték, hisz attól kezdve egyre hosszabbodnak a nappalok és rövidülnek az éjszakák, vagyis a fény győzedelmeskedett a sötétség felett. Mindez hitük szerint azonképpen történhetett meg, hogy megérkezett a hatalmas szárnyas madár, s újra a magasba emelte az alacsonyan járó „ÁTEN”-t, azaz a Napkorongot.
De persze a heves-megyei ÁTÁNY falu is egészen véletlenül lett az, ami. Lakóinak, akik ki tudja honnét, és főleg ki tudja mikor keveredtek oda, épp ez jutott eszébe. Véletlenek mindig voltak. Véletlenül épp Heves (G Fi IS)-megye területén, márpedig Baráth Tibor szerint „Hab Úr” (GaB óR) címmel a papokat illették az ókorban. Ha ő mondja, úgy lehet, épp csak áthangzósítanám „KéP úR”, GÁBOR (GABRIÉL) alakra, mert véleményem szerint a „H” bármilyen torokhangot jelölhet.
Egyes, ókori egyiptomi feliratok „Seb Úr”-nak, „Kep úR”-nak, „HeG úR”-nak mondanak egy Árpád nevű alakot, és lentebb meglátjuk, hogy Heves neve könnyedén átváltozhat „Seb-eS”-sé (SZEPES) „Kep-eS”-sé (KAPOS)
Gondoljuk csak végig, mit tett Árpád a vérszerződéskor!
Ivókürtöt vett elő, méghozzá színaranyt (arany = Úranya), és ez az ivókürt elengedhetetlen része volt a ceremóniának. Nem Árpád nagyzolási mániája követelte meg a kürt aranyból való mivoltát, ámbár finnugor tudósaink szívesebben maradnak ennél a magyarázatnál. És a krónika még azt sem felejti el közölni velünk, kései utódokkal, hogy e kürtöt Árpád bizony apjától, Álmostól kapta örökül. Mód felett szűkölködő egy fejedelmi család lehetett, ahol a hatalmas fejedelem egyszem fiának és egyben utódjának egyetlen ivókürtöcskét ad örökségül, nem úgy látják? Kivéve persze, ha nem akármilyen ivókürtöcske az, hanem talán a legfőbb papi méltóságot jelképező kürtöcske.
Az már valami, ahogyan a feledhetetlen emlékű Hofi Géza mondaná.
Későbben, amikor Árpád az istenek áldását kérte a magyarokra és azok új hazájára, e kürtnek újabb jelentőségteljes szerep jutott, ahogyan általában a nappapok, illetve szempapok celebrálta szent rituálék esetében az már csak lenni szokott. Ők minden esetben „vizes” tevékenységekkel segítették hozzá uraikat és azok népét az áldáshoz, meg még ezer máshoz, s mivel a folyóvíz és hab fogalmak meggyeznek, „Hab Urak” váltak belőlük (Baráth Tibor véleménye szerint)
S hogy ezen kifejezés – vagy valami hasonló - Magyarországon is használatos volt, talán nem vonjuk kétségbe, miután értesültünk a rege elmondása szerint a Balatonban lakó hableányokról. Maga a szó



„hableány”, létezik a magyar nyelvben, bárha itt szokott következni az a nagyon elmés fordulat, hogy kölcsönvettük. Bizonnyal a Disney-meséből. Véleményem szerint „papnő”, „papkirálynő” jelentést tulajdoníthatunk neki, de persze talán mégis inkább „cukorbaba”, finnugorista gondolatmenet alapján. A Balaton nevét loptuk-e, nem-e, s ha igen, kitől, meg nem mondom. Mindenesetre a babiloni Bál isten, s a napkorong egyiptomi „Áten” (Aton) nevéből tevődik össze, ha alaposabban megnézzük, márpedig Bál épp azon istenségek közé tartozott, akit sokan szolgáltak, és sokszor papnők- Hab Leányok.
Újabb véletlenek?
A helyes olvasat nem „Falat-Hon”, ámbár lehetne az is, és Trianon óta valóban az.
A Napot ezerképpen nevezték, bármiféle néven, ami a nagy, kerek, ragyogó „csodát” idézte képzeletükben. Lehetett Kör, Gyűrű, Korong, Utas, Égúr, Székúr, Tányér, és még ki tudja, mi minden. És ezek tudatában talán már nem is lepődünk meg annyira, ha azt mondom, Eger patak amúgy, hivatalos magyar nevén inkább talán „Égúr”, „Egyúr”, „I úR” pataka lehetett.
Most jöhet még az a kifogás, hogy tudniillik: A falu régebben is kaphatta az Átány nevet, nem feltétlenül kellett azt épp a magyaroktól kapnia, talán egy átvonuló, Keletről elszakadt néptörzs ragasztotta rá. Igen ám, csakhogy mai településneveink csakis akkor maradhattak fenn mostanáig, ha lakottságuk az elnevezés óta folyamatos. Amennyiben egy település elnéptelenedik, későbben meg újabb, más nemzetiségű lakók veszik birtokba, kicsi a valószínűsége, hogy véletlenül épp azt a nevet adják neki, amit a régebbi lakók is használtak.
És hazánk területén ezer meg ezer ilyen földrajzi név létezik!
A Kánaán, Palesztina, Szíria környéki Arad, Árvád, Ugarit, Gileád – Gila a hét vezér egyike, noha mi Gyula néven talán ismerősebbnek találjuk a nevet –, Palesztina, ami nálunk Pilis alakban fordul elő, Jerikó, Jeruzsálem, azaz „eG úR Szelleme” (szellem = őS éL éL Ma; „őS éL éL” visszafelé LÉLEK, a „K” és „S” betűket még a tudósok sem tudják megkülönböztetni egymástól), a sumér város Úr, ami egyértelműen magyar, Uruk, azaz „Urak”, ami megegyezik Irak (eGyuRak”) nevével, Irán azaz „eGyúRaNu”, és Takhsi véletlenül keveredtek épp oda, vagy csak Taksony (külföldi forrásokban Taxés) fejedelmünk is valami zengzetesebb névre vágyott? Tudósaink véleménye szerint ez is török név, jelentése „jóllakott”. Megjegyzem nem is csoda, ha folytatta elei rabló életmódját. Még a nevét is lopta, akár I. András.
No, és mi a helyzet a hettiták hét városkirályságot magába foglaló birodalmával, mely hét királyság mindegyike a birodalom egy-egy hetede, azaz heted-hétország? Mózes nevét is például csak mi írjuk Mózesnek, amúgyan Moses, és különös módon, a Biblia a magyar „mos” szóból igyekszik eredeztetni. Hasonló nevű szakrális fejedelmünk volt nekünk is, úgy nevezték: „Él Ma-aS”.
Nem pedig Álmos.
Szemes (aS Ma aS) nevéből.
Ahogyan Mózes sem Mózes, hanem „Ma aS eS”.
Eleink valóban annyira fantáziátlanok lettek volna, hogy mindent másoktól hallottak, egy másik nép történetét őrizték meg gyönyörű népmeséinkben, mondáinkban? De hová tűnt vajon mostanra az a nép? Miért nem jelentkezik, miért nem követeli vissza, ami az övé? És hová utazott Babszem Jankó a marha fülében? Miért kellett folyton rejtőzködnie? Nem azért-e, mert „babszem” – papszem> szempap – volt szegény, a keresztények halálos ellensége? És Jankó? Amikor az egyik honfoglaló törzs, éppen az, aminek jelentős hányada Csaba királyfi oldalán elhagyta az országot, Jenő név alatt



élt és létezett? És vajon mi a helyzet Hüvelyk Matyival? Neki miért kellett olyan iciri-picirinek, észrevétlennek lennie? Ki elől bújkált szegényke? És Matyi? Amikor ma is élő néptörzsünk a matyó?
Biztos, hogy ezeket a jámbor meséket csak úgy útközben szedegette össze a vándorló, „barbár, pogány” magyarság? Nem tulajdon őstörténetét foglalta-e mese alakba, hogy felkeltse a fiatalok, gyermekek érdeklődését, magára terelje az eljövendő generáció figyelmét, és megszerettesse magát vele, hogy fennmaradhasson, míg csak magyar él a földön? Ez csak mese, a krónika meg hazudik, és mi nem tudjuk, honnét jöttünk, kik vagyunk? Akkor, amikor a Csodaszarvas-monda Berekát emleget, nekünk meg, illetve palócainknak, a matyó mellett másik törzsnevük a barkó? Akkor, amikor palóc s székely – a tudósok szerint – egytőről fakadt, Hunor és Magor Bereka népének asszonyait vette nőül, a székely mondás pedig szentül állítja, hogy ha nincs székely, hát magyar sincs?
Sorolhatnám napestig.
De menjünk tovább!
Vajon Árpád vezér csapatai miért nem fogtak egyetlenegyszer sem fegyvert a Kárpát-medencében lakó hun és avar népesség tagjaira? Pusztán azért, mert örömmel fogadták őket? Vagy ennél jóval mélyebb indokaik is voltak rá? Talán az, hogy rokonaiknak tartották őket? Épp megmentésükre érkeztek netán?
Véleményem szerint túl sok a véletlen, de lehet, hogy csak elfogult vagyok, s még az sem kizárt, hogy kevés ismerettel rendelkezem a témában. (Pedig, higgyék el, kérem én elkövettem mindent! Felkutattam az összes szakirodalmat, amihez ma, Magyarországon egy hétköznapi halandó hozzájuthat. Siralmasan kevés, ráadásul nem eléggé egyértelmű. Elképzelhető, hogy tévútra keveredtem, de terelgettek is rendesen, az biztos!)
Vagy talán csak arról van szó, hogy én is jobban érezném magam akkor, ha dicső ősökre vezethetném vissza mai, dicstelen létezésemet?
-
„Az Úr megtestesülésének 819. évében...”
820 tájékán lázadások sora rengeti meg a Kazár Birodalmat. Ekkor érkezik el az idő, amikor az alávetett népek, köztük a magyarok, nem bírják tovább. Felkelnek a kagán hatalma ellen, de felkelésüket a kazár hatalom leveri. Kapcsolataik meglazulnak, elmérgesednek, de a kazár függés nem szűnik meg egészen.
Az akkorra már létrejött magyar törzsszövetség kisvártatva a későbbi Levédiába költözik, ahol megint csak utoléri őket a kagán keze. A kazár függés háromszáz évig tartott, amiképpen „tudósaink” – a hármat háromszáznak olvasva - hangoztatják. Kovrat birodalmának megdőlése és a magyarok Etelközbe költözködése között épp ennyi telik el (568-860?), és a zavargások idején kerülnek csak eleink a később Levédiaként szereplő, jó emlékezetű őshazába. (Persze másképp áll a helyzet, ha Kovrat birodalmának megdőlése – 568 – után alig három év telik el, s a magyarok úton vannak máris, hogy 573-ra, Attila halálának 120. évére a Kárpát-medencébe érjenek! Ugyanis épp ez az a kérdéses



időszak, amit Levédiában töltöttek eleink. Azért nem maradt-e nyoma krónikáinkban, mert három esztendei ottlakás még nem tette a magyarok hazájává, avagy azért, mert bár Levédi vajda népe magyar volt, a magyar krónikások idejére már megszűnt az lenni? Vagy netán maradt nyoma mégis, csak tudni kellene olvasni?)
Többen állítják, hogy Levédi nem lehetett Álmos kortársa, de érdekes módon a görög krónikák, amelyeknek pedig még finnugor tudósaink is többnyire vakon hisznek, mást mondanak. Különös, mert Levédi mintha az V. sz. vége, VI. sz. eleje felé élt volna, ahogyan az a bizonyos kangár-besenyő támadás is, ami őseink törzseit kétfelé szakította, és örök időkre elválasztotta egymástól – noha Csokonai szerint egyazon nép voltak -, hogy aztán a lemaradozott törzsek – a szavárd magyarok – jó idő múltán a tatárok kezétől pusztuljanak el, akkoriban ment végbe. Tehát minden egyes adat, amiről krónikáink szólnak igazolható, de nem a VIII-IX, hanem az V-VI század fordulóján. És akkor, amikor a keresztény világ első pár száz évét olyan kusza összevisszaság jellemezte időszámítás terén, mint amiről már fentebb is szóltunk, tudósaink váltig tagadnak mégis, és eszükbe nem jut, hogy a krónikák időbéli zavara nem nótárius hazudozás, csupán ezen bonyodalom végterméke.
Avagy eszükbe jut, csak nem áll érdekükben nyilvánosságra hozni.
Sőt, még ők is rátesznek egy lapáttal, amikor 297 évvel meghamisítják az adatokat, ugyanis nekik elengedhetetlenül szükségük van arra a +297 esztendőre a finnugor magyarok a „eltörökösödésének” magyarázatához.
A kagán Levédivel jutott könnyebben dűlőre – mondja a hivatalos történetírás - de nem volt szerencséje, mert neki viszont nem született fia, aki átvegye apjának kazár függést elfogadó, fenntartó, sőt, talán még szorosabbra vonó hatalmát.
Született viszont Ügyeknek, a Duló-törzs vezérének, és Emese „kitalált” álma arra szolgált, hogy ráirányítsa a figyelmet ezen fiú – szintén kitalált - mágikus erejére, amit dicső őseitől, Attilától, Kovrattól, vagyis helyesebben a Turultól kapott örökül.
A kazár birodalom széthullóban, a zsidó hitre tért kagán hatalma gyöngül, a magyarok – immáron a besenyőktől is szorongatva – elszánják magukat a nagy útra. Ügyek fia Álmos áll a Magyar Törzsszövetség élére, s első dolga megszüntetni a kazároktól való függést. Elvezeti népét Etelközbe.
A kagán viszont érzi a bajt, birodalmának végnapjait, szüksége van a szövetséges erőkre. Utolsó leheletéig küzd a magyarok nem lebecsülendő haderejéért, kivált, mivel az elvándorló magyar törzsekhez más nemzetségek is csatlakoztak, vészesen megcsonkítva ezzel a kazár haderőt.
Etelközből maga elé kéreti Levédit. A kagán minden erejével azon van, hogy fenntartsa a magyarokkal való, jó kapcsolatot, továbbra is szívesen látná Levédit a magyar törzsek fejeként. Levédi azelőtt is ügyesen taktikázott, megőrizte a békét, sikerült úgy lavíroznia, hogy ne sértse se a kagán, se saját népének érdekeit. A kagánnak mindenképp szüksége van valakire, akire a törzsszövetség fejedelmei is hallgatnak, és őhozzá is barátilag viszonyul.
Levédi ezzel kutyaszorítóba kerül. Nem szívesen kötné össze a bajuszt közeli rokonával, a kagánnal. De nem szívesen hívná ki maga ellen népének haragját sem. Álmost, vagy Árpádot jelöli tehát maga helyett.
Az „árpád” méltóságnév mivoltára – olvasom valahol - legszebb bizonyíték a tény, hogy a görög források úgy mondják; Álmost vagy Árpádot nevezte meg maga helyett – mármint Levédi -, akik alkalmasak a feladatra. Ezer esztendeje a szülők, az ősök tisztelete még szentnek számított, elképzelhetetlen, hogy a fiút alkalmasabbnak véljék az apánál, vagy akár csak épp annyira



alkalmasnak, mint őt. A görög krónikást az zavarta meg, hogy forrásaiban Álmos árpádról, és Árpád árpádról lehetett szó. Álmos árpáddá lett, felnőttként tett szert ezen tisztére, de még fiatalon, a fia születése körüli időben. Nem ő volt az első, és mégcsak nem is az utolsó, aki azonképpen igyekezett egyenesági utódlás útján továbbadni tisztét leszármazottai között, hogy elsőszülöttjének egyszerűen méltóságnevét adta, személynévül.
(Ehhez mindössze annyit fűznék hozzá, hogy elméletem szerint a méltóságnevek valóban méltóságot, de születés szerint számon tartott méltóságot jelölnek. Vagyis az apa nem minden esetben adhatta tulajdon méltóságnevét a fiának, csakis akkor, ha az megfelelt a név hirdette körülményeknek. Árpádnak már nincs Árpád nevű fia, vagyis az vagy nem felelt meg az „árpád” rang követelményeinek, vagy más nevet kapott, vagy ezt a nevet kapta, de neve annyira torzult formában maradt ránk, hogy nem felismerhető. Fiai Tarhos, Jelecs, Jutas és Zolta, s lentebb meglátjuk, valójában melyiküket szánta utódjának Árpád apánk.)
Az időrend is stimmel, hisz amíg a magyarok a kazár függésben éltek – mondja a tudós magyarázat -, nem volt, nem lehetett szükségük az „árpád” kifejezéssel megnevezett vezérre. (Ezt azért kétlem!) Egész addig talán valóban kendéjük lehetett, a kagán által kinevezett és támogatott Kende, aki a felkeléseket követően maga Levédi.
Olvasmányaim közben feltűnt, micsoda pontossággal nyomon tudják követni tudósaink más népek történetét. Napra és méterre pontosan megadják, mikor merrefelé éltek a bolgárok, merrefelé éltek a kunok, a besenyők, a románok, egyedül a magyarokról nem tudnak nyilatkozni.
De miért?
Mert ami kézenfekvő, azt meg elvetik!
És inkább vállalják a bizonytalanságot, inkább felhúzzák a vállukat, ha a magyar nép őstörténete szóba kerül, és azt mondják: sejtelmem sincs. Ez mégiscsak jóval tudományosabb álláspont, mint csatlakozni a csacska krónikák állításaihoz. Kivált, mivel nagyra becsült, szavahihető nem magyar tudósok tömény gúnnyal utasítanák el a magyar történészek azon állítását, hogy az évezredes magyar hagyomány igenis igaz, csak még nem tanultunk meg olvasni.
Benne.
A sorok között.
Aki meg megtanult, az hallgat.
Hallgat akkor is, amikor azt olvassa, hallja, hogy a kutatások időközben bebizonyították, a magyarság nem alávetett népe, de államalkotó etnikuma volt a kazár birodalomnak. A szakemberek által szaltovói műveltségnek nevezett kultúra Itil, a Volga torkolatánál épült kazár főváros körül, hatalmas félkörívben virágzott, 100 esztendőn keresztül, mígnem egyszerre csak megszűnt létezni – legalább is arrafelé. Feltárt régészeti emlékei pedig kísérteties hasonlóságot mutatnak Árpád népének tárgyi emlékeivel.
Amiként – különös módon – az egyiptomi pásztorkirályok reflexíjai is ezekkel, Árpádék visszacsapóíjaival mutatnak tagadhatatlan rokonságot. A pásztorkirályokéval, akiknek központja AVARISZ városa, s akiknek uralma Egyiptomban nagyjából Mózes kivonulásával egy időben szűnt meg létezni. Az egyiptomi „SEB ÚR”, „KEB ÚR” – Baráth Tibortól tudjuk – más néven ERPET. A Szentföld ami hemzseg a magyar helységnevektől - egykori területén fellelt, Salamonék idejére datált régészeti leletek pedig egyértelműen szkíták, telis-tele az Árpád és népe által valaha is használt összes díszítő elemekkel.



A régészeti leletek tehát, melyek egyazon néptől származnak, világos ívet rajzolnak végig Egyiptomtól, a Szentföldön át Kazáriába és onnét egyenest Magyarországra.
VÉLETLENÜL!
A mózesi 12 törzsből 10 elvándorolt, méghozzá előbb a Szentföld, majd Baktria, Perzsia, nagyjából tehát a mai Irán területére. Fontos államalkotó etnikuma voltak a későbbi perzsa államnak. Árpádék pedig Szasszanida kultúrát hoztak magukkal, ezt még mai történészeink sem vitatják, ámbár elérkezhet még az idő, amikor meggondolják a dolgot. De a perzsákat krónikásaink is testvérnépnek mondják, akiknek alkata ugyanolyan, beszéde épp csak valamicskét tér el a magyarokétól. (Persze mindez nem a mai, hanem 7-800 évvel, vagy még annál is korábbi tényeket tükrözi)
Csokonai viszont, akire szeretek hivatkozni, hisz eposzt készült írni Árpádiász címmel, s egy korabeli megemlékezés szerint „megette” az Árpád népéről akkoriban fellelhető összes irodalmat, nos, ő így ír:
„A régi pogány magyarok, mint a perzsák, lovat áldoztak, és amint hihető, fejéret, mellynek húsából Aldumást, vagyis szent vendégséget ütöttek. Az áldozatot az ég alatt, a magas hegyeken ejtették meg, mint a perzsák... Egy istent hittek, a világnak alkotóját, kit a napnak és tűznek példázatjában tiszteltek, azt segítségül hívták, mint a perzsák... de egyedül csak az egy nagy Istent imádták, nekije áldoztak, könyörgöttek, kit némely íróink Damaseknek neveznek. Ez a név is: Isten a chaldeai esta, perzsa isdan, görög Hestia, hestie, histie névvel egy eredetű, s örök tüzet, istentűzet vagy tűzistent jelent.”
Hogy az avar-magyar azonosság mennyire élt elfogadott és egyértelmű tényként Csokonai idején, azaz nagyjából 210 esztendeje, amikor a költő jegyezhette e sorokat, azt szépen példázza a folytatás:
„Az avarok kagánja is így átkozódik: hogyha ő a rómaiakkal tett kötést megrontja, őtet és az ő népét a fegyver eméssze meg, az ég és az égen lévő tűzisten szakadjon reájok.”
Vagyis Csokonai beszél a „régi pogány magyarok” szokásairól, és példának okáért mindjárt az avarokat említi. Azt hiszem, egészen egyértelmű, hogy neki kétsége sem fért az avarok magyar mivoltához.
Ahogyan abban az időben mások is így állhattak hozzá e kérdéshez.
Kivéve persze a bécsi udvart, akinek ugyancsak érdekében állott megtörni a magyar egységet, a magyar nemzeti tudatot, a magyar büszkeséget, ami büszkeség jogos és indokolt volt, amennyiben a nemzet történelme végigvezethető a sumérektől az egyiptomiakon át a perzsákon, a pártusokon, Jézus népén keresztül, egészen Attiláig és Árpádig. A bécsi udvarnak, aki bármi áron meg óhajtotta őrizni uralmát, aki gyarmatként óhajtotta kezelni Magyarországot, aki még a magyar nyelvet is a feledés homályába igyekezett száműzni, amikor kötelezően bevezette a németet, mint hivatalos nyelvet, és aki a maga pápista hitével elvakult gyűlölettel szemlélte a magyar reformátusokat, akik vallásukat csak „magyar vallás” néven emlegették, szóval neki koránt sem volt érdeke elfogadni és erősíteni a magyaroknak ezt a tudatát.
Lássuk csak:
„Olahus Rudbeckius, upsalai professor kezdte legelőször a magyaroknak a lapponokkal való atyafiságát rebesgetni, mellyről idővel Sajnovits egész könyvet írt. Őket követték Pray, Schwartner, Schlőtzer, Gatterer, maga Kant és csaknem az egész kűlfőld... Legrégibb historicusaink, t.i. a Béla íródeákja és Túróczi, megelégednek azzal, hogy bennünket a scytháktól (de ezt vagum nomennek mondja Cornides) származtatnak, és régi lakásunkat Dentria, Magaria, s Pascardiába teszik. Ezek után



indúl Palma és Katona is, és ez az utolsó úr hatalmasan vítatja a mi Átillával és a hunnusokkal való vérségünket, mellyet már Schlőtzer és Gebhárdi, s őutánnok mások, nem csak kétségessé, hanem nevetségessé is tenni igyekeztek.”
Nos, látjuk hát, a cél a magyarok nevetségessé tétele volt, és az egész azoktól a német anyanyelvű tudósoktól indult ki, akik felnőtt fejjel tanultak meg valamicskét magyarul, akiknek krónikáit ma is rendíthetetlenül szentírásának tartja a finnugor történettudomány, s akiknek állításait és légből kapott teóriáit, melyeknek alapja mindösszesen 500 valamicskét hasonló szó a finnugor és magyar nyelvekben, ma is kötelezően beleverik gyermekeink fejébe az iskolapadokban. Pedig:
A világ egyes krónikáinak „a magyarokat illető hellyeit igen jó volna egy csomóba szedni, hogy tudóssaink is jobban esmérhetnék, megszerezhetnék, belőlük dolgozhatnának, és valahára nemzetünk eredetét, atyafiságát és régiségeit (mellyeknek bizonytalan volta egy egész natiónak kisebbségére szolgál) kidolgozhatnánk!”
Úgy bizony! Kisebbségére!
Ez az irányvonal vezetett aztán egyenest Trianonhoz, Trianon pedig Kelet-Közép-Európa lassú haldoklásához, ami tart ma is. És senki, senki e világon nem hajlandó nyakába venni ennek a történelmi igazságtalanságnak a rendezését, senki a világon nem hajlandó kimondani, hogy a MAGYAR HOLOKAUSZT rendületlenül és akadálytalanul folyik ma is, immáron legalább 3000-4000 éve, és talán véget vetni sem fog annak senki, amíg egyetlen magyar is él a földön. A magyarokért soha, senki nem emelte fel a szavát, a magyarokat megtizedelni soha sem számított bűntettnek, ezt elnézi Európa, elnézi a Világ, mert így kívánják az érdekei. Közben képmutató módon elvárják tőlünk még azt is, hogy folyton másokat sajnáljunk, másokért hullajtsunk könnyet, és némán, jajkiáltás nélkül fogyatkozzunk – és meneteljünk saját végünk felé.
Kiss Dénes írja, Bábel után c. munkájában:
„... Mert nem véletlen, hogy köröttünk, az elszakított magyarság nyelve ellen folytatnak szüntelen és folyamatos támadást. Ráadásul a magyarság megmaradása ellen mindenkor azonos célú rendeleteket hoztak az egyes rendszerek vezetői... Ez a folyamat nem szakadt meg, hol erősebben, máskor kissé gyöngébben, jobb látszatot hazudva kifelé, ám a törekvés változatlan: a magyarság beolvasztása, megsemmisítése. Mostanában mintha trianoni hentesmunkából tanultak volna a Felvidéket úgy trancsírozni, hogy sehol se lehessen magyar többség. Nem is titkolják, hogy az önállósulástól – autonómiától – tartanak. S mindezt teszik, mert tehetik a XXI. század elején, Európa közepén, a világ szemeláttára!”
A magyart megintik, ahol többség, noha kisebbségeinek több jogot biztosít, mint önmagának. Cigány tanulók egy bizonyos átlag felett ösztöndíjat kapnak az általános iskolában Magyarországon, tekintet nélkül a család anyagi helyzetére. Magyar tanulók erről nem is álmodhatnak Magyarországon tekintet nélkül a család anyagi helyzetére. Így eshet meg, hogy a kacsalábon forgó palotában lakó, hárommilliós autóval közlekedő, havi 300.000-ből élő cigány gyermeke ösztöndíjat kap, míg a két iskolás gyermeket havi 49.000 Ft-ból egyedül nevelő rokkantnyugdíjas szülő kitűnő tanuló gyermekei nem. Ráadásul a cigány tanulóknak, amennyiben felsőoktatási intézménybe készülnek bekerülni, mindössze 80%-át kell nyújtaniuk a magyar tanulóktól elvárt teljesítménynek, ugyanazért a minősítésért.
Minálunk ezt nevezik esélyegyenlőségnek.
De a magyart megintik, lenézik, elnyomják ott is, ahol kisebbség, neki akkor sem jár nemhogy több jog, de még annyi sem, mint ami a többségnek. Szlovákiában például a magyaroknak nincs



önkormányzatuk, a cigányoknak van. A magyar, ha nem tud szlovákul, képtelen végére járni hivatalos ügyeinek, a hivatalnok, még ha valami véletlen folytán ért is magyarul, akkor is csak a fejét rázza a magyar szó hallatán. A magyar állam bármiféle eszközökkel igyekszik támogatni a magyar diákok magyar nyelvű oktatását, a magyar szülő kénytelen mégis szlovák nyelvű iskolába járatni a gyerekét, ha jövőt szeretne biztosítani annak a gyereknek – a szülőföldjén. Fájt hallanom a két, szlovákiai magyar rokonlány idegen akcentusát, és figyelnem, ahogy a nagymamájuktól kérdezgetik a magyar szavakat, melyeket nem ismernek. Virsli, mustár, rágógumi... és sorolhatnám. E szavaknak egyedül a szlovák megfelelőit ismerik, pedig otthon a család magyarul beszél.
De az iskolában, a hivatalos életben nem értik a magyar szót.
A magyar nyelvet is üldözik az összes környező országban, amelyik szemet vetett a magyar területekre, és Európa hathatós közreműködésének általa könnyedén meg is szerezte azokat. És amíg finnugorista tudósaink azért kapják a fizetésüket, hogy rossz hírét keltsék tulajdon nemzetüknek, s fennen hangoztassák a hazug tanokat, addig mindenki jogosnak érzi területeink elrablását. Ideje lenne kimondani, hogy semmiféle szláv állam nem volt itt alakulóban, a szlávok elődeit körös-körül az avaroknak mondott magyarok telepítették le, ők adtak nekik hazát, a saját hazájukban, s hálából kiebrudalták őket onnét, a maradékot pedig tűzzel-vassal irtják, azóta is! Ráadásul a hatalmas „szláv” állam később mégis létrejött, cirka 50 évig létezett, de lakóinak nem felelt meg ez sem.
De elég ebből!
Mint tudjuk, a bálványok – képek, faragott szobrok – elleni felháborodás már a Bibliában is jól megfigyelhető. A katolikus és református vallásnak ma is ez az egyik fő megkülönböztető jegye. A református vallás nem tűri a „bálványokat”.
És figyeljünk csak:
„Papjaik voltak, akikről azt tartották, hogy jövendőt tudnak mondani... Semmiféle bálványt és templomot nem tartottak...” – írja Csokonai a „pogány” magyar ősökről.
Szól még a vérszerződésről is, mely szokást nem egyedül a magyarok, de szkíták, médek, kunok szokásának is mondja. Az Árpádiászt végül már nem maradt ideje megírni, mindössze annak vázlata maradt ránk. De igen tanulságos ez is.
„II. könyv...Árpád nemzete történeteit beszéli el a Lebedinnél való csatáig. Nevezetesen: hogy ők legrégibb nemzete a világnak, hogy Attila az ő nagyatyjuk, hogy neveztettek ők magyaroknak és chasaroknak...”
Csokonai láthatóan Anonymus és Túróczi krónikáiból is dolgozott, de nem kizárólag ezekből. Hisz Levédiát ezek egyeike sem említi, és a kazár-magyar azonosságról sem olvashatni vagy hallhatni ma már, amikor a finnugor tanok azt tanítják, hogy a magyarok alávetett népe voltak Kazáriának.
És még valami, amiről ma már szóval sem beszélnek:
„IV. könyv. Árpád beszéli, hogy amint Kióvtól, a többi magyaroktól, az Előd tábora a Boristenes mellékének megvételére elkűldetett, ott mint vendégeskedtek, mint lepték meg a pacinaciták, hogy azok egy nemzetből lévén velek, miért támadták mégis meg, mint vágták kétfelé az ő táborukat mint nyomták vissza napkelet felé az ő táboruk nagyrészét, s mint verték meg a kisebb részét, úgyhogy kevés maradt belőle, a megmaradtak mint vonták magukat az Etelközre; mint szaladtak ők el, és egy istenasszony mint vezette őket Hálicba.



V. könyv. Egy hónapig Hálicban való múlatások... Árpádnak magaviselete etc. Szerelme... Árpádnak házassága.
VI. könyv. Ungvárnak megvétele... A chasarok vagy császáriak követsége a magyarokhoz. Árpádnak fejedelmmé való tétele.
VII. könyv. Árpádnak esztendeig a Bodrogközön való múlatása. A Bodrogparton...a Múzsáknak eleikbe való menetelek és aziránt való kérelmek, hogy engedjék meg őket ezután is ott lakni... Szabolcsnak szerelme, szeretőjének Lyányváron való megölettetése a tótok által, azon való bánatja, bosszúállása, és egy isteni jövendölés afelől, hogy az a rész az ő nevéről neveztetik, hogy maradéki igaz magyarok lesznek örökké...
VIII. könyv...Zoltánnak Zsolton való születése.
IX. könyv. Árpádnak Csepel szigetébe való menetele.
X. könyv. Árpádnak az Attila várába való menetele...
XI. könyv. Pannnonia elfoglalása. Mén Marótnak leánya iránt Árpádhoz való követsége...
XII. könyv...A világosi szentegyház felszentelése, a törvények kihirdettetése, az isteneknek áldása. Itt a magyarok istene, az ő vitézségükért, megmutatja, hogy a magyarok első betűjét éjszakon csillagból csinálta ki. „
Nos, jó néhány olyan fordulatra bukkantunk itt, amit manapság másképpen tudunk, mint ahogyan fentiek szerint – a köztudatban élt még Csokonai idején. Persze az ellenvélemény máris kész, szinte hallom. Csokonai poéta volt, nem törekedett teljes igazságra, egy efféle költeményt cifrázni, díszíteni szinte kötelező.
Igen ám, csakhogy Csokonai négy-öt esztendeig kereste, kutatta a magyar őstörténet forrásait, még Kijevbe is szándékában állott ellátogatni, csak hogy művét minél inkább igaz, történeti hűségű alapokra helyezhesse. Ezek tudatában jómagam kevésbé tartom hihetőnek, hogy készülendő művének alapcselekménye ne az általa igaznak tartott események láncolata lett volna. Vázlatában a történeti tényeket sorolja. A díszítő elemeket, amelyek már valóban képzeletének szülöttei lettek volna, amennyiben megírja művét, külön jelöli. „Ezt majd álomlátásokkal s egyebekkel ékesítem.” írja az első könyvet leíró vázlat utolsó soraként.
Vagyis nem lehet kitaláció, hogy a pacinaciták, azaz besenyők valójában magyarok, a véreink voltak, pedig a finnugor tanok vadidegen, csatlakozott népeknek mondják őket, s állítják, hogy a besenyőket Abádszalók környékére Taksony fejedelem telepítette be, amikor besenyő leányt vett nőül. Maradékaik ott élnek ma is, és bár finnugorista tudósaink előszeretettel állítják, hogy volt ideje elmagyarosodni bárkinek, Árpádék óta, azért gondolkodjunk el azon, micsoda éles vonallal határolhatók el egymástól még ma is Magyarország tájegységei. Az egyes törzsek – hitem szerint magyar törzsek – letelepedtek, és alig érintkeztek más törzsekkel, más kúltúregységekkel. Tehát nem vehették át másoktól a nyelvet! Épp úgy nem tehették ezt meg, ahogyan a határőrfalvak székelyei, avagy a Mátra palócai!
Különösen igaznak tűnik e feltételezés annak fényében, hogy a magyar nyelvterületet véletlenül épp nyolc (!) nyelvjárásterületre osztjuk fel, amikor véletlenül épp nyolc (!) Árpáddal érkező törzsünkről beszélnek a híradások. Az egyes törzsek tömbökben telepedtek le, és jómagam meglepődnék, ha körülrajzolván e letelepedés területhatárait, valamint a nyolc nyelvjárási területet, nagyjából nem ugyanazokat a rajzolatokat kapnánk Magyarország térképén.



Egyik nyelvjárási terület a nyolcból az ún. nyugati, ami Sopron-, Vas-, és Zala-megyékre jellemző. Külön érdekesség, hogy a Dunántúl két nyelvjárási területre osztható, a nyugatira, és a dunántúlira, ám a somogyi és baranyai nyelvjárás, vagyis a Dunántúl fennmaradó része, ezek egyikébe sem sorolható be. S hogy mi ebben az érdekes? Nos, csak az, hogy tudomásunk szerint valamikor Géza fejedelem idején épp ide, Somogy és Baranya vidékére telepítették le Tar Zerindet, Koppány apját, és híveiket. Véletlenül épp ezeknek az országrészeknek nyelvi jellegzetességei nem sorolhatóak be az arrafelé megszokott nyelvjárásokba. Pedig mindez 1000 esztendővel ezelőtt történt – legalább. Nyelvük azóta beolvadhatott – volna! De nem tette!
Egy igazi, vérbeli tudós az efféle érdekességeknek legalább is utána járna.
És ez lenne a legkevesebb!
Amellett egyszer az életben gondoljuk végig, hogy hogyha ezek a dialektusok ennyire keményen tartják magukat, vagyis semmilyen módon nem hatnak egymásra, akkor vajon mennyire lehetett szokása egyik területnek a másiktól átvenni szavakat! És gondoljunk bele micsoda lehetetlenséget állítanak finnugor „tudósaink” váltig bizonygatván, hogy a magyarba mind a latin, mind a germán, mind a szláv nyelvekből tömegével kerültek be a különféle szavak. Közvetlenül egymás mellett élő, két magyar dialektus évszázadokig nem gyakorol egymásra semmiféle hatást, ám annyiban nem térnek el, hogy egy átlagmagyar meg ne értené mindet. Számomra mindebből logikusan következik, hogy alapszókészlete az összes dialektusnak ugyanaz. Vagyis amennyiben teszem azt egy germán nyelvű területtel szomszédos törzs nyelvébe bekerül egynehány germán szó, azt a többi törzsek már nem értik. Magyarán mondva ahány nyelvjárás, annyiféle nyelvű néppé kellett volna már rég lennünk, hisz egyik törzsünk germán, másik szláv, a harmadik latin, a negyedik török, a többi meg csuda tudja miféle nyelvi hatások alatt kellett álljon, a finnugor mesét véve alapul.
De alapszókészletük mit sem változott, ezért érti meg mindmáig egyik a másikát.
Egyetlen magyarázat erre az, hogy ha egyik törzs nyelvébe bekerült néhány új szó, sietve futárt küldtek az összes többi törzsekhez, nyelvjárási területekhez, és részletekbe bocsátkozón elmagyarázatták nekik, hogy mától az eke az eke. Persze ehhez le is kellett nyilván rajzolni azt a valamit, hisz ami szót nem értek, ahhoz az a bizonyos kép sem társul a fejemben, aminek rendes esetben társulnia kell.
Gyorstalpaló nyelvtanfolyamokat rendeztek tehát, Götz László szavaival élve.
Arra azonban reszketve vigyáztak, hogy egyik magyar nyelvjárásból a másikba még véletlenül se keveredjék át egy-egy szó. Eleink egyedül az idegen szavakat voltak hajlandók befogadni nyelvükbe, az egyazon jelentésű, némiképp más csengésű magyar szavak nem kellettek nekik.
Nevetséges!
Jómagam hajlamos vagyok a feltételezésre, hogy Árpáddal érkezett törzseink mindegyike magyarul beszélt, más-más dialektusban, s mindegyikük a tulajdon nyelvét őrzi mind a mai napig. A nyelv ugyanis más néven ANYANYELV, anyáinktól tanuljuk, hallomás útján. Vagyis - meglátásom szerint amennyiben egyetlen törzs beszélte volna a magyar nyelvet, ahogyan ma állítjuk, az összes többi, idegen ajkú törzsek az ő nyelvét veszik át, méghozzá hallomás útján, vagyis ugyanabban a formában. Nyelvünk sokfélesége, nyolc nyelvjárásunk, véleményem szerint a nyolc törzs egyformán magyar mivoltát bizonyítja, akiknek mindegyike, a többitől elzártan letelepedvén, a tulajdon nyelvét őrizte tovább. S hogy őrizte, ahhoz kétség sem férhet, hisz régi kódexeinkben például a göcseji nyelvjárás ma is élő sajátosságai bukkannak elő.



Évszázadok óta, változatlan formában!
Márpedig ha a göcsejiek ma is épp azokat a szavakat használják, épp abban a formában, amiben 600800, vagy 1000 esztendeje, akkor vajon a többi tájnyelv miért ne mondhatná el önmagáról ugyanezt?
A kabarokat ma már legtöbben azonosítják a kunokkal, akikről Anonymus elárulja, hogy szövetséget kötöttek a magyarokkal, Árpádékkal. Árpád – szintén Anonymustól tudjuk – Borsnak és népének adományozta a Mátra, Tátra – Borsod - vidékét. Aba Sámuel királyunk területei ezek. Ma is itt találjuk Borsod-, Heves-, Gömör-, Hont-, Nógrád-megyéket, és azok lakóit, a palócokat, akiknek területei hazánk egyik legnagyobb, önmagán belül is négy körzetre tagolt nyelvjárási területét képezik. A kunokat törökfajta népeknek mondják tudósaink, csakhogy a palócok is törökfajta népek, génjeik a törökökével azonosak. Ott élnek ma is, egy nagy tömbben, hazudik-e vajon akkor Anonymus, és hazudnak-e krónikáink?
Baranya délnyugati csücskének tájszólása a Mátra vidéki palócokéval rokon, és különös módon Tar Zerindnek arrafelé, a Mátra lábánál is voltak szállásterületei. A palóc területeken ráadásul helységnevekben fennmaradt összes törzseink neve, kivéve az egy „Gyarmat”-ot, kettős törzsünk, a Kürt-Gyarmat egyikét. Márpedig amennyiben hihető Győrffy György teóriája, ami szerint törzsnevekkel egy vidéken a többségtől eltérő törzsbéli lakosokat különböztették meg – logikusan hangzik -, nos, akkor a Mátra-vidéki „kun-palócok” a Gyarmat törzset alkották.
Történelmünkben, nemzeti tudatunkban szépen megfigyelhető a törés, és még szebben az a 360 fokos ív, amivel eltérítettek bennünket, de mára ugyanoda lyukadtunk vissza, mert az igazságot elkendőzni, egy nemzet történetét hazugságokra alapozni örök időkig nem lehet.
Persze nem vagyok tudós, szavam semmit sem nyom a latban.
Nézzük tovább Csokonai vázlatát!
A Borisztenész folyó neve ezen formában görögösen hangzik, de Csokonai másképpen használja; BORISTENES. És így már egészen magyar, noha gyakorlatilag semmit sem változtattunk rajta. Vajon hány és hány ilyen szó, név lenne felfedezhető a világon, a történelemben, amennyiben valaki venné a fáradtságot, és utána nézne?
Egy példa Argostolion neve.
Argosból érkezett telepesek voltak lakói, s vajon ha úgy írom: „Argosztól jön”, mennyit változtattam magán a szón? Vagy ott van a sokat emlegetett Heves-megyei kis falu, Átány – palóc terület – aminek neve egy középkori iratban ATHAN alakban bukkan elénk. Mennyiben tér ez el ATHÉN nevétől? Ugyanide sorolható a Csokonai által is említett kazárok-császáriak szópáros. Kazária lehetett valójában Császária? Miért is ne? A „pacinaciták” pedig, a besenyők másik neve nem bontható-e széjjel „P.C.N.S.T.K” – „P”-„B” és „C”-„S” ikerhangok – „besenyő szittyák”, „besenyő siták” alakra? A lovat ők „paci”-nak nevezték – nevezzük így mi is -, de vajon miféle kapcsolat lehetséges a „PaCi”> „BáCsi”> „PaSi” szavaink között, tudván, hogy a lovakra használt MÉN szavunk fejedelmi, királyi címként is használatos volt – Egyiptomban is! -, s hogy a kangár besenyők valóban fejedelmi törzsek voltak? És Csokonai szerint „egy nemzetből valók” Árpádékkal, akiket szabírnak is mond a tudomány, de a szabírok meg a királyi szkíták egyik törzse.
Mellesleg Bács-Kiskun is palóc terület.
Mai tudásunk szerint a besenyők – rokonok vagy sem – támadása Etelközben érte a magyarokat. Csokonai ezt is másképp tudja, őszerinte a besenyő támadás elől menekült Etelközbe a kisebbik rész,



ami alatt a nagyobbik kelet felé húzódott vissza. Akkor most Etelközbe, vagy Etelközből menekültek a besenyők elől?
Nem mindegy, tudós urak!
Árpád szerelméről és házasságáról mit sem tudunk mi már, de Csokonai a jelek szerint még tudott. Ahogyan tudott a kazár követekről is, csakhogy őszerinte e követek Ungvárra érkeztek, Árpádhoz, míg a mai, finnugor tudomány állítása szerint Etelközbe, Levédi vajdához, akit azonban krónikáink egyike sem ismer. A fejedelemmé télel stimmel, Csokonai is itt szól róla, és ma is úgy tanuljuk, Levédi visszautasította a kazár kagán kérését, s önmaga helyett Álmost, netán Árpádot javasolta a magyar fejedelmi székbe.
Szabolcsnak nemhogy szerelméről, de magáról Szabolcsról is alig tudunk valamit, Csokonai ezen a téren is jóval tájékozottabbnak tűnik nálunknál. Bár tudnánk, honnét szedte adatait! Nem tűnik puszta képzelgésnek, ahogy megnevezi a leány megölettetésének pontos helyét, de még gyilkosai kilétét is. Egyfajta tényként beszél minderről. Zolta – Árpád legkisebb fia – születésének pontos helyét is ismeri, Zsolt – bizonnyal a mai Solt – területén jött világra. Az általunk ismert krónikák erről sem beszélnek, újabb bizonyíték arra, hogy Csokonai valamiféle azóta elveszett – netán elvesztett forrást is ismerhetett.
Kurszán várát egyszerűen Attila várának mondja, a Mén Maróttal való egyezkedést pedig Pannonia bevétele utánra teszi, noha ma úgy tudjuk, Árpád még valahol a Tisza felső folyásánál tanyázott, amikor megkérte Mén Marót leányának kezét legkisebb fia, Zolta számára. Ráadásul Csokonai szerint Mén Marót menesztett követeket Árpádhoz, nem pedig fordítva.
Erről a bizonyos világosi szentegyházról és annak felszenteléséről Árpád idején én sosem hallottam, holott hetedik esztendeje lelkesen kutatom a magyarok őstörténetét. Világosi fegyverletételről igen, de egyházról soha. Pedig jó lenne tudni, létezett-e ilyen valójában, hisz Magyarország keleti részeit István király meglehetősen nehezen bírta csak a katolikus hithez csatolni. Gyula, Koppány, Ajtony és a többiek Görögország felé húztak, ott keresztelkedtek meg, márpedig Világosító Szent Gergelyről egy 1330-ban alapított rendet neveztek el, ami rend Szent Vazul szabályait követte, aki meg a keleti egyház szentje.
Egyszóval itt is minden egybevág, kivéve, hogy erről a bizonyos egyházszentelésről mélyen hallgat a mai tudomány, és hogy ma már pogánynak mondjuk Árpádékat, pedig nem lehetetlen, hogy koránt sem pogányok voltak, épp csak nem római katolikus hitűek. A „Kálvinista Róma”, azaz Debrecen környékén régészeti ásatások során bizánci keresztek kerültek elő – akárcsak az Árpád kori magyarság sírjaiból - és Debrecen volt központja a reformációnak is. Nem lehetetlen, hogy a vidék István király óta leste az alkalmat, amikor visszatérhet végre ősi, bálványoktól mentes hitére.
Mert a katolikus hit BÁLVÁNYIMÁDÓ!
Emberi kezek készítette képek, szobrok – BÁLVÁNYOK – előtt hajbókol.
Amikor a Bibliát olvassuk, jusson eszünkbe, hogy a református vallás, de az iszlám is, és talán felsorolásom nem is teljes, épp a katolikusokat tartja bálványimádónak – ezért pogánynak és istentelennek!
Anonymus rómaiakat és görögöket emleget, de menten megváltozna a leányzó fekvése, ha ezek alatt római hitű, és görög hitű magyarokat értenénk. Lentebb majd látni fogjuk, hogy Kovrat – Attila egyik leszármazója – fejedelem után valamivel, népének vezérei, Magor és Gorda fejedelmek végzetes ellentétét is hasonló szembenállás okozta. Gorda hazatért Bizáncból, ahol hosszú ideig élvezte a



császár vendégszeretetét, s ahol feleségre is szert tett, görög feleségre. Első tette volt elpusztítani népének bálványait, amint betette a lábát szülőföldjére. (A reformátusok azonban „bálvány”-nak nevezik a katolicizmus képeit, szobrait is.) Magor erre megölette fivérét, és átvette a hatalmat. Hányszor és hányszor ismétlődik ez a motívum a Bibliában, az ókor történelmében? Lehetetlen-e, hogy a mára katolikusnak és reformátusnak nevezett egyházak vetélkedésével kezdődött minden? Lehetetlen-e, hogy hol egyikük, hol meg másikuk kerekedett felül, míg végre megtanultak békében élni egymással?
Egy ilyen adathoz, mint a Csokonai által említett világosi egyház felszentelése Árpádék által, Arad vidékén, Debrecen vonzáskörzetében, Ond, Kond, Mén Marót, Ajtony, Gyula, Zolta egykori területein, tudós módra úgy állna hozzá bárki emberfia, hogy az nyilván túlzás, kitaláció. Én utánajárnék, ha tehetném, kivált, mivel az ismert tényekkel is egybevág. De persze nem vagyok tudós.
A „magyarok első betűje” pedig...
Nos, többen állítják, hogy a magyaroknak igenis saját írásuk volt, saját betűik, saját nyelvük kívánalmai szerint megalkotva. És nem állít ennél kevesebbet Csokonai sem. Ez az írás pedig a székely-magyar rovásírás, ami épp annyi hangzót tartalmaz, és tartalmazott, amennyire a magyar nyelv hangjainak hű érzékeltetéséhez szükség van.
Nem többet, nem kevesebbet.
Ettől az írástól, ezektől a betűktől fosztották meg eleinket a latin betűk bevezetésével, és ezen írás száműzetésének köszönhető, hogy az a siralmasan kevés korabeli dokumentum is, ami véletlenül fennmaradt, s őseink hagyatékát képezi, afféle érzeteket kelt az olvasóban, mintha valóban egy műveletlen, tudatlan nemzet szavait jegyezték volna le bennük.
A latin ABC ugyanis a mindennek lehordott székely-magyar rovásírásnál jóval kevesebb betűből állt, s a tetejébe ezek a betűk mégcsak nem is voltak alkalmasak nyelvünk hangjainak érzékeltetésére. Ellenben – valami csoda folytán – mégis úgy néz ki, mintha azok a bizonyos latin betűk a székelymagyar ABC egyenes ági „örökösei” lennének, lentebb meglátjuk, miféle okom van feltételezni ezt.