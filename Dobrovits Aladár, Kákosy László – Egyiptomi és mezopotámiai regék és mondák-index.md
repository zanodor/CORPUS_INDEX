---
master_file: "[[@DobrovitsAladarKakosy]]"
---
# Index for Dobrovits Aladár, Kákosy László – Egyiptomi és mezopotámiai regék és mondák.pdf

2009
EGYIPTOMI ÉS MEZOPOTÁMIAI
REGÉK ÉS MONDÁK
Feldolgozta: Dobrovits Aladár és Kákosy László
(A digitalizálás a Móra Könyvkiadó 1995-ös, azonos című kiadványa alapján készült.) ISBN 963 11 7296 1
Az ókor két igen fontos kultúrája a Nílus, illetve a Tigris és Eufrátesz folyók mentén virágzott, és évezredeken át alakította ki és viselte sajátos arculatát. Mind az egyiptomi birodalomban, mind a Folyamköz változó államalakulataiban csodálatosan gazdag hitvilág, változatos és különös regék, mondák születtek, különféle istenekről, fantasztikus tükreként az emberek e világi életének. Dobrovits Aladár és Kákosy László, e két nagy kultúra legkiválóbb hazai tudósai avatott tollal és írói érzékenységgel dolgozták fel az ifjúság számára Ízisz és Ozírisz megható kalandjait, Istar pokoljárását, Gilgames hőstetteit és a többi örökbecsű történetet, kiegészítve a csak utóbb felfedezett, de tudományosan nagy jelentőségű hettita és ugariti mítoszokkal.



E g y i p t o m i é s m e z o p o t á m i a i r e g é k é s m o n d á k Oldal: 2
I. EGYIPTOMI MÍTOSZOK ÉS MONDÁK
Bentres királylány csodálatos gyógyulásának története
II. Ramszesz*, a hatalmas uralkodó, egyik ázsiai tartományában fogadta a meghódított népek küldöttségeit, akik eljöttek hozzá a világ végéről is, hogy letegyék lábaihoz hódolatuk jeléül magukkal hozott kincseiket. Hátukon hozták arany-, ezüst-, lazúrkő és türkizajándékaikat. Köztük Behten-ország fejedelme is elküldte ajándékait, és a küldöttség élére legidősebb leányát állította. A leány olyan szép volt, hogy Ramszesz nem is az ajándékokat nézte, hanem azt, aki hozta.
A küldöttség nevében a leány kérte a fáraót, hogy legyen jóindulattal Behten-ország népéhez, és „adjon levegőt nekik", ami azt jelentette, hogy jóindulatáért esedeznek. Ramszesz kegyesen fogadta a kérést, és megígérte, hogy teljesíti. A küldöttség örömmel tért vissza Behtenbe, de a leányt, akit a király Nefru-Rének nevezett el, ott tartotta, és a királyi feleség rangját adta neki.
Ramszesz uralkodásának 23. évében, a harmadik évszak második hónapjának 22. napján, mikor őfelsége ismét a győzelmes Thébában tartózkodott, amelyet a városok úrnőjének neveznek, és atyja, a nagy isten, Amon-Ré, Karnak ura számára ünnepi szertartásokat végzett, jelentették a fáraónak, hogy Behtenből követ érkezett, sok ajándékot hozva magával a királyné, Nefru-Ré számára.
A követ bebocsáttatást nyert a királyhoz, leborult, és megcsókolta a földet előtte, majd így szólt:
- Dicsőség neked, ó Kilenc Íj Napja! Mind teáltalad, a te kegyelmedből élünk!
- Mondd, miért jöttél hozzánk, követ? És mit izen veled Behten fejedelme? (7)
- Fájdalmas az én küldetésem, ó hatalmas uralkodó! Bentres, az én fejedelmem második lánya, Nefru-Ré királynénak, a te feleségednek húga, súlyos beteg. Nehéz kór emészti testét, amivel szemben a mi orvosaink és vajákos asszonyaink tehetetlenek. Arra kér általam Behten fejedelme, a te hűséges alattvalód, hogy küldj egy bölcs orvost leánya, Bentres meggyógyítására.
Ramszesz ekkor így szólt:
- Megteszem, amit urad kíván, és nem hagyom, hogy Nefru-Ré húgát titkos kór eméssze.
Ki is választotta egy, az orvostudományokban is jártas bölcs írnokát, kinek neve Thotemheb volt, és megparancsolta neki, hogy a követtel együtt menjen el Behtenbe, és gyógyítsa meg a királyné húgát.
Mikor Thotemheb megérkezett Behtenbe, azonnal megvizsgálta Bentrest. Azt találta, hogy a leányt nem emberi betegségek támadták meg, hanem egy gonosz démon kerítette hatalmába. Ezt közölte a leány atyjával, aki erre újból követet küldött Ramszeszhez, uralkodásának 26. évében, a harmadik évszak első hónapjában, Ámon ünnepének idején.
* A tulajdonneveket az egész kötetben úgy írtuk, ahogy ejteni kell őket



E g y i p t o m i é s m e z o p o t á m i a i r e g é k é s m o n d á k Oldal: 3
A követ megérkezvén, átadta ura üzenetét, mely így szólt:
- Felséges király, az általad küldött bölcs Thotemheb megvizsgálta lányomat, Bentrest, és azt találta, hogy gonosz démonok kerítették hatalmukba. Mivel nincs okom kételkedni a bölcs Thotemheb megállapításának igazában, arra kérem Felségedet, hogy most már legyen kegyes egy istent küldeni, aki a démont lányomból kiűzze, mert erre földi halandó nem képes.
A fáraó ekkor elment Honszuneferhotep istenség templomába, és ott ekképpen szólt az isten aranyszobrához:
- Ó, én jóságos uram, eljöttem hozzád a behteni fejedelem leányának ügyében, akit gonosz démonok szálltak meg, és azok gyötrik, emésztik. Ó, én jóságos uram, arra kérlek, fordítsd arcodat a másik Honszu isten, a „Gondoskodó", a démonok kiűzője felé, és küldd el őt Behtenbe.
Az isten erre nagyot és erőset bólintott. Ekkor Ramszesz így folytatta: (8)
- Add neki, kérlek, varázserődet, hogy elmenvén Behtenbe, megmentse Bentrest, az ottani fejedelem lányát.
Az isten erre ismét bólintott. Varázserejét négyszeresre fokozva átadta a másik Honszu istennek, a „Gondoskodónak". Ramszesz pedig megparancsolta, hogy tegyék egy nagy bárkára, és öt hajó, sok kocsi és sok nemes keleti és nyugati ló kíséretében vigyék el Behtenbe.
Egy évig és öt hónapig tartott az isten útja Behten országába. A fejedelem nagy kísérettel és sereggel várta. Leborult előtte, és így szólt:
- Eljöttél hát hozzánk, légy kegyes velünk, ó, hatalmas isten, és gyógyítsd meg lányomat!
Az istent ekkor elvitték abba a házba, ahol a beteg Bentres tartózkodott. És lám, csodák csodája! Az isten megérkezésekor Bentres azonnal jobban lett, mert az isten varázserejével kiűzte belőle a démont.
A démon pedig így szólt Honszuhoz, a Gondoskodóhoz:
- Üdvöz légy, ó, nagy isten, aki kiűztél engemet Bentresből, a fejedelem leányából! Ezzel te meghódítottad Behtent, népe a te rabszolgád, és én magam is rabszolgád vagyok. Hogy kívánságodat teljesítsem, elmegyek messzi földre, ahonnét idejöttem. Parancsold meg azonban a fejedelemnek, hogy távozásom alkalmából a te és az én tiszteletemre ünnepséget rendezzen.
Honszu isten fejével bólintott kísérő papja felé, mire ez kiadta a parancsot a fejedelemnek, aki rettegve ott várakozott kíséretével együtt. A fejedelem nem sokat kérette magát, hanem nagy áldozatot mutatott be Honszu istennek és a démonnak. Ez aztán el is távozott Behtenből, Bentres viruló, egészséges hajadon lett, a fejedelem pedig az ország lakosaival együtt ujjongott örömében.
De ekkor gonosz terv született meg a fejedelem szívében.
„Ez az isten oly hatalmas - gondolta -, hogy általa Behten is hatalmas lesz. Itt tartom őt, nem engedem vissza Egyiptomba."
Így is történt, és az isten három évig és kilenc hónapig Behtenben tartózkodott. Egy éjszaka azonban a fejedelem különös álmot látott. Azt álmodta, hogy az isten, miután



E g y i p t o m i é s m e z o p o t á m i a i r e g é k é s m o n d á k Oldal: 4
kijött a szentélyből, (9) aranysólyom alakját öltötte fel, és elrepült Egyiptom felé. A fejedelem felriadt, és megértve álma jelentését, magához hívatta Honszu isten papját, és így szólt hozzá:
- A hatalmas Honszu isten, a mi jótevőnk, már eleget időzött nálunk. Most már visszatérhet Egyiptomba. A kocsija indulhat, mely visszaviszi a bárkához.
És Honszu isten csakugyan elindult Egyiptomba. A fejedelem fényes kíséretet adott melléje, sok kinccsel, harcosokkal és lovakkal ajándékozva meg őt, aki lányának visszaadta egészségét.
A bárka az istennel szerencsésen megérkezett Thébába. Ekkor Honszu, a Gondoskodó átment a nagy isten, Honszuneferhotep templomába, és a kincseket, amelyeket a fejedelemtől kapott, neki ajánlotta fel, hiszen tőle kapta a varázserőt, amivel Bentrest meggyógyította. Saját szentélye számára semmit sem hagyott.
Történt pedig ez II. Ramszesz, Felső- és Alsó-Egyitpom királyának uralkodása idején, uralkodásának 33. évében, a második évszak második hónapjának 19. napján.
Hórusz és Széth
Egy ifjú isten állt a mindenség urának trónusa előtt, és apjának, Ozirisznek, a túlvilág uralkodójának földi hivatalát kérte a maga számára. Ez az ifjú isten nem volt más, mint Hórusz, Ízisz és Ozirisz fia, akit anyja a papirusznádas sűrűjében szült. Ott rejtegette, dugdosta, nehogy felismerjék, hogy majd nagyra nőve bosszút álljon apja gyilkosán.
Hórusz mellett szólalt fel Su, a napisten fia, mondván:
- Az igazságnak le kell győznie az erőszakot. Cselekedj ekképpen, és add Ozirisz hivatalát fiának, Hórusznak.
Thot, a bölcsesség istene ugyancsak Hóruszt pártolta, mondván:
- Igaza van Sunak, az apa hivatala a fiút illeti meg. (10)
Az isteni kilencség így határozott:
- Adja Thot a királyi névgyűrűt Hórusznak, és tegye a koronát a fejére.
Mikor Ízisz ezt megtudta, ujjongva felkiáltott:
- Fújjon az északi szél nyugat felé, a halottak birodalmába, és vigye meg a hírt Ozirisz királynak.
Ámde Széth, Nut fia, Hórusz nagybátyja, Ízisz tetvére, magának akarta megszerezni Ozirisz örökségét, ezért így szólt az isteni kilencséghez:
- Küldjetek ki engem, hogy megküzdjek Hórusszal. Majd én megmutatom, melyikünk ér többet. Az én kezeim biztosan le fogják őt győzni.
Thot azonban így felelt:
- Hogy kívánhatod magad számára Ozirisz hivatalát, mikor az ő fia, Hórusz életben van?
Másrészt azonban Széthnek is voltak pártfogói, ezért az isteni kilencség nem tudott dönteni. Erre Artum isten, a mindenség ura, a héliopoliszi nagy fejedelem így szólt:



E g y i p t o m i é s m e z o p o t á m i a i r e g é k é s m o n d á k Oldal: 5
- Hívják el Hnum istent, a Kost, Mendész város urát, a nagy és élő istent, hogy ő ítélkezzék a két ifjú ügyében.
Miután Kos megérkezett, Artum így szólt hozzá:
- Hozz ítéletet e két ifjú ügyében, és szüntesd meg ezt az állapotot, hogy itt vitatkozzanak előttünk évek óta, mindennap. Már hoztunk döntést kettőjük között, de a viszály azóta sem ért véget.
Kos, a nagy és élő isten, óvatosságra intett:
- Nem dönthetünk ebben a dologban, míg nem ismerjük alaposan az ügy állását. Küldjünk egy levelet a hatalmas Neith istennőnek, az istenanyának. Azt tesszük majd, amit ő mond.
Erre az isteni kilencség így szólt Thothoz:
- Írj egy levelet Neithnek, a hatalmas istenségnek, a mindenség urának, Atumnak, a héliopoliszi Bikának nevében.
- Nagyon szívesen, azonnal - felelte Thot.
Azzal leült, és megírta a levelet, mely így hangzott:
„A mindenség ura, Felső- és Alsó-Egyiptom királya, Ré-Atum, a (11) napkorong, aki bevilágítja fényével egész Egyiptomot, és aki egyúttal a hatalmas Nílus, küldi ezt a levelet Neithnek, a hatalmasnak, az istenanyának, a mindenség ura élő lelkének. A mindenség ura, Neithnek alázatos szolgája, nagy gondban van éjjel és nappal Ozirisz öröksége miatt, ezen tanácskozik Egyiptom isteneivel mindennap. Adj tanácsot, ó, istenanya, mit tegyünk ezzel a két ifjúval, aki 80 év óta mindennap megjelenik a törvényszék előtt, és nem tudja senki, hogyan hangozzék végre a döntés ügyükben. Írd meg, ó, istenanya, mit tegyünk."
Erre válaszul Neith, a hatalmas istenanya, levelet küldött, mely a következőképpen hangzott:
"Adjátok Ozirisz hivatalát fiának, Hórusznak, mert másképp hallatlan igazságtalanságot követtek el. De ezzel engem is megsértenétek, és előidéznétek, hogy az ég leszakadjon a földre. Izenem pedig a mindenség urának, a héliopoliszi Bikának: kárpótlásul a királyságért kettőzd meg Széthnek a vagyonát, add neki feleségül két lányodat, Anat és Astarte istennőket, aztán Hóruszt helyezd atyjának, Ozirisznek trónusára."
Neithnek, a hatalmasnak, az istenanyának ez a levele megérkezett az isteni kilencség elé, mely éppen egy nagy csarnokban tanácskozott. Thot kezébe vette a levelet, és hangosan felolvasta az isteni kilencség és a mindenség ura előtt. Az isteni kilencség, mintha csak egy szája lett volna, így kiáltott fel:
- Neith istennőnek igaza van!
Atum, a napisten, a mindenség ura azonban szívében még mindig Széth pártján volt, és így szólt Hóruszhoz:
- Gyenge testalkatú vagy te még, és ez a hivatal túl nehéz egy olyan fejletlen kamasznak, mint te vagy.
Erre az isteni kilencség rettentő haragra gerjedt. Baba isten felállt, és odakiáltott a napistennek:
- Megérdemled, hogy üres legyen a szentélyed!



E g y i p t o m i é s m e z o p o t á m i a i r e g é k é s m o n d á k Oldal: 6
Az isteni kilencség otthagyta a csarnokot, tagjai visszavonultak lakásaikba, a mindenség ura pedig magára hagyatva egy egész napot hanyatt fekve töltött szobájában. Szívében mély szomorúság lakozott. De ekkor megjött leánya, Háthor, a déli szikomorfa (12) úrnője, és sikerült neki atyját felvidítani. Tréfáira a napisten felkacagott, majd felemelkedvén, újra összehívta a kilenctagú istenséget, hogy ülésezzen Hórusz és Széth ügyében. Mikor mind együtt voltak, így szólt Hóruszhoz és Széthhez:
- No, beszéljetek!
Elsőnek Széth, a nagyerejű, Nut istennő fia szólalt meg. Ezeket mondta:
- Ami engem illet, én vagyok Széth, a legerősebb az isteni kilencségben. Én ölöm meg mindennap a mindenség ura, a napisten ellenségeit, és ott állok az ő bárkájában. Nincs egyetlen olyan isten sem, aki el tudná végezni ezeket a feladatokat. Nekem van tehát jogom betölteni Ozirisz hivatalát.
Erre az istenek egy része - megváltoztatva előbbi véleményüket — így szólt:
- Széthnek, Nut fiának, igaza van.
De Thot és Onurisz hangosan így kiáltott fel:
- Mi dolog ez?! Átadjátok a nagybátynak az apa tisztségét, mikor a fia életben van?
Kos, a nagy és élő isten, Mendész ura így vitázott velük:
- Hát átadják a hivatalt ennek a fiatal sihedernek, mikor a nagybátyja, Széth, életben van?
Hórusz, Ízisz fia, pedig így beszélt:
- Méltatlan dolog az, hogy engem az isteni kilencség foszt meg atyámnak, Ozirisznek hivatalától.
Ízisz, aki szintén jelen volt fia ügyének tárgyalásánál, rettentő dühre gerjedt, és így kiáltott fel:
- Amilyen igaz, hogy él az én anyám, Neith istennő, és amilyen igaz, hogy él Ptah-Tateten, akinek hosszúak a tollai, és aki letöri az istenek szarvait, olyan igaz, hogy nem nyugszom bele abba az ítéletbe, mely megfosztja fiamat atyja örökségétől, mert én ezt igazságtalannak tartom.
Az isteni kilencség erre így válaszolt:
- Szűnj meg dühöngeni. Igazságot fogunk szolgáltatni annak, akinek igaza van.
Széth isten, Nut fia, mikor látta, hogy az isteni kilencség újra (13) Hórusz ügye felé hajlik, és Ízisznek kedvező szavakat mondtak, szörnyű haragra gerjedt, és így szólt hozzájuk:
- Nem féltek, hogy kezembe fogom buzogányomat, és mindennap agyonütök egyet közületek?
De aztán lecsillapodott, és csak annyit mondott:
- Nem tárgyalok addig ez előtt a törvényszék előtt, amíg Ízisz is jelen van.
Atum-Ré napisten, aki szíve szerint Széthet pártolta, így szólt:
- Gyertek, szálljunk hajóra, menjünk át a Középső Szigetre, és ítélkezzünk ott. Antinak, a révésznek mondjátok meg, hogy ne merjen átvinni csónakján egyetlen asszonyt sem.



E g y i p t o m i é s m e z o p o t á m i a i r e g é k é s m o n d á k Oldal: 7
Az isteni kilencség csakugyan hajóra szállt, átkelt a szigetre, ott letelepedett, és falatozni kezdett.
Mikor Ízisz istennő megtudta, hogy az isteni kilencség a Középső Szigetre ment, ő is utánuk indult. Lement a partra, és közeledett Antihoz, a révészhez, aki nem messze csónakjától üldögélt. Nem ismerte meg Íziszt, mert az átváltozott öregasszonnyá, és meggörnyedve csoszogott. Egy kis aranygyűrűt viselt a kezén. Mikor odaért a révészhez, így szólt hozzá:
- Azért jöttem hozzád, hogy megkérjelek, vigyél át engem a Középső Szigetre, mivel egy bögre lisztet akarok vinni a kisfiamnak. Már öt napja ott van a szigeten, őrzi az állatokat, és bizonyára nagyon megéhezett.
A révész azonban így válaszolt:
- Lelkemre kötötték, hogy ne vigyek át egyetlen asszonyt sem.
- Amit te mondasz - vitázott vele Ízisz -, az csak Íziszre vonatkozik, őt nem szabad átvinned.
A révész egy ideig gondolkozott, majd így szólt:
- Mit adsz nekem, ha átviszlek a Középső Szigetre?
- Adok neked egy cipót - felelte Ízisz.
- Minek nekem a te cipód? - mondta a révész. - Átvigyelek egy cipóért, mikor megmondták nekem, hogy ne vigyek át egy asszonyt sem?
- Hát neked adom ezt az aranygyűrűt, amit a kezemen viselek - felelte Ízisz.(14)
- Jól van, add ide az aranygyűrűt, akkor átviszlek - mondta a révész.
Ízisz odaadta, és a révész csakugyan átszállította a Középső Szigetre. Ízisz egy ideig sétált a fák alatt, nézelődött jobbra-balra, míg meg nem látta az isteni kilencséget, amint ott üldögélt és falatozott. Széth azonban meglátta Íziszt, és közeledett feléje. Ízisz erre varázsigét mondott, és gyönyörű fiatal nővé változott. Olyan szép volt, hogy nem volt párja az egész országban. Széth rögtön heves szerelemre gyulladt iránta. Egy szikomorfa mögé állt, és onnan kiáltott rá:
- Jöjj ide, te szép teremtés, hadd lehetek egy kis ideig veled!
- Ó, nagy uram - felelt Ízisz -, én egy pásztor felesége vagyok. Egy fiat szültem neki. Mikor a férjem meghalt, ez a fiú vette át apja nyájának őrzését. Jött azonban egy idegen, bement az istállóba, és így szólt a fiamhoz: leütlek, kikergetlek, elveszem tőled atyád nyáját. Így beszélt vele. Arra kérlek, nagy uram, légy a fiam védelmezője.
- Micsoda - kiáltott fel Széth -, hát egy idegen csavargó bírja az állatokat, mikor az atya fia életben van?!
Ebben a pillanatban Ízisz madárrá változott, felszállt a szikomorfa tetejére, és így szólt Széthhez:
- Most aztán sírhatsz. Saját száddal és saját szavaddal mondtál ítéletet magad felett. Mit akarsz még ezek után?
Széth szégyenében és dühében sírva fakadt, majd elment arra a helyre, ahol a mindenség ura, Ré, a napisten tartózkodott, és még akkor is zokogott.
- Mi bajod van már megint? - kérdezte a napisten.



E g y i p t o m i é s m e z o p o t á m i a i r e g é k é s m o n d á k Oldal: 8
- Ó, mindenség ura, nagy az én bánatom - felelte Széth. -Ízisz, ez a gonosz asszony, eljött ide is, hogy gyötörjön engem. Szép nővé változott, és ezt mondta nekem: „Én egy pásztor felesége vagyok, aki nemrégen halt meg. Egy fiút szültem neki, aki apja halála után a nyájat őrizte. Jött azonban egy idegen, bement az istállóba, és azt mondta a fiamnak: én téged leütlek, kikergetlek, elveszem apád nyáját, ezentúl az én tulajdonom lesz." Ezt mondta nekem Ízisz istennő. (15)
- És te mit feleltél erre? - kérdezte a napisten.
- Hát elveheti egy idegen a nyájat, mikor az apának a fia él? Üssenek egy bottal arcába ennek a csavargónak, dobják ki, és helyezzék a te fiadat apjának a birtokába. Ezt feleltem neki.
- Hát akkor mit akarsz? - mondta a napisten. - Te magad mondtál ítéletet magad felett. Széth dühében nem tudott mást tenni, mint hogy Antit, a révészt, az isteni kilencség elé rendelte, mert megszegte a parancsot. Az isteni kilencség arra ítélte a révészt, hogy lábkörmeit tőből kitépjék. Anti pedig, akit az aranygyűrű vesztegetett meg, elátkozta az aranyat az isteni kilencség előtt, mondván:
- Legyen gyűlöletes az arany mindörökre az én városomban. Az isteni kilencség pedig hajóra szállt, átment a nyugati partra, és ott letelepedett egy hegyen. Mikor elérkezett az este, a napisten ezt izente nekik:
- Mit csináltok itt, mivel töltitek az időt? Hagyjátok, hogy ez a két fiatalember egész életét a törvényszék előtt töltse? Amint megérkezik hozzátok ez az üzenet, azonnal tegyétek a fehér koronát Hórusznak, Ízisz fiának a fejére, és őt nevezzétek ki atyja utódául.
Széth erre újra szörnyű dühre gerjedt, de az isteni kilencség így szólt hozzá:
- Szűnj meg dühöngeni. Nem kell-e azt megtenni, amit a napisten mond?
És a fehér koronát rátették Hórusznak, Ízisz fiának fejére. De Széth még mindig nem nyugodott bele, és dühöngve tiltakozott:
- Átadjátok a hivatalt az unokaöcsémnek, mikor én, a nagybátyja, életben vagyok? Vegyék le a fehér koronát Hórusz fejéről, és dobják őt a vízbe, hogy megküzdhessek vele még egyszer a királyi hivatalért. Így szólt, és a isteni kilencség a napistenhez fordult, aki beleegyezett Széth indítványába. Széth erre így szólt Hóruszhoz:
- Gyere, változzunk át két vízilóvá, és merüljünk le a tenger habjaiba. Aki három hónapon belül felmerül a vízből, az nem alkalmas a királyi hivatal ellátására. (16)
Hórusz vállalta a küzdelmet, és a két ellenfél elmerült a vízbe, Ízisz pedig ült a tengerparton, és így zokogott:
- Széth meg fogja ölni az én fiamat, Hóruszt. Elhatározta, hogy ezt megakadályozza. Keresett egy kötelet, majd rezet hozott, és szigonyt öntött. A szigonyt rákötötte a kötélre, és bedobta a tengerbe azon a helyen, ahol Hórusz és Széth elmerült. Ízisz Széth testébe akarta dobni a szigonyt, de az Hórusz testébe harapott. Hórusz erre feljajdult:
- Segítség, anyám, Ízisz, parancsold meg szigonyodnak, hogy engedjen el engem, hiszen én Hórusz vagyok, a te fiad!



E g y i p t o m i é s m e z o p o t á m i a i r e g é k é s m o n d á k Oldal: 9
Ízisz erre ijedten felkiáltott, és ráparancsolt a szigonyra, hogy engedje el Hóruszt. A szigony el is engedte, mire Ízisz újra a vízbe dobta, és ez most már Széth testébe harapott. Széth fájdalmában felkiáltott:
- Mit vétettem ellened, ó, nővérem, Ízisz? Parancsold meg szigonyodnak, hogy bocsásson el engem. Hiszen én a te, egyanyától való testvéred vagyok!
Ízisz szíve megesett testvérén, és őszinte mély részvét támadt szívében. A szigonyához fordult, mondván:
- Bocsásd el őt! Ízisznek a testvére az, akibe te harapsz. Erre szörnyű dolog történt. Hórusz heves dühre gerjedt anyja ellen, és kijött a vízből.
Arca olyan volt, mint egy dühöngő leopárdé. Kezébe vette 16 deben súlyú kését, és levágta anyjának, Ízisznek a fejét. A fejet kezébe vette, és elrohant a hegységbe. Ízisz pedig fejetlen kovakő szoborrá változott.
Atum-Ré napisten, mikor meglátta a szobrot, e szavakat intézte Thot istenhez:
- Ki ez az ismeretlen nő, akinek nincs feje?
- Ó, uram - felelte Thot -, ez a hatalmas Ízisz, az istenanya. Hórusz, az ő fia, lefejezte.
Erre a napisten haragjában felkiáltott, és így szólt az isteni kilencséghez: - Nosza, induljunk, és mérjünk rá súlyos büntetést.
Az isteni kilencség pedig felment a hegységbe, és indult (17) megkeresni Hóruszt, Ízisz fiát. Hórusz eközben sokfelé kóborolt, és elfáradva aludt egy fa alatt. Széth, aki szintén kijött a vízből, ugyancsak a hegységben kóborolt, és rátalálva Hóruszra, kitépte a két szemgolyóját, és elásta a hegyen. A szemek pedig kivirágzottak, és lótuszvirággá változtak. Széth ekkor visszatért a napistenhez, és azt hazudta, hogy nem találkozott Hórusszal.
Történt pedig, hogy Háthor istennő, a déli szikomorfa úrnője, a hegységben megtalálta Hóruszt, amint sírva feküdt a fűben. Az istennő megsajnálta, fogott egy gazellát, megfejte, és így szólt Hóruszhoz:
- Nyisd ki a szemedet, hogy tejet önthessek bele.
Hórusz engedelmeskedett, kinyitotta szemét, és az istennő néhány csepp tejet öntött belé, előbb a jobb, majd a bal szemébe. Ezután így szólt Hóruszhoz:
- Nyisd ki most a szemedet!
És íme, mikor kinyitotta szemét, ismét látott. Nem lehet leírni az ő örömét. Háthor istennő pedig elment a napistenhez, és jelentette neki:
- Megtaláltam Hóruszt. Széth megvakította, de én újra meggyógyítottam. Nézd csak, már jön is.
Az isteni kilencség újra maga elé idézte Hóruszt és Széthet. A mindenség ura így szólt hozzájuk:
- Mielőtt az isteni kilencség elé állnátok, egyetek, igyatok, legyetek immár jó békességben, és hagyjátok abba ezt a folytonos veszekedést.
Széth erre így szólt Hóruszhoz:
- Gyere, töltsünk el egy szép napot házamban.
- Nagyon szívesen — felelte Hórusz.



E g y i p t o m i é s m e z o p o t á m i a i r e g é k é s m o n d á k Oldal: 10
El is mentek, de Széth nem kereste őszintén a barátságot, ha-nem Hórusz megrontására törekedett. Erre újból kitört az ellenségeskedés, és Széth így szólt az isteni kilencséghez:
- Ne adjátok neki apjának hivatalát! Küldjétek ki velem együtt, hogy építsünk kőhajókat, és küzdjünk meg egymással, mint két ellenfél. A győztesé legyen a királyi hivatal (élet, üdv, egészség kísérje!). (18)
Hórusz örömmel fogadta Széth indítványát. Ugyanis ravasz tervet eszelt ki. Kivágott jó néhány fát, és ezekből készítette el hajóját, kívül pedig gipszréteggel vonta be, hogy úgy lássék, mintha hajója kőből készült volna. Mindezt éjszakának idején csinálta úgy, hogy tervéről senki sem tudott. Még Széth is, amikor megpillantotta Hórusz hajóját, azt hitte, hogy valóban kőből készült. Ő maga felment egy hegyre, levágott egy sziklacsúcsot, és abból épített magának egy 138 könyöknyi hosszúságú hajót.
Nemsokára beszálltak hajóikba az isteni kilencség előtt. Széth hajója természetesen elsüllyedt a hullámokban, míg Hórusz a víz színén maradt. Széth azonban megmenekült, vízilóvá változott, és nekirohant Hórusz hajójának, hogy elsüllyessze. Hórusz dühében megragadott egy lándzsát, hogy ledöfje, de az isteni kilencség megtiltotta neki. Erre Hórusz nagy elkeseredésében hajójával Szaiszba utazott, hogy panaszt tegyen Neithnél, az istenanyánál. Így szólt hozzá:
- Ó, istenanya, tégy valamit, hogy végre ítéletet hozzanak Széthtel való viszályomban. Hiszen 80 év óta a törvényszéken töltjük az időt anélkül, hogy ítéletet tudnának mondani. Sohasem adtak Széthnek igazat, és már ezerszer elismerték, hogy nekem van igazam. O azonban ügyet sem vet arra, amit az isteni kilencség mond, hanem újabb és újabb fondorlatokat eszel ki ellenem. Pedig már volt tárgyalás az „Igazság Útja"csarnokban is, és ott is nekem adtak igazat. Sok más helyen is megtárgyalták az ügyünket, és minden esetben megállapították az igazamat. Az isteni kilencség már számtalanszor kimondta, hogy teljes igazság az, amit Hórusz, Ízisz fia mond. De mit ér mindez, ha mégsem kapom meg atyám hivatalát?
Erre Neith, az istenanya, Thotot hívatta, és általa izent a napistennek, a mindenség urának:
- Küldess egy levelet Oziriszhez, hogy ő mondjon ítéletet a két ifjú ember ügyében.
A mindenség ura ezeket mondta Thotnak:
- Ülj le, és írj levelet Ozirisznek, hogy megtudjuk, mi az ő véleménye az üggyel kapcsolatban. (19)
Thot pedig leült, és a következő levelet írta:
„Felső- és Alsó-Egyiptom királya, a héliopoliszi Bika, aki az embereket megalkotta a legősibb időkben, az Oroszlán, a mindenség ura küldi ezt a levelet Ozirisznak (élet, üdv, egészség neki!). Írd meg nekünk, hogy mit tegyünk Hórusszal és Széthtel, nehogy helytelen határozatot hozzunk az ügy kellő ismerete nélkül."
Mikor sok nappal ezután a levél megérkezett Ozirisz királyhoz, a nap fiához, a természet és az ételek urához, és felolvasták neki, hatalmasat kiáltott, majd sietve válaszolt a mindenség urának és az isteni kilencségnek:
„Miért követtek el gonoszságot az én fiam, Hórusz ellen? Ez a jutalmam, mikor én tettelek benneteket erőssé? Én teremtettem meg az árpát és a búzát, hogy tápláljam nemcsak az embereket, hanem az isteneket is. Egyetlen isten vagy istennő sem tudta volna ezt megtenni."



E g y i p t o m i é s m e z o p o t á m i a i r e g é k é s m o n d á k Oldal: 11
Ozirisz levele elérkezett Ré napistenhez, aki éppen akkor Xoiszban tartózkodott, és egy fehér mezőn ült együtt az isteni kilencséggel. Felolvasták előttük Ozirisz levelét, mire a napisten így szólt:
- Gyorsan írjatok választ Ozirisznek, és mondjátok meg neki, hogy azt izenem: ha te nem léteznél, és meg sem születtél volna, árpa és búza akkor is lenne.
A mindenség urának ez a levele elérkezett Oziriszhez, rögtön fel is olvasták neki. Ő nyomban válaszolt, mondván:
„Valóban nagyon szép mindez, amit ti cselekedtetek, te és az isteni kilencség, melynek te vagy az alkotója. De azt mégis megengedtétek, hogy az igazság lesüllyedjen az alvilágba. Ne bízzátok el magatokat, veszélyes helyzetben vagytok. Az én országom vad tekintetű gonosz démonokkal van tele, akik nem félnek egy istentől vagy istennőtől sem. Ki fogom engedni őket, és majd ők elrabolják mindazoknak a szívét, akik részesek a gonosz cselekedetekben. Lehozzák őket ide az alvilágba, ahol velem fognak lakni mindörökre. Különben sem igazság, hogy csak nekem kelljen itt laknom az alvilágban, míg ti mindnyájan kint éltek. Van talán valaki köztetek, aki erősebb, mint én?" (20)
Mikor Ozirisz levele megérkezett, Thot felolvasta a mindenség ura és az isteni kilencség előtt. Miután meghallgatták, így szóltak:
- Tökéletesen igaza van a táplálékok urának (élet, üdv, egészség neki!).
De Széth kívánságára újból átkeltek a Középső Szigetre, ott ismét tanácskoztak, és ismét Hórusznak adtak igazat. Atum, a két ország ura, a héliopoliszi király ekkor így szólt Íziszhez:
- Verd béklyóba Széthet, és vezesd el innen.
Ízisz béklyóba verte, és ekkor Atum így szólt a fogolyhoz:
- Miért szállsz szembe mindig az ítélettel, és miért akarod hatalmadba keríteni azt a tisztséget, amely Hórusz jogos tulajdona?
Széth, ekkor már megtörve, így mentegetőzött:
- Megbántam, jó uram! Hívjátok elő Hóruszt, Ízisz fiát, és adjátok át neki apjának, Ozirisznek tisztségét.
Elmentek tehát, hogy megkeressék Hóruszt. Mikor megtalálták, fejére tették a fehér koronát, és atyjának trónjára ültették. Ezt mondták neki:
- Te vagy Egyiptom tökéletes királya. Te vagy jóságos ura - élet, üdv és egészség neked! az összes országoknak.
Ízisz pedig örömében felkiáltott:
- Tökéletes király vagy te, és az én szívem nagyon vidám, hogy te bevilágítod fényeddel az egész országot. Ptah, a nagy isten, akkor ezt kérdezte az isteni kilencségben vele együtt ülő társaitól:
- Hórusz ügye tehát rendben volna, őt most már beiktatták apja hivatalába, de mit csináljunk Széthtel?
Mire a napisten így válaszolt:
- Adjátok nekem Széthet, hogy velem együtt lakjék, és közel legyen hozzám, mintha a fiam volna. Ő majd mennydörögni fog az égbolton, és az emberek félni fognak tőle.



E g y i p t o m i é s m e z o p o t á m i a i r e g é k é s m o n d á k Oldal: 12
Azután így folytatta:
- Most pedig ti, az isteni kilencség tagjai, ünnepeljétek Hóruszt, Ízisz fiát! Örvendezzetek oly hangosan, hogy a földre is lehallatsszék: üdv Hórusznak, Ízisz fiának!
Ízisz pedig ezt mondta: (21)
- Hórusz, a király - élet, üdv, egészség neki! —, már trónra is lépett. Az isteni kilencség ünnepel, az ég vidám. Az isteni kilencség tagjai koszorúkat tesznek fejükre, szívük elégedett, az egész ország ujjong, mikor látják Hóruszt, Ízisz fiát, aki elnyerte végre atyja, Ozirisz királyi méltóságát!
Az elátkozott királyfi története
Hol volt, hol nem volt, azt mondják, élt valamikor Egyiptomban egy király, akinek nem volt fia. Őfelsége (élet, üdv, egészség neki!) könyörgött az istenekhez, hogy ajándékozzák meg egy fiúgyermekkel. Az istenek végül teljesítették kérését, és felesége fiú-örökössel ajándékozta meg. Mikor megszületett, nyomban megjelentek a Háthorok, a sorsistennők, hogy meghatározzák számára a végzetet, és kimondták:
- Krokodil, kígyó vagy kutya által fog elpusztulni.
Azok, akik a gyermek közelében tartózkodtak, és hallották az istennők szavait, jelentették ezt a királynak (élet, üdv, egészség neki!). Őfelsége nagyon elbúsult ennek hallatára. Hogy megóvja fiát a végzettől, egy elhagyatott sivatagi helyen kőházat építtetett, szolgákkal népesítette be, és ellátta a házat minden jóval, hogy a gyermeknek soha ne kelljen az épületből kimennie.
Mikor a királyfi már kezdett felcseperedni, egy alkalommal felment a háztetőre, és megpillantott egy embert, amint kutyájával együtt ment az úton. Így szólt a közelében levő szolgájához:
- Mi az, ami ott megy az ember mögött az úton?
- Egy kutya az, uram - felelte a szolga.
- Bárcsak én is kaphatnék egy ilyen kutyát! - mondta a gyermek. A szolga pedig elment a királyhoz (élet, üdv, egészség neki!), és elmesélte, mit mondott a királyfi. Őfelsége erre azt mondta:
- Hát vigyetek neki egy kis ártalmatlan kutyát, hogy ne fájjon érte a szíve. (22) Rögtön hoztak is egy kis kutyát, s a királyfi nagyon megörült neki.
Múltak a napok, az évek, ifjúvá növekedett a gyermek, és testben is megerősödött. Ekkor így szólt atyjához:
- Miért van az, atyám, hogy énnekem itt kell élnem tétlenül? A végzetem előre meg van határozva. Engedd meg, hogy szabadon járhassak-kelhessek kedvem szerint, egészen addig a napig, amíg az isten jónak látja, hogy végzetem beteljesedjék.
Mit volt mit tenni, felszereltek számára egy kocsit mindenféle fegyverrel, adtak melléje egy szolgát, és átszállították a folyón.
- Menj hát utadra — mondták neki.
A királyfi pedig észak felé indult, és a puszta vadjaiból táplálkozott. Kutyája is vele volt.



E g y i p t o m i é s m e z o p o t á m i a i r e g é k é s m o n d á k Oldal: 13
Ment, mendegélt, míg elérkezett Naharina országába. Az ország fejedelmének csak egy leánygyermeke volt.
A fejedelem egy hatalmas tornyot építtetett neki, melynek az ablaka 70 könyöknyire volt a földtől. Mikor a torony elkészült, a fejedelem meghívta Szíria országának összes királyfiait, és azt mondta nekik:
- Aki eléri leányom ablakát, az megkapja feleségül.
Mikor az egyiptomi királyfi ideérkezett, a többiek már hosszabb időt töltöttek itt, és mindennap újra meg újra megkísérelték, hogy elérjék a fejedelem leányának ablakát. Mikor a szép ifjút a fejedelem szolgái meglátták, házukba vezették, megfürösztötték, enni-inni adtak neki, és minden jóval ellátták, bekenték olajjal, a hosszas vándorlástól sebes lábait bekötözték. Szolgájáról is gondoskodtak. Azután megkérdezték tőle:
- Honnan jöttél, szép ifjú?
A királyfi nem akarta felfedni kilétét, és így felelt nekik:
- Én egy egyiptomi tiszt fia vagyok. Anyám meghalt, és apám újra megnősült. Mostohám azonban gyűlölt engem, és el kellett menekülnöm előle.
Elhitték neki: átölelték, megcsókolták, és megnyugtatták, hogy itt Naharina országában jó helye lesz.
Mikor már számos napot ott töltött, megkérdezte a szíriai ifjaktól: (23)
- Mit csináltok ti itt, ó, ifjak? Az ifjak válaszoltak:
- Már három teljes hónapja, hogy itt vagyunk, és azzal töltjük az időt, hogy ugrálunk a magasba, mert aki eléri Naharina ország fejedelme leányának ablakát, az megkapja őt feleségül.
- Bárcsak ne fájna annyira a lábam - mondta az egyiptomi királyfi -, én is ugrálnék veletek együtt.
A többiek pedig elindultak mindennapos szokásuk szerint, hogy szerencsét próbáljanak. Az egyiptomi királyfi távolabb állt, és nézte őket. De nézte őket ablakából a naharinai fejedelem leánya is.
Egyszerre megpillantotta a szép egyiptomi ifjút, és rajta felejtette a szemét.
Sok nap elteltével, mikor a királyfi lába meggyógyult, elhatározta, hogy ő is részt vesz a vetélkedésben. Nagyot ugrott, és mindjárt az első alkalommal el is érte az ablakot. A leány, aki mint mindig, most is ott állt az ablakban, örömmel fogadta, megölelte és megcsókolta. A szolgák pedig rohantak jelenteni a fejedelemnek:
- Egy ember elérte leányod ablakát.
- Melyik királynak a fia az? - kérdezte a fejedelem.
- Nem királyfi az - felelték neki -, hanem egy egyiptomi tiszt fia, aki elmenekült mostohaanyja elől.
- Micsoda — ordított dühösen a naharinai fejedelem -, talán odaadjam a lányomat egy egyiptomi csavargónak?! Hogy merészelt ez a királyfiakkal együtt versenyezni? Hordja el magát tüstént!
A szolgák odamentek az ifjúhoz, és így szóltak hozzá:
- Nem maradhatsz itt, vissza kell menned Egyiptomba.



E g y i p t o m i é s m e z o p o t á m i a i r e g é k é s m o n d á k Oldal: 14
De amikor a fejedelem leánya ezt meghallotta, megragadta az ifjút, és megesküdött, mondván:
- Esküszöm az napistenre, hogyha elveszik őt tőlem, ezentúl nem eszem, nem iszom, és rövidesen meghalok!
A szolgák ezt is hírül vitték a fejedelemnek. Erre ez haragjában felbérelt néhány embert, hogy öljék meg az ifjút. De a leány ezt is megtudta, és így kiáltott fel: (24)
- Esküszöm a napistenre, ha megölik, napnyugtakor már én sem leszek életben. Egy órával sem fogom túlélni!
Elmentek, és közölték ezt az apával. A fejedelem, aki mindennél jobban szerette lányát, erre megnyugodott, és maga elé vezettette leányát az egyiptomi királyfival együtt. Tetszett neki is az ifjú, most már nem volt ellene, megölelte, és így szólt hozzá:
- Beszélj nekem családi viszonyaidról, mondj el mindent, hiszen a leányom kedvéért úgy szeretlek, mintha fiam volnál.
De a királyfi még most sem akarta leleplezni magát, és így szólt:
- Én egy egyiptomi tisztnek vagyok a fia. Anyám meghalt, és apám újra megnősült. Mostohám gyűlölt engem, el kellett menekülnöm előle.
- Nem bánom, akárki vagy - mondta a fejedelem -, te elérted ablakát, és meghódítottad a szívét, legyen a feleséged.
Leányán kívül házat és földet ajándékozott neki, szolgákat rendelt melléje, és minden jóval ellátta őket.
Mikor már jó ideig együtt éltek, az egyiptomi királyfi így szólt a feleségéhez:
- Azt a végzetet határozták el a sorsistennők számomra, hogy krokodil, kígyó vagy kutya által fogok meghalni.
Erre az asszony így felelt neki:
- Öld meg hát azt a kutyát, mely veled van.
- Nem engedném meg soha, hogy ezt a kutyát, mely kölyök-korától fogva velem van, megöljék - felelte a királyfi.
Az asszony pedig ettől kezdve állandóan vigyázott rá, és nem engedte soha egyedül kimenni a házból.
Egy napon utazásra indultak az Egyiptommal szomszédos határvidékre. Átvágtak a sivatagon, és eljutottak egészen a Nagy tavak vidékére. Ekkor az egyik tóból egy krokodilus mászott ki, és egészen addig a helyig merészkedett, ahol a királyfi éppen tartózkodott. De az asszony meglátta, és sikoltozni kezdett. A tó partján lakott egy toronyban egy óriás, aki mind ez ideig megakadályozta, hogy a krokodil kimászhasson a partra. Mindannyiszor, amikor az láthatóvá lett, az óriás lejött, hogy harcba szálljon vele. Két hónapon át nap nap után küzdöttek (25) egymással. Ez az óriás visszakergette a krokodilt a vízbe. A királyfi megmenekült.
Sok nap telt el ezután, és az ifjú és felesége boldogan éltek házukban. Egy alkalommal, mikor az est leszállt, az ifjú lefeküdt nyughelyére, és az álom lassacskán erőt vett rajta. Felesége megtöltött egy csészét tejjel, és pálmabort is öntött hozzá. Ekkor a sötétségből egy kígyó mászott elő rejtekéből, és az alvó királyfi felé indult, hogy megölje. Felesége azonban nem aludt, hanem ekkor is virrasztott férje felett. Mikor meglátta a kígyót, a



E g y i p t o m i é s m e z o p o t á m i a i r e g é k é s m o n d á k Oldal: 15
tejjel magához csalogatta. A kígyó mohón ivott belőle, és hamarosan megrészegedett a belékevert bortól. Hátára fordult, és ekkor az asszony néhány tőrszúrással megölte a gonosz állatot. Ezután felébresztette férjét, aki csodálkozva kérdezte, mi történt. Az asszony pedig ezt felelte neki:
- Íme, a te védőistened kezembe adta a téged fenyegető végzetes állatok közül az egyiket. Ugyanez fog történni a többivel is.
Ekkor a királyfi hálából áldozatot mutatott be a napistennek, imádta őt, és dicsőségét zengte mindennap, mindenfelé.
A meséből néhány nehezen érthető sor maradt fenn, a kézirat további része hiányzik. A fennmaradt tartalomból arra lehet következtetni, hogy a történet végül szerencsésen végződött, s a hitvesi szeretet megmentette az ifjút a fenyegető végzettől. A mese magyar feldolgozója így folytatja:
Teltek-múltak a napok, s az ifjú egy nap kiment a házából, hogy a tó partján sétálgasson. Sohasem ment azonban egyedül, hű társa, kutyája minden útjára elkísérte, és most is vele volt.
Ez alkalommal azonban a kutya elfutott tőle, valami vadat látott, azt akarta megfogni. A vad a vízbe ugrott, a kutya utána. A királyfi utánaeredt, még a vízbe is bement, hogy kedvenc kutyája oda ne vesszen. A végzet így akarta a kutya által a királyfit elpusztítani. Mert a vízben a krokodil észrevette a királyfit, és indult feléje, hogy lenyelje. De az asszony, aki kijött férje után a tó partjára, nagyot kiáltott, mire az óriás odarohant, és egy hatalmas kősziklával szétloccsantotta a krokodil fejét, így hát a királyfi megmenekült.
A végzet által fenyegető három veszedelmet elhárítva, az ifjú pár még sokáig élt boldogan és békességben. (26)
Kheopsz fáraó és a varázslók
Történt egy napon, hogy őfelsége Kheopsz király unatkozott. Összehívta fiait, a királyi hercegeket, azt remélve, hogy fel fogják vidámítani. Megparancsolta, hogy meséljenek neki csodálatos eseményekről.
Fiai készséggel teljesítették a parancsot. Elsőnek Khephren állt fel, hogy beszéljen, és a következőket mondta:
- Én egy olyan történetet mondok el felségednek, amely régi időkben, a megboldogult Nebka király uralma alatt esett meg. Egy napon ugyanis az történt, hogy őfelsége kíséretével együtt felkereste Uba-aner főpapot. Ez alkalommal a főpap felesége szemet vetett a király egyik apródjára, és szolgájával megizente neki, hogy keresse fel.
Uba-anernak volt egy kis villája egy tó mellett. A főpap felesége megparancsolta szolgájának, hogy a tó partján levő kioszkot díszítse fel. Ide várta ugyanis a király apródját. Az apród meg is jött, és egy szép napot töltöttek ott, nagy szerelemben. Ettek, ittak napnyugtáig. Mikor az est leszállt, a tóban is megfürödtek. A szolga pedig titokban figyelte őket, és másnap, mikor a nap felkelt, és a föld megvilágosodott, elment a főpaphoz, és mindent elmondott neki.
Uba-aner szörnyű haragra gerjedt, és azt mondta a szolgájának:
- Menj, és hozz nekem egy darab viaszt az ébenfa ládámból, és hozd el arany varázspálcámat és a varázsigéket tartalmazó tekercset is.



E g y i p t o m i é s m e z o p o t á m i a i r e g é k é s m o n d á k Oldal: 16
A szolga teljesítette a parancsot. A főpap pedig a viaszból krokodilt formált, majd megérintette varázspálcájával, varázsigéket mondott felette, és így szólt hozzá: hogyha újra jön a csábító, és tavamban fürdik, nyeld le!
Átadta a szolgának, mondván:
- Ha újra jön a csábító, és beszáll a tóba, dobd ezt a krokodilt utána! (27)
A szolga ezután eltávozott, és magával vitte a viaszkrokodilt.
Nem sokkal ezután Uba-aner felesége hívatta a szolgát, és megparancsolta neki, hogy rendezze el a kioszkot a tó partján, mert ott kíván tartózkodni. A szolga teljesítette úrnője parancsát, s az kellemes napot töltött ott szerelmesével. Mikor elérkezett az est, a csábító bement a tóba. A szolga ekkor mögéje dobta a viaszkrokodilt, az megelevenedett, és elnyelte a fiatal férfit.
Uba-aner főpap ezalatt hét napon át a megboldogult Nebka király őfelségénél tartózkodott, és ez alatt az idő alatt a krokodilus fogva tartotta a csábítót. Hét nap elteltével a király el akart indulni országjáró útjára, de a főpap ekkor így szólt hozzá:
- Hallgasson rám, felséged, jöjjön velem, s akkor megláthatja, milyen csoda történt egyik apródjával.
Őfelsége hallgatott Uba-aner szavára, és elment vele együtt a nyaralóba. Lementek a tó partjára, és ekkor a főpap felkiáltott:
- Krokodilus, hozd elő nekem őt!
A krokodilus engedelmesen kimászott, mire a király rémülten felkiáltott:
- Jaj! Egy krokodilus!
- Ne tartson tőle felséged - mondta a főpap. - Megérintette a krokodilust, s az újra viaszállattá változott. Ezután a főpap elmondta urának, hogy mi történt házában felesége és a király apródja között.
A király őfelsége erre megparancsolta, hogy a viaszállat ismét változzék át valódi krokodilussá, és vegye birtokába a csábítót. Ez meg is történt, a krokodilus újra visszament a tó mélyébe, és magával vitte a csábítót. Többé soha senki sem látta őket.
A hűtlen asszonyt őfelsége, a megboldogult Nebka király megégettette, és hamvait a folyóba szóratta.
- Íme, ez az a csoda - fejezte be Khephren királyfi —, amely a régi időkben, Nebka király uralma alatt történt. Uba-aner rendkívüli varázsereje hozta létre ezt a csodát.
Kheopsz királynak tetszett ez a történet, és így szólt:
- Ezer kenyeret, száz korsó sört, egy ökröt és tömjént (28) áldozzanak a megboldogult Nebka királynak. Egy kalácsot, egy korsó sört, egy nagy darab húst és tömjént pedig Ubaaner főpapnak, akinek csodálatos varázserejéről most hallottam először.
Ahogy őfelsége megparancsolta, úgy cselekedtek.
Ezután Baefré herceg emelkedett szólásra:
- Elmondok felségednek egy csodát, amely a régi időkben történt, a te ősödnek, a megboldogult Sznofru király uralkodásának idején, Dzsadzsaemanh főpap ereje által.



E g y i p t o m i é s m e z o p o t á m i a i r e g é k é s m o n d á k Oldal: 17
Egy napon az történt, hogy őfelsége, a megboldogult Sznofru király nagyon unatkozott, hiába próbálta rosszkedvét elűzni. Összehívta ekkor udvaroncait, és megparancsolta nekik:
- Fussatok, hozzátok ide nekem a főpapot, Dzsadzsaemanhot (aki egyúttal a király írnoka is volt).
Rögtön odavezették hozzá, és őfelsége ezt mondta neki:
- Összehívtam udvaroncaimat, hogy valami mulatságot találjanak ki számomra, de semmit sem tudnak számomra kitalálni.
A főpap ezt válaszolta neki:
- Menjen felséged a palota tavához. Élvezheti ott a tó partjának kellemes lugasait, a part gyönyörű virányait. De ez nem elég. Hozasson nekem felséged húsz darab ébenfából készült evezőt, melyeknek nyele szantálfa legyen, arannyal kiverve. Hozasson nekem továbbá húsz gyönyörű leányt, akik eddig még nem szültek gyermeket, és hozasson húsz hálót, ezek lesznek az ő ruháik. Aztán bocsásson a vízre egy csónakot, és abba üljenek bele a lányok. Felséged szíve fel fog vidulni, mikor látja, hogyan eveznek ott fel-alá.
Mindez meg is történt, ahogy a főpap javasolta és a király megparancsolta. A lányok énekelve ide-oda csónakáztak a tavon, és őfelsége szíve igen-igen megvidámodott láttukra. De ekkor az egyik leány, a vezetőjük, az evezőrúddal véletlenül hajához csapott, és vízbe sodorta hal alakú, malachitból készült fejékét. Ettől kezdve nem evezett, és az egész sor, melyben ült, szintén abbahagyta az evezést, és nem is énekelt tovább.
A király megkérdezte őket: (29)
- Miért hagytátok abba az evezést?
- A mi vezérevezősünk abbahagyta az evezést, és ezért mi is abbahagytuk — felelték a lányok.
Őfelsége ekkor megkérdezte a vezérevezős leányt:
- Miért nem evezel?
- Malachitból készült hal formájú hajtűm beleesett a vízbe - felelte az.
- Ugyan mit számít az? — mondta őfelsége. - Evezz csak tovább! Majd adok neked ugyanolyan hajdíszt kárpótlásul.
Ő azonban így válaszolt:
- Én az enyémet akarom, nem pedig a másét. Őfelsége erre haragra gerjedt, és hívatta Dzsadzsaemanh főpapot. Így szólt hozzá:
- Te mindent megtettél, amit ígértél, és az én szívem csakugyan felvidult, mikor az evező nőket láttam.
Most azonban baj történt. Az egyik evező nő hal alakú hajdísze beleesett a vízbe. Emiatt annyira elbúsult, hogy nem hajlandó tovább evezni, és az egész sor, melyet vezetett, megállt. Hiába mondtam neki, hogy kap egy másikat, ugyanolyat, mint ami a vízbe esett, nem, neki az nem kell, csak a magáét akarja. Így aztán most ismét elromlott a kedvem.
- Várjon csak felséged - mondta a főpap -, mindjárt eligazítom a dolgot.



E g y i p t o m i é s m e z o p o t á m i a i r e g é k é s m o n d á k Oldal: 18
Elmondott egy varázsigét, és csodák csodája - a víznek egyik felét a másikra helyezte. Egy pillantás alatt meg is találta a hal alakú fejdíszt egy teknősbéka teknőjében, és rögtön visszaadta tulajdonosának.
A víz eredetileg tizenkét rőf mély volt, és huszonnégy rőf méllyé tette, mikor varázsigéjével a víz két felét egymásra fektette.
Miután a hajdíszt megtalálta, újra elmondta a varázsigét, és a vizet eredeti állapotába helyezte vissza. A leányok újra eveztek és daloltak, őfelsége szíve pedig újra felvidult. Egy szép napot töltött ott egész udvarával együtt, és a főpapot gazdagon megajándékozta.
Íme, ez az a csoda, mely a te ősöd, Sznofru király idejében történt Dzsadzsaemanh főpap csodálatos ereje által. (30)
Ezzel Baefré herceg befejezte elbeszélését, a király őfelsége pedig így szólt:
- Ezer kenyeret, száz korsó sört, egy ökröt és tömjént áldozzanak a megboldogult Sznofru királynak. Egy kalácsot, egy korsó sört, egy nagy darab húst pedig Dzsadzsaemanh főpapnak, akinek csodálatos varázserejéről csak most hallottam.
Ahogy őfelsége parancsolta, úgy cselekedtek.
Ezek után Dzsedefhór herceg emelkedett szólásra, és a következőket mondta:
- Az előbbi történeteket testvéreim a régen elmúlt időkből mondták el, az ősidőkben élt emberek híradása alapján, és nem lehet egész biztosan tudni, hogy valóban megtörténtek-e. Én azonban olyan embert akarok bemutatni neked, ó, felség, akit te még nem ismersz, és aki csodát fog tenni a te jelenlétedben.
- Ki ez az ember? - kérdezte őfelsége.
- Egy Dzsedi nevű alattvalód lakik Dzsed-Sznofru városában — válaszolta a herceg. Már száztíz éves, és mégis ötszáz kenyeret, egy ökörcombot eszik, és száz korsó sört iszik meg naponta. Dzsedi képes arra, hogy a levágott fejet a helyére illessze. Egy oroszlánt képes maga mögött vezetni, és anélkül hogy kötélen fogná, az megy önként utána. És ő az, aki ismeri Thot szentélye szobáinak számát.
Mikor őfelsége, Kheopsz király ezt hallotta, nagyon megörült. Már régtől fogva kutatta Thot szentélye szobáinak számát, mert ő a saját palotájában ugyanannyit akart készíttetni. Így szólt tehát a herceghez:
- Dzsedefhór, te magad hozd őt ide hozzám!
Hajókat szereltek fel a herceg számára, és ő felhajózott a Níluson arra a helyre, ahol az öreg varázsló lakott. Mikor kikötött, szárazföldön utazott tovább egy hordszéken ülve, mely ébenfából készült, és nyelei arannyal voltak kiverve.
Mikor célhoz értek, letették a hordszéket, a herceg pedig kiszállt belőle, hogy köszöntse az öreget. Házában találta, az ágyon (31) fekve. Egy szolga tartotta a fejét, és legyezte, a másik lábait dörzsölte. A herceg így szólt hozzá:
- Köszöntlek, ó, tiszteletre méltó férfiú! Olyan a te külsőd, mint azé az emberé, aki még messze van a haláltól, a koporsótól és temetéstől, aki még távol van attól, hogy alvása a napvilágra is kiterjedjen. Azért jöttem hozzád, hogy közöljem veled atyám, Kheopsz király ajánlatát: egyél ugyanazokból az ételekből, melyeket ő belső embereinek szokott adni, és légy mellette mindaddig, míg át nem mégy abba a szép életbe, amelyben atyáid már nyugosznak.



E g y i p t o m i é s m e z o p o t á m i a i r e g é k é s m o n d á k Oldal: 19
Dzsedi, a varázsló így válaszolt:
- Béke veled, ó, herceg, aki az apjának kedves! Jutalmazzon meg téged a te atyád, és jelöljön meg számodra tiszteletre méltó helyet az ország vezető emberei között. Győzzön a te karod az ellenség felett, és lelked ismerje meg az utat az alvilág kapuőrzőihez. Köszöntlek téged, ó, királyfi!
A herceg karját nyújtotta neki, felsegítette, és együtt mentek ki a partra, miközben ő vezette az aggastyánt, az így szólt:
- Hozass nekem, ó, herceg, egy csónakot, amely gyermekeimet és varázsirataimat szállítsa.
Adtak neki nem is egy, hanem két csónakot teljes legénységgel, de ő maga az utat a herceg hajóján tette meg. Mikor elérkeztek az udvarba, a herceg rögtön jelentette a királynak, hogy elhozta a varázslót. Őfelsége rögtön megparancsolta:
- Nosza, hozzátok őt azonnal elém!
Őfelsége a palota oszlopcsarnokába ment, és az öreg varázslót ide vezették eléje. A király megkérdezte tőle:
- Hogy van az, Dzsedi, hogy még sohasem láttunk téged az udvarban? Az pedig így válaszolt:
- Eddig nem hívtál, uram, de most eljöttem hívásodra.
- Igaz az - kérdezte a király -, amit beszélnek rólad, hogy te a levágott fejet helyére tudod illeszteni?
- Valóban meg tudom ezt tenni, ó, uram, királyom - felelte Dzsedi.
Őfelsége rögtön megparancsolta: (32)
- Hozzanak rögtön ide egy bebörtönzött foglyot, akit bűnei miatt halálra ítéltek.
A varázsló azonban ezt mondta:
- Ne tegyük ezt mégse egy emberrel, ó, uram! Tegyük meg inkább ezt a kísérletet egy állattal.
Erre egy libát hoztak be, és levágták a fejét. A testét az oszlopcsarnok nyugati, a fejét pedig a keleti sarkára helyezték. A varázsló ekkor elmondta a szokásos varázsigét, és íme, a liba teste vergődni kezdett, s a feje ugyancsak. Aztán közeledtek egymáshoz, és mikor összeértek, és a fej helyére került, a liba gágogni kezdett. Ekkor egy kócsagot hoztak be, és azzal is hasonlóképpen játszódott le az egész. Őfelsége erre egy ökröt hozatott be, és annak is levágták a fejét. A varázsló elmondta a szokásos varázsigéket, és íme, a fej visszailleszkedett a helyére, az ökör pedig felállt, mintha semmi baja sem lett volna, és a kötele a földön csúszott utána.
Mikor a király látta ezeket a csodálatos dolgokat, elhatározta, hogy megpróbál választ kapni arra a kérdésre is, ami már régóta furdalta. Így szólt az öreg varázslóhoz:
- Igaz az, amit rebesgetnek, hogy te tudod Thot isten szentélye titkos kamráinak számát?
- Sajnos, nem tudom - felelte Dzsedi -, de ismerem azt a helyet, ahol meg lehet tudni.
- Hol van az? - faggatta kíváncsian a király.



E g y i p t o m i é s m e z o p o t á m i a i r e g é k é s m o n d á k Oldal: 20
- Egy héliopoliszi szobában van egy kovakőből készült doboz - felelt a varázsló -, és ebben a dobozban van a titok nyitja.
A király erre izgatottan mondta:
- Nosza, siess, hozd el nekem ezt a dobozt!
- Ó, uram, király (élet, üdv és egészség neked!), nem én leszek az, aki ezt elhozza neked.
- Hanem kicsoda? - kérdezte a király.
- Azok közül a gyermekek közül a legidősebb, akiket Rudzsedet hordoz a szíve alatt. Mert három gyermeke lesz neki.
- Ki az a Rudzsedet? - kérdezte meglepődve a király.
- Ré isten egyik papjának felesége - felelte Dzsedi -, aki magától Ré istentől vár három gyermeket. Ők gyakorolják majd a (33) királyi hatalmat az egész országban, s a legidősebb még a héliopoliszi főpap tisztségét is be fogja tölteni.
Mikor Kheopsz király ezt meghallotta, nagy fájdalom szorította össze a szívét, és szerfölött elbúsult. Dzsedi ekképpen vigasztalta:
- Miért ez a szomorúság, ó, uram, királyom? Talán a három gyermek miatt? Sose búsulj! Mindezek a dolgok nem a te uralkodásod alatt fognak megtörténni, hanem jóval később, a te fiad után, sőt a fiadnak fia után. Csak akkor kerül uralomra a napisten fiainak egyike.
Kheopsz elgondolkozott, majd megkérdezte:
- Mikor hozza világra gyermekeit ez a Rudzsedet?
- A tél első hónapjának 15. napján születnek meg a gyermekek - felelte a varázsló.
- Szívesen elmennék én is megnézni Ré napisten ivadékait - mondta a király.
De Dzsedi átlátott a szitán, és sejtette, hogy a király rosszat tervez a gyermekek ellen, ezért így válaszolt:
- Ne menj oda, ó, uram, király! Ha mégis odamennél, tudd meg, hogy én négyrőfnyi magas vízzel árasztanám el az oda vezető csatorna partjait.
A király, hogy így leleplezték szándékát, nem válaszolt, hanem a csarnokból bement a palotába. Kiadta a parancsot, hogy Dzsedi, a varázsló, ezentúl Dzsedefhór herceggel lakjon együtt, és adjanak neki mindennap ezer kenyeret, száz korsó sört, egy ökröt és száz köteg hagymát.
Így is történt, ahogy a király megparancsolta.
De elérkezett a nap, amikor Rudzsedetnek világra kellett hozni a Nap gyermekeit. Ré napisten megparancsolta Ízisz, Nephthisz, Meszhenet és Heket istennőknek, továbbá Hnumnak, a kosistennek:
- Induljatok, és segítsetek Rudzsedetnek a három gyermek világrajövetelénél. Meglesz a jutalmatok érte! Mert ezek a gyermekek fogják majd valamikor az egész ország felett a királyi hatalmat gyakorolni. Ők majd templomokat építenek nektek, ellátják dúsan oltáraitokat, és áldozati asztalaitokat megtöltik minden jóval. (34)
Az istennők elindultak, de táncosnők alakját vették fel, hogy fel ne ismerjék őket. Ruháikat Hnum kosisten vitte utánuk. Elérkeztek Rudzsedet házához.



E g y i p t o m i é s m e z o p o t á m i a i r e g é k é s m o n d á k Oldal: 21
Beléptek a házba, s az ajtót bezárták maguk mögött. Ízisz az asszony mögé állt, Nephthisz eléje, Meszhenet és Heket jobbról és balról támogatta. A gyermekek szerencsésen világra jöttek, bőrüket arany borította, fejüket valódi lazúrkő díszítette. Az istennők gondjukba vették a csecsemőket, megmosdatták őket, és mindjárt nevet is adtak nekik. Ezután kiléptek a házból, és a kint várakozó férjhez így szóltak:
- Örvendj a te szívedben, mert egyszerre három gyermeked született. Rudzsedet férje boldogan felkiáltott:
- Mivel viszonozhatnám a ti jóságtokat, kedves táncosnők? Adok nektek egy zsák árpát, vigyétek el fizetség gyanánt, és készítsetek belőle sört magatoknak.
Így is tett, gyorsan kihozott a hombárból egy zsák árpát, amit Hnum isten a hátára vett, és az istennők megindultak hazafelé.
Már jó ideig haladtak, amikor Ízisznek eszébe jutott valami, és így szólt:
- Micsoda dolog az, hogy mi emlegyünk anélkül, hogy valami csodát tettünk volna. Mivel igazoljuk majd magunkat a napisten előtt, aki ide küldött minket?
Gyorsan három királyi koronát készítettek, és bedugták az árpászsákba. Ezután nagy vihart támasztottak, és úgy tettek, mintha a vihar kergette volna vissza őket Rudzsedet házába. Így szóltak:
- Hadd tegyük le ezt az árpászsákot jól zárható helyre, és hadd maradjon itt, míg visszatérünk táncos körutunkról.
Így is történt. A zsákot betették a kamrába. Mikor Rudzsedet felkelt ágyából, és újra átvette a háztartás vezetését, így szólt a szolgálólányhoz:
- El van látva a ház mindennel? Nincs hiány semmiben?
- Mindenünk van — felelte -, csak a gabonatartó hombárok üresek.
- Hogy lehet az, miért nem töltötted meg a hombárokat árpával? (35)
- Azért, úrnőm - felelte a lány -, mert most nincs árpánk, csak az az egy zsák, amit a táncosnők hagytak itt a kamrában.
Rudzsedet erre így válaszolt:
- Menj, és hozd ki, ha mást nem szereztél. A férjem majd megtéríti nekik.
A szolgálólány erre bement a kamrába az árpáért. De amikor az ajtót kinyitotta, ének, zene, tánc csodálatos harmóniája ütötte meg a fülét, olyan, aminő csak a király őfelsége tiszteletére szokott felhangzani a királyi palotában. Nagyon elcsodálkozott ezen a leány, és visszament Rudzsedethez mindezt jelenteni. Erre Rudzsedet maga is bement a kamrába, és ő is hallotta a gyönyörű hangokat. Első pillanatban nem tudta megállapítani, hogy honnan jönnek, végül is a zsákra tette a fülét, és így rájött, hogy onnan szűrődnek ki. Ekkor a zsákot egy ládába helyeztette, és átvitette egy másik szobába, ahol lepecsételte. Mikor a férje hazajött, elmondta neki, hogy mi történt. Ennek hallatára férje nagyon jókedvre derült, mert sejtette, hogy ez valami rendkívüli esemény bekövetkezését jelenti. Örömében így kiáltott fel:
- Majd meglátod, hogy ezekből a gyermekekből még igen nagy urak, talán királyok, Egyiptom urai lesznek!
Ezt a kiáltást azonban nemcsak Rudzsedet, hanem az a szolgálólány is hallotta, aki a csodát felfedezte.



E g y i p t o m i é s m e z o p o t á m i a i r e g é k é s m o n d á k Oldal: 22
Hosszú idő telt el ezután, és egy napon Rudzsedet valami hanyagságért megharagudott szolgálólányára, és haragjában megütötte. A szolgálólány dúlt-fúlt, és ezt gondolta magában:
„Hogy mer ez velem így bánni? Tudok róla, hogy három gyermeke született, akik majd valamikor királyok lesznek. Elmegyek őfelsége Kheopsz királyhoz, és elmondom neki az egészet. Ebből majd nagy baj származik asszonyomra, és akkor megbánja, hogy megütött."
A leány el is indult, hogy elmenjen a királyhoz. Útközben találkozott a bátyjával.
- Hová mégy, húgom? — kérdezte.
A leány erre elmondott neki mindent, azt is, hogy most a királyhoz megy, beárulni úrnőjét. Bátyja haragra gerjedt: (36)
- Micsoda hitvány teremtés vagy te! Ezzel fizetsz úrnőd jóságáért, mert most az egyszer megütött? Bizonyára megérdemelted! De különben is, hogy merted a te aljas szándékodat nekem elmondani? Engem is bele akarsz keverni a te piszkos árulásodba?
Így szidta, de nem elégedett meg ennyivel, hanem jól meg is verte. A leány sírt, jajgatott, majd lement a vízhez, hogy lemossa könnyeit. De vesztére tette, mert a vízből kijött egy krokodilus, és elragadta.
A leány bátyja pedig elment Rudzsedethez, hogy elmondja neki a történteket. Rudzsedet fejét a térdére hajtotta, és nagy szomorúság látszott rajta. A legény megkérdezte:
- Miért búsulsz, asszonyom?
- Hogyne búsulnék - válaszolt Rudzsedet -, mikor volt egy kis szolgálólányom, akit a hanyagságáért megütöttem, és ezért most elment, hogy feljelentsen.
- Sose búsulj, asszonyom - felelte a legény-, nem jelent az már fel senkit.
Azzal elmondta, hogy találkozott a húgával, aki nem titkolta előtte gonosz szándékát, mire ő jól megverte. Ekkor a húga a folyóhoz ment, hogy könnyeit lemossa, de vesztére tette, mert jött egy krokodilus, és elragadta.
Rudzsedet erre felemelte arcát a térdéről, és így szólt:
- Íme, az áruló elvette büntetését! Az istenek megvédték az én gyermekeimet. Felnőnek, és uralkodni fognak. Úgy is történt.
Ízisz és Ozirisz története
A mindent látó napisten rettenetesen megharagudott Rhea istennőre, mikor megtudta, hogy titokban házasságot kötött Kronosz istennel. Hiába rejtőzött el előle, ő megtalálta, és erős átokkal sújtotta. (37)
- Ne legyen a naptárban olyan hónap, se olyan év, amikor gyermekeidet megszülhetnéd.
Rhea erre bánatában Hermész istenhez fordult. A furfangos isten, hogy segítsen rajta, a következő cselt eszelte ki: leült a hold istennőjével kockázni, és elnyerte tőle az év minden napjának egyhetvened részét. Ezek a töredékek összesen öt napot tettek ki, amiket hozzátett az év tizenkét hónapjához. A hónapok eddig harminc napból állottak, és az évnek 360 napja volt. Ezután az év már 365 napból állott. Ezeken a hozzácsatolt napokon születtek meg aztán az isteni gyermekek.



E g y i p t o m i é s m e z o p o t á m i a i r e g é k é s m o n d á k Oldal: 23
Az első ilyen napon jött a világra Ozirisz isten. Születésekor isteni hang szólalt meg:
- Örvendjetek, emberek! Megszületett Ozirisz, a világmindenség ura!
Egy Pamülész nevű férfiú, aki Thébában, az ország fővárosában lakott, éppen vizet mert a folyóból a szent áldozat elvégzésére, amikor egy hang hallatszott Ámon templomából:
- Megparancsolom neked, Pamülész, hogy hirdesd mindenfelé: nagy király született, a jóságos Ozirisz.
Pamülész ezt meg is cselekedte: Kronosz isten még azzal is megbízta, hogy gondozza és nevelje az újszülött Oziriszt. Emlékét a róla elnevezett Pamülia ünnepe őrizte meg.
A második ilyen napon Aruérisz isten született meg, akit egyesek Apollónnak, mások a legidősebb Hórusznak neveznek. A harmadik ilyen napon Tüphón isten jött világra, akinek vad, erőszakos természete már csecsemőkorában megnyilvánult. A negyedik napon Ízisz, az ötödiken pedig Nephthisz született meg, akit Aphroditének és Győzelemnek is neveztek. A testvérek összeházasodtak. Ozirisznek Ízisz, Tüphónnak pedig Nephthisz lett a felesége.
Ozirisz jóságos királyként uralkodott Egyiptom felett. Megtanította az embereket, hogyan műveljék a földet, törvényeket adott nekik, hogy vad erkölcseiket megfékezze, és bevezette az istenek tiszteletét. Mindezt nem erőszakkal, hanem szép szóval, rábeszéléssel érte el. Megismertette a népet a művészetek örömével is, tánccal, énekkel és zenével gyönyörködtette őket. (38)
De nem elégedett meg Egyiptommal, hanem bejárta az egész világot, mindenfelé széthordva és elültetve a művelődés magvait. Nem csoda, hogy az egész világ áldotta nevét, és dicsérete nem szűnt meg zengeni az emberek ajkán.
Nem tetszett ez Tüphón istennek. Irigység támadt szívében Ozirisz ellen. Felhasználta Ozirisz távollétét, és titokban lázította az embereket: - Minek ez a sok újdonság?
Eközben - amíg Ozirisz járta a világot - Ízisz kormányozta Egyiptomot. Nem volt előtte titok Tüphón cselszövése, és mindent elkövetett, hogy gonosz terveit meghiúsítsa. De azt már nem tudta meggátolni, hogy Tüphón alattomban összeesküvést ne szőjön Ozirisz ellen. Hetvenkét férfiúval együtt elhatározták, hogy csellel megölik Oziriszt. Bevonták az összeesküvésbe Aszót, az etióp királynőt is.
Tüphón megvesztegette Ozirisz szolgáját, hogy vegyen mértéket uráról, mérje le testének magasságát és szélességét. Mikor a mértéket megkapta, Tüphón egy gyönyörű, díszes ládát csináltatott szikomorfából. Arannyal, ezüsttel verette ki, és drágakővel díszítette. Azután nagy lakomát rendezett, amelyre az összeesküvőkön kívül meghívta Oziriszt is. A remekbe készült ládát megcsodálták a vendégek, és Tüphón kijelentette, hogy annak adja, aki - ha belefekszik - teljesen kitölti.
A vendégek sorra próbálkoztak, de egyik sem illett bele hibátlanul. Végül Tüphón biztatására Ozirisz is belefeküdt, és íme, ő pontosan kitöltötte. Több sem kellett az összeesküvőknek! Hirtelen rácsapták a láda tetejét, rázárták, beszögezték, de még ezzel sem érték be, hanem ólmot is öntöttek rá, hogy Ozirisz semmiképp ki ne jöhessen. Azután fogták a ládát, levitték a Nílushoz, és a folyó egyik ágának torkolatánál tengerbe dobták. A közelben tanyázó mezei istenek, a Pánok tudták meg először a szörnyű eseményt, és rémülten szétszaladva terjesztették a hírt mindenfelé. Ezért nevezik még most is a hirtelen keletkezett riadalmat páni félelemnek.



E g y i p t o m i é s m e z o p o t á m i a i r e g é k é s m o n d á k Oldal: 24
Ízisz, aki nem volt ott a lakomán, mikor megtudta a szörnyű hírt, porig sújtva gyászruhát öltött, levágott egy fürtöt hajából, és (39) elindult, hogy férje holttestét megkeresse. Elkísérte őt Anubisz, a sakálfejű isten, a holtak őrzője és oltalmazója. Együtt kutatták és kérdezgették az emberektől, hogy nem tudják-e, merre van Ozirisz holtteste. Útjukon elvetődtek a Nílus torkolatához is, és itt játszadozó gyermekek igazították útba őket. Ízisz a gyermekek szavaiból kivette az igazságot, és azóta Egyiptomban hisznek a gyermekek jóstehetségében, és különös jelentőséget tulajdonítanak a gyermekek azon szavainak, amelyeket a templomok udvarán játszadozva mondanak.
A gyermekek adta nyomon elindulva Ízisz azt is megtudta, hogy a ládát - ezt a díszes koporsót - a tenger Büblosz váránál kivetette egy bokor tövébe. A bokor hirtelen növekedni kezdett, és gyorsan körülnőtte a ládát, úgyhogy a láda belekerült a fa törzsébe. De még mielőtt Ízisz ide érkezett volna, arra járt a város királya, és csodálkozva látta a hatalmas törzsű fát. Rögtön kivágatta, a palotájába vitette, hogy ott oszlopul szolgáljon, nem is sejtve, hogy ez az oszlop rejti magában Ozirisz koporsóját.
Mire Ízisz Bübloszba érkezett, Ozirisz holttestét már nem találta. Bánatosan, kisírt szemekkel, elnyűtt ruhában, leült egy forrás partjára, azon töprengve, hogy merre keresse férjét. A forrás vizében, nem messze tőle, szolgálólányok ruhát mostak. Ezek, mikor végeztek a mosással, odamentek a bánatos Íziszhez, és megkérdezték, mi baja, miért búsul oly nagyon.
- A férjemet gyászolom - csak ennyit mondott Ízisz, aztán leültette maga mellé a lányokat, szépen befonta a hajukat, elrendezte a ruhájukat, sőt abból a csodálatos illatból is juttatott nekik, mely belőle áradt. Mikor a lányok hazamentek, a királynő - mert az ő szolgálói voltak - ámulva kérdezte:
- Ki csinosított így ki benneteket? És honnan ez a felséges illat?
- Egy asszony ül a forrás partján, aki a férjét gyászolja, az fonta be a hajunkat, és adott illatából - felelték a lányok.
- Hozzátok ide a palotába - parancsolta a királyné -, szeretném megismerni.
A lányok odakísérték Íziszt, s ő annyira megnyerte a királyné (40) tetszését, hogy rögtön felfogadta, és megtette dajkának a kisfia mellé.
Ízisz a kis királyfit nem tejjel táplálta, hanem az ujját tette a szájába, amitől a gyermek szépen fejlődött, és éjjel, amikor nem látták, a tűzbe tartotta, hogy testét megtisztítsa a halandóságtól. Mikor a gyermek elaludt, ő maga fecske alakját vette fel, és jajongva körülrepdeste az oszlopot, amelyről tudta, hogy férje holttestét rejti magában.
Egy éjszaka a királyné nem tudott aludni, és kiment ágyasházából, hogy megnézze kisfiát. Éppen akkor ért oda, mikor Ízisz a tűz fölé tartotta a gyermeket. A királyné rémülten felsikoltott, mire Ízisz visszatette a gyermeket fekvőhelyére, és így szólt a királynéhoz:
- Te vagy az oka, hogy gyermeked nem lesz halhatatlan.
- Ki vagy te? - kérdezte a királyné.
- Ízisz istennő vagyok, nővére és felesége Ozirisznek, akinek holttestét ez az oszlop rejti magában. Kérlek, királyné, mondd meg a királynak, hogy ezt az oszlopot adja nekem szolgálatom bére gyanánt.



E g y i p t o m i é s m e z o p o t á m i a i r e g é k é s m o n d á k Oldal: 25
A királyné elment a királyhoz, aki átadta az oszlopot Ízisznek. Ízisz kifejtette a fa törzséből a koporsót, magával vitte, az üres oszlopot pedig visszaadta. A bübloszi Ízisztemplomban sok nemzedéken át tiszteletben tartották ezt a fatörzset.
Ízisz pedig a koporsó fölött olyan jajveszékelésben tört ki, hogy a király egyik gyermeke rémületében szörnyethalt. A bánatos özvegy a koporsót hajóra tette, és elindult vele haza Egyiptomba. Magával vitte a király másik gyermekét, akinek Manerosz volt a neve. Amikor a hajó a Phaidrosz folyóra érkezett, iszonyú szél kerekedett. Ekkor az istennő haragjában kiszárította a folyót. Mikor a sivatagba érkezett, kinyitotta a koporsót, csókolgatta és siratta.
Manerosz csendben odalopódzott, és tanúja lett Ízisz fájdalmának. Az istennő azonban hátranézett, és észrevette, mire haragos pillantásától a gyermek azonnal szörnyethalt. De Egyiptomban azért még ma is tisztelik, és ő az a Manerosz, akiről az egyiptomiak a lakomákon énekelni szoktak. (41)
Ízisznek volt egy kisfia, Hórusz, aki Butó városában nevelkedett. Ezt egy alkalommal Ízisz meglátogatta, és addig magára hagyta Ozirisz koporsóját. Tüphón - aki tudta, hogy Ízisz megtalálta Ozirisz koporsóját — ezt az alkalmat felhasználta: tizennégy részre vágta Ozirisz holttestét, és mindenfelé szétszórta.
Mikor Ízisz erről értesült, papiruszcsónakba ült, és elindult a tizennégy testrész megkeresésére. Meg is találta valamennyit, és mind eltemette. De még ezenkívül is sokfelé síremléket emelt Ozirisznek. Kettős cél vezette: egyrészt Tüphónt akarta megzavarni, hogy meg ne találja azokat a sírokat, ahol férje testrészei voltak eltemetve, másrészt, hogy Ozirisz tiszteletét minél több helyen elterjessze.
Ozirisz pedig egy napon felszállt az alvilágból, és előkészítette fiát, Hóruszt a Tüphón elleni hagy harcra. Próbára tette, és megkérdezte, mit tart ő a legszebb dolognak. Hórusz habozás nélkül azt felelte, hogy legszebb dolog bosszút állni apjáért és anyjáért, akiknek annyit kellett szenvedniök. Másodszor azt kérdezte Ozirisz, hogy melyik állat lenne leghasznosabb számára a Tüphón elleni küzdelemben. Legnagyobb csodálkozására Hórusz azt felelte, hogy lónak venné a legtöbb hasznát.
- Miért nem az oroszlánt mondtad? - kérdezte.
- Az oroszlán nagyon hasznos annak - felelte Hórusz -, akinek segítségre van szüksége. De nekem nem oroszlán, hanem ló kell, hogy utolérjem és megsemmisítsem a futó ellenséget.
Ennek a feleletnek Ozirisz nagyon megörült, mert látta, hogy Hórusz győztesen fogja megvívni Tüphónnal a nagy harcot. Kedvezett Hórusznak még az is, hogy egy alkalommal egy mérges kígyó üldözésétől megmentett egy sikoltozó nőt, aki nem volt más, mint Thuerisz, Tüphón kedvese. A leány hálából elárulta Hórusznak, hogy Tüphón bal karja gyengébb a jobbnál, és ezt ragadja meg, ha győzni akar.
Így is történt. Több napig tartó küzdelem után Hórusz megkötözve adta át Tüphónt Ízisznek, hogy álljon rajta bosszút. De Tüphón addig könyörgött, addig esküdözött, hogy megbánta, amit tett, míg Ízisz megsajnálta, eloldta kötelékeit, és útjára (42) engedte. Ám Tüphón nem tartotta meg szavát, és tovább acsarkodott. Hórusznak még kétszer meg kellett küzdeni vele apja emlékéért.
A győzelem mind a kétszer az övé lett.



E g y i p t o m i é s m e z o p o t á m i a i r e g é k é s m o n d á k Oldal: 26
Hogyan mentette meg Ámon isten a kádesi csatában II. Ramszesz fáraót?
A nagy király, Felső- és Alsó-Egyiptom ura, összeszedte és felszerelte gyalogságát, harci kocsizóit és zsoldosait, akiket győzelmes hadjárataiban szerzett, és elindult velük észak felé a nyomorult hatti fejedelem ellen. Hegyszorosokon vonult át seregével, olyan könnyedén, mintha csak Egyiptom sík földjén menetelt volna. A sereg élén ő maga állt, félelmesen és ragyogón, mint atyja, Montu hadisten, Théba ura.
Uralkodásának 5. évében, a nyár második hónapjának 9. napján II. Ramszesz őfelsége Zaru erődjéhez érkezett. De nem állt meg, hanem továbbvonult észak felé, mígnem elérkezett a kádesi hegyhez. Itt átkelt az Orontész folyón seregének azzal a részével, amely Ámon istenről volt elnevezve. A folyó partján terült el Kádes városa. Ennek mezején került szembe az ellenséggel.
Hatti fejedelme nagy sereget gyűjtött. Vele volt nemcsak saját népe, hanem melléje gyülekeztek a szomszéd népek seregei is. A szomszéd fejedelmek mind hozzá csatlakoztak, nagy számmal hozván magukkal csapatokat és harci kocsikat. Sokan voltak, mint a sáskák, valósággal ellepték a hegyeket és völgyeket.
Hatti fejedelme minden alattvalójának aranyát, ezüstjét elszedte, ezzel vesztegette meg a szomszéd fejedelmeket, hogy az ő oldalán harcoljanak. A roppant sereg a hegyek közé elrejtőzve, Kádestől északnyugatra, harcra készen állt.
Őfelsége, II. Ramszesz, messze megelőzve seregét, szinte egyedül, előőrsként érkezett meg erre a helyre. (43)
Ámonról elnevezett serege délebbre menetelt, Réről elnevezett serege Sebten városánál, Ptahról elnevezett serege Erenen városánál volt, Szuteh nevét viselő serege pedig még az úton vonult.
Hatti nyomorult fejedelme nem mert Ramszeszre támadni, habár annyi ember és ló vette körül, mint a tengerpart homokja. A Ré nevét viselő sereg ellen indult, amely dél felől gyanútlanul közeledett, és nem készült fel a harcra. A váratlan támadás a sereget megrémítette, őfelsége gyalogsága és a harci kocsizók szétfutottak, súlyos vereséget szenvedtek.
Ramszesz ekkor Kádes városától északra, az Orontész folyó nyugati partján tartózkodott. Ide jöttek a követek, és jelentették neki a Ré nevét viselő sereg vereségét. A király semmit sem szólt, bement sátrába, magára öltötte harci díszét, felvette páncélját, és úgy lépett ki a sátorból, mint atyja, Montu isten, vagy amilyen Baál, mikor harci láz tüzeli. Azután beült harci kocsijába, mely a „Győzelem Thébában" nevet viselte, s amelyet istállójának legszebb fekete lovai röpítettek. Őfelsége, bár egy katonája sem volt vele, villámgyorsan behatolt az ellenséges sereg közepébe.
Csak itt nézett körül, és látta, hogy ezer meg ezer harci kocsi veszi körül. Ezek mindegyikén három katona volt, jól felszerelve. Csak a csoda menthette meg életét.
Hogy ez hogyan történt, azt később maga a felséges király így mondta el:
- Egyetlen tiszt, egyetlen harci kocsizó, de még egyetlen gyalogos sem volt velem. Elhagytak engem, zsákmányul az ellenségnek, egyetlenegy sem állott mellém, hogy



E g y i p t o m i é s m e z o p o t á m i a i r e g é k é s m o n d á k Oldal: 27
felvegye a harcot. Láttam, hogy el vagyok veszve, ha Ámon isten nem segít, és így kiáltottam fel:
- Mit jelent mindez, ó, atyám, Ámon? Hogy feledkezhetik el ennyire egy atya a fiáról? Hát tettem én valamit életemben a te beleegyezésed nélkül? Ha álltam, ha mentem, minden a te kívánságod szerint történt. Sohasem tértem el attól, amit parancsoltál. Millió évekig fennálló templomot építettem neked, vagyonomat néked áldoztam, az összes országokból szerzett (44) zsákmányt a te oltárodra helyeztem. Tízezerszámra áldoztam neked marhákat és jó illatú növényeket. Hatalmas kaputornyokat építettem neked, és magam állítottam fel a zászlórudakat. Elephantiné szigetéről hoztam neked az obeliszkhez való köveket. Hajóim jártak a tengeren, hogy minden ország adóját elhozzák neked. Mindig azt hirdettem, hogy jaj annak, aki a te terveidet keresztezi, és jó annak, aki neked engedelmeskedik.
Így gondoltam én mindig rád, ó, atyám, Ámon, és te most mégis megfeledkeztél rólam. Idegen országok népei között vagyok, akik szövetkeztek ellenem, és én teljesen egyedül vagyok, senki sincs velem. Katonáim elhagytak, harci kocsizóim nem követtek. Én azonban hozzád kiáltok, és tudom, ha te megsegítesz, többet ér az nekem, mint millió gyalogos és százezer harci kocsizó.
Jöjj hát segítségemre, ó, atyám, Ámon! Messzi országból könyörgök, de az én hangom mégis eljut hozzád, te meghallasz engem, és nem hagysz elveszni!
Alighogy ezt elmondtam, már éreztem is, hogy nyújtja felém kardját. Hallom, ahogy mondja: Előre! Előre! En veled vagyok, én, a te atyád, mit se félj, a kezem téged támogat, és a győzelem a tiéd lesz!
Nyomban visszanyertem bátorságomat, keblem dagadt az örömtől, hangom ujjongva tört elő torkomból. Olyan voltam, mint Montu, a hadisten, aki jobb felé nyilat lő, bal felé lándzsát hajít. Úgy álltam köztük, mint Baál isten, mikor haragra gyúl. És halljatok csodát! — annyi idő alatt, amint azt kimondom, Amon segítségével már szét is vertem a kétezer harci kocsit, és az ellenség katonái mind lovaim lába előtt feküdtek. Egy sem tudott harcolni közöttük, a szívük megbénult a félelemtől, karjuk elgyengült a rettegés miatt. Nem tudtak íjat feszíteni, nyilat kilőni, nem volt bátorságuk a lándzsát elhajítani. A vízbe kergettem őket, mint a krokodilusokat. Egymásra zuhantak, és azt öltem meg közülük, akit akartam. Egy sem mert közülük ellenem fordulni, s aki egyszer elesett, többé nem kelt fel.
Hatti nyomorult fejedelme hadserege közepén állt, és figyelte (45) az ütközetet, melyet én egymagam vívtam harci kocsizóival, és rettegve látta, minő pusztítást vittem végbe köztük. Magához hívatta legvitézebb tisztjeit, és megparancsolta, hogy törjenek rám. Ezek mindegyikének volt harci kocsija, erős fegyvere, és számuk ezer volt. Mikor felém közeledtek, én rájuk rohantam. Olyan voltam, mint Montu hadisten, és ők rögtön megérezték kezem súlyát. Mészároltam, öldököltem őket, ahol éppen értem, és ők így kiáltottak oda egymásnak: - Nem lehet ez ember, akivel mi küzdünk! Ez maga Szuteh isten, a nagyerejű! Még sohasem győzött egy ember százezrek fölött anélkül, hogy gyalogosok vagy harci kocsizók segítették volna. Aki őt meg meri támadni, annak megbénul a karja, nem tudja az íját kifeszíteni, a lándzsát elhajítani. Gyertek, fussunk előle, hogy ne fosszon meg bennünket a levegőtől, és tovább élhessünk!
Én pedig olyan voltam mögöttük, mint a griff: üldöztem, téptem, marcangoltam őket. Ekkor már az én szétszaladt harci kocsizóim is kezdtek gyülekezni, és én így szóltam hozzájuk: „Bátorság, katonák! Látjátok, hogy győzök, bár egyedül küzdök. Anion az én



E g y i p t o m i é s m e z o p o t á m i a i r e g é k é s m o n d á k Oldal: 28
pártfogóm, az ő keze támogat engem. Ti gyávák vagytok, harci kocsizóim, tibennetek ugyan hiába bíztam volna. Pedig én emeltelek fel titeket alacsony sorsból, én gondoskodtam, hogy legyen mit ennetek, innotok, és amit adóban elvettek tőletek, azért kárpótlást kaptatok tőlem. Ha valaki közületek kéréssel fordult hozzám, azt feleltem: igenis, meg fogom tenni - és mindezen sok jóért ti mivel fizettetek? Azzal, hogy magamra hagytatok. Kimondhatatlan a ti bűnötök. De a hatalmas isten, Ámon, győzelmet adott nekem anélkül, hogy katonáim és harci kocsizóim velem lettek volna."
Mikor Menua, az én kocsihajtóm a harc elején látta, hogy az ellenség harci kocsizói körülvesznek, nagy félelem fogta el, és így szólt hozzám: „Ó, uram, jóságos királyom, íme, most egyedül állunk az ellenség közepette. A gyalogság és a harci kocsizók elhagytak minket. Miért akarsz itt maradni, amíg kioltják életünket? Forduljunk vissza, meneküljünk innen, ó, Ramszesz!"
De én így szóltam kocsihajtóimhoz: „Bátorság, bátorság,(46) Menua. Én majd behatolok az ellenség közé, és úgy csapok rájuk, mint a sólyom. Leölöm őket, földre terítem csapataikat. Mit számítanak neked ezek a nyomorultak? Énvelem van atyám, Ámon, és velem van a győzelem! Az én arcom akkor sem sápad el, ha milliót látok közülük."
Mikor katonáim és harci kocsizóim látták, hogy Montu istenhez vagyok hasonló, és hogy atyám, Ámon támogat engem, és minden ellenségemet, mint a pelyvát szétszórta, akkor egyenként előszivárogtak, és ámulva látták, hogy a hattik mind vérükben fetrengenek. Legjobb harcosaik, a fejedelmek, ezeknek gyermekei és testvérei is ott feküdtek holtan. Kádes mezeje fehérlett a halottaktól, lépni sem lehetett tőlük, oly sokan voltak. Mikor katonáim látták, hogy mit tettem, odatódultak, és dicsőítették nevemet. Jöttek a tisztek, és így szóltak: „Üdv neked, te csodálatos harcos! Nincs hozzád hasonló! Olyan király vagy te, aki megküzd hadserege helyett, és győzelmet arat az egész világ színe előtt. Nem üres dicsekvés ez! Te vagy Egyiptom védelmezője és az idegen országok leigázója."
Másnap hajnalban újra kezdődött a küzdelem. De Ramszesz éppen úgy harcolt, mint előző nap. Olyan volt, mint Ré isten, amikor reggel felkel, és sugaraival elégeti ellenségeit. Újabb csoda is rémítette a hatti sereget: a király homlokán levő Ureusz kígyó tüzet okádott annak arcába, aki Ramszesszel szembeszállt. Mind leborultak előtte, és a földet csókolták lábainál.
Mikor Hatti nyomorult fejedelme ezt látta, így kiáltott fel:
- Nem ember ez, hanem maga Ré, a napisten, Szuteh, a nagyerejű, Nut istennő fia, akinek tagjaiban Baál isten lakozik...
Azonnal követet küldött hozzá egy levéllel, mely következőképpen szólt:
„Ó, hatalmas király, a napisten kiválasztottja, Amon kedveltje! Ura vagy Felső- és AlsóEgyiptomnak, de most a hatti birodalom is lábaid előtt fekszik. Ne légy kegyetlen hozzánk! Neked sem üdvös, ha megölöd szolgáidat. Ki teljesíti akkor parancsaidat? (47) Tegnap százezreket vágtál le, és ma újra jössz, és írmagot sem hagysz közülünk. Könyörülj rajtunk! Ébreszd fel szívedben a szelídséget, többet ér, mint a vérontás. Ne foszd meg Hatti népét az élettől, a levegőtől!"
Mikor ezt a levelet Ramszesz elolvasta, magához rendelte vezető tisztjeit, tábornokait, és ismertette előttük Hatti nyomorult fejedelmének levelét.
- Mondjátok meg, mit válaszoljak erre? — kérdezte.
Ők így feleltek:



E g y i p t o m i é s m e z o p o t á m i a i r e g é k é s m o n d á k Oldal: 29
- Dicső dolog a bátorság, ó, király urunk, de a szelídség sem kevésbé ékesíti az embert. Hallgasd meg Hatti fejedelmének kérését, és nyújts neki békejobbot.
Ramszesz így is cselekedett. Megkötötte a békét, majd megindult dél felé, Egyiptomba. Amerre ment seregével és harci kocsizóival, mindenki őt dicsőítette. Megérkezvén Thébába, kipihente magát palotájában, azután áldozatot mutatott be az isteneknek. Maguk az istenek is köszöntötték az ő lelkét: üdvöz légy, ó, szeretett fiunk, Ramszesz, Ámon kedveltje!
Az emberek milliói pedig ünnepségeket rendeztek a nagy király tiszteletére, akinek lábai előtt hevertek mind a meghódított idegen országok.
Hogyan akarta a napisten elpusztítani az emberiséget?
Valamikor az ősidőkben Ré napisten uralkodott az emberek és istenek fölött. De mikor megöregedett, az emberek csúfondárosan kezdtek beszélni róla:
- Lám, lám — mondogatták —, már nem a régi. A csontjai ezüstté lettek, a teste arannyá, a haja lazúrkővé.
Mikor a napisten meghallotta, hogy az emberek mit beszélnek felőle, így szólt kíséretéhez: (48)
- Hívjátok ide Tefnutot, Sut, Geber, Nutot és Háthort, az oroszlán istennőt, aki nem más, mint az én látó szemem. De rajtuk kívül hívjátok ide az ősatya-isteneket és az ősanyaistennőket, akikkel valamikor együtt voltam, mikor még én is, ők is az ősvízben tartózkodtunk. Hívjátok ide magát az Ősvíz istenséget is, kísérjétek mind ide őket a nagy palotába, hogy tanácskozzam velük.
Ahogy a napisten kívánta, úgy is lett. Az istenek és istennők megjelentek előtte, és homlokukkal érintették a földet, mondván:
- Szólj hozzánk, hogy megtudjuk, miről akarsz velünk tanácskozni.
Ré napisten pedig az Ősvízhez fordult, és így szólt:
- Ó, te legöregebb istenség, akiben valamikor én is keletkeztem, ó, te istenek őse, halljad parancsomat! Az emberek, akik az én szememből keletkeztek, csúfondáros szavakkal ócsárolnak engem. Mondd, mit tegyek? Még nem döntöttem, hogyan büntessem meg őket. Mielőtt végleges elhatározásra jutok, szeretném hallani a véleményedet. Nyilatkozz hát!
Az Ősvíz így válaszolt:
- Ó, fiam, Ré isten, ki nagyobb és hatalmasabb lettél annál, aki megalkotott téged, akit tisztelnek alattvalóid, mikor trónusodon ülsz, és akitől rettegnek, ha szemedet ellenük fordítod, azt javaslom neked, küldd ki Háthor istennőt azok ellen, akik csúfolni merészeltek téged. Ő majd foglyul ejti és eléd hurcolja a gonoszokat.
Így szólt az Ősvíz istenség, és a többi jelen levő isten zúgva helyeselt neki. Erre Ré csakugyan elküldte Háthor istennőt oroszlán képében az emberek közé, ő azonban nem ejtett foglyokat, hanem szörnyű mészárlást vitt végbe az emberek között. Mikor ezt a napistennek jelentette, ez megköszönte buzgalmát. Háthor pedig megígérte, hogy mindaddig nem nyugszik, míg Ré ellenségeit, vagyis az embereket mind ki nem irtja.



E g y i p t o m i é s m e z o p o t á m i a i r e g é k é s m o n d á k Oldal: 30
Ré napisten szívében azonban szánalom ébredt. Nem, ezt nem teheti, hiszen nem minden ember csúfolta őt, nem kell mind kipusztítani, elég, ha a bűnösök vesznek el, a többi hadd éljen, ne váljon a föld pusztasággá. Másrészt nem akarta visszavonni Háthor istennőnek adott parancsát sem, ezért a következő cselt eszelte ki: (49)
- Menjenek a követeim gyorsan, mint a testet követő árnyék - adta ki a parancsot Elephantiné szigetére, és hozzanak nekem onnan jó sok vörös festékanyagot.
A követek teljesítették a parancsot, és egykettőre meghozták a festékanyagot. A napisten ezt szolgálólányaival megőröltette, s azután árpából készült sört kevertetett belé. Olyan lett az egész, mint a vér, és olyan lett, hogy hétezer söröskorsót töltöttek meg vele. Miután ez megtörtént, a napisten odavitette a söröskorsókat, ahol másnap Háthor istennő oroszlán képében folytatni akarta az emberek pusztítását. Ezután elküldte a szolgálólányait, és a sötét éjszakában maga látott neki, és kiöntötte mindenfelé ezt a vörös részegítő italt. Mindjárt csodát is tett: a folyadék a földeket háromtenyérnyi magasságban ellepte.
Midőn kora hajnalban megjelent Háthor istennő, hogy folytassa az emberek mészárlását, csodálkozva látta, hogy a földek teljesen el vannak árasztva egy különös vörös színű folyadékkal. A folyadék visszatükrözte az ő félelmes oroszlánarcát, és ő közelebb hajolt, hogy jobban lássa magát. Eközben néhány csepp a száját érte, és szerfölött ízlett neki. Kezdett inni belőle, és nem is hagyta abba jó ideig, úgyhogy teljesen lerészegedett tőle. Így aztán nem jutott hozzá, hogy az embereket pusztítsa.
A napisten pedig mosolygott és örvendezett magában, hogy ezzel a csellel sikerült az embereket a pusztulástól megmentenie.
Hogyan tudta meg Ízisz a napisten legtitkosabb nevét?
Ízisz istennő bölcsességben embert és istent, élőt és halottat egyaránt felülmúlt. Nem volt egyetlen olyan dolog sem égen, sem földön, amit ő ne ismert volna, akárcsak a napisten, aki megvilágítja a földet. Csak egy dolgot nem ismert ez a mindentudó istennő: nem ismerte Ré, a napisten titkos nevét. Ez szerfölött (50) bántotta, és elhatározta, hogy valamilyen úton-módon kifürkészi.
Ré napisten legénységének élén mindennap ott ült bárkájában, felséges trónusán. Megöregedett ekkor már, keze és ajka reszketőssé vált, és egy alkalommal nyála kicsordult, és lehullott a földre. Ízisz ott termett, és a nyálból és agyagból kígyót formált. Azután elhelyezte egy keresztúton, ahol a nagy isten sétálni szokott.
A nagy isten nemsokára csakugyan megjelent palotája kapujában, és szokott sétájára indult. De ahogy a keresztútra ért, a kígyó megmarta. Tűz csapott ki az isten testéből. Eleinte szinte megnémult ijedtében, de aztán kiabálni, jajgatni kezdett, fel a magas égig. Mikor az isteni kilencség meghallotta az ijesztő hangokat, megkérdezte:
- Mi történt? Miért jajgatsz, ó, hatalmas isten?
De ő nem tudott mindjárt válaszolni. Ajkai reszkettek, és egész testében remegett. Testét úgy elárasztotta a méreg, mint ahogyan a Nílus elborítja a földeket áradás idején. Mikor végre összeszedte magát, így szólt hozzájuk:
- Gyertek ide hozzám, ti istenek, akik az én testemből keletkeztetek, ti istenek, akik énáltalam jöttetek létre. Tudatni akarom veletek, hogy mi történt velem. Valami szörny



E g y i p t o m i é s m e z o p o t á m i a i r e g é k é s m o n d á k Oldal: 31
megmart engem. Nem tudom, hogy micsoda, a szemeim nem látták soha, sejtelmem sincs róla, hogy mi lehetett voltaképpen. Akkor történt ez, mikor kiléptem a kapun, hogy megtekintsem a világot, melyet én teremtettem. Amikor a keresztúthoz értem, valami megszúrt engem, de nem tudom, hogy micsoda. És hogy szenvedek tőle! El sem tudtam képzelni, hogy van ekkora szenvedés. Nem igazi tűz, és nem igazi víz. A szívem lángban ég, testem reszket, és minden tagomat hideg borzongás rázza. Küldjétek hozzám gyermekeiteket, mert az istenek gyermekei csodálatos varázsigéket tudnak, majd ők megszabadítanak ettől a szörnyű szenvedéstől!
El is jöttek az istenek gyermekei, köztük Ízisz is, akinek csodálatos varázsigéi voltak a fájdalmak megszüntetésére. Így szólt a napistenhez: (51)
- Mi történt veled, ó, felséges isten? Miféle kígyómarástól gyengültél el ennyire? Talán gyermekeid közül emelte föl valamelyik ellened fejét? Ha így történt, majd én legyőzöm és visszaűzöm őt.
A napisten ily szókkal válaszolt Ízisznek:
- Éppen el akartam indulni, hogy sétálgassak Egyiptomban és az idegen országokban, mert szívem vágyott arra, hogy lássam azt, amit teremtettem. Mikor a keresztútra értem, valami megmart anélkül, hogy láttam volna. És hogy szenvedek tőle! Nem is igazi tűz, és nem is igazi víz, mégis hidegebb vagyok, mint a víz, forróbb vagyok, mint a tűz, s amellett hideg borzongás rázza tagjaimat. A szemem is elhomályosul, és nem látok. Az ég úgy rám nehezedik, mint a földre a legnagyobb hőség idején.
- Meggyógyítlak, ó, atyám - kiáltott fel Ízisz -, csak mondd meg nekem a te titkos nevedet, mert megszabadul a szenvedéstől az, akinek nevét a varázsigében megemlítem.
Ré így felelt:
- Én vagyok az, aki megalkotta a földet, a hegyeket és vizeket. Én vagyok az, aki megalkotta az eget, ahol az istenek lelke lakozik. Én vagyok az, aki szemeit kinyitva létrehozta a világosságot. Én vagyok az, aki szemét lehunyva létrehozta a sötétséget. Én vagyok az, aki szabályozza a Nílus áradását. Én vagyok az, aki megnyitotta az évet, és létrehozta a napokat és órákat. Én vagyok az, aki meggyújtotta az élő tüzet. Én vagyok Hepere hajnalban, Ré délben és Atum este idején.
Ré szavai után azonban a méreg keringése nem szűnt meg, és a nagy isten tovább szenvedett. Ízisz ekkor azt mondta neki:
- Amit te elmondtál, hatalmas isten, ez mind igaz, de nem tartalmazza a te igazi nevedet. Ha te ezt kimondtad volna, a méreg azonnal eltávozott volna belőled. Így tovább éget a lángja.
Ré isten erre így válaszolt:
- Tartsd hát ide a füledet, leányom, Ízisz, hogy az én igazi nevem átmehessen testemből a tiédbe. A legszentebb Ősisten rejtette el ezt a nevet, amelynek örökké titokban kell maradnia, ha meg akarom tartani helyemet millió évekig a napbárkában. De (52) most én, hogy a kínzó méregtől szabaduljak, megsúgom neked, és te soha senkinek ne áruld el, csak fiadnak, Hórusznak, ám őt is kötelezd esküvel arra, hogy nem adja tovább senkinek.
Ezzel megsúgta Ízisznek titokban tartott nevét. Ízisz erre a következő varázsigét mondta el:
- Távozz el, ó, kígyóméreg, távozz el! Hagyd el szavaimra a nap istenét, a lángoló istent! Én vagyok Ízisz, aki ezt a varázsigét kimondja. Távozz el, méreg! A nagy isten elárulta



E g y i p t o m i é s m e z o p o t á m i a i r e g é k é s m o n d á k Oldal: 32
legtitkosabb nevét, és most már Ré meggyógyul, és élni fog Ízisznek, az istenek úrnőjének hatalma által, aki a mérget kiűzte belőle.
Így tudta meg tehát Ízisz Ré napisten igazi nevét a méreg által, amelyet rábocsátott.
Thot isten meggyógyítja a gyermek Hóruszt
Ízisz megszülte Hóruszt, Ozirisz fiát a Nílus deltájában, a khemniszi mocsárban. Nem volt nála boldogabb anya. Ujjongva dédelgette, csókolgatta a kisdedet, szép dalokat énekelt neki. Mikor pedig elment hazulról, hogy beszerezze, amire a gyermeknek szüksége volt, jól elrejtette, hogy megvédje Tüphóntól, aki koldusnak öltözve errefelé csavargott, hogy Ozirisz után fiát, Hóruszt is elpusztítsa, mert Ozirisz trónusát ő akarta örökölni. De a mocsárban, a bozótok közt, nem lelt nyomára.
Mégis egyszer, mikor Ízisz hazatért, Hóruszt, ezt a csodálatosan szép, arányos testű gyermeket szörnyű állapotban találta. Könnye és nyála csurgott, szíve alig vert, teste egészen elgyengült, vérkeringése elállt. Ízisz rémülten kiáltott: - Itt vagyok, itt vagyok, kisfiam! - de a gyermek olyan gyenge volt, hogy még el sem tudott mosolyodni, még annyi ereje sem volt, hogy elfogadja anyja keblét, amelyből éltető tejet szívhatott volna, hogy gyötrő szomját eloltsa. Ízisz kétségbeesett. Nem volt ott senki, akihez (53) segítségért forduljon. Atyja az alvilágban, anyja a holtak birodalmában, férje a koporsóban - csak az ellenség volt a közelben, aki vesztére tör.
- Mit csináljak? Kihez forduljak? - jajgatott keservesen.
Jajgatására előjöttek a Delta lakói, és szívből sajnálták, de segíteni nem tudtak rajta. Csak egy asszony biztatta, hogy ne féljen, biztos, hogy nem az ellenség ártott a gyermeknek, hiszen itt a bozótban nem talált rá, hanem talán skorpió csípte meg, attól lett rosszul. És csakugyan, mikor Ízisz beszívta a gyermek lélegzetét, olyan volt az, mint a koporsóban fekvő halott bűze. Ebből biztosra lehetett venni, hogy az asszonynak igaza volt, a gyermekben méreg volt, skorpió mérge. Ízisz karjaiba vette, ringatta, és még hangosabban jajgatott:
- Hóruszt, az én kisfiamat, skorpió csípte meg!
Arra járt éppen akkor Nephthisz istennő, aki maga is sírva fakadt, amikor meghallotta Ízisz jajgatását. Odasietett hozzá, és így szólt:
- Ó, Ízisz, imádkozzál az éghez, hogy a napbárka megálljon, és Ré legénysége ne evezzen addig, míg Hórusz betegsége el nem múlik.
Ízisz így is tett jajkiáltásokat küldött az ég felé, és szava elérte a napbárkát. Az megállt, Thot isten rögtön leszállt róla, és odament Íziszhez.
- Ó, felséges Ízisz, mi történt? Mi bánt? Miért jajgatsz?
- Hogyne jajgatnék - felelte zokogva Ízisz -, mikor az én kisfiamban skorpió mérge van!
- Ne félj semmit, Ízisz - biztatta Thot -, Hórusznak nem történhet semmi baja, hiszen a nap bárkája őrzi. Én most jöttem onnan, és tudd meg, hogy a napkorong megállt, a világosság eltűnt, és addig nem is tér vissza, míg Hórusz meg nem gyógyul.
- Hát akkor segíts rajta, gyógyítsd meg rögtön, varázslatoddal űzd ki belőle a mérget, hiszen látod, mennyire szenved az én drága kisfiam!
Thot erre kiterjesztette karjait a gyermek fölé, és így szólt:



E g y i p t o m i é s m e z o p o t á m i a i r e g é k é s m o n d á k Oldal: 33
- Ó, Hórusz, Hórusz! Legyen erős a te szíved, és ne bágyadjon (54) el a méregtől! Ébredj fel, Hórusz, és örvendeztesd meg anyádnak, Ízisznek szívét! Te méreg, távozz el belőle, hullj be a földbe, hogy Hórusz meggyógyuljon, és a napbárka tovább haladhasson. Ré legénysége tovább evezhessen. Az áldozati ételeket szüntessék be, a templomokat zárják be addig, míg Hórusz meg nem gyógyul. A Nílus két forrása duguljon be, a növényzet száradjon el, míg Hórusz meg nem gyógyul. Ne lehessen a fényt és árnyat megkülönböztetni, az évet ne lehessen hónapokra, napokra és órákra beosztani, míg Hórusz meg nem gyógyul anyja örömére.
Ilyeneket mondott Thot varázsige gyanánt, és a kisgyermek mindjártjobban lett, és elfogadta az anyatejet. Azután Thot az ott összegyűlt khemmisziekhez fordult:
- Ti pedig, Delta lakói, vigyázzatok a gyermekre itt a földön, mint ahogy Ré napisten ügyel rá az égben. Vigyázzatok, hogy az ellenség rá ne találjon, hogy épségben felnövekedjék, és elfoglalja majd apja trónusát. Addig is terjedjen mindenfelé iránta a szeretet a jók között és a félelem a gonoszok között.
Így gyógyította meg Thot isten varázsereje a beteg Hóruszt.
A hajótörött története
A hajó lassan, engedelmesen úszott lefelé a Níluson. A messze Núbiából érkezett.
A hajó parancsnoka, az ifjú egyiptomi herceg, borús arccal szemlélte a rég nem látott jói ismert tájat. Ekkor kísérője, a sok világot bejárt, kiváló férfiú, akit a király adott melléje, így szólt hozzá:
- Örvendezz, herceg, hiszen hazaérkeztünk végre! A hajó kiköt, a cölöpöket leverik, és rákötik a hajókötelet. Nézd, mekkora az öröm hajónkon. Legénységünk épségben, veszteség nélkül tért haza, pedig messze vidékeken jártunk, Núbia legtávolabbi vidékét is felkerestük, elhaladtunk Szenmut előtt, és most íme, (55) mégis épségben hazaérkeztünk. Hallgass rám, herceg! Nemsokára a király előtt állasz. Tisztálkodj meg szépen, önts bőven vizet ujjaidra, és úgy állj a király elé. Bármit kérdez, okosan felelj, fennakadás nélkül beszélj, hiszen az embert gyakran a szája menti meg a bajtól, és szavaival leleplezheti gondolatát. Okosan viselkedj tehát!
- Jól van - felelte a herceg -, fölösleges ezt hangoztatnod. Úgyis tudom.
- Untat talán az efféle tanács? Nos, jó, akkor elmondok neked egy történetet, amely bizonyára érdekelni fog.
- Szívesen meghallgatom, ha érdekes - felelte a herceg.
- Sok esztendővel ezelőtt - kezdte el a kísérő -, mikor még ifjú voltam, hajóra szálltam, hogy társaimmal együtt a királyi ércbányákhoz menjek. De akkor nem a Níluson, hanem a tengeren hajóztunk. A hajó százötven rőf hosszú és negyven rőf széles volt. A legénység száma százötven fő volt, csupa válogatott egyiptomi, akik jártasak voltak a hajózásban, és éberen figyelték az eget és a vizet. Egyik nap jelezték, hogy vihar közeledik. A hajósok nem ijedtek meg, mert szívük bátrabb volt, mint az oroszláné. A vihar ki is tört. A tenger közepén jártunk ekkor, és az orkán elől igyekeztünk a parthoz közeledni. De hiába volt minden erőfeszítés, nem tudtunk megbirkózni a száguldó viharral és a nyolcrőfnyi magas hullámokkal, amelyek újra meg újra vízzel borították hajónkat. Végül is darabokra tört, és mi mind a tengerbe zuhantunk. Hiába volt oroszlánnál is bátrabb a



E g y i p t o m i é s m e z o p o t á m i a i r e g é k é s m o n d á k Oldal: 34
legénység, nem volt számára menekülés. Mind belefulladtak a tengerbe, egy sem menekült meg közülük. Nékem, ahogy ott a hullámokban vergődtem, egy deszkadarab akadt a kezembe, ebbe kapaszkodtam, és ennek köszönhetem megmenekülésemet.
A tenger hullámai egy szigetre sodortak. Három napig teljesen egyedül voltam. Egy fa odújában aludtam, nem volt velem senki más, csak az árnyékom. Negyednap, amikor már nagyon megéheztem, elindultam élelmet keresni. Szerencsém volt, találtam fügét, szőlőt, jóízű hagymát, uborkát, de nem ám csak itt-ott szórványosan, hanem olyan bőségben, mintha valaki ültette (56) volna. A patakban halat, a bokrok ágai közt madarat is fogtam, mindenből bőségesen volt a szigeten.
Jól teleettem magam, nem is tudtam mindent elfogyasztani. Aztán elővettem a tűzcsiholómat, és tüzet gyújtottam, hogy áldozatot mutassak be az isteneknek szerencsés megmenekülésemért. Ahogy készülődöm, egyszerre félelmes dübörgő hangot hallottam. Először azt hittem, a tenger hullámverése. Nem, nem az volt. A hang egyre közeledett, a fák megroppantak, a föld megrendült, és én rémülten takartam el arcomat. Mikor mégis ki mertem nyitni a szememet, azt láttam, hogy egy csodálatos kígyó közeledik felém, aminőt még elképzelni sem tudtam. A teste harminc rőf hosszú volt, a szakálla is több volt két rőfnél. Testét arany borította, szakálla pedig valódi gyönyörű lazúrkőből való volt. Előrehajolt, és felém tátotta száját. Én rémülten földre borultam előtte. Ő pedig így szólt:
- Hogy kerültél ide, te kicsi ember? Ha nem mondod meg, vedd tudomásul, hogy hamuvá fogsz válni, és eltűnsz mindörökre.
- Hajótörött vagyok, nem magamtól jöttem, a tenger hullámai vetettek ide -feleltem, de az ijedtségtől alig jött ki hang a torkomon.
- Látom, hogy beszélsz - mondta a kígyó -, de nem hallom, mit mondasz. No, várj csak, majd elviszlek valahová, ahol lepihenhetsz, és ott majd nyugodtan beszélhetsz.
Azzal óvatosan a szájába vett, és elvitt egy nyugvóhelyre, ahol szépen lefektetett anélkül, hogy fájdalmat okozott volna, anélkül, hogy kárt tett volna bennem. Ekkor újból megkérdezte:
- No most már mondd el, hogy jutottál erre a szigetre, kicsiny ember.
Most már bátrabban és hangosabban válaszoltam:
- Tengerre szálltam egy százötven rőf hosszú és negyven rőf széles hajón. A legénység száma százötven fő volt, csupa válogatott egyiptomi, akik jártasak voltak a hajózásban, és éberen figyelték az eget és vizet. Egyik nap jelezték, hogy vihar közeledik, még azt is megmondták, hogy mikorra várható. Nem ijedtek (57) meg, mert szívük bátrabb volt, mint az oroszláné. A vihar ki is tört. A tenger közepén jártunk, és akárhogy igyekeztünk is, nem tudtuk elérni a partot. A száguldó vihar újra meg újra nyolcrőfnyi hullámokkal csapkodta hajónkat, mígnem darabokra törte. A többiekkel együtt én is a tengerbe zuhantam, és bizonyára én is velük együtt elpusztultam volna, ha egy darab deszka kezembe nem kerül. Ebbe kapaszkodtam, és szerencsésen megmenekültem. Így hát most már tudod, hogy engem a tenger áradata vetett erre a szigetre.
Ő erre így válaszolt:
- Ne félj, kicsiny ember! Ne aggódj sorsod miatt, örülj, hogy hozzám kerültél. A nagy isten őrizte meg éltedet, ő hozott téged Kának, a léleknek erre a szigetére. Mindent megtalálsz itt, amit szem-száj megkíván. Tele van mindenféle csodás dologgal. Ezen a szigeten eltöltesz majd egy kis időt, mintegy négy hónapot. Mikor ez az idő letelik, egy



E g y i p t o m i é s m e z o p o t á m i a i r e g é k é s m o n d á k Oldal: 35
hajó érkezik majd ide Egyiptomból, olyan legénységgel, akiket te jól ismersz. Elmégy velük a királyi udvarba, eljutsz szülővárosodba, és késő öregségedben ott is fogsz meghalni. Micsoda öröm lesz majd beszélned az átélt szenvedésekről!
- Én magam is sok megpróbáltatáson mentem keresztül - folytatta a csodálatos kígyó. Valamikor gyermekeimmel és testvéreimmel együtt éltem itt. Egyszer azonban, mikor én nem voltam velük, egy csillag hullt le az égből, és elégette őket. Mikor megtaláltam holttestüket egy halomban, magam is majd halálra váltam. Terád más sors vár. Te erős vagy, szíved kitartó, te újra meg fogod ölelni gyermekeidet, megcsókolhatod feleségedet, viszontláthatod hazádat. Újra visszatérsz a királyi udvarba, találkozol testvéreiddel hidd el, ez a legszentebb dolog a világon!
Én arcra borultam előtte, és homlokommal megérintettem a földet, majd így szóltam:
- Hallgasd meg, ó, uram, amit mondok neked! Ha hazamegyek, beszélni fogok rólad a királynak, hírt adok neki hatalmadról és nagyságodról. Beszélni fogok mindarról, ami velem történt. Dicsőíteni foglak tégedet a városban, a nép és az ország (58) vezető emberei előtt. Bárányokat és szárnyasokat fogok levágatni neked égő áldozatul. Hajókat fogok küldetni hozzád, megrakodva Egyiptom kincseivel. Küldök neked olajat, illatszereket, tömjént, mindent, ami kedves egy istennek. Egy olyan istennek, aki jóságos az emberekkel szemben, aki egy távoli országban lakik, és akinek a legtöbb ember még a hírét sem hallotta.
Így szóltam, de a kígyó nevetett rajtam, mintha valami nevetséges dolgot mondtam volna, és így válaszolt:
- Ó, te kicsiny ember, nem kell nekem a te mirhád és tömjéned! Tudd meg, hogy én vagyok Punt ország királya, ahol a legtöbb mirha és tömjén terem. Kenőolajban, amit te küldeni akarsz, ugyancsak az én országom a leggazdagabb. Egyébként hiába is küldenél bármit. Ha te eltávozol innen, ez a sziget megsemmisül. A tenger hullámai mindörökre elárasztják.
Ezen beszélgetés után négy hónapra a hajó - úgy, ahogy ő előre megjósolta - feltűnt a láthatáron. Mikor láttam, hogy közeledik, felmásztam egy magas fára, onnan integettem nekik, s már messziről felismertem, hogy hazám fiai jönnek. Elmentem az isteni kígyóhoz, hogy jelentsem neki, de ő már mindenről tudott, és így szólt hozzám:
- Minden jót, kicsiny ember! Térj haza épségben, és öleld meg feleségedet és gyermekeidet. Tedd nevedet híressé a városban - csak ezt kívánom neked.
Én ekkor karomat összefogva arcra borultam előtte, ő pedig megajándékozott egy hajórakományra való mirhával, tömjénnel, kenőolajjal, balzsammal, fekete szemfestékkel, elefántagyarakkal, zsiráffarokkal, kutyákkal, cerkóf- és másfajta majmokkal és még sok egyéb drága holmival.
Én újra leborultam előtte, és dicsértem jóságát, ő pedig így szólt hozzám:
- Menj békességben, kicsi ember. Két hónap múlva hazaérkezel az udvarba, megöleled gyermekeidet, boldogan élsz tovább, és majd ha meghalsz, sírodban fogsz megújulni. Most pedig menj a hajóhoz, és hívd segítségül a legénységet, hogy berakodjanak. (59)
Így is tettem. A hajó legénysége előtt dicsőítettem e sziget urát, és ők is - mikor meghallották, hogyan bánt velem - ugyanezt cselekedték. Miután berakodtunk, hajónk megindult észak felé, a királyi székhely irányában. Két hónap múlva érkeztünk haza, úgy, ahogy ő azt megmondta. A király elé járultam, és megmutattam az ajándékokat, amelyeket a szigetről hoztam, ő köszönetet mondott nekem az ország fő hivatalnokai



E g y i p t o m i é s m e z o p o t á m i a i r e g é k é s m o n d á k Oldal: 36
előtt, és udvarába fogadott mint belső emberét. Szolgákat is adott nekem. Mindezt pedig azért mondtam el neked, hogy kövesd példámat. Viselkedj úgy, ahogy mondtam.
A herceg így válaszolt:
- Érdekes a történet, amit elmondtál, barátom, bár nem tudom, mennyi a dicsekvés szavaidban. De az én helyzetem más. Én nem hozok ajándékot a királynak, és lehet, hogy nem is lesz velem megelégedve. így hát nem érzem magamat olyan jól, mint te, mikor visszaérkeztél a hatalmas kígyókirály szigetéről. Vajon adnak-e vizet a madárnak azon a reggelen, amikor levágni készülnek őt? - tette hozzá borúsan.
Ezt a történetet elejétől végig a jó tollú és ügyes ujjú írnok, Amenen Amenitia írta (élet, üdv és egészség neki!).
A két testvér
Valamikor réges-régen élt egyszer két testvér, egy apától és egy anyától születtek. Az idősebbik neve Anubisz volt, a fiatalabbé Bata. Anubisz jóval öregebb volt, házasságban élt egy asszonnyal, az öccse pedig úgy élt a házukban, mint gyermekük. Minden tennivalót elvégzett, otthon ruhát szőtt a bátyjának, a mezőn pedig aratott, szántott.
Sokáig éldegéltek így teljes békességben. A fiatalabb testvér (60) őrizte a nyájat is, és este, mikor megtért bátyja házába, sohasem jött üres kézzel. Hozott a mezőről füvet, az erdőből fát. Azután megfejte a teheneket, és a tejet odatette bátyja elé, aki feleségével együtt evett és ivott. Bata pedig kiment az istállóba, és ott aludt a barmok közt.
Mikor a nap felkelt, és a föld megvilágosodott, Bata megfőzte az ételt, és bátyja elé rakta. Ezután kihajtotta barmait, hogy legeltesse őket a mezőn. Mikor az állatok mögött lépegetett, azok így szóltak hozzá:
- Jó a fű a folyó partján, hajts minket oda.
Bata értette az állatok beszédét, és arra a helyre hajtotta őket, amelynek dús füvét megkívánták. Ezt máskor is megtette, így aztán az állatok gyorsan gyarapodtak.
Egyik este így szólt az idősebb testvér az ifjabbhoz:
- Reggel fogj be, mert a föld már alkalmas a szántásra. Hozz ki magaddal vetőmagot is, nekifogunk a munkának.
Bata mindent úgy tett, ahogy a bátyja kívánta. Mikor a nap felkelt, és a föld megvilágosodott, együtt ment ki bátyjával a mezőre. Szorgalmasan dolgoztak, és szívük megtelt a munka örömével.
Így ment ez néhány napig, amikor egyszer elfogyott a vetőmag. Az idősebb testvér így szólt az öccséhez:
- Menj, siess haza, és hozz vetőmagot!
Bata nagy buzgón sietett haza. Mikor megérkezett a házukba, a bátyja felesége éppen a tükör előtt ült, és a haját fonta. Bata így szólt hozzá:
- Állj fel, kérlek, és adj nekem vetőmagot, hogy kivihessem a mezőre, ahol a bátyám vár engem. Siess, mert nem késlekedhetem!
Az asszony pedig így válaszolt neki:



E g y i p t o m i é s m e z o p o t á m i a i r e g é k é s m o n d á k Oldal: 37
- Menj magad, nyisd ki a csűrt, és hozd ki, amit akarsz. Nem hagyom félbe miattad a fésülködésemet.
Az ifjú erre keresett egy hatalmas nagy edényt, mert sok vetőmagot akart magával vinni. Meg is rakodott búzával, árpával. A vállára vette, és indulni akart, mikor az asszony így szólt hozzá:
- Mennyi súly van a válladon? (61)
- Búza három mérő, árpa két mérő, összesen öt mérő - felelte az ifjú.
- Milyen erős vagy! - hízelgett az asszony. - Én látlak itt mindennap, látom, milyen erős vagy, ne csodáld hát, hogy megszerettelek. Szeress te is engem, nem bánod meg, jó sorod lesz, szép ruhákat fogok neked szőni!
Az ifjú, mikor ezeket a gonosz szavakat hallotta az asszony szájából, olyan dühös lett, mint egy leopárd.
- Micsoda gyalázatos beszéd ez? Te olyan vagy nekem, mintha az anyám lennél, férjed pedig mintha az apám lenne. Ő nevelt fel engem, örök hálával tartozom neki. Hogy mersz tőlem ilyen gonoszságot kívánni? Nehogy még egyszer halljam tőled! Én nem fogom elmondani senkinek, soha nem csúszik ki a számon.
Így szólt, azzal újból vállára emelte terhét, és kiment a földekre bátyjához. Szorgalmasan dolgoztak egész nap. Mikor alkonyodott, az idősebb testvér hazament, a fiatalabb pedig még a nyáj után nézett, hogy hazaterelje istállójukba.
Az asszony pedig otthon halálos rettegésben volt, mert attól félt, hogy a fiatalabb testvér ígérete ellenére elmondja bátyjának az ő gonosz beszédjét. Ezért a következő cselt eszelte ki: zsírt és olajat vett be, hogy rosszul legyen, azonkívül összeverte magát, és testén-arcán ütések nyomait viselte.
Mikor férje hazatért, feleségét betegen fekve találta. Nem öntött vizet a kezére, mint máskor, nem gyújtott világot, a ház sötétben volt, ő pedig jajgatott és hányt. Férje ijedten kérdezte:
- Mi bajod?
- Beteg vagyok - nyöszörgött az asszony. - Öcséd nem mondott semmit?
- Erről semmit.
- Persze, erről hallgatott. De én mindent elmondok neked. Mikor délelőtt hazajött, hogy vetőmagot vigyen neked, engem egyedül talált a házban. Ekkor így szólt hozzám: "Jer, szeress engem. Ékesítsd fel hajadat, hogy még jobban gyönyörködjem benned." Így szólt hozzám, de én nem hallgattam rá, hanem így válaszoltam: „Micsoda gyalázatos beszéd! Hát nem vagyok-e (62) olyan, mint az anyád, és a bátyád nem olyan-e hozzád, mint az apád?" Erre ő megijedt, megvert, és fenyegetett, hogy ne merjem neked elmesélni ezt a dolgot... Most tudod, mi történt. Ha te ezek után őt életben hagyod, én halok meg. Ez vár rám, mert tudom, hogy este, amikor hazajön, és te kérdőre vonod, majd fehérre mossa magát, és te hitelt adsz szavainak.
Az idősebb testvért elborította a harag, dühös volt, mint egy leopárd. Megélesítette lándzsáját, és kezébe vette. Az istálló ajtaja mögé állt, hogy öccsét - amikor beterelte a nyájat - megölje.



E g y i p t o m i é s m e z o p o t á m i a i r e g é k é s m o n d á k Oldal: 38
A nap lenyugodott, az ifjabb testvér, szokása szerint jól megrakodva a mező füvével, hazaterelte a nyájat. Mikor az első tehén az istállóba ért, így szólt a pásztorához: - A bátyád ott áll az ajtó mögött lándzsájával, hogy megöljön téged. Menekülj!
Az ifjú megértette a szavakat, amiket az első tehén mondott. Ugyanezt mondta a második tehén is, mikor az istállóba lépett. Az ifjú erre az istálló ajtaja felé nézett, és megpillantotta bátyja lábait. Bátyja ott állt, lándzsájával kezében. Erre az ifjú ledobta terhét, és gyorsan futásnak eredt. Bátyja kezében a lándzsával, utána. A fiatalabb testvér ekkor Ré napistenhez könyörgött, mondván:
- Én jó uram, te vagy az, aki ítélsz az igaz és a gonosz felett, segíts rajtam!
Ré meghallgatta az ifjú könyörgését, és közte és bátyja között nagy folyót támasztott, mely tele volt krokodilussal. Egyik testvér az egyik, a másik a másik parton volt. Az idősebb testvér dühében öklét rázta, hogy nem tudta megölni öccsét. De az átkiáltott hozzá a túlsó partról:
- Ha emlékszel a rosszra, amivel vádolsz, ne feledkezzél meg a jóról sem, amit tettem neked. Menj vissza a házadba, és őrizd magad a nyájadat, mert én nem maradok tovább azon a helyen, ahol te vagy. Elmegyek a Cédrus-völgybe. Ha érzel még valamely testvéri hajlandóságot irántam, jöjj oda, és gondoskodj rólam, ha megtudod, hogy történt velem valami. Mert én ott kiveszem a szívemet, és egy cédrusfa virágjába rejtem. Ha ezt a cédrusfát kivágják, és a földre zuhan, akkor én meghalok, te pedig jöjj el, (63) hogy szívemet megkeresd. Ha hét évet is kell a keresésével töltened, ne und el, és ne sajnáld a fáradságot! Amikor sikerül majd megtalálnod, tedd egy fazék hideg vízbe, és akkor én újraéledek, és felelősségre vonom azt, aki ellenem vétkezett. Úgy fogod megtudni, hogy valami történt velem, hogy egyszer, amikor egy korsó sört adnak neked inni, a sör felforr korsójában. Akkor ne késlekedj tovább, ez szolgáljon neked figyelmeztetésül!
Aztán elindult a Cédrus-völgybe, bátyja pedig hazafelé ment. Sajnálta öccsét. Most már tudta, hogy oktalanul űzte el. Bánatában fejét tenyerébe hajtotta, és porral hintette be magát. Mikor hazaért, gonosz feleségét megölte, és testét a kutyáknak vetette oda.
Sok nappal ezután az ifjabb testvér a Cédrus-völgybe ért. Senki nem volt vele, magánosan élt, és vadászattal töltötte idejét. Este az alá a cédrusfa alá tért meg pihenni, amelynek virágjába a szívét rejtette.
Idővel aztán palotát épített magának, és megtöltötte mindenféle értékes holmival.
Mikor egy napon kiment a palotájából, találkozott az isteni kilencséggel, akik a világ ügyeiről tanácskoztak. Az isteni kilencség így szólt hozzá:
- Ó, Bata, a kilenc istenség szíve nagyon megesett rajtad! Itt élsz egyedül, elhagytad hazádat, bátyádnak, Anubisznak felesége miatt. Tudd meg, hogy bátyád megölte a rossz asszonyt.
Ré napisten pedig ezt mondta Hnumnak, a kosistennek:
- Alkoss egy asszonyt Bata számára, hogy ne kelljen itt egyedül élnie.
Hnum szót fogadott, és teremtett neki egy olyan asszonyt, akiben az összes istenekből volt valami, és szépségben felülmúlta a föld minden asszonyát. Eljöttek a sorsistennők is, a hét Háthor, akik megnézték az asszonyt, és mind azon a véleményen voltak, hogy ez az asszony erőszakos halállal fog meghalni.
Bata pedig nagyon-nagyon szerette feleségét. Amíg ő vadászni járt, az asszony a palotában várta. Bata lelkére kötötte:



E g y i p t o m i é s m e z o p o t á m i a i r e g é k é s m o n d á k Oldal: 39
- Ne menj ki, nehogy a tenger elragadjon, mert akkor nem tudnálak megmenteni. (64)
De az asszony nem fogadott szót, mert egyik nap, mikor Bata megint elment vadászni, kiment a cédrusfa alá sétálni. A tenger meglátta, és utána küldte habjait, hogy elragadja. Az asszony futásnak eredt, mire a tenger odakiáltott a cédrusfának:
- Tépj ki egy fürtöt a hajából számomra!
A cédrusfa teljesítette a tenger kívánságát. Kitépett egy fürtöt a menekülő asszony hajából, és a tengerbe dobta. A tenger a haj-fürtöt Egyiptomba vitte, és ott tette le, ahol a fáraó ruháit mosták. A hajfürt illata átjárta a fáraó ruháit. Nagy veszekedés támadt a ruhamosók között, mert azt mondták, hogy a fáraó ruháinak olajillata van, és hiába áztatták a ruhákat, az illatot nem tudták eltávolítani. Állandó veszekedés volt közöttük, de hiába, nem mentek vele semmire. Végre is kihívták az elöljárót, hogy az mondja meg, mit csináljanak.
Az elöljáró ki is jött, és nagyon kedvetlen volt a folytonos veszekedés miatt. Mikor éppen azon töprengett, hogyan lehetne ennek véget vetni, megpillantotta a vízben a hajfürtöt. Leküldetett érte, és fel is hozták neki. Az elöljáró a hajfürt illatát csodálatosan édesnek találta. Elvitte a fáraónak (élet, üdv és egészség neki!). A fáraó odahívatta tudósait és írnokait, hogy mondják meg, ugyan miféle hajfürt ez, amelynek ilyen csodálatos illata van. A tudósok és írnokok sokáig tanácskoztak, majd így szóltak:
- Ez a hajfürt Ré napisten egy leányáé. Ő maga egy idegen ország ajándéka lesz számodra. Küldess hát minden országba követeket, hogy keressék meg őt.
Őfelsége (élet, üdv és egészség neki!) így válaszolt:
- Nagyon tetszik nekem, amit ti mondtatok!
És szét is küldte követeit minden országba. Ezek egy idő múlva visszatértek jelenteni uruknak, hogy nem találták meg azt az asszonyt, akinek a hajából való a jó illatú fürt. Csak azok a követek nem jöttek vissza, akiket a Cédrus-völgybe küldtek, mert ezeket Bata megölte.
Erre sok embert küldött oda, még harci kocsikat is adott melléjük, hogy elhozhassák a nőt. Egy asszony is volt velük, aki azután, mikor Bata feleségére rátaláltak, ékszerekkel és sok más (65) csecsebecsével rávette, hogy menjen velük Egyiptomba. A nő hallgatott is rá, és egyszer - amikor Bata ismét vadászaton volt - megszökött velük.
Nagy volt az öröm egész Egyiptomban. Őfelsége (élet, üdv és egészség neki!) megkedvelte a nőt, és első háremhölgyévé tette. A nő azonban rettegett Batától, hogy bosszút áll hűtlenségéért, és azt tanácsolta a fáraónak, hogy vágattassa ki azt a cédrusfát, amelynek virágjába Bata a szívét rejtette. Tudta ugyanis, hogy akkor Batának meg kell halnia. Ezt még Batától hallotta, aki semmit sem titkolt előtte, mert azt hitte, hogy hűséges felesége lesz. Ily keservesen kellett csalódnia!
A fáraó csakugyan katonákat küldött, akik baltával kivágták a cédrusfát. Abban a pillanatban, amikor az a virág, melyben Bata szíve volt, a földre hullott, Bata holtan rogyott össze.
Sok nappal ezután Anubisz, Bata bátyja, hazamenvén kezet mosott, és azután egy korsó sört tettek eléje. A sör felforrt. Egy másik korsóval hoztak, azzal ugyanaz történt. Anubisznak eszébe jutottak öccsének szavai. Felöltözött, felvette saruját, egyik kezébe botot, a másikba fegyvert fogott, és elindult a Cédrus-völgy felé. Úgy volt, ahogy sejtette: öccsét ágyán fekve holtan találta. Anubisz sírt, zokogott, majd - emlékezve öccse szavaira



E g y i p t o m i é s m e z o p o t á m i a i r e g é k é s m o n d á k Oldal: 40
- elindult, hogy öccse szívét megkeresse. Három évig állandóan kereste, de nem találta. Mikor már a negyedik év is megkezdődött, már nagyon kívánkozott vissza Egyiptomba. Azt mondta magában:
„Reggel indulok haza."
Másnap, mikor a nap felkelt, és a föld megvilágosodott, utoljára még egyszer elment a kivágott cédrusfa helyére, és ismét keresgélni kezdett. Egy szőlőfürtöt talált.
- Hátha ez az - gondolta reménykedve —, megpróbálom.
Vitt egy fazék hideg vizet, és beledobta a szőlőfürtöt. Sok ideig nem történt semmi, és mikor jött az éjszaka, Anubisz elaludt. Reggel, mikor felébredt, látja ám, hogy a szőlőfürt elnyelte a vizet, és a következő percben ott állt előtte Bata, teljes nagyságában. De még nem volt benne élet. Erre Anubisz gyorsan szájába dugta a szőlőfürtöt, és Bata szíve ismét visszatért régi helyére. (66)
Nem lehet leírni azt az örömöt, amit a két testvér érzett, mikor újra találkoztak! Ölelték, csókolták egymást, majd letelepedtek, és késő estig beszélgettek. Bata végül is így szólt bátyjához:
- Én felelősségre akarom vonni feleségemet árulása miatt. Ezért most átváltozom bikává, mégpedig olyan szép tarka bikává, amilyet még senki sem látott. Te ülj a hátamra, s mire a nap felkel, odaérünk, ahol feleségem tartózkodik. Te majd odahajtasz engem a király elé, és meglátod, meg fognak téged ajándékozni arannyal, ezüsttel, amiért a fáraó elé vittél. Nagy csoda leszek én, az egész ország örvend majd nekem. Te pedig hazatérsz faludba.
Így is történt. Bata gyönyörű tarka bikává változott, Anubisz a hátára ült, és mire a nap felkelt és a föld megvilágosodott, már oda is értek, ahol a király tartózkodott. Hírt adtak róla őfelségének, aki - mikor meglátta - nagyon megörült neki. Vele örvendezett az egész ország. Nagy áldozati ünnepséget rendeztek Bata tiszteletére, bátyját pedig arannyal, ezüsttel megajándékozták. De a király a vagyon mellé még szolgákat is adott neki, így tért vissza falujába.
Sok nappal ezután történt, hogy Bata felesége sétára indult, és ekkor Bata eléje állott, és így szólt:
- Nézd, én élek.
- Ki vagy te? - kérdezte az asszony csodálkozva.
- Én vagyok Bata. Tudom, hogy a te biztatásodra vágatta ki a fáraó a cédrusfát, mert azt akartad, hogy elpusztuljak. De én élek, bikává változtam, és bosszút állok gonoszságodért.
A háremhölgy erre halálosan megrémült. Nem sok idő múlva, mikor együtt volt a fáraóval, és étellel-itallal kedveskedett neki, és a fáraó nagyon jó kedvében volt, az asszony így szólt hozzá:
- Esküdj meg, hogy teljesíted kívánságomat, amit most hallasz tőlem!
A király megesküdött. Az asszony így folytatta:
- Olyant kérek, amit könnyen teljesíthetsz. Adj nekem enni ennek a szép tarka bikának a májából.
A király nagyon elbúsult, sajnálta a gyönyörű bikát, de mert megesküdött, kénytelen volt elrendelni a bika levágatását. (67) Másnap, mikor a nap felkelt és a föld megvilágosodott,



E g y i p t o m i é s m e z o p o t á m i a i r e g é k é s m o n d á k Oldal: 41
nagy áldozati ünnepséget rendezett. Előhívatta első szolgáját, és megparancsolta neki, hogy vágja le a bikát. Ez szót fogadott, és társaival együtt leölte a bikát. De mikor a nyakába sújtott fejszéjével, két csepp vér a királyi palota mellé hullott. Az egyik a kapu egyik oldalára, a másik a másik oldalára. Két nagy perzeafa nőtt ki belőlük, mindkettő csodálatosan szép volt. Jelentették is a királynak (élet, üdv, egészség neki!).
- Íme, csoda történt, két nagy perzeafa nőtt ki a palota kapuja mellett.
Nagy volt az öröm miattuk az egész országban, és a király áldozatot mutatott be tiszteletükre.
Sok nappal ezután őfelsége megjelent palotájának ablakában, nyakában virágkoszorúval. Az ablakból látta a perzeafákat, és kedve támadt őket közelebbről megtekinteni. Felült hát fehéraranyból készült kocsijába, és kihajtott a palotájából, hogy közelebbről megszemlélje a fákat. Bata volt felesége, a háremhölgy követte a király példáját, és ő is kihajtott. A király leült az egyik perzeafa alá, a háremhölgy a másik alá. Az a perzeafa, amelynek árnyékában az asszony ült, megszólalt, és ezeket mondta:
- Hej, te álnok! Én vagyok Bata, akaratod ellenére is élek. Te vágattad ki a cédrusfát, így akartál elpusztítani, te öletted meg a bikát, aki én voltam, de látod, mégis élek!
Az asszony ekkor nem szólt semmit a királynak, de néhány nappal ezután, mikor a királynak kedveskedett, és a király jó kedvében volt, így szólt hozzá:
- Esküdj meg, hogy teljesíted kívánságomat, amit most hallasz tőlem!
A király megesküdött. Az asszony így folytatta:
- Vágasd ki nekem a kapu mellől azt a két perzeafát. Bútort szeretnék csináltatni belőlük.
A király elszomorodott, sajnálta a szép perzeafákat, de mert megesküdött, kénytelen volt elrendelni a fák kivágatását. Szakértő mesterembereket hozatott, akik ügyesen kivágták a két perzeafát. A király ott állt háremhölgyével együtt, és nézte, hogyan (68) dolgoznak. Ekkor egy parányi szilánk elpattant, és bejutott a háremhölgy szájába. Ez mit sem tudva róla, lenyelte. A kivágott fákból aztán bútorokat készítettek, ahogy az asszony kívánta.
Sok nappal ezután a háremhölgy gyermeket szült. A fáraónak jelentették:
- Fiúgyermeked született, felséges úr!
A fáraó nagyon megörült, azonnal dajkát rendelt a gyermek mellé, és szép számmal szolgálókat is. Nagy volt az öröm az egész országban. A gyermeket felnevelték. A király (élet, üdv és egészség neki!) az első órától kezdve nagyon szerette, és amikor felnőtt, kinevezte Etiópia helytartójának, majd pedig az ország trónörökösévé tette. Miután pedig már hosszú ideig trónörökös volt, a király pedig földi életét befejezte, és az égbe szállt, a trónörökös lett az új király. Mikor trónra lépett, megparancsolta:
- Hívják össze a nagy királyi tanács tagjait, hogy tudtukra adhassam mindazt, ami velem történt (mert ő maga volt Bata, aki a fa szilánkjából lett gyermekben újraszületett).
A tanácsnak elmondott mindent, majd előhozatta gonosz feleségét, halálra ítélte, és testét a kutyáknak vetette oda. Aztán odahívatta bátyját, és megtette trónörökösnek. Harminc évig volt Egyiptom királya, és mikor eltávozott az „élőkhöz", bátyja ült helyére.
Így végződött a két testvér története szép békességben. (69)



E g y i p t o m i é s m e z o p o t á m i a i r e g é k é s m o n d á k Oldal: 42
II. MEZOPOTÁMIAI MÍTOSZOK ÉS MONDÁK
Gilgames
Első tábla
Aruru, a sorsteremtő istenasszony megteremtette a hős Gilgamest. Testének kétharmad része isten, egyharmad része ember volt. Termete hatalmas, mint a vadbikáé. Senki sem múlta őt felül erőben, de bölcsességben sem. Ismert minden dolgot a világon, nem volt előtte rejtély vagy titok.
Uruk városának volt ő fejedelme, és ennek a városnak erős falakat épített, és Istárnak templomot emelt. Nem volt ezekhez hasonló sehol a világon, ilyent egyetlen eljövendő király és ember sem tud építeni. A város külső falának csúcsa mintha ércből lenne, a belső fal csupa égetett tégla. S az egész építkezés alapjait mintha a hét bölcs rakta volna le.
Gilgames nem kímélte magát, éjjel-nappal ügyelte a falak építését, de nem kímélte Uruk város lakóit sem. Mindenkit az építkezéshez hajtott. A fiút az apjától, a leányt az anyjától elválasztotta, a férjet a feleségétől, a menyasszonyt jegyesétől, nem ismert és nem adott pihenést. Nemcsak a szegényeket, hanem a gazdagokat és előkelőket is munkára kényszerítette. Az előkelők morogtak, zúgolódtak:
- Ez a Gilgames lenne Uruk erődjének védője? Ez lenne a mi bátor, tekintélyes és bölcs pásztorunk? Nem ilyent érdemeltünk, aki ily féktelenül garázdálkodik, és nem hagy nyugtot senkinek.
Meghallotta panaszukat Anu isten, és hívatta Arurut, a sorsteremtő istenasszonyt:
- Te teremtetted, Aruru, ezt az embert, alkoss most egy hozzá hasonlót, akinek ereje és vadsága felveszi vele a versenyt. Ez majd megfékezi Gilgamest, és Uruk városában ekkor majd békesség lesz.
Így szólt Anu, és Aruru teljesítette parancsát. Megmosta kezeit, agyagot vett fel, és megalkotta Gilgames ellenfelét, a félelmes (73) Enkidut. Bozontos szőr borította ennek egész testét, haja hosszú volt, mint egy asszonyé, fürtjei úgy lobogtak, mint a kalászok. Kint élt a vadonban, nem ismert embereket, népeket, országokat. Együtt legelészett a gazellákkal, együtt ugrándozott a vadállatokkal, mikor az itatóhelyre tartott.
Itt pillantotta meg egy vadász, aki csapdát állított a vadaknak. Először, másodszor, harmadszor csak távolabbról látta, de negyedszer szembekerült vele az itatónál. A vadász megdermedt a rémülettől, elengedte a zsákmányát, és futva futott, meg sem állt hazáig. Mikor az ijedtségtől magához tért, beszédre nyitotta ajkait, és így szólt atyjához:
- Atyám, láttam egy embert, aki a hegyekből jött, és aki erős, mint az oroszlán. Alakja magasabb a domboknál. Együtt legel a vadállatokkal, együtt megy velük az itatóra is. Nem merek vele szembeszállni, pedig szétrombolta a csapdákat, melyeket leraktam, és betemette a vermeket, amelyeket ástam. A puszta vadjait, amelyeket elfogtam, kiszabadította és másfelé terelte. Mondd, mit csináljak?



E g y i p t o m i é s m e z o p o t á m i a i r e g é k é s m o n d á k Oldal: 43
Apja szólásra nyitotta ajkait, és ezeket mondta a vadásznak:
- Fiam, Uruk városában él Gilgames király, nincsen nála erősebb a világon, ereje oly nagy, mint Anu istené. Menj el hozzá, mondd el neki, mit láttál, beszélj neki a hegyi emberről. Azt tanácsolom, kérj tőle egy asszonyt, aki bűbájával majd leigázza azt a szörnyeteget. Megismerteti vele a szerelmet, és emberré teszi.
A vadász hallgatott apja tanácsára, Uruk városa felé vette útját, felkereste Gilgamest, és így szólt hozzá:
- Ó, uram, Gilgames, halljad, mi történt velem. Vadászni voltam szokásom szerint, és egyszer csak megpillantottam egy bozontos embert, aki erős, mint az oroszlán. Alakja magasabb a domboknál. Együtt legel a vadállatokkal, együtt megy velük az itatóra is. Nem merek vele szembeszállni, pedig szétrombolta a csapdákat, amelyeket leraktam, és betemette a vermeket, amelyeket ástam. A puszta vadjait, amelyeket elfogtam, kiszabadította, és másfelé terelte. Adj nekem, uram, egyet Istár papnői közül, (74) aki bűbájával majd leigázza ezt a szörnyeteget. Megismerteti a szerelemmel, és ezáltal emberré teszi.
Gilgames meghallgatván a vadászt, odaadta neki Istár egyik papnőjét, s a vadász elvitte az itatóhoz. Szépsége annyira elbűvölte Enkidut, hogy szerelemre gyulladt iránta. De a puszta vadjai ettől kezdve megérezték, hogy mégsem közülük való, bizalmatlanok lettek iránta, kerülték és menekültek előle.
Enkidut nagyon lesújtotta, hogy eddigi hű társai elfordultak tőle. Térdei megroggyantak, szemeiből könny hullott. De már nem úgy gondolkozott és érzett, mint mikor maga is félig-meddig vadállat volt.
Visszament hát az asszonyhoz, leült a lábaihoz, felnézett reá, és figyelt arra, amit az mondott. Az asszony pedig ezeket mondta:
- Lám, már okosságról teszel bizonyságot, Enkidu. Nem keresed a vadak barátságát, hanem visszajöttél hozzám. De miért is élnél a vadállatokkal a pusztaságban? Kövess engem, bevezetlek Uruk városába. Ott majd látni fogod az erős falakat, a szent templomokat, Anu és Istár hajlékát. És ott látni fogod Gilgamest, a nagy erejű hőst, aki úgy uralkodik népe fölött, mint egy vadbika, és aki téged bizonyára szívesen fogad, ő lesz a barátod a vadállatok helyett.
Enkidu, aki barát után vágyott, meghallgatta az asszony szavait, és így szólt:
- Rajta hát, vezess engem Uruk megerősített városába, a szent templomokhoz, Anu és Istár hajlékához, ahol Gilgames él, a nagy erejű hős, aki úgy uralkodik népén, mint egy vadbika. Ha barátságába fogad, az nagyon jó lesz, de ha nem, akkor harcra hívom őt. Ha beérünk Uruk városába, így kiáltok majd: én vagyok az erős, nem Gilgames! Én vagyok az, ki meg tudja változtatni a végzetet. Nagy ereje van annak, aki a pusztaságban született!
Az asszony erre így válaszolt:
- Fel hát, Enkidu, induljunk, hogy megmutathasd magadat, és Gilgames megláthassa arcodat! Siessünk a megerősített Uruk városába, ahol most éppen ünnepelnek, mert munka után nagy (75) volt ott a tánc, a vigalom, Gilgames parancsolja így, aki nemcsak nagy erejű hős, hanem vidám ember is. Majd nézd meg, ha találkozol vele, micsoda erő és férfiasság ragyog rajta! Erejénél csak a bölcsessége nagyobb. Éjjel-nappal ügyeli a város építését, mindenkit munkára kényszerít, szegényt és gazdagot egyaránt. Ne bízd el



E g y i p t o m i é s m e z o p o t á m i a i r e g é k é s m o n d á k Oldal: 44
magadat, Enkidu! Az ő ereje nagyobb, mint a tiéd. Az istenek kedveltje ő, Anu, Enlil és Éa adta neki a bölcs értelmet, és mindenkinél jobban szereti Samas, a napisten.
Amíg ezek történtek, Gilgames álmot lát. Felkelvén anyjához, Ninszunhoz siet, hogy elmondja álmát:
- Anyám, álmot láttam az éjszaka. Csillagok jelentek meg az égen, s az egyik lezuhant rám, olyan erővel, mintha maga Anu lett volna. Próbáltam felemelni, nem bírtam, nagyon nehéz volt. Próbáltam lerázni magamról, de meg sem tudtam mozdítani. Uruk egész népe odasereglett, és körénk özönlött, az előkelők tolongtak hozzá, sokan a lábát csókolgatták. Végre sikerült lebírnom, és a te lábad elé tettem, mondván: te tetted versenytársammá... Ezt álmodtam. Mondd, anyám, mit jelentsen ez?
Gilgames anyja, a bölcs és minden tudományban jártas Ninszun asszony így válaszolt:
- Az égnek csillaga, mely lezuhant rád Anu erejével, és akit te fel akartál emelni, de nagyon nehéz volt számodra, s akit le akartál rázni, de meg sem bírtad mozdítani, s akit az én lábam elé helyeztél, nem más, mint a te versenytársad. De egyúttal erős barátod is, aki mindig melletted lesz. Utánad ő lesz a legerősebb az országban. Olyan ereje van, mint egy istennek. De mint mondám, nemcsak erős, hanem hűséges is. Soha nem feledkezik meg rólad. Ez a jelentése álmodnak.
Második tábla
Amíg Gilgames az álmát mesélte anyjának, Enkidu Istár papnője előtt ült. Már nem volt hegyi vad, el is felejtette, hol született. Az asszony ekkor szólásra nyitotta ajkát:
- Enkidu, olyan vagy, mint egy isten! Miért élsz te itt az állatok között, magad is, mint egy vadállat? Jöjj az emberek közé,(76) bevezetlek Uruk városába, ahol megismered Gilgamest, a páratlan hőst! Kelj fel hát a földről, és jöjj velem!
Enkidu hallgatott szavára. Szívéhez szólt ez a beszéd, felkelt a földről, és követte az asszonyt. Ez ruhát adott rá, felöltöztette.
És kézen fogva megindult vele. Útközben pásztorokkal találkoztak, akik megbámulták Enkidut, és étellel, itallal kínálták. Enkidu, aki eddig csak füvet legelt, és az állatok tejét szopta, nem tudta, mit kezdjen a kenyérrel, a borral. Az asszony ekkor így szólt hozzá:
- Láss hozzá az ételhez, Enkidu! Egyél kenyeret, ez hozzátartozik az élethez, és igyál bort, így szokás ez az emberek között.
Enkidu evett az ételből, kenyérből, míg jól nem lakott. Ivott a borból, nem is egy, hanem két pohárral, amitől vidám és gondtalan lett a viselkedése, ujjongott a szíve, az arca ragyogott. Bekente magát olajjal, és örült a ruhájának. Már-már egészen olyan lett, mint a többi ember. Hálából a pásztorok iránt, megóvta nyájukat az oroszlánoktól, farkasokat ejtett csapdába. A pásztorok nyugodtan alhattak, hiszen Enkidu volt az őrizőjük.
Azután mentek tovább a város felé, Enkidu ment elöl, az asszony mögötte. Mikor beértek Urukba, a nép köréjük gyülekezett, és mindenki csak Enkiduról beszélt. Bár termetre alacsonyabb volt, mint Gilgames, de tagjai erősebbnek látszottak. Hajzata olyan, mint Gilgamesé, de ez talán még erősebb, mint ő, hiszen, mint mondják, a vadállatok tejét szopta.
Az előkelők, akik gyűlölték Gilgamest, most ujjongtak:



E g y i p t o m i é s m e z o p o t á m i a i r e g é k é s m o n d á k Oldal: 45
- Íme, egy hős jelent meg, aki majd méltó ellenfele lesz az erőszakos Gilgamesnek.
Gilgames, mikor meghallotta a hírt Enkidu érkezéséről, eléje ment. A város piacán találkoztak. Enkidu Gilgames útjába állt, és nem engedte, hogy tovább menjen. Egymásnak rohantak, mint a bikák. Megrendült alattuk a föld, a kapuk bedőltek, az ajtók kiszakadtak, a házak fala megingott. De hiába, egyik sem bírt a másikkal. Mindketten keményen álltak lábukon, egyik sem mondhatta magát győztesnek, de legyőzöttnek sem.
Végre Enkidu így szólt: (77)
- Méltán vagy te, Gilgames, ennek az országnak vezére és királya. Nincs nálad hatalmasabb férfiú.
Erre Gilgames megölelte Enkidut, és a két hős örök és erős barátságot fogadott egymásnak.
Harmadik tábla
Gilgames, miután Uruk városát felépítette, elhatározta, hogy harcba indul Humbaba, a cédruserdők királya ellen. Enkidu megpróbálta lebeszélni tervéről. Szeme megtelt könnyel, szíve bánatos volt, és keservesen sóhajtozott. Gilgames megkérdezte:
- Miért könnyesek a szemeid, barátom? Miért szomorú a szíved? Miért sóhajtozol ily keservesen?
- Azért - válaszolta Enkidu -, mert én már nem vagyok a régi. Karjaim elgyengültek, erőm elhagyott. Hogyan tudnék én neked segíteni Humbaba ellen?
- Majd a küzdelem visszaadja a harci kedvedet! A cédruserdőben lakik a rettenetes Humbaba. Öljük meg őt mi ketten, és mentsük meg az országot ettől a veszedelemtől.
- Ismerem én őt, barátom — felelte Enkidu -, abból az időből, mikor a vadállatokkal arra kóboroltam. Óriási erdőben lakik, kétszer tízezer óra kell a bejárásához annak az erdőnek, ki merne oda behatolni? Humbaba ordítása olyan, mint a szél zúgása, szájából tüzet okád, lehelete halálos orkán. Miért vágyakozol ilyen egyenlőtlen harcra?
Gilgames pedig kinyitván száját, így szólt Enkiduhoz:
- Ó, barátom, ember élve még nem jutott az égbe. Csak az istenek élnek örökké. Az emberek napjai meg vannak számlálva. Amit tesz, annyi csak, mint a szellő. Ne félj hát a haláltól, éppen most! Inkább mondja a szád előre, ne félj! Én nem is félek, mert ha elesem Humbaba kezétől, hírnevem örökké megmarad, és az emberek azt fogják mondani: „Gilgames a vad Humbaba elleni harcban hősként esett el."
Ezek után Enkidu követte Gilgamest. Mielőtt azonban elindultak volna a cédruserdők felé, a város vénei összegyűltek, szólásra nyitották ajkukat, és így szóltak Gilgameshez: (78)
- Ne bízd el magadat saját erődben, Gilgames! Itt van a társad, Enkidu, ő menjen elöl, mert aki elöl megy, az védi a mögötte jövő barátját. Enkidu már járt ott, ismeri az utat, oltalmazhat téged. Ö már sok csatát látott, járatos a harcban, ő védjen téged, a barátját, óvjon a csapdáktól, hogy beléjük ne zuhanj.
Aztán Enkiduhoz fordulva így folytatták:
- Mi, Uruk város vénei, rád bízzuk a királyt, Enkidu! Hozd vissza őt nekünk sértetlenül!



E g y i p t o m i é s m e z o p o t á m i a i r e g é k é s m o n d á k Oldal: 46
Mikor a vének eltávoztak, Gilgames így szólt Enkiduhoz:
- Most pedig, barátom, menjünk a nagy palotába, az én anyám, Ninszun, a hatalmas királynő színe elé. Ninszun bölcs járatos minden tudományban, okos tanácsokat fog nekünk adni utunk elé.
Kézen fogva ment Gilgames és Enkidu a nagy palotába Ninszun, a hatalmas királynő elé. Mikor a palotába értek, Gilgames előrelépett:
- Ó, Ninszun, azért jöttünk, hogy elmondjuk: messzi földre akarunk indulni, Humbaba országába, ismeretlen utakon, bizonytalan küzdelemre. Addig a napig, amíg visszatérek, amíg a cédruserdőt ledöntöm, és kiűzök onnan minden gonoszat, amit Samas napisten gyűlöl, imádkozzál Samashoz értem!
Ninszun pedig fia beszédje után bement a szobájába, felöltötte legszebb ruháját, mely illett termetéhez, nyakába ékszert tett, mely illett kebléhez, fejére aranykoronát, aztán felment a lépcsőn, fel a ház tetejére, ahol tömjénáldozatot mutatott be Samasnak. Karjait kiterjesztve így kiáltott fel:
- Ó, Samas, miért adtad nekem gyermekemül Gilgamest, akinek annyira nyugtalan a szíve? Íme, most is arra ösztönzöd, hogy messzi földre induljon, Humbaba országába, ismeretlen utakon, bizonytalan küzdelemre. Addig a napig, amíg visszatér, amíg a cédruserdőt ledönti, és kiűz onnan minden gonoszat, amit te gyűlölsz, addig én sírok, gyászolok. Hozd vissza, ó, hatalmas isten, fiamat sértetlenül! Aja, a te feleséged, emlékeztessen téged újra meg újra Gilgamesre, és éjjel, mikor te nyugszol, ő ajánlja az éjszaka isteneinek védelmébe! (79)
Negyedik tábla
Elindult a két hős, hogy megküzdjön a cédruserdő őrével, a szörnyű Humbabával. Miután húsz mérföldet megtettek, egy kissé megpihentek, majd újra útnak eredtek, és még harminc mérföldet tettek meg. Egy nap alatt öven mérföldet jártak be, csak azután dőltek le aludni.
Így folytatták tovább is. Három nap alatt másfél hónapi utat tettek meg. El is értek hamarosan Humbaba erdejéhez. Gilgames kissé megrettent a nagy feladattól, de Enkidu így bátorította:
- Arra gondolj, hogy mit mondtál Urukban! Azt mondtad nekem, állj fel, menjünk, hogy minél előbb megölhessük őt, a gonoszt. Ezt mondtad nekem te, Uruk sarjadéka!
Enkidu szavaira visszatért Gilgames önbizalma, és így szólt:
- Igazad van, barátom. Nosza menjünk, induljunk, nehogy elfuthasson, nehogy eltűnhessen előlünk az erdő sűrűjében. Mint mondják, hét réteg halálos villámlásba burkolózott, úgy védi magát, de mi majd elpusztítjuk mind a hetet.
De most meg Enkidut fogta el a gyengeség, és így szólt Gilgameshez:
- Ne menjünk be mégse az erdőbe! Karomban nincs erő, jobb, ha visszafordulunk.
Gilgames szólásra nyitotta ajkát, és így beszélt:
- Kedves barátom, te járatos vagy a harcban, ismered a cédrus-erdőt, én itt vagyok veled, miért csüggedsz hát? Most, mikor megtettük az utat, és a cél előtt vagyunk, most



E g y i p t o m i é s m e z o p o t á m i a i r e g é k é s m o n d á k Oldal: 47
forduljunk vissza? Ne félj a haláltól, fogd meg a ruhámat, nem történik semmi bajod. Karodat el fogja hagyni a gyengeség. Állj hát fel, barátom, és induljunk együtt az erdőbe!
Ötödik tábla
Csendesen állt ott a két hős barát, figyelték az erdőt, nézték a magas cédrusfákat és az erdőbe vezető ösvényt. Egy csapás látszott ott, azon szokott Humbaba járni. Egyenes volt az ösvény, könnyen lehetett járni rajta. Nézték a cédrusokkal borított hegyet, az istenek lakhelyét, Irnini istennő trónusát. Buján tenyésztek a (80) cédrusok a hegy lejtőjén is. Hatalmas árnyékuk felüdülést nyújtott, lombjaik búvóhelyet kínáltak.
Mikor bealkonyodott, a két barát nyugovóra tért. Elaludtak. Éjfélkor Gilgames felébredt álmából, és így szólt Enkiduhoz:
- Álmot láttam, barátom. Azt álmodtam, hogy te szóltál hozzám, pedig te meg sem mozdultál. Hát akkor miért ocsúdtam fel, mi riasztott fel álmomból?
Második álmom ijesztő és félelmes volt. Azt álmodtam, hogy egy nagy hegy dőlt össze, a lábaimra omlott, és földre terített engem is. Hirtelen vakító fény gyulladt ki, s a fényben egy ember jelent meg, a legderekabb férfi, akit csak valaha láttam. Kihúzott engem a hegy alól, vizet adott innom, szívemet megnyugtatta. Mondd, mit jelenthet ez az álom?
Enkidu így válaszolt:
- Barátom, ez a te álmod jót jelent. A nagy hegy, amit láttál, nem más, mint Humbaba. Meg fogjuk ragadni, megöljük, és kiterítjük a testét. Az a derék férfiú pedig, akit álmodban láttál, nem más, mint maga Samas, a ragyogó napisten. Ő segít majd bennünket nagy tervünkben.
Ezután a két hős továbbindult. Miután húsz mérföldet megtettek, egy kissé megpihentek. További harminc mérföld után éjjeli szállást készítettek maguknak. Gilgames állát térdére hajtotta, s az álom, az emberek menedéke, hatalmába kerítette. Hirtelen felriadt, és így szólt Enkiduhoz:
- Nem te szólítottál, barátom? Nem te érintettél meg engem? Akkor miért riadtam fel? Mitől rettentem meg? Miért dermedtek meg a tagjaim? Talán egy isten járt erre? Mert egy újabb álmot is láttam, barátom. Félelmes volt ez az álom. Az ég mennydörgött, a föld dübörgött, eltűnt a világosság, leszállt a sötétség. Villámok cikáztak, láng csapott ki a gomolygó felhőkből, és benne a halál hullott alá. Ezután a fény eltűnt, a láng kialudt, és minden hamuvá vált. Mondd, Enkidu, mit jelentsen ez az álom?
Enkidu megnyugtatta Gilgamest, hogy ez az álom is Humbaba vesztét jelenti. Gilgames megnyugodott. Másnap reggel baltát vett kezébe, és nekifogott, hogy a cédrusokat kivágja. A fejsze (81) csattogása messzire hallatszott. Amikor Humbaba meghallotta, éktelen düh fogta el, és így ordított:
- Ki jött az én erdőmbe?! Ki döntögeti a fákat, amelyek az én hegységemben nőttek?! Ki meri kivágni az én fáimat?!
Erre a szörnyű bömbölésre a két hős megijedt, de ekkor az égből így szólt hozzájuk Samas napisten:
- Ne féljetek! Menjetek közelebb hozzá! Gilgames pedig így imádkozott:



E g y i p t o m i é s m e z o p o t á m i a i r e g é k é s m o n d á k Oldal: 48
- Ne felejtsd, ó, hatalmas napisten, hogy oltáraidat helyreállítottam. Segíts most engem a nagy harcban!
Samas, a mennybéli napisten, meghallgatta Gilgames kérését. Pusztító szeleket támasztott Humbaba ellen, az Északit, a Forgószelet, az Orkánt, a Viharszelet, izzó szelet, hideg szelet, zivataros szeleket, a sasok szelét, és mind a nyolc szelet ellene fordította. Ezek üvöltve támadtak Humbabára, szemeit megvakították, nem tudott egy lépést sem előretenni, de visszafelé sem. Végül is könyörgésre fogta a dolgot:
- Könyörülj rajtam, Gilgames! Elismerlek rokonomnak, és szolgád leszek. Neked adom mind a cédrusfáimat, csak kíméld éltemet!
De Enkidu így szólt:
- Ne hallgass szavaira! Végezz vele! Oltsd ki élete lángját! Gilgames hallgatott Enkidu szavára, és fejszéjével odavágott
Humbaba nyakára. Enkidu ugyanezt még kétszer megismételte, mire Humbaba elterült a földön, ők pedig levágták Humbaba fejét.
Hatodik tábla
A két hős Humbaba legyőzése után visszatért Uruk városába, ahol örömmel, lelkesedéssel fogadták őket. Gilgames pedig lement a forrás vizéhez, megtisztította fegyvereit, majd önmagát is, lemosta magáról az út porát, megmosta kezét, haját megfésülte, hajfürtjeit vállára vetette. Levetette beszennyeződött ruháit, tisztát vett magára, egy rojtokkal díszített köpenybe burkolózott, amit vállszalaggal erősített fel. Végül a fejére tette a koronát. (82)
A felséges Istár istennő így látta meg, és szépségétől szerelemre gyúlt. Így szólt hozzá:
- Jer, Gilgames, szeress engem. Légy a férjem, én pedig a feleséged leszek. Aranyból és drágakőből kocsit készítek neked. A kerekei is aranyból lesznek, minden egyéb sárgarézből. Lassú járású öszvérek helyett olyan lovakat foghatsz be, amelyek gyorsak, mint a vihar démonai. Áradó cédrusillat közepette lépsz be majd házunkba. Amikor átléped a küszöböt, az megcsókolja a lábadat. Királyok alázkodnak majd meg előtted, hercegek és főurak. Ami a hegyeken és a síkságokon terem, annak a jövedelme mind téged illet majd, neked adózik minden. Dús lesz itt az élet, a kecskék három gidát szülnek egyszerre, a juhok ikreket. Ökreidnek nem lesz párja az egész világon.
Ezeket hallván Gilgames szóra nyitotta ajkát, és így szólt a dicsőséges Istárhoz:
- Nem leszek a férjed, és te nem lész a feleségem. Nem kell az aranykocsid, és nem kellenek szélvészröptű lovaid. Nem kell a hegy és völgy adója, nem kell semmi tőled. Tudom én, hogy mi az ára ennek, tudom, hogyan bántál eddig kedveseiddel. Te olyan vagy, mint a tűzhely, amelynek melege szétoszlik a hidegbe. Olyan vagy, mint egy ajtó, mely nem tartja vissza a vihart, a szelek rohamát. Olyan vagy, mint a palota, mely rászakad az erősre, és összezúzza. Olyan vagy, mint a szurok, mely bepiszkítja azt, aki viszi. Olyan vagy, mint a vizestömlő, mely benedvesíti azt, aki cipeli. Olyan vagy, mint a cipő, mely szorítja a lábat. Melyik kedvesedet szeretted te egyáltalán? Közülük melyik örülhetett neked igazán? Várj, majd felsorolom őket: Tammúz, fiatalkori kedvesed csalódott a szerelmedben, és éveken át sírt, búsult miattad. Azután a tarka tollú madarat szeretted - utána ütötted, verted, és eltörted a tollait. Azóta is az árokban ül, és azt



E g y i p t o m i é s m e z o p o t á m i a i r e g é k é s m o n d á k Oldal: 49
kiáltja: ,Jaj, a szárnyam!" Szeretted a hatalmas erejű oroszlánt is. Szeretted, és mégis hét vermet ástál neki. Szeretted a harcban híres paripát is. Korbácsot, sarkantyút, ostorcsapást rendeltél neki, és hét mérföldet kellett neki nyargalnia, piszkos vizet adtál neki inni, anyja siralmára! Azután szerelemre gyulladtál a pásztor iránt. Ez (83) naponta kis gödölyéket vágott le számodra, de te, hálátlan, ütlegelted, farkassá változtattad, úgyhogy a saját bojtárjai kergették el nyájától, és saját kutyái combjába haraptak. Ezután megszeretted Isullánut, atyád kertészét, aki kosárban vitte neked a datolyát, és naponként gazdagon megrakta asztalodat. Te odamentél hozzá, és szerelmét akartad. De Isullánu elutasított, mire te haragodban vakonddá változtattad. Így bántál te azokkal, akiket kiválasztottál. Ha engem szeretnél, velem is csak úgy bánnál, mint velük.
Így szólt Gilgames, amire Istárt harag és düh töltötte el, és felszállt az égbe. Atyja, Anu és anyja, Antu elé járult:
- Ó, atyám, Gilgames súlyosan megsértett! Durva, nyers szavakkal támadt rám, felsorolta hírhedt tetteimet, züllöttséggel és romlottsággal vádolt engem. Ó, atyám, büntesd meg őt keményen!
Anu beszédre nyitotta ajkát, és így válaszolt:
- Te bizonyára el akartad csábítani őt, ezért sorolta fel hírhedt tetteidet, említette züllöttségedet és romlottságodat.
- Ó, atyám - mondotta Istár -, teremts egy égi bikát, hogy megbüntesse, eltapossa Gilgamest. Ha nem teszed ezt meg nekem, összetöröm az alvilág kapuit, kiengedem onnan a holtakat a földre, úgyhogy több lesz a halott, mint az élő.
- De hogyha megteszem azt, amit kértél, Istár - felelte Anu —, gondoltál-e arra, hogy akkor itt hét évig éhínség lesz? Az az égi bika felfal mindent, nem marad gabona a népnek, fű az állatoknak!
Istár megnyugtatta atyját:
- Tettem félre gabonát bőven a nép számára, gondoskodtam fűről a barmoknak. Ha hét terméketlen év lesz is, elég lesz az eleség embernek és állatnak egyaránt.
Erre Anu megteremtette az égi bikát. Lába, mint négy oszlop, háta, mint a hegy gerince, homloka, akár egy kőszikla, két szarva félelmes fegyver. Amikor életre kelt, Anu lebocsátotta az égből. A földre érve nagy tömeg ember gyűlt össze csodájára, amire a bika fejét leszegve csak egyet fújt, és ezzel olyan vihart támasztott, hogy emberek százai repültek fel és sodródtak halálba. (84)
Hírét vette az égi bikának a két hős is, Gilgames és Enkidu. Haladék nélkül fegyvert ragadtak, és elindultak, hogy megküzdjenek vele. A nép hátrább vonult, és csak a dombokról, a házak tetejéről nézte, hogyan vív meg a két hős a szörnyű bikával. Először és másodszor csak lélegzetével akarta őket is elsodorni, de hiába, a két hős rendületlenül állott. Harmadszor a bika Enkidura rontott, az ügyes csellel elhajolt lábai és öklelő szarvai elől. Majd egy ugrással ott termett, és megragadta a bika szarvait. Ámde az dühösen tajtékzott, és farkának egyetlen csapásával messzire röpítette Enkidut.
De ott volt Gilgames! Most ő ragadta meg a bika szarvát, olyan erővel, hogy meg sem tudott moccanni. Azután már csak fél kézzel szorította, a másik kezébe kardot fogott, és a nyaka tövén halálos döfést ejtett rajta. Elterült az égi bika roppant nagyságában, ők pedig kitépték a szívét, és Samas napisten oltárára helyezték. Azután leültek pihenni. Enkidu így szólt Gilgameshez:



E g y i p t o m i é s m e z o p o t á m i a i r e g é k é s m o n d á k Oldal: 50
- Dicsőséget szereztünk, barátom, amiről még sokáig fognak emlékezni.
Istár pedig féktelen dühében felszállt a megerősített Uruk falára, onnan az erődökre, és így átkozódott:
- Jaj Gilgamesnek, aki megsértett engem, mert leölte az égi bikát!
Mikor Enkidu ezt meghallotta, leszakította a bika combját, és Istár arcába vágta.
- Ha elérnélek - mondta -, úgy bánnék el veled, mint a bikával. A beleit karjaidra akasztanám.
Istár pedig templomának papnőit és szolgálóit összehívatta, akik nagy sírást rendeztek az égi bika combjai felett.
Gilgames kézműveseket hívatott. A kézművesek megbámulták a bika szarvainak vastagságát, mindegyik harminc mina követ tett ki. A burkolata mindegyiknek kétujjnyi vastag volt. Gilgames a szarvakat elvitte, és fejedelmi hálószobájában akasztotta fel.
A két barát ezután megmosta kezét az Euphratész vizében. Megölelték egymást, majd lóra ülve végiglovagoltak Uruk piacán. Uruk népe összegyűlt, hogy láthassa őket. A város énekesnői így énekeltek: (85)
- Ki a legragyogóbb a hősök között? Ki a legdicsőbb a férfiak között? Gilgames a legragyogóbb a hősök között. Enkidu a legdicsőbb a férfiak között.
Gilgames ünnepséget rendezett palotájában. A két hős azután éjjeli nyugvóhelyére tért. Elaludtak. Enkidu álmot látott. Mikor felébredt, megkérdezte Gilgamest:
- Mondd, barátom, miért ültek össze a nagy istenek tanácskozásra?
Hetedik tábla
Enkidu azután így folytatta:
- Halljad az álmot, amelyet az éjszaka láttam: a nagy istenek, Anu, Enlil, Éa és Samas napisten tanácskozásra ültek össze. Anu így szólt Enlilhez: „Mivel megölték az égi bikát, de megölték Humbabát is, és kiirtották a cédruserdőt, egyiküknek meg kell halnia..." Enlil így válaszolt: „Enkidunak kell meghalnia. Gilgames nem halhat meg." Ekkor az égi Samas ezt mondta a hatalmas Enlilnek: „Nemde, az én kedvezésemmel történt, hogy megölték Humbabát és az égi bikát? És ezért most Enkidu ártatlanul haljon meg?" Enlil dühbejött Samas szavai miatt, és így szólt: „Persze, te mindennap leszálltál hozzájuk, és biztattad őket."
Ezeket mondván Enkidu sírva fakadt, könnyei patakzottak, majd így szólt Gilgameshez:
- Ó, barátom, testvérem, drága testvérem, látod, nekem kell meghalnom helyetted! Le kell mennem a halál szellemének ajtajához, hogy többé sohse lássam testvéremet!
Majd pedig elátkozta Istár papnőjét, aki szerelmével megigézte, elcsalta az állatok közül, felöltöztette, enni-inni megtanította, emberré tette.
Mikor Samas meghallotta ezeket a szavakat, lekiáltott hozzá az égből:
- Ó, Enkidu, miért átkozod el azt a nőt, aki enni tanított olyan ételekből, melyek egy istenhez is méltóak, és inni tanított királyokhoz méltó italokból, aki finom ruhába öltöztetett, és a nemes Gilgames barátságát számodra megszerezte? És nem helyezett-e



E g y i p t o m i é s m e z o p o t á m i a i r e g é k é s m o n d á k Oldal: 51
most is kebelbarátod olyan fekvőhelyre, ahol nem zavarja semmi (86) nyugalmadat, és ahol a legnagyobb urak csókolják lábadat? Ha leszállsz a halál szelleméhez, Uruk város népe megsirat téged, és a vidám nép jajgatni fog miattad, Gilgames pedig gyásza jeléül megnöveszti haját, azzal burkolja be magát, és oroszlánként bolyong majd a sivatagban.
Így szólt Samas, a napisten, és szavaira Enkidu megnyugodott. Igazat adott a hatalmas napistennek, visszavonta átkait, melyeket a papnőre szórt, aki szerelmével emberré változtatta, és Gilgames barátságát neki megszerezte. Majd Gilgames felé fordulva így folytatta:
- Halljad, mit álmodtam tovább. Egy démon jelent meg előttem, és megmutatta nekem az alvilágot. Reám tekintett, majd kézen fogva a sötétség házába, az Irkalla hajlékába vezetett. A házba, amelyet senki sem hagyhat el, ha egyszer oda belépett, azon az úton vezetett, amelyen nincs visszatérés és a házba, melynek lakói sötétségben élnek, fényt soha nem látnak. Az ottlakók madárruhába vannak öltözve, tolluk van ruha helyett. Por az italuk és agyag az ételük. A por házában, ahová beléptem, láttam királyokat, akik régen uralkodtak országok felett, s akiknek elvették koronájukat, hercegeket, akik koronák számára születtek. Anu és Enlil hasonmásai, akik valamikor sült húsokat ettek, és hideg vizet ittak a tömlőkből, most agyagot esznek, és port isznak. A por házában, ahová én beléptem, együtt van a főpap és a tanítvány, az előénekes és az olajkenők, a nagy istenek körül pedig Etana és Szumukán. Itt él Ereskigál, az alvilág királynője, előtte térdel Bélitszéri, az alvilágjegyzője. Egy táblát tart kezében, arról olvas fel neki. Mikor engem meglátott, így szólt: „Hogy kerül ez ide?..." Akkor felébredtem.
Így mondta el Enkidu szörnyű álmát Gilgamesnek. Elmúlt az a nap, melyen az álmot látta. De többé nem is kel föl, ágyához van kötve Enkidu, az első, a második napon. Szenvedése nem csökken, fájdalmak gyötrik, kínja egyre növekszik. A harmadik, negyedik, ötödik nap még fokozódik, és így megy ez a tizenkettedik napig, míg végre embertelen kínjaitól megváltja a halál, és lelke leszáll az alvilágba. (87)
Nyolcadik tábla
Enkidu meghalt. Gilgames összehívatta Uruk város véneit, és előttük siratta el barátját:
- Figyeljetek rám, vének, figyeljetek szavamra! Enkidu miatt sírok, keservesen nyögvezokogva, mint a siratóasszonyok. Mintha bárdomat az oldalamról, tőrömet az övemről, pajzsomat, ünnepi ruhámat, leggazdagabb köntösömet rabolta volna el egy gonosz démon! Ó, barátom, ki ifjabb voltál nálam, ki vadásztál a begyek vadszamaraira és a sivatag párducaira, most itt kellett hagynod engemet! Együtt győztünk le minden ellenséget, együtt jártuk be a hegyeket, együtt fogtuk le és öltük meg az égi bikát, és együtt győztük le Humbabát, ki a cédruserdőben lakott! És most halálos álom telepedett rád. Nem hallasz engem, nem emeled reám tekinteted...
Így siratta Gilgames Enkidut. Megérintette szívét, de az nem dobogott. Azután letakarta, mint egy menyasszonyt, úgy borult rá, mint egy oroszlán, mint egy oroszlánanya, kinek elrabolták kölykeit. Fel-alájárkált a halott Enkidu fekhelye előtt, haját tépte, feldúltan zokogva. Majd pedig így szólt:
- Díszes, tiszteletre méltó helyre temettetlek el, Enkidu, olyan nyugvóhelyre, hogy a föld fejedelmei csókolhassák lábadat. Uruk város népe megsirat és meggyászol téged, a vidám nép jajgatni fog miattad. Én pedig megnövesztem hajamat, azzal borítom be testemet, oroszlánbőrbe öltözöm, és úgy bolyongok a sivatagban.



E g y i p t o m i é s m e z o p o t á m i a i r e g é k é s m o n d á k Oldal: 52
Kilencedik tábla
Gilgames nem tudott megvigasztalódni. Bolyongott a pusztaságban, keservesen sírva Enkidu után, de magát is siratta:
- Ha meghalok, én is csak olyan leszek, mint Enkidu. Szomorúság szállt szívembe, a haláltól rettegve bolyongok a pusztaságban. Ezért elhatároztam, hogy elmegyek ősömhöz, Ut-napistim, Ubartutu fiához, hogy megtudjam tőle, miként tudnám elkerülni Enkidu sorsát. Minél gyorsabban szeretnék haladni, de mikor az éjjel elértem a hegyi ösvényeket, oroszlánokat láttam, és félelem vett rajtam erőt. Az égre emeltem (88) fejemet, Szin istenhez imádkoztam: Ments meg engem, hatalmas isten!...
De a félelem nem tartotta vissza Gilgamest Ut-napistimhez vezető útjában. Addig-addig ment hegyen-völgyön, folyón-tengeren át, míg elérte a világ végén levő hegységet. Ennek a hegységnek a neve Masu. Ez őrködik a napkeltén és a napnyugtán. Csúcsai az égboltozatig nyúlnak, gyökerei leérnek az alvilágig. Skorpió-emberpár őrzi a bejáratát. Ijesztő külsejűek, rettegést ébresztenek, pillantásuk halált okoz. Fény árad belőlük, és beragyogja a hegységet, mely napkeltén és napnyugtán őrködik. Mikor Gilgames meglátta őket, rémület és iszonyat fogta el. De mégis, mikor már kissé megnyugodott, közeledett hozzájuk. A skorpióember odakiáltott a feleségének: „Ki érkezett hozzánk? Alakja olyan, mint egy istené!" Mire az asszony így válaszolt: „Kétharmad része isten, egyharmad része ember!" A skorpióember odahívja társát is, majd így szól Gilgameshez:
- Miért jöttél erre a messze útra? Miért keltél át nehezen járható tengereken? Szeretném tudni jöveteled célját!
Gilgames így válaszolt:
- Ősatyám, Ut-napistim miatt jöttem. Ő, bár ember volt, elnyerte a halhatatlanságot. Vele akarok beszélni az élet és halál dolgáról.
A skorpióember szólásra nyitotta ajkait, és ezt mondta Gilgamesnek:
- Nem járt itt soha egy halandó sem, aki elért volna a halhatatlanság birodalmába. Senki sem kelt át ezen a hegyvonulaton. Az átmérője tizenkét mérföld hosszú, sűrű sötétség honol benne, fényt sohasem lát.
Gilgames így válaszolt:
- Kínban és szomorúságban, melegben vagy hidegben, sóhajtva vagy sírva, de én át akarok kelni rajta! Nyisd ki nekem a hegység kapuját, kérlek!
- No, jól van - mondta a skorpióember -, menj hát, Gilgames, nyitva van előtted a hegység kapuja!
Gilgames, hallván e szavakat, belépett a kapun, és nyugatnak (89) indult a napmentét követve. Mikor egy mérföldet megtett, már sűrű volt körülötte a sötétség. Kihunyt minden fény, ha előre-, ha visszanézett, nem látott semmit. És ahogy haladt előre, a sötétség még sűrűbb lett. Mikor már nyolc mérföldet megtett, hogy a csendet megtörje, nagyot kiáltott. Mikor kilenc mérföldet megtett, északi szelet érzett az arcán. Mikor tizenegy mérföldet megtett, világosság kezdett derengeni, mint hajnalhasadáskor. A tizenkettedik mérföld után pedig kiért a napvilágra, és megpillantotta az istenek drágakőkertjét. A drágakő levelet hajtott, gyümölcsöt termett, szőlőfürtöt hozott, öröm volt látni a nagy sűrű sötétség után.



E g y i p t o m i é s m e z o p o t á m i a i r e g é k é s m o n d á k Oldal: 53
Tizedik tábla
Gilgames ment tovább vándorútján. Samas, a napisten, megszánta, és így szólt le hozzá:
- Gilgames, hová iparkodsz? Az örök életet, amit keresel, nem fogod megtalálni.
Gilgames így válaszolt:
- Ó, uram, hatalmas napisten, miután annyit vándoroltam a pusztaságban, bolyongtam a sötétségben, most hagyjam abba a keresést, és hajtsam álomra fejemet?
Samas napisten felhővel borította be arcát, Gilgames pedig ment tovább. Eljutott a tenger partjára, ahol az istenek csapszéke állt, Sziduri, az isteni kocsmárosnő éppen a parton ült, fátyollal letakarva arcát, kezében aranykorsója és keverőedénye. Gilgames vadállatok bőrébe öltözve, kétharmad rész isten, egyharmad rész ember, közeledett feléje. Arcán a messze utak vándorának fáradtsága, látszott, hogy szívét fájdalom gyötri. Mikor Sziduri meglátta, megijedt, és azt gondolta: ez biztosan valami gyilkos — és beszaladt a házba, kapuját bezárta, ajtaját becsukta, még a reteszt is rátolta. Gilgames azonban odament, és keményen bezörgetett:
- Mit láttál, kocsmárosné, hogy bezártad kapudat, becsuktad ajtódat, és még a reteszt is rátoltad? Nyisd ki azonnal, mert különben betöröm a kapudat, és szétverem az ajtódat!
Azután így folytatta: (90)
- Ne félj tőlem! Én vagyok Gilgames! Megöltem a cédruserdő őrét, a vad Humbabát, puszta kézzel megfojtottam a hegyi ösvény oroszlánját, megragadtam és legyőztem az égi bikát!
A kocsmárosné ekképp válaszolt:
- Ha te vagy Gilgames, aki megölted a cédruserdő őrét, a vad Humbabát, aki puszta kézzel megfojtottad a hegyi ösvény oroszlánját, aki megragadtad és legyőzted a bikát, mely az égből szállt alá, miért olyan beesett és megviselt az arcod, miért olyan elgyötörtek a vonásaid? Miért olyan szomorú a szíved, miért a fájdalom kebledben? Olyan vagy, mint a messzi föld vándora, aki a hideg és meleg miatt sokat szenvedett.
Gilgames így válaszolt:
- Ó, isteni kocsmárosnő, hogyne lenne beesett és megviselt az arcom, hogyne volnának elgyötörtek a vonásaim? Hogyne volna szomorú a szívem, és ne volna fájdalom a keblemben? És hogyne volnék olyan, mint a messzi föld vándora, aki a hideg és meleg miatt sokat szenvedett? Elvesztettem ifjú barátomat, akit annyira szerettem, ezt a páratlan hőst, aki vadszamárra vadászott a hegyekben és párducra a sivatagban, aki nem riadt vissza semmitől, megragadta és megölte az égi bikát, aki legyőzte a cédruserdő őrét, a vad Humbabát, aki minden harcot vállalt velem együtt, és íme, elérte az emberiség végzete! Hat nap és hét éjjel sirattam, és a haláltól rettegve bolyongok azóta. Barátom halála nyomaszt engem, ónsúlyként nehezedik rám. Amióta ő meghalt, nincs nyugtom. De hogyan is lehetnék nyugodt, mikor ő, akit annyira szerettem, agyaggá változott? Vajon - miként ő - én is odajutok, hogy le kell majd feküdnöm, hogy fel ne keljek soha többé?...
Elhallgatott egy pillanatra, majd így folytatta:



E g y i p t o m i é s m e z o p o t á m i a i r e g é k é s m o n d á k Oldal: 54
- Mondd meg nekem, ó, istenek kocsmárosnője, melyik út vezet Ut-napistimhez? Milyen jelzések mutatják az utat? Add meg, ó, add meg nekem ezeket a jelzéseket!
A kocsmárosné így válaszolt:
- Nem lehet oda átkelni senkinek, ó, Gilgames! Bárki próbálta, senki nem tudott átmenni ezen a tengeren. Egyedül Samas, a hatalmas napisten tud átkelni rajta. A halál vize elzárja oda az (91) utat. Egyet megtehetsz. Menj el Ursanábihoz, Ut-napistim révészéhez, beszélj vele, kérd meg, hogy vigyen át magával. Ha megteszi, próbálj vele átkelni, ha nem, fordulj vissza. Mert hová iparkodol, Gilgames? Az öröklétet, amit keresel, megtaláni nem fogod. Mikor az istenek az embereket megalkották, a halált is elhatározták számukra. Az öröklétet saját maguknak tartották meg. Ó, Gilgames, ne kergesd hát tovább ezt a lehetetlen vágyat! Lakasd jól gyomrodat, légy éjjel-nappal vidám, ünnepelj mulatozva mindennap. Táncolj és vigadj szüntelen! Pompásan ragyogjanak ruháid, mosakodj, fürödj jó friss vízben, gondozd kisgyermekeidet, öleld kebledre feleségedet, és ne gondolj a halálra! Ez az ember hivatása!
Gilgames azonban nem hallgatott Sziduri tanácsára. Megtudakolta tőle, merre találhatja meg Ursanábit, Ut-napistim révészét, és elsietve ment hozzá. Ursanábi e szavakkal fogadta:
- Miért olyan beesett és megviselt az arcod, miért olyan elgyötörtek a vonásaid? Miért olyan szomorú a szíved, miért e fájdalom kebledben? Olyan vagy, mint a messze föld vándora, aki sokat szenvedett.
Gilgames így szólt Ursanábihoz:
- Hogyne volna az arcom beesett és megviselt, s az arcvonásaim elgyötörtek? Hogyne volna a szívem szomorú, hogyne volna fájdalom a lelkemben, hogyne volnék olyan, mint a messzi föld vándora, aki sokat szenvedett. Elvesztettem ifjú barátomat, akit annyira szerettem, ezt a páratlan hőst, aki vadszamárra vadászott a hegyekben és párducra a sivatagban, aki nem riadt vissza semmi nehézségtől, aki megragadta és megölte az égi bikát, aki legyőzte a cédruserdő őrét, a vad Humbabát, aki minden harcot vállalt velem együtt, és íme, elérte az emberiség végzete! Hat nap és hét éjjel sirattam, és a haláltól rettegve bolyongok azóta. Barátom halála nyomaszt engem, ólomsúlyként nehezedik rám. Amióta ő meghalt, nincs nyugtom. De hogyan is lehetnék nyugodt, mikor ő, kit annyira szerettem, agyaggá változott? Vajon - miként ő - én is odajutok, hogy le kell feküdnöm, hogy soha többé fel ne keljek?... Mondd meg nekem, ó, Ursanábi, melyik út (92) vezet Ut-napistimhez? Milyen jelzések mutatják az utat? Add meg, ó, add meg nekem ezeket a jelzéseket, hogy odataláljak ősömhöz, Ut-napistimhez!
Ursanábi megszánta a könyörgőt, és így szólt hozzá:
- Gilgames, vedd a baltádat, menj be az erdőbe, vágj le kétszer hatvan szálfát. Mindegyik hatvan könyök hosszú legyen. Hozd ezeket ide nekem.
Gilgames kezébe vette baltáját, bement az erdőbe, és levágott kétszer hatvan szálfát. Mindegyik hatvan könyök hosszú volt. Levitte őket a partra Ursanábi elé. Ez pedig összekötözte a szálfákat, tutajt épített belőlük, és vitorlával is felszerelte. Ezután Gilgames és Ursanábi felszálltak a tutajra, és elvitorláztak. Három nap alatt másfél hónapnyi utat tettek meg. Ekkor elérkeztek a halál vizéhez. Ursanábi így szólt Gilgameshez:
- Feszítsd meg erődet, Gilgames, ragadj föl egy evezőrudat, és evezz minél gyorsabban, de vigyázz, hogy kezed ne érintse a halál vizét! Ha eltört az első evezőrúd, ragadj fel egy



E g y i p t o m i é s m e z o p o t á m i a i r e g é k é s m o n d á k Oldal: 55
másodikat, aztán ha kell, egy harmadikat, negyediket, ó, Gilgames, és tovább ötödiket, hatodikat, hetediket! Ragadj meg egy nyolcadikat, kilencediket, tizedik rudat is, ha kell, egy tizenegyediket, egy tizenkettediket is, ó, Gilgames!
Ut-napistim messziről meglátta a közeledőket, és — mintegy magával tanácskozva ekképp töprengett:
„Vajon ki lehet ez? Ismeretlen nekem. Nem olyan, mintha az enyéim közül való lenne."
Gilgames pedig, aki sok rettentő szenvedés után végre elérte útjának célját, partra szállván Ut-napistimhez sietett, és így szólt hozzá:
- Hogy megláthassalak téged, ó, Ut-napistim, akit Távolinak is neveznek, sokáig bolyongtam az összes országokon át. Szakadékos hegyeket másztam meg, tengereken keltem át. Testemet nem enyhítette az álom édessége, éjt-napot virrasztva gyötörtem magam. Ruháim lerongyolódtak. Medvét, hiénát, oroszlánt, párducot, tigrist öltem és a puszta egyéb vadjait. Húsukat megettem, bőrüket magamra csavartam. Így látott meg, és ezért rémült (93) meg tőlem az isteni kocsmárosnő. De végre itt vagyok, és most megkérlek, beszélj nekem az örök életről, beszélj nekem a halálról!
Ut-napistim így válaszolt:
- Semmi sem tart örökké. Talán örökre építünk házat? Talán örök időkre kötjük a szerződéseket? Talán örök időkre osztoznak a testvérek? Még a gyűlölet sem tart örökké, a halállal az is megszűnik. Talán örökre árad ki a folyó, és önti el hullámaival a partokat? Semmi sem örökkévaló. Az élet magában hordja a halált. De a halál nemcsak rossz, van abban jó is. Megnyugvást hoz az élet küzdelmei után. Nézd meg, mennyire hasonlít egymáshoz a pihenő és a halott. A nagy istenek, az Anunnakik és Mammétu, a végzet alkotója - ők határozták meg a sorsot. Ők rendelik el az életet és halált, de a halál napját nem fedik fel előttünk.
Tizenegyedik tábla
Gilgames egy ideig eltűnődött Ut-napistim szavain, majd így szólt hozzá:
- Ahogy végigtekintek rajtad, isteni ősöm, Ut-napistim, a te alakod nem különbözik az enyémtől, éppen olyan vagy, mint én, csak abban különbözünk, hogy míg az én szívem harcra, küzdelemre vágyik, addig te közönyösen fekszel hátadon, mint egy isten, akinek semmi gondja. Áruld el nekem, hogyan jutottál az istenek gyülekezetébe, hogyan találtad meg az örök életet?
Ut-napistim így válaszolt:
- Feltárom előtted, ó, Gilgames, ezt a rejtélyt, felfedem előtted ezt az isteni titkot. Jól figyelj tehát! Régi város Suruppak városa, amely, mint tudod, az Eufrátesz partján fekszik. Ott laktam én egykoron. Ámde ez időben az istenek megharagudtak az emberekre, és elhatározták, hogy vízözönt bocsátanak rájuk, hogy elpusztuljanak. Összegyűltek tanácskozásra ebben az ügyben. Atyjuk, Anu is jelent volt, továbbá a hatalmas Enlil, de ott volt az istenek követe, Ninutra, a vizek őre, Ennugi s a fényes tekintetű Éa is. Éa isten a tanácskozás után bekiáltott egy sövénnyel körülvett nádkunyhóba. (94)
- Nádkunyhó, nádkunyhó! Sövény, sövény! Nádkunyhó, hallgass ide! Sövény, ne felejtsd, amit mondok! És te, suruppaki ember, Ubar-Tutu fia, jól jegyezd meg szavaimat. Bontsd



E g y i p t o m i é s m e z o p o t á m i a i r e g é k é s m o n d á k Oldal: 56
le házadat, és építs egy bárkát! Hagyd ott a birtokod, és keresd az életet! Gyűlöld a vagyonod, és becsüld a lelkedet! Építs bárkát, és vidd beléje mindenből az élet magját. Számítsd ki pontosan a mértékét a bárkának, amelyet építeni fogsz. Legyen arányos a hossza és a szélessége, és a tetejét fedd be. A nádkunyhó ezt elmondta nekem.
Ut-napistim így folytatta:
- Én megértettem mindent, és így szóltam Éához, az én uramhoz: Amit mondottál, uram, azért köszönet és dicsőség illet. Én mindent úgy teszek, ahogy tőled hallottam. De mit mondjak a városnak, a népnek, a véneknek?
- Mondd a következőt: megtudtam, hogy Enlil haragszik rám, és én nem lakhatom tovább a ti várostokban. A tengerre szállok, és uramnál, Éánál fogok lakni. Tudjátok meg, hogy ő a jólét esőjét fogja rátok bocsátani, madarak sokaságát, halak tömegét. Soha nem látott, bőséges aratás lesz az országban.
- Így is beszéltem Suruppak népéhez és véneihez, és ők hittek nekem. Már hajnalhasadáskor gyűltek hozzám az emberek. Segítettek házamat lebontani és a bárkát megépíteni. Még a kisgyermekek is odasereglettek, ők hordták az aszfaltot, a nagyok a deszkát, gerendát. Az ötödik napon elkészült a formája, oldalainak magassága 120 rőföt tett ki, tetejének szélessége ugyancsak 120 rőf volt. Belső szerkezetét is elkészítettem és összeillesztettem. Hat emelet magasra építettem, hét részre tagoltam, az alsó részt pedig kilenc rekeszre. Cölöpöt vertem a közepébe árboc-rúdnak, és elláttam evezőlapáttal bőven. Három hordó aszfaltot kentem az oldalára, és még két hordó olajat is felhasználtak az építők. Maga az áldozat, amit az isteneknek mutattam be, egy hordó olajat emésztett fel. Hogy jókedvvel és gyorsan dolgozzanak, az embereket jóltartottam, barmokat öltem le nekik, birkákat mészároltam. Kaptak mustárt, olajat az ételhez, és úgy itták a fehér- és a vörösbort, mint a vizet. Úgy vigadtak, ünnepeltek, (95) mint újév napján. Felnyitottam a balzsamtartót, és megengedtem, hogy kezükkel belenyúlhassanak. Hetedik napon elkészült a bárka! Hátravolt még a vízre bocsátás. Nehéz volt, de végül mégis sikerült.
Mikor már a vízen volt, felraktam mindent, amim csak volt, aranyamat, ezüstömet, minden vagyonomat, továbbá egész családomat, és beléje vittem az élet minden magját: a mező barmait, a puszta vadállatait, az emberek közül a kézművesek különböző fajtáit.
Samas ekkor így szólt hozzám:
- Mikor sötétedni kezd, alkonyatkor hullani fog a „búzaeső", akkor menj be hajód belsejébe, és csukd be az ajtókat. És akkor gyorsan el a parttól! És csakugyan, úgy, ahogy Samas isten mondta, alkonyatkor megeredt a „búzaeső". Bementem a hajó belsejébe, és bezártam az ajtókat. A hajó vezetését mindenestül átadtam Puzur Amurrinak, a kormányosnak. Mikor a hajnal felragyogott, az ég aljáról fekete felhő emelkedett fel. Belsejében Rammán isten mennydörgött, követei jártak előtte, hegyeken és völgyeken át nyargalva. Irragal fákat tépett ki, Ninutra gátakat döntött le. Az Anunnakik fáklyákat emeltek fel, és tüzükkel lángba borították az országot. A dühöngő Rammán elborította az eget, és minden, ami világos volt, elsötétült. Széttörte az országot, mint egy cserepet.
Egy teljes napig dühöngött az orkán, rohanva zúgott az áradat, elborította a hegyeket, és leterítette a népet, mint egy ütközetben. Sötétség borult a világra, senki sem látta szomszédját, még az égből sem lehetett látni az embereket. Az istenek is megrémültek az áradattól, felmenekültek az égbe. Kuporogtak, mint a kutyák, görnyedtek félelmükben. Istár jajgatva kiáltott fel:



E g y i p t o m i é s m e z o p o t á m i a i r e g é k é s m o n d á k Oldal: 57
- Miért is beszéltem én rosszat az emberekről az istenek gyülekezetében! Miért is mondtam, hogy az embereket el kell pusztítani? Pedig én magam hoztam világra őket. És most mind agyaggá változnak, vagy mint a halak, megtöltik a tengert!
Az Anunnaki istenek vele együtt sírtak, a többi isten meggörnyedve ült, ajkuk zárva volt, hallgattak, majd ők is zokogni kezdtek. (96)
Hat napon és hét éjszakán dagadt az áradat, és elborította a földet. Mikor a hetedik nap elérkezett, a viharos szél elvesztette a csatát, mert eddig úgy harcolt, mint egy hadsereg. Ahogy a vihar elült, a tenger megnyugodott, az áradat apadni kezdett. Kinyitottam az ablakot, és megnéztem, milyen idő van. A part felől borzalmas látvány tárult elém: az egész emberi nem agyaggá változott. Térdre rogytam és zokogtam, a könnyek végigfolytak az arcomon. Elfordultam, és a tenger felé néztem. Messze, a tizenkettedik területrészben mintha egy sziget emelkedett volna ki. A Niszir-hegy csúcsa volt! Bárkánk ott állt meg, a Niszir-hegy nem engedte, hogy elússzon. Hat napig álltunk itt. Mikor a hetedik nap elérkezett, szabadon engedtem egy galambot. A galamb elrepült, de egy idő múlva visszatért. Nem volt, ahol letelepedjék. Szabadon engedtem egy fecskét, de az is visszajött, nem volt hely, ahol leszálljon. Szabadon engedtem egy hollót. A holló elrepült, és nem jött vissza. A víz ekkor már apadt, a holló ezt észrevette, károgott, keringett, és nem tért vissza többé. Erre kiengedtem mind a madarakat a négy égtáj felé, én pedig áldozatot mutattam be az isteneknek. Hét és újra hét füstölőt tettem le, az aljukba nádat, cédrust és mirhát helyeztem. Az istenek megérezték a kellemes illatot, és mint a legyek, gyűltek az áldozat helyére. Megérkezett Istár is. Megemelte a nyakán hordott ékszert, amelyet Anu készített számára, és így szólt:
- Bizony, istenek, nem felejtem feltenni nyakam lazúrkövét, bizony nem felejtem. De éppúgy nem felejtem ezeket a szörnyű napokat, ezekre mindig emlékezni fogok! Gyűljetek hát most az áldozathoz! Enlil azonban ne jöjjön, mert meggondolatlanul vízözönt okozott, és az embereket, az én népemet el akarta pusztítani.
De Enlil mégis eljött, és mikor megpillantotta a hajót, éktelen haragra gerjedt:
- Egy ember hát mégis megmenekült? Mikor én azt akartam, hogy egy ember se meneküljön a pusztulástól!
Az istenek hallgattak, csak Ninurta nyitotta ki szólásra ajakát, és ezt mondta: (97)
- Vajon ki más, mint Éa gondolta ki ezt? Éa sok mindent tud, ezt is végre tudta hajtani.
Ekkor Éa előlépett az istenek közül, és így szólt Enlilhez:
- Te, ki bölcs vagy és hatalmas az istenek között, miért okoztál meggondolatlanul vízözönt? Aki bűnös, bűnhődjön, viselje bűnének következményeit. Vízözön helyett oroszlánt küldtél volna inkább, hogy ritkítsa a népet. Vízözön helyett inkább éhínséget küldtél volna, hogy gyötörje az országot. Vízözön helyett inkább Irrát küldted volna, hogy döghalállal pusztítsa az embereket. Ezt az egyet azonban (és itt Ut-napistimre mutatott) ne öld meg! Dönts kedvezően sorsáról!
Enlil erre kézen fogott, és bevitt a hajómba. Asszonyomat mellém állította, és mindketten letérdeltünk. Enlil közénk állott, megérintette homlokunk, és így szólt:
- Amíg Ut-napistim eddig az emberi létet élte, mostantól fogva Ut-napistim és felesége legyenek olyanok, mint mi, az istenek. Legyen a lakhelye Ut-napistimnek a távolban, a folyók torkolatánál!
Elragadott bennünket a messzeségbe, és a folyók torkolatánál adott nekünk lakhelyet.



E g y i p t o m i é s m e z o p o t á m i a i r e g é k é s m o n d á k Oldal: 58
- Nos hát, Gilgames, most tudod, hogyan szereztem én meg az örök életet. De mi lesz veled? Ki fogja összehívni kedvedért az istenek gyülekezetét, hogy megítéljék neked is az örök életet, melyre vágyakozol? De várj, majd próbára teszlek. Ha kiállod, ez már utat nyit neked a halhatatlanság felé. A próba ez: hat nap és hét éjjel nem szabad lefeküdnöd és aludnod.
Gilgames figyelmesen hallgatta Ut-napistim szavát, és kész volt a próbát kiállani, de ahogy ott ült, egyszerre úgy rátört az álmosság, mint valami forgószél. Hiába szeretett volna ébren maradni, rögtön elaludt. Ut-napistim így szólt feleségéhez:
- Íme, a hős, aki az örök életet keresi, könnyen, mint a pehely, az álom zsákmánya lett.
Felesége, aki sajnálta Gilgamest, így szólt Ut-napistimhez:
- Érintsd meg őt, hogy felébredjen, hogy épségben visszatérhessen azon az úton, amelyen jött, hogy visszamehessen az emberek közé, azon a kapun, amelyen kilépett. (98)
Ut-napistim így válaszolt:
- Mivel a csalás emberi dolog, meg fogja próbálni, hogy becsapjon bennünket, hogy letagadja, hogy aludt. Rajta, süssél kenyeret, mindennap egyet, tedd a feje mellé, és jelöld meg a falon, hogy hány kenyeret sütöttél, és hogy ő hány napig alszik.
Az asszony így is cselekedett. Az első kenyér kiszáradt, a második megdohosodott, a harmadik megkeseredett, a negyediknek a héja megfehéredett, az ötödik megpenészesedett, a hatodik még elég frissnek látszott, mikor a hetediket sütötte, és ekkor az alvó felébredt.
Gilgames felébredvén így szólt Ut-napistimhez, a Távolihoz:
- Éppen csak hogy elszunnyadtam. Mikor megérintettél, rögtön felébredtem.
- Rosszul tudod, Gilgames. Számold csak meg a kenyereket, abból megtudod, hány napig aludtál. Nézd, hét kenyér van itt. Az első kiszáradt, a második megdohosodott, a harmadik megkeseredett, a negyediknek a héja megfehéredett, az ötödik megpenészedett, a hatodik még elég frissnek látszott, és mikor a hetedik kisült, akkor felébredtél. Láthatod hát, hogy nem álltad ki a próbát.
Gilgames mélyen elcsüggedt, és így szólt:
- Mondd, mit tegyek hát, Ut-napistim, távoli ősöm? Hová menjek, hová szökjem, mikor tudom, hogy a rabló halál mindenütt nyomomban jár? Ha lefekszem, ha felkelek, ha állok, ha megyek, akármit csinálok, akárhová teszem a lábam, mindenütt a halál leselkedik rám.
Ut-napistim nem felelt neki, hanem a révészhez, Ursanábihoz fordult:
- Ezt az embert, akit magaddal hoztál, s akinek a testét szenny borítja, és tagjainak szépségét az állatbőrök elcsúfítják, vidd magaddal arra a helyre, ahol megtisztálkodhat. Hadd mossa magát a vízben olyan fehérre, mint a hó. Tétesd le vele az állatbőröket, és dobd a tengerbe, hogy újra látni lehessen testének szépségét. Tégy friss szalagot a homloka köré, öltöztesd új ruhába, mely betakarja meztelenségét, és így térjen majd vissza szülővárosába! (99)
Mikor ez megtörtént, és Gilgames ünneplőruhát öltött, Ut-napistim így szólt hozzá:
- Idejöttél, Gilgames, sok kínt és fáradságot vállalva. Most visszatérsz hazádba. Nem akarom, hogy üres kézzel térj haza. Gondolkozhatsz rajta, hogy mit adjak neked. Ide



E g y i p t o m i é s m e z o p o t á m i a i r e g é k é s m o n d á k Oldal: 59
hallgass, Gilgames! Egy titkot fogok előtted feltárni. Van a tenger mélyén egy tövishez hasonló növény, mely, ha megtalálod, megszúrja a kezedet, mint a rózsa tövise. Ezt a növényt szerezd meg, ez, ha eszel belőle, megóv a vénüléstől, és ha beviszed Uruk megerősített városába, az ott lakókat is megfiatalíthatod.
Gilgames megköszönte Ut-napistim tanácsát, és Ursanábival, a révésszel együtt hajóra szállt. Mikor már jól bent jártak a tengeren, Gilgames köveket kötött a lábára. Ezek lehúzták a tenger mélyébe. Itt megpillantotta azt a csodálatos tüske formájú növényt, amelyről Ut-napistim beszélt. Megragadta és letépte, ámbár megszúrta a kezét. Akkor leoldotta a köveket a lábáról, és újból a tenger felszínére került. Ezután folytatta útját a hajón hazafelé. Így szólt Ursanábihoz:
- Ó, Ursanábi, különleges növény ez, amelyet én felhoztam a tenger mélyéről. Tudod, mi a neve? „Megfiatalodik-Az-Ember-Öreg-Korában" a neve. Ettől én, ha eszem belőle, örökké fiatal maradok. Hazaviszem Uruk megerősített városába, és adok belőle az embereknek is, hogy ők is visszanyerjék fiatalságukat...
Gyorsan haladtak, csak húszmérföldnyi út után pihentek meg egy kis ideig, majd továbbmentek, de harminc mérföld után partra szálltak, és éji szállást készítettek maguknak. Gilgames egy ciszternát pillantott meg. Gyorsan ledobta ingét, letette köntösét, de vele együtt a csodálatos tengeri növényt is, és belevetette magát a vízbe. Ekkor egy kígyó, kimászva a vízből, kezdett szaglászni a csodálatos növény után. Mikor megtalálta, elragadta és bekapta. Rögtön megifjodott tőle. Visszamenet már levetette régi bőrét.
Ahogy Gilgames kijött a vízből, rögtön a csodálatos növény után nézett, de nem találta. Ellenben megtalálta a kígyó levetett bőrét, és ebből mindent tudott. Sírva fakadt, leült, könnyei (100) lecsurogtak arcán. Megfogta Ursanábi, a révész kezét, és így szólt bánattal telve:
- Hát ezért fáradtam én annyit, Ursanábi? Kinek számára áldoztam fel minden erőmet? Semmit sem nyertem magamnak. A föld oroszlánja, a kígyó számára hajtottam végre jó cselekedetet. Mit tehetek? Megyek vissza hazámba, Uruk megerősített városába.
Innen már gyalog mentek, a parton hagyták a csónakot. Húsz mérföld után kis ideig megpihentek, harminc mérföld után éjjeli szállást készítettek maguknak. Mikor Uruk városába értek, Gilgames így szólt Ursanábihoz:
- Jer, Ursanábi, sétálj végig Uruk falain, tekintsd meg alapjától fel a tetejéig, nézd meg, hogy végig égetett téglából van felrakva. Majd meglátod, hogy olyan a város, az én városom, mintha a Hét Bölcs vetette volna meg az alapját. Hét hold terjedelmű a város, ugyanennyit tesznek ki a kertek és gyümölcsösök, és ugyanannyi a várost környékező földterület is. Most örülök, hogy annyi fáradozás után újra itthon lehetek.
Tizenkettedik tábla
Gilgames, a győzhetetlen hős tehát nem tudta elnyerni az örök életet! De legalább azt szeretné megtudni, mi vár az emberre halála után. Ezért könyörög az istenekhez, hogy felidézhesse barátja, Enkidu szellemét.
Éa isten, az emberek jóindulatú ura, hallván Gilgames könyörgését, így szólt a daliás Nergál istenhez:



E g y i p t o m i é s m e z o p o t á m i a i r e g é k é s m o n d á k Oldal: 60
- Ő, hatalmas isten, Nergál, nyiss egy olyan üreget a föld belsejében, hogy leérjen az alvilágig, és azon Enkidu szelleme feljöhessen, és elmondhassa vele egytestvér barátjának az alvilág rejtelmeit.
Nergál, a hatalmas isten, hallgatott Éa szavára, és megnyitott egy mély üreget a földben. Enkidu szelleme ezen úgy tört elő, mint egy szélroham. Átölelték egymást Gilgamessel, megcsókolták egymást, beszélgettek, nézték egymást.
- Mondd el nekem, ó, barátom - szólt Gilgames -, mondd el nekem, mi van a másvilágon, amelyet te ismersz.
- Nem mondom el neked - felelte Enkidu -, nem akarom (101) elmondani neked. Ha elmondanám, mi van a másvilágon, amelyet én ismerek, lerogynál és sírnál.
- De csak mondd el, még ha lerogyok és sírok, akkor is!
- Hát akkor halljad! Féreg rágja a testemet, mint egy avítt ruhát, azt a testet, melyet te egykor örvendező szívvel öleltél át.
- Ó, jaj! - kiáltott fel Gilgames, és a földre rogyott zokogva.
Majd megkérdezte:
- Láttad-e azt, aki hirtelen halállal halt meg?
- Láttam - felelte Enkidu -, nyugágyon fekszik, és tiszta vizet iszik.
- Láttad-e azt, akinek testét a pusztaságba vetették?
- Láttam, szelleme nem talál nyugtot a másvilágon.
- Láttad-e azt, akinek emlékével senki sem törődik?
- Láttam. Az edények moslékját, kenyérhulladékot, az utca szemetjét kapja táplálékul.
- Láttad-e azt, aki hősi csatában esett el?
- Láttam. Apja-anyja emeli fejét párnára, hű felesége zokog felette.
Adapa és a halhatatlanság
Eridu városának ura és parancsolója Adapa volt. Éa isten nagy bölcsességgel áldotta meg őt, hogy jól intézhesse országának ügyeit. Az emberiség példaképének teremtette, bűntelennek és tisztakezűnek. Éa isten, a legjelesebb és legbölcsebb a sors-istenek, az Anunnakik közt, kedvelte és pártfogásába vette Adapát.
Történt egyszer, hogy Adapa, aki mindennap meglátogatta Éa eridui szentélyét, az ÚjHold rakparton vitorlásra szállt, hogy halat fogjon és áldozzon Éának. Kihajózott a széles tengerre. Ámde ekkor hirtelen déli szél támadt, olyan erővel, hogy már-már elsüllyesztette a vitorlást a halak birodalmába. Adapa felkiáltott:
- Mit csinálsz, déli szél?! Le fogom törni a szárnyaidat! (102)
Alighogy e szavakat kimondta, a déli szél szárnya már le is tört. Két napig nem fújt a déli szél az országban.
Anu isten ezt észrevette, és hívatta vezérét, Illabratot.
- Miért nem fúj már két napja a déli szél az országban? Illabrat így válaszolt:



E g y i p t o m i é s m e z o p o t á m i a i r e g é k é s m o n d á k Oldal: 61
- Ó, uram, Adapa, Éa kedveltje törte le a déli szél szárnyát.
Mikor Anu ezt hallotta, haragra lobbant, és így kiáltott fel:
- Hozasd ide őt elibém!
Éa, aki erről értesült, ezt a tanácsot adta Adapának:
- Adapa, neked égi útra kell vállalkoznod, meg kell jelenned Anu isten előtt. Ölts gyászruhát, és dúld fel, borzold össze hajadat, mintha valami nagy bánat ért volna. Mikor eléred az eget, és eljutsz Anu kapujához, Tammúz és Gis-zidda istenek fognak őrt állni Anu kapuja előtt. Mikor megpillantanak téged, azt fogják kérdezni: „Ó, Adapa, mi van veled? Miért viselsz gyászruhát?" Te feleld azt neki: „Két isten tűnt el az országból, azért gyászolok."
- Ki az a két isten? - kérdezik majd.
- Tammúz és Gis-zidda - feleld nekik.
Erre ők majd egymásra hunyorítanak és összemosolyognak. Jóindulattal lesznek majd irántad, szólnak majd melletted Anunak, és elérik, hogy Anu szívesen fogad téged. Mikor Anu előtt állsz, kenyérrel fognak megkínálni. El ne fogadd, mert az a halál kenyere! Ha vízzel kínálnak, el ne fogadd, mert a halál vize! De ha ruhát kínálnak neked, azt csak vedd fel, és ha olajat kínálnak neked, azt is fogadd el, és kend be magad vele. Ezt a tanácsot adom neked. Jól jegyezd meg, amiket mondtam!
Nem sokkal később Anu követe megérkezett Adapáért. Elindította a mennyei utazásra. Mikor megérkezett oda, és eljutott Anu kapujához, Tammúz és Gis-zidda álltak őrt a kapunál. Mikor megpillantották Adapát, felkiáltottak:
- Ejha! Mi bajod van? - Miért viselsz gyászruhát, Adapa?
Adapa így válaszolt:
- Két isten tűnt el az országból, ezért viselek gyászruhát.
- Ki az a két isten?
- Tammúz és Gis-zidda. (103)
Erre ők egymásra hunyorítottak és összemosolyogtak. Mikor Anu isten elé ért, az ránézett, és így szólt hozzá:
- Mondd csak, Adapa, miért törted el a déli szél szárnyát?
Adapa így válaszolt Anunak:
- Ó, uram, halat akartam fogni, hogy áldozatot mutassak be Éának. A víz tükörsima volt. De a déli szél fújni kezdett, olyan erővel, hogy majdnem elsüllyesztette hajómat, és majdnem a halak birodalmába küldte. Erre a szívem haragra gerjedt, és átkot mondtam a déli szélre. Így történt, ó, uram!
Anu meg akarta büntetni Adapát, de Tammúz és Gis-zidda szóltak mellette, mire Anu megenyhült, és elgondolkozott magában:
„Vajon miért tünteti ki Éa ezt az embert annyira? Miért teremtette bölcsnek, bűntelennek, tisztakezűnek? Bizonyára megérdemli. Mit adhatok én neki? Az élet kenyerét és az élet vizét!"



E g y i p t o m i é s m e z o p o t á m i a i r e g é k é s m o n d á k Oldal: 62
Ki is adta a parancsot, hogy hozzanak be neki kenyeret és vizet, de Adapa, emlékezve Éa tanácsára, visszautasította. De mikor ruhát adtak neki, azt felvette, és mikor olajat kínáltak neki, azt elfogadta, és bekente magát vele. Ekkor Anu ránézett, és nevetett:
- Gyere csak ide, Adapa! Miért nem ettél az élet kenyeréből? Miért nem ittál az élet vizéből?
- Éa, az én mesterem, tanácsolta nekem: ne egyél és ne igyál!
- Ó, ostoba ember! A halhatatlanságot utasítottad vissza - kiáltott fel Anu. - Vigyétek vissza a földre halandónak! De városának örök dicsőség legyen az osztályrésze.
Etana útja az egekbe
Etana király egyszer fel akart szállni az égbe.
A sas és a kígyó szövetséget kötött egymással, hogy mindenben segítik egymást, és abban is megegyeztek, hogy nem bántják egy-más kicsinyeit. Szövetségüket esküvel pecsételték meg, amelyet Samas isten előtt tettek, s amely így hangzott: (104)
- Aki megszegi a Samas előtt tett esküt, azt Samas adja a hóhér kezére! Aki megszegi a Samas előtt kötött szerződést, arra szakadjon rá a hegy! Azt találja el a lándzsa, essen hálóba, hulljon csapdába, Samas átka érje utol, és pusztítsa el!
Miután az esküt letették, elindultak zsákmányt szerezni. Ha a sas fogott egy vadbikát vagy vadszamarat, a kígyó is evett belőlük, sőt a kicsinyeinek is vitt haza. Ha a kígyó fogott zergét vagy gazellát, a sas evett belőle, sőt a kicsinyeinek is vitt haza. Ha a sas fogott birkát vagy vadkecskét, a kígyónak is jutott belőle, de még a kicsinyeinek is vitt haza. Ha a kígyó fogott tigrist vagy leopárdot, a sasnak is jutott belőle, de még a kicsinyeinek is vitt haza.
Így hát a sas és a kígyó kicsinyei, mivelhogy jól táplálták őket, szépen növekedtek. De a sas szívében gonosz szándék támadt. Megkívánta a kígyó kicsinyeit, és elhatározta, hogy felfalja őket. Mondta is a fiókái közül a legkisebbnek: „Megyek, és megeszem a kígyó kicsinyeit." De a sasfióka, aki nagyon okos volt, így szólt atyjához: „Ne edd meg őket, atyám! Bele fogsz esni Samas hálójába, Samas csapdája fogságba ejt, és átka lesújt. Aki megszegi a Samas előtt kötött szerződést, azt Samas a hóhér kezére juttatja!"
A sas azonban nem hallgatott fiókájának szavára, lecsapott a kígyó fészkére, és felfalta kicsinyeit.
Mikor a kígyó délfelé hazaérkezett, és kicsinyei részére hozott egy darab húst, fészkét üresen találta, kicsinyei nem voltak sehol. A kígyó megdermedt a fájdalomtól, könnyei sűrűn omlottak. Így könyörgött Samashoz:
- Tebenned van minden bizodalmam, ó, hatalmas isten! Tudod, hogy szerződést kötöttünk a sassal, és én jóindulattal voltam iránta. De ő galádul viselkedett. Fészkem üres, kicsinyeim elpusztultak.. . ezt senki más nem tehette, csak ő! Ő csapott le, és ő falta fel gyermekeimet! Tudd meg te is ezt a gonosztettet, és büntesd meg! Fogd be hálódba, ejtsd csapdába! A te hálód az egész föld, csapdád minden az ég alatt. Ne szaladjon ki ez a gonosz madár a hálódból, a csapdádból, aki esküjét megszegve barátja ellen tör!
Miután Samas meghallgatta a kígyó szavait, nagy haragra lobbant, és így szólt a kígyóhoz: (105)



E g y i p t o m i é s m e z o p o t á m i a i r e g é k é s m o n d á k Oldal: 63
- Indulj el, kelj át a hegyen, ott megkötök számodra egy vadbikát. Öld meg, aztán nyisd meg a belsejét, bújj bele, üss tanyát a hasában. Az ég madarai mind reá szállnak, hogy falatozzanak a húsából. Velük együtt a sas is ráfog telepedni, hogy részt vegyen a lakomában. Nem tudja, milyen végzet vár rá! De nem elégszik meg a zsákmány bőrével, húsával, hanem a belsejéből is kíván enni, oda is behatol. Te akkor ragadd meg, törd le a szárnyait, tépd le a tollait és karmait. Aztán ragadd meg, és dobd egy gödörbe. Ítéld őt halálra éhség és szomjúság által! Így pusztuljon az, aki a hűségesküt megszegi!
Samas parancsára a kígyó elindult, és átkelt a hegyen. Ott megtalálta a vadbikát, megölte, felhasította a belsejét, és a hasában ütött tanyát. Az ég madarai mind a bika tetemére szálltak, hogy falatozzanak belőle. Velük együtt a sas is megjött, nem is sejtette, micsoda végzet vár rá! Még a fiókáját is hívta:
- Gyere, szálljunk rá a vadbikára, falatozzunk a húsából!
A kis sasfióka azonban, aki nagyon okos volt, így szólt az atyjához:
- Ne szállj rá, atyám! Hátha a kígyó leselkedik a belsejében!
A sas azonban nem hallgatott rá, hanem így szólt:
- De igenis, leszállok, és falatozom a vadbika húsából. Hogy tudna a kígyó bántani engem?
Le is ereszkedett, és rászállt a vadbikára. Kereste a jó falatokat a bika elülső és hátsó részéből. De nem elégedett meg ennyivel, hanem még a belső részeit is meg akarta ízlelni. De hogy behatolt a belsejébe, a kígyó megragadta. A sas könyörgésre fogta a dolgot:
- Ne bánts kérlek, könyörülj rajtam! Olyan ajándékot adok, aminőt még egy vőlegény sem ad nászajándékul a menyasszonyának!
- Ha elengednélek - válaszolta a kígyó -, mit mondanék a magasságos Samasnak, akitől én kértem büntetésedet? Ellenem fordítsam?
Szólt, és letörte a sas szárnyait, kitépte tollait, leszedte karmait. Azután megragadta, és egy gödörbe dobta. (106)
- Itt pusztulj el éhen és szomjan!
A sas a gödörben nyöszörgött, és könyörgött Samashoz:
- Ó, hatalmas isten, hát itt kell elpusztulnom ebben a gödörben? Könyörülj rajtam, mentsd meg a te madaradnak az életét, és én örökké a te dicsőségedet fogom zengeni.
Samas szóra nyitotta ajkát, és így válaszolt:
- Gonosz vagy te, súlyos bűnt követtél el, durván megbántottál engem. Elkövetted azt, amit mi istenek utálunk: megszegted esküdet!
De a sas nem szűnt meg könyörögni:
- Jöjj, uram, szabadíts meg, ments meg engem!
Végül Samas megszánta, és így szólt:
- Én nem megyek le hozzád, hogy megmentselek, de küldök egy embert, az majd segítségedre lesz.
Ez az ember nem volt más, mint Etana. Etana ugyanis naponta könyörgött Samashoz:



E g y i p t o m i é s m e z o p o t á m i a i r e g é k é s m o n d á k Oldal: 64
- Ó, Samas, hatalmas isten, te jól tudod, hogy mindig neked áldoztam legkövérebb birkámat, és a neked áldozott bárányaim vérét a föld itta be. A többi istent is imádtam, és tiszteltem az égi szellemeket. Áldozataim alkalmával a jóspapok nem mulasztottak el semmi szükséges dolgot, és a bárányok is megtették kötelességüket azzal, hogy áldozatul szolgáltak. Mindezen érdemeimért arra kérlek, felséges isten, légy kegyes irántam, szabadíts meg nyomasztó bánatomtól, és ajándékozz meg engem a szülés füvével! Mutasd meg az utat, merre találom meg ezt a füvet, és add, hogy nevem utódomban tovább éljen!
Samas szóra nyitotta ajkát, és így felelt Etanának:
- Indulj el, kelj át a hegyen, és ha látsz ott egy gödröt, nézd meg, mi van benne. Annak a gödörnek a mélyén egy beteg sas fekszik, ezt te majd meggyógyítod, és az majd megmutatja neked a szülés füvét.
A hatalmas Samas parancsára Etana elindult, átkelt a hegyen, és mikor meglátott egy gödröt, megvizsgálta, mi van benne. Egy sas feküdt a gödör mélyén. Miden úgy volt, ahogy Samas mondta.
Etana megszólította a sast, mire az megkérdezte: (107)
- Ki vagy te? Miért szólítasz meg engem?
- Ó, barátom - mondta Etana -, azért jöttem hozzád, hogy ajándékozz meg engem a szülés füvével. Mutasd meg az utat ehhez a fűhöz, szabadíts meg nyomasztó bánatomtól, és tedd lehetővé, hogy nevem utódomban tovább éljen!
A sas ránézett, és így szólt:
- Emelj fel engem a gödör mélyéből. Add vissza szárnyaimat, növeszd ki újra tollaimat. Ha meggyógyítasz, és kisegítesz engem ebből a gödörből, én hálából utódokat biztosítok számodra. És örökké a te dicsőségedet fogom zengeni.
- Jól van - felelte Etana -, de álld a szavad, ha meggyógyítlak, és kihozlak a gödör mélyéből!
Azzal visszaigazította a letört szárnyakat, és újranövesztette a kitépett tollakat. A sas szíve örömmel telt meg, és így szólt Etanához:
- Áldott légy mindörökké! Most felviszlek Anu egébe, ahol megszerzem neked a szülés füvét. Mellemre tedd a melledet, szárnyamra tedd a kezedet, oldalamra szorítsd karjaidat!
Etana így cselekedett. A sas mellére tette a mellét, szárnyára a kezét, oldalára szorította karjait. A sas felrepült. Mikor egymérföldnyi magasságra felvitte, a sas így szólt Etanához:
- Nézz le, barátom, milyennek látszik a föld? És milyennek látszik a tenger?
- A föld dombnak látszik, és a tenger olyan, mint egy dézsa víz. Mikor kétmérföldnyi magasságba vitte fel, megkérdezte a sas:
- És most milyennek látszik a föld? És milyennek a tenger?
- A föld csak akkora, mint egy barázda, s a tenger, mint egy kenyérkosár - felelte Etana.
Mikor hárommérföldnyi magasságba vitte fel, újból megkérdezte:
- És most milyen a föld? És milyen a tenger?



E g y i p t o m i é s m e z o p o t á m i a i r e g é k é s m o n d á k Oldal: 65
- A föld eltűnt, és a szemeim nem látják a hatalmas tengert sem. Nem, nem akarok magasabbra szállni, nem akarok felszállni az égbe! Állj meg, barátom! Vissza akarok menni a földre!
Elengedte a sast, és zuhant lefelé. Egy második mérföldet is (108) zuhant lefelé, szerencsésen a földre érkezett. De a sas megtartotta szavát, most már egyedül, Etana nélkül felrepült Anu egébe, ott megszerezte a szülés füvét, és lehozta Etanának, aki őt kimentette a halálos gödörből. Etana feleségének kisfia született, és többé nem nyomta bánat a szívét az utódlás gondja miatt.
Zú madár elrabolja a sorstáblákat
Az istenek és emberek sorsa két táblára volt bevésve. Aki ezeket a sorstáblákat bírta, a Világmindenség ura volt, istenek és emberek sorsa felől döntött. Enlil kezében voltak a sorstáblák, de a gonosz Zú madár elhatározta, hogy megkaparintja őket, és így majd ő lesz a világ ura.
Szeme állandóan Enlilt leste, és szüntelenül figyelt, amikor Enlil a hatalmat gyakorolta. Figyelte királyi koronáját és palástját, és le nem vette szemét a sorstáblákról. Folytonosan lesben állt, és állandóan azon töprengett, hogyan hajtsa végre gonosz tervét.
„El fogom rabolni a sorstáblákat - mondogatta magában -, és én uralkodom még az istenek felett is. Szilárddá teszem trónusomat, én hozom a törvényeket, és én irányítom valamennyi Igigi istent, az égi szféra isteneit."
Egyik hajnalban Enlil szentélyének bejáratánál állt lesbe. Enlil jött, tiszta vízben megmosakodott, és addig letette kezéből trónusára a sorstáblákat. Ezt várta csak Zú, a gonosz madár! Felkapta a sorstáblákat, és elrepült velük a hegyek közé...
Mikor Enlil isten észrevette, hogy a sorstáblák eltűntek, megdöbbenésében hangja elakadt, szólni sem tudott. Csend lett mindenütt, halálos csend lett úrrá az egész világon. A szentély tündöklő ragyogása kialudt. Az emberek megszűntek engedelmeskedni a törvényeknek.
Az istenek tanácskozásra gyűltek, hogy mitévők legyenek. Anu, az istenek atyja így szólt fiaihoz: (109)
- A gonosz Zú elrabolta a sorstáblákat. Ki fogja közületek Zút megölni, hogy ezáltal nevét híressé tegye?
Először Adadot, a saját fiát, a mennydörgő és vízöntő istent hívta fel Anu.
- Te hatalmas, mindent legyőző Adad, akinek támadása ellenállhatatlan, sújtsd halálra Zút fegyvereiddel, a villámokkal! Ha ezt megteszed, a te neved lesz a legnagyobb az istenek között! A te testvéreid, az istenek között egy sem lesz hozzád fogható. Szentélyek épülnek tiszteletedre a világ négy égtáján. Tisztelni fognak az istenek házában, az Ékurban is, dicső és hatalmas lesz a neved!
Adad így válaszolt Anunak, az istenek atyjának:
- Ó, atyám, ki merne most az úttalan hegyekbe menni Zú után? Most, hogy a sorstáblákat sikerült kezébe kaparintania, mindenkinél ő a hatalmasabb. Nincsenek már törvények, melyek megfékezhetnék. Elröpült a hegyek közé, és jaj annak, aki szembeszáll vele! Azt holt agyaggá változtatja. Még az isteneket is el tudja pusztítani ő, ki a sorstáblák ura lett.



E g y i p t o m i é s m e z o p o t á m i a i r e g é k é s m o n d á k Oldal: 66
Hogy Adad nem vállalta Zú ellen a harcot, Sarát hívták, Istár elsőszülött fiát. Anu, az istenek atyja, így szólt hozzá:
- Ó, te hatalmas, mindent lebíró Sara, akinek támadása ellenállhatatlan, menj, és sújtsd le fegyvereiddel a gonosz Zút. Ha ezt megteszed, a te neved lesz a legnagyobb az istenek között. Testvéreid, az istenek között egy sem lesz hozzád fogható. Szentélyek épülnek tiszteletedre a világ négy táján. Tisztelni fognak az istenek házában, az Ékurban is, dicső és hatalmas lesz a neved!
Sara így válaszolt Anunak, az istenek atyjának:
- Ó, atyám, ki merne most az úttalan hegyekbe menni Zú után? Most, hogy a sorstáblákat sikerült kezébe kaparintania, hatalmasabb ő mindenkinél. Nincsenek már törvények, amelyek megfékezhetnék. Elrepült a hegyek közé, és jaj annak, aki szembeszáll vele! Azt holt agyaggá változtatja. Még az isteneket is el tudja pusztítani ő, aki a sorstáblák ura lett.
Hogy Sara sem vállalta a harcot, Éa így szólt az istenek gyülekezetében jelen levő Ninmah istennőhöz: (110)
- Hívd ide a te kedvelt fiadat, a hatalmast és tündöklőt, a széles mellű Ningirszut, az majd megvív a gonosz Zú madárral.
Ninmah istennő hallván e szavakat, beleegyezésül igent mondott. Az istenek ujjongtak, és megcsókolták a lábát. Ninmah istennő pedig odahívta a széles mellű Ningirszut, és így szólt hozzá:
- Szeretett fiam, menj, és verd le a gonosz Zú madarat, ki elrabolta a sorstáblákat. Keményen indíts támadást! Fújjon a hét veszett szél, pusztítsák el lakóhelyét! Rendítsék meg támadásuk dühével! Én magam is támasztok egy iszonyú forgószelet. Te pedig feszítsd ki íjadat, és nyilaid mérgezettek legyenek. Harci kiáltásod olyan borzalmas legyen, hogy megrémüljön tőle! De ne engedd, hogy elmeneküljön! Törd le szárnyait, és bízd a szelekre, hogy vigyék ismeretlen helyre. Arcodat változtasd félelmessé, mint egy démon. Támassz hatalmas ciklont, mely ledönti a hegységet, és teremts sötétséget, hadd tudja meg az a gonosz madár, mi a sötétség. A hegység lejtőit öntsd el felhőszakadással! Fojtsd belé a gonoszba a lelket! Hadd térjen vissza újra a rend, uralkodjanak a törvények. A sorstáblákat pedig juttasd vissza Enlil atyádnak. És akkor szentélyek épülnek tiszteletedre a világ négy táján. Nagy lesz a te becsületed az istenek házában, az Ékurban is.
Alighogy e szavakat hallotta, a széles mellű Ningirszu máris elindult a gonosz Zú leküzdésére és a sorstáblák visszahódítására. Ningirszu a sorstáblákat visszavitte Enlilnek.
Istár leszáll az alvilágba
Istár, Szin isten leánya, a természet megújhodásának és a termékenységnek istennője, egyszer az alvilágra, a sötét hajlékra, Irkal-la istennő lakhelyére gondolt, arra a házra, amelyet senki sem hagyhat el, ha egyszer oda belépett, arra az útra, ahonnét nincsen visszatérés, arra a helyre, melynek lakói számára nincs világosság, ahol nincs fény, és az emberek sötétben ülnek, ahol (111) madárnak vannak öltözve tollruhában, s ahol agyag



E g y i p t o m i é s m e z o p o t á m i a i r e g é k é s m o n d á k Oldal: 67
az ételük és por az italuk, s ahol a kaput és zárat is por lepi be. Bizony, Istár erre az országra gondolt, és elhatározta, hogy leszáll oda.
Mikor elérte annak az országnak a kapuját, ahonnan nincs visszatérés, ezeket a szavakat mondta az ajtónállónak:
- Ó, te ajtónálló, nyisd ki a kapudat! Nyisd ki a kapudat, mert ha nem nyitod ki, szét fogom rombolni, leverem róla a zárat, szétzúzom a kapufélfát, kidöntöm a kaput, és úgy megyek be! Aztán feltámasztom a holtakat, és felvezetem őket a felvilágra, hogy megegyék az élőket. Többen lesznek a halottak, mint az élők, és valamennyit felfalják!
Az ajtónálló szóra nyitotta ajakát, és így válaszolt a dühös Istárnak:
- Állj meg, úrnőm! Ne döntsd be a kaput! Elmegyek, hogy bejelentselek Ereskigál királynőnek.
És már rohant is Ereskigálhoz, és így szólt:
- A te nővéred, Istár istennő, a kapunál várakozik, és be akar jönni a te birodalmadba.
Mikor Ereskigál ezt hallotta, arca olyan sápadt lett, mint egy kivágott tamariszkuszfa, és ajkai elfeketedtek, mint a letört nádszál. Így válaszolt:
- Vajon mi kényszerítette, hogy hozzám jöjjön? Mi vette rá a lelkét erre az útra? Talán le akar taszítani trónusomról, és azt akarja, hogy én az Anunnaki istenekkel együtt kenyér helyett agyagot egyek, és sör helyett iszapos vizet igyak? Talán én sirassam meg azokat a férfiakat, akik özvegyeket hagytak hátra? Talán én sirassam meg azokat a lányokat, akiket kedvesük mellől ragadott el a halál? Talán én sirassam meg a kisgyermeket, aki idő előtt halt meg?... Menj, ajtónálló, nyisd ki neki a kaput, és bánj vele az alvilág törvényei szerint.
Az ajtónálló ment, és kitárta Istár előtt a kaput:
- Lépj be, úrnőm, hogy az alvilág örvendezzen neked, hogy az ország, ahonnan nincs visszatérés, boldog legyen a te jelenléted által.
Mikor az első kapun beengedte, levette fejéről koronáját. (112)
- Miért veszed le fejemről, ó, ajtónálló, díszes koronámat?
- Mert az alvilág törvényei így parancsolják.
Mikor a második kapun beengedte, kivette füléből a függőket.
- Miért veszed ki, ó, ajtónálló, a függőket a fülemből?
- Mert az alvilág törvényei így parancsolják.
Mikor a harmadik kapun beengedte, elvette a nyakláncát.
- Miért veszed el, ó, ajtónálló, a nyakláncomat?
- Mert az alvilág törvényei így parancsolják.
Mikor a negyedik kapun beengedte, elvette a keblén levő ékszereket.
- Miért veszed el, ó, ajtónálló, a keblemen levő ékszereket?
- Mert az alvilág törvényei így parancsolják.
Mikor az ötödik kapun beengedte, elvette a derekát díszítő övét.
- Miért vetted el, ó, ajtónálló, derekamat díszítő övemet?



E g y i p t o m i é s m e z o p o t á m i a i r e g é k é s m o n d á k Oldal: 68
- Mert az alvilág törvényei így parancsolják.
Mikor a hatodik kapun beengedte, elvette a karperecét és a lábán hordott aranykarikát.
- Miért vetted el, ó, ajtónálló, a karperecemet és a lábamon hordott aranykarikámat?
- Mert az alvilág törvényei így parancsolják.
Mikor a hetedik kapun beengedte, elvette utolsó ruháját is, mely a testét takarta.
- Miért vetted el, ó, ajtónálló, utolsó ruhámat, mely testemet takarta?
- Mert az alvilág törvényei így parancsolják.
Mikor Istár végre bejutott abba az országba, ahonnan nincs visszatérés, és meglátta nővérét, Ereskigált, odafutott hozzá, hogy megölelje.
De Ereskigál őrjöngött dühében, eltaszította magától, és így szólt vezéréhez, Namtarhoz:
- Menj, Namtar, és zárd be palotám börtönébe. Bocsásd rá a hatvan szörnyű csapást, szembetegség támadja meg a szemét, oldalfájás támadja meg az oldalát, görcs húzza össze a szívét, lábai dagadjanak fel, gyötörje szörnyű fejfájás. Ne legyen testének egy porcikája sem, amely ne szenvedne! (113)
Ez történt Istárral az alvilágban, a földön pedig az ő távoztával megszűnt a termékenység. A búza kalászaiban nem termett mag, a tehén nem ellett borjút, a vadszamár nem futott a párja után, a férfiak nem törődtek a nőkkel. Megszűnt a szerelem, elsenyvedt az emberek életkedve.
Papszukal, Éa isten vezérének arca elborult, gyászruhát öltött, haját hosszúra növesztette, így állt a nagy isten, Éa elé. Könnyei csurogtak, miközben így szólt:
- Istár leszállt az alvilágba. Amióta elment abba az országba, ahonnan nincs visszatérés, azóta a búzakalászban nem terem mag, a tehén nem ellik borjút, a vadszamár nem fut a párja után, a férfiak nem törődnek a nőkkel. Segíts, uram, mert különben kopár lesz a föld, elsenyved az élet.
Éa szívében erre bölcs terv fogamzott meg: megteremtett egy bűvös erejű embert, akit Aszúsu-námirnak nevezett el, és így szólt hozzá:
- Menj, Aszúsu-námir, indulj abba az országba, ahonnét nincs visszatérés. Ennek az országnak hét kapuja nyíljon meg előtted, és Ereskigál lásson meg téged. Lásson meg és szeressen meg. És mikor nagy boldogságban éltek, akkor végy ki tőle esküt, hogy teljesíti kívánságodat. A kívánságod pedig az legyen, hogy Istárt engedje ki palotája börtönéből, és küldje vissza a felső világra. Menj, és teljesítsd parancsomat!
Aszúsu-námir így is cselekedett. Leszállt az alvilágba, bement a hét kapun, és Ereskigál elé állott. Ereskigál kedvét lelte benne, és nagy boldogságban éltek. És akkor Aszúsunámir így szólt hozzá:
- Esküdj meg, hogy teljesíted kívánságomat! Ereskigál nevetett, és megesküdött.
- Azt kérem tőled, hogy engedd ki Istárt palotád börtönéből, és bocsásd őt vissza a felső világba.
Ereskigál magához rendelte Namtart, és így szólt hozzá:
- Rajta, Natar, kopogtass be palotámba, nyisd ki a börtönt, és bocsásd ki Istárt. Vidd ezt a korsót, ebben van az élet vize, ezzel hintsd meg az istennőt, hogy újra visszamehessen az élők közé.



E g y i p t o m i é s m e z o p o t á m i a i r e g é k é s m o n d á k Oldal: 69
Namtar teljesítette a parancsot, kiengedte Istárt a börtönből, és (114) meghintette az élet vizével. Istár megindult visszafelé. Mikor az első kapun az ajtónálló kiengedte, visszaadta a ruháját. Mikor a második kapun az ajtónálló kiengedte, visszaadta karperecét, a lábán viselt aranykarikáját. Mikor a harmadik kapun kiengedte az ajtónálló, visszaadta a derekát díszítő övet. Mikor a negyedik kapun kiengedte, visszaadta neki keblén viselt ékszerét, az ötödik kapunál a nyakláncát, a hatodiknál fülbevalóit, a hetediknél díszes koronáját.
Az istennő pedig most már boldogan tért vissza a felső világba. És az élet ismét felvirult a földön, a vadszamarak felkeresték párjukat, a férfiak szerelmet vallottak a nőknek, és a búzakalászok kövér magvakat termettek.
Nergál és Ereskigál története
Mikor az istenek egy alkalommal nagy lakomát rendeztek, nővérükhöz, Ereskigálhoz, az alvilág királynőjéhez követet küldtek ezzel az üzenettel:
- Mivel te nem hagyhatod el birodalmadat, és nem vehetsz részt a lakománkon, kérünk, küldj fel valakit, aki a te részedet átvegye, és levigye hozzád.
Ereskigál, mihelyt az izenetet megkapta, útnak indította vezérét, Namtart, aki fel is ment a magasságos égbe, hogy az alvilág királynője számára a lakomából ráeső részt átvegye. Mikor belépett a terembe, ahol az istenek lakmároztak, ezek mind felkeltek helyükről, és így üdvözölték Ereskigál küldöttét. Csak egy isten nem adta meg a kellő tiszteletet az alvilág követének, ez az egy nem kelt fel a helyéről, és ezzel súlyosan megsértette a föld alatti birodalom királynőjét.
Miután Namtar visszaérkezett Ereskigálhoz, és elmondta ezt neki, a királynő így szólt:
- Menj vissza, Namtar, és hozd ide hozzám azt az istent, aki nem állt fel megjelenésedkor. Hadd ölöm meg! (115)
Namtar újra visszament a magasságos égbe, és elmondta, hogy miért jött. Az istenek ezt mondták neki:
- Nézz körül hát, és vidd el úrnődhöz azt az istent, aki nem állt fel előtted.
Namtar körülnézett, de a tiszteletlen istent nem találta. Nergál ugyanis éppen távol volt. Mikor visszatért és megtudta, hogy Ereskigál kerestette, haragosan felkiáltott:
- Megyek, megyek! ne várjon Ereskigál hiába!
Mikor leérkezett az alvilág kapujához, keményen bezörgetett:
- Hé, kapus, nyisd ki a kaput, hogy beléphessek. A te úrnődhöz, Ereskigálhoz lenne egykét szavam!
A kapus ment, hogy bejelentse, és találkozott Namtarral.
- Hová sietsz, te kapus? - kérdezte Namtar.
- Valamilyen isten áll a kapunál. Jöjj és nézd meg, hogy beengedhetem-e.
Namtar odament a kapuhoz, és mikor meglátta Nergált, nagy öröm töltötte el. Sietett Ereskigálhoz, és így szólt hozzá:
- Ó, úrnőm, itt van az az isten, akit hiába kerestem, aki nem állt fel előttem a te tiszteletedre!



E g y i p t o m i é s m e z o p o t á m i a i r e g é k é s m o n d á k Oldal: 70
- Hozd hát be őt - felelte Ereskigál -, csak hadd jöjjön! Ha bejön, megölöm!
Namtar odament a kapuhoz, és így szólt Nergálhoz:
- Beléphetsz, uram, az alvilág királynőjének házába.
Mikor Nergál Ereskigál elé került, büszkén így üdvözölte:
- Örüljön a te szíved az én jelenlétemnek!
- Majd hamarosan meglátod, hogyan örülök én a te jelenlétednek! Most mindjárt megöllek!
- Megölsz? Kit? Engem? - kérdezte dühösen Nergál. - Engem akarsz te megölni?! Előbb végzek én veled!
Azzal nekiugrott, hajánál fogva lerántotta trónjáról, a földre teperte, és már felemelte kardját, hogy a fejét levágja. Ereskigál könyörgésre fogta a dolgot:
- Ne bánts, ne ölj meg engem, ó, Nergál! Hallgasd meg előbb, mit akarok neked mondani!
Nergál leengedte kardját: (116)
- Beszélj! Mit akarsz mondani?
Az istennő zokogott, és ezeket mondta:
- Én már régóta gondolok rád, és most, hogy megjöttél és így mertél velem bánni - ilyen férj kell nekem. Aki nem hunyászkodik meg előttem. Légy a férjem, ó, Nergál, és én hadd legyek a feleséged! Átadom neked az uralmat az alvilág felett. Te lesz az úr, és én az úrnő!
Mikor Nergál ezeket a szavakat hallotta, a harag elszállt szívéből, megölelte és megcsókolta Ereskigált, és letörölte könnyeit:
- Teljesedjék be hát, amire titokban régóta vágyakozol! Én leszek a férjed, és te lesz a feleségem.
Sarrukin akhád király születésének legendája
Születésének történetét Sarrukin mondta el ekképpen:
- Én vagyok Sarrukin, a hatalmas király, Agade uralkodója. Anyám papnő volt, atyámat nem ismertem, csak annyit tudok róla, hogy testvérei a hegyekben szerettek vadászni. Szülővárosom, Azupiranu, az Eufrátesz partján fekszik.
Anyám titokban szült engem. Nádkosárba tett, és szurokkal lepecsételte a kosár fedelét. A folyóba tett ki engemet, de a kosár nem süllyedt el. Az áradat sodort magával, és elvitt engem Akkihoz, a vízmerítő emberhez. Akki, a vízmerítő ember, mikor vödrét vízbe mártotta, kihúzott engem. Akki fiává fogadott és felnevelt. Amikor felnőttem, kertészévé tett engem. Amikor kertész voltam, Istár istennő megajándékozott szerelmével. Királlyá tett engem a fekete fejű nép felett. Harci bárdommal hatalmas hegyvidékeket foglaltam el. A dombos vidékeken átkeltem, a magas hegyeket megmásztam, és országomat messze vidékre kiterjesztettem. (117)



E g y i p t o m i é s m e z o p o t á m i a i r e g é k é s m o n d á k Oldal: 71
A teremtés története
Első tábla
Volt idő, amikor még sem az égnek, sem a földnek nem volt neve, és csak az ősatya, Apszu és az ősanya, Tiámat léteztek, de még ők sem éltek külön, hanem vizeiket összekeverve egy testet alkottak. Nem voltak mocsarak, folyók, nem voltak házak, egyetlen nád-kunyhó sem volt sehol. Az ősistenek még nem teremtettek semmit, nem voltak dolgok, és a dolgoknak nevük, és a sorsok még nem voltak meghatározva. De a két ősisten házasságából idővel ketten születtek: Lahmu és Lahamu, ezeket pedig követték Ansar és Kisar, akik hamarosan különbek lettek, mint idősebb testvéreik. Ansarnak fia született, Anu, aki hamarosan utolérte és felülmúlta atyját. Anu fia Nudimud vagy más néven Éa volt, aki hamarosan túlszárnyalta erőben és bölcsességben atyját. Nem volt méltó vetélytársa testvérei, a többi isten között.
Idővel aztán elszaporodtak az isteni testvérek, akik csapatba verődve zajongásukkal zavarták Apszu és Tiámat nyugalmát. Apszu hiába próbálta, nem tudta lecsendesíteni a zajongókat. Tiámat szótlanul, mogorván hallgatott. Bosszantó és utálatos volt az istenfiúk viselkedése, erőszakos és zabolátlan magatartása. Ekkor Apszu magához szólította fényben tündöklő vezérét, Mummut, és így szólt hozzá.
- Ó, vezérem, ki megvidámítod az én lelkemet, gyere, menjünk együtt Tiámathoz, és tanácskozzunk vele, hogy mitévők legyünk.
Elindultak, elmentek Tiámathoz, és leültek mellette. Apszu ekkor így szólt fényben tündöklő vezéréhez:
- Bosszantó és utálatos az istenfiúk erőszakos és zabolátlan viselkedése. Nem találunk csendes helyet nappal, de még éjszaka sincs nyugtunk. Mondd, mit csináljak? Pusztítsam el őket?
- Mit beszélsz?! - kiáltott fel Tiámat. - Elpusztítsuk azt, amit teremtettünk? Igaz, hogy a viselkedésük bosszantó, de azért legyünk mi hozzájuk kedvesek.
Ekkor megszólalt Mummu, hogy tanácsot adjon, és ez a tanács tele volt rosszindulattal: (118)
- Nem hiszem, hogy igazad van, fenséges istenanya. Ezeknek a nyugtalan, zajongó ifjú isteneknek nem jár kedvesség, sokkal inkább szigorúság. Azt tanácsolom neked, Apszu, hogy rombold szét az utakat, amerre járni szoktak, hogy utat vesztve elpusztuljanak, ti pedig nyugtot találjatok magatoknak nappal és pihenést éjszaka.
Apszu arca felragyogott e gonosz terv hallatára. Mummut térdére ültette és megcsókolta. De az isteneknek fülébe jutott, amit ők ketten kifőztek egymás között. Nagy nyugtalanság fogta el őket; és most nem zajongtak, hallgatásba merültek, nem tudták, mitévők legyenek. Éa isten, aki bölcsességével messze kiemelkedett közülük, és kitűnt leleményességével, most is megtalálta a kivezető utat. Varázsszavakat mondott, és ezzel álomba ringatta Apszut és Mummut. Mikor aztán Apszut hatalmába kerítette az álom, és elterült a földön, Éa megbilincselte, majd „leoldotta övét", levette koronáját, kioltotta feje körül a dicsfényt. Mummut, amikor szintén kezdett elerőtlenedni, bilincsbe verte, és bezárta egy terembe, orrába kötelet húzva.



E g y i p t o m i é s m e z o p o t á m i a i r e g é k é s m o n d á k Oldal: 72
Miután Éa így legyőzte ellenségeit, megpihent a szent csarnokban, melyet megölt őséről „apszu"-nak nevezett el, s amely a végzetnek és sorsnak csarnoka lett. Itt élt ugyanis Éa feleségével, Damkinával, és itt született meg gyermekük, Marduk, a leghatalmasabb és a legbölcsebb az istenek között. Éa volt az ő atyja és Damkina az anyja. Istennők tejét szopta, dajkája is istennő volt, aki bölcsességre tanította. Már születésekor csodálatosan szép gyermek volt, tökéletes volt az alakja, ragyogóak voltak a szemei. Nemes volt a testtartása is, kezdettől fogva olyan volt, mint aki parancsoláshoz szokott. Mikor Éa meglátta, nagy boldogság töltötte el, és szíve repesett az örömtől. Tökéletessé tette gyermekét, és kétszeres isteni erővel ruházta fel. Marduk testének arányai hibátlanok voltak, nem is lehetett nála tökéletesebbet elképzelni. Négy szeme volt és négy füle, mindent látott és hallott. Mikor száját kinyitotta, láng csapott ki a torkából. Ő volt a legmagasabb az istenek között, termete mindenkiét felülmúlta. Hatalmas volt a keze és lába, minden testrésze, mint az óriásoké. Erejére nézve (119) nem volt hozzá senki hasonló. Tíz isten dicsfénye vette körül, és tündöklő ragyogása mindenkit elkápráztatott.
Nagyapja, Anu, négy szelet teremtett, ő még megalkotta a forgószeleket és más szörnyű viharokat.
Az istenek gonosz tervet eszeltek ki, és így szóltak anyjukhoz, Tiámathoz:
- Mikor Apszut, a te férjedet legyőzték, te tűrted, nem segítetted őt, csendben maradtál. Mikor Anu megteremtette a négy szelet, te tűrted, bár erődet gyöngítették. És most nyugodtan tűröd a forgószelet is és a kísérő viharokat! Gondolj Apszura, a férjedre, akit legyőztek és Mummura, akit rabságban tartanak. Bizony, egyedül maradtál, és ha nem intézkedel, reád is szörnyű sors vár.
Tiámatnak kedvére volt ez a beszéd, egészen felvidult tőle, és így szólt:
- Teremtek hát tizenegy szörnyeteget, és harcot indítok azok ellen az istenek ellen, akik Apszut legyőzték, és Mummut rabságban tartják.
Így szólt, és alighogy ezt kimondta, a szörnyek máris ott teremtek, és csak úgy nyüzsögtek Tiámat körül. Dühödten készültek a harcra, és éjjel-nappal ordítottak. Haditanácsot is tartottak, hogy miként vigyék győzelemre tervüket. Az anyaistennő még kígyókat és sárkányokat is teremtett melléjük. Fogaik hegyesek voltak, és halálos méreggel telve. Vér helyett is méreg keringett ereikben. Félelmes volt a külsejük. Aki megpillantotta őket, az ijedtségtől rögtön szörnyethalt. De még ezzel sem elégedett meg Tiámat. Megteremtette a viperát, a szfinkszet, a vad oroszlánt, a veszett kutyát, a skorpióembert, a szárnyas oroszlándémonokat, a lótestű és emberfejű szörnyet. Vezérré Kingut tette meg, a szörnyetegek között a legnagyobbat. Ő lett a parancsnok, és az ütközetet az ő tervei szerint készítették elő. Tiámat így szólt hozzá:
- Tebenned van minden bizodalmam. Te vagy a leghatalmasabb és az én legjobb segítőtársam. Mindenkinek a sorsa tőled függ, és a te szavaid parancsot jelentenek a sorsistennők és az Anunnaki istenek számára. (120)
Azzal átadta neki a sorstáblákat, és a mellére függesztette. És még hozzátette:
- A te parancsod ezentúl megváltozhatatlan, és a te szavad örök érvényű.



E g y i p t o m i é s m e z o p o t á m i a i r e g é k é s m o n d á k Oldal: 73
Második tábla
Tiámat tehát harcra készült saját utódai, az istenek ellen. Harci készülődései Éának is tudomásárajutottak. Mikor először hallott erről a dologról, mélyen felháborodott, és sötét hallgatásba merült. Majd mikor haragja elült, Ansarhoz, ősatyjához indult. Mikor megérkezett Ansar elé, ily szavakra nyitotta ajakát:
- Ó, atyám, tudd meg, hogy a mi ősanyánk, Tiámat, gyűlöl minket, és haragjában éjjelnappal szüntelenül gonosz terveket kohol ellenünk. Seregei dühöngve és üvöltözve harcra készen állnak ellenünk, és már haditanácsot is tartottak, hogy miként vigyék győzelemre tervüket. Az anyaistennő még kígyókat és sárkányokat is teremtett melléjük, melyeknek hegyesek a fogai, és halálos méreggel vannak telve. Vér helyett is méreg kering ereikben. Félelmes a külsejük. Aki megpillantja őket, az ijedtségtől rögtön szörnyethal. De még ezzel sem elégedett meg Tiámat, megteremtette a viperát, a szfinkszet, a vad oroszlánt, a veszett kutyát, a skorpió-embert, a szárnyas oroszlándémonokat, a lótestű és emberfejű szörnyet. Vezérévé Kingut tette meg, a szörnyetegek között a legnagyobbat. Ő lett a parancsnok, és az ütközetet az ő tervei szerint készítették elő. Tiámat így szólt hozzá: „Tebenned van minden bizodalmam. Te vagy a leghatalmasabb és az én legjobb segítőtársam. Mindenkinek a sorsa tőled függ, és a te szavaid parancsot jelentenek a sorsistennők, az Anunnakik számára."
Azzal átadta neki a sorstáblákat, és a mellére függesztette. Es még hozzátette:
„A te parancsod ezentúl megváltozhatatlan, és a te szavad örök érvényű."
Mikor Ansar meghallotta, hogy Tiámat mire készül, szíve megtelt szomorúsággal, lelke nyugtalansággal, izgalmában combjait ütögette, és ajkait harapdálta.
Így szólt Éához: (121)
- Nincs más hátra, mint hogy forgasd tovább is azt a fegyvert, amelyet már használtál! Megölted Apszut, most hát öld meg Kingut is, Tiámat vezérét!
Éa így válaszolt:
- Ne kívánd ezt tőlem, ó, Ansar! Kingu birtokában vannak a sorstáblák, erősebb ő most az isteneknél is. Az én kezem nem elég erős, hogy szembeszálljak vele.
Ekkor Ansar fiához, Anuhoz fordult:
- Te vagy a legerősebb az istenek között, akinek támadása ellenállhatatlan. Menj, és állj Tiámat elé, légy rajta, hogy haragja lecsillapodjék, szíve megnyugodjon. Ha a te szavadra nem hallgat, mondd meg neki, hogy én is erre kérem, ez az én üzenetem is.
Anu nyomban útnak indult, de mikor Tiámat közelébe érkezett, és látta a körülötte nyüzsgő szörnyetegeket, szíve megrettent. Nem mert közeledni hozzá, hanem megfordult, és visszatért Ansarhoz.
- Az én szavam nem elég súlyos, hogy Tiámat figyelembe vegye - mondotta.
Ansar hallgatott, szemét a földre szegezte, és a fejét csóválta. A sorsistennők és az Anunnaki istenek köréje gyűltek riadtan, ajkuk szorosan zárva, nagy csendben ültek ottan. Mind azt gondolták, hogy egyetlen isten sem lesz képes szembeszállni Tiámattal és Kinguval, és aki mégis megkísérli, az halál fia. Ansar, miután magában meghánytavetette a dolgot, hirtelen felkiáltott:



E g y i p t o m i é s m e z o p o t á m i a i r e g é k é s m o n d á k Oldal: 74
- A hatalmas erejű Marduk lesz a mi megmentőnk, Marduk, a hős, a harcban győzhetetlen!
Mikor ezt Éa meghallotta, azonnal hívatta Mardukot, és elvonulva vele egy magányos helyre, ily tanácsokat adott neki:
- Ó, Marduk, figyelj szavamra! Hallgass atyádra, mert te vagy az én fiam, akiben nekem nagy örömöm telik. Ha Ansar elé lépsz, viselkedj úgy, mintha máris ütközetben volnál. Mutasd magad rettenthetetlennek, és nyugtasd meg az ő aggódó szívét.
Marduk, az Úr, örömmel hallotta atyja szavait, és megígérte, hogy megfogadja tanácsát. Azután indult Ansarhoz. Mikor Ansar (122) meglátta, szíve megtelt örömmel, szomorúsága eloszlott. Megölelte és megcsókolta Mardukot, aki ily szavakat intézett hozzá:
- Ó, Ansar, legyen vége a te szomorúságodnak. Én majd elmegyek a harcba, és teljesítem szíved kívánságát. Nem férfi az, aki az istenek ellen harcra készül, csak egy asszony, Tiámat, aki majd hamarosan megfut előle. Légy nyugodt és boldog. Nemsokára Tiámat nyakán fogok taposni!
- Te, aki birtokában vagy a teljes bölcsességnek - felelte Ansar -, fékezd meg és győzd le Tiámatot varázsigéddel. A viharkocsin haladj sebesen, akkor hamar eléred, és nem tudnak elűzni közeléből. De te elűzheted, és pusztulásba kergetheted!
Marduk örömmel hallgatta Ansar szavait, majd így szólt:
- Ó, istenek teremtője, istenek sorsának intézője, ha nekem kell bosszút állnom Tiámaton, és le kell őt győznöm, hogy megmentsem éltedet, arra kérlek, hívd össze az istenek tanácsát. Ott jelentsd ki, hogy kezembe adod a sorsok irányítását, hogy átengeded nekem a végzet feletti hatalmat. Megmásíthatatlan lesz az, amit én határozok, sem visszavonni, sem megváltoztatni nem lehet majd ajkaim parancsát.
Harmadik tábla
Ansar akkor hívatta vezérét, Gagát, és a következő szavakat intézte hozzá:
- Ó, Gaga, vezérem, akiben nekem kedvem telik, elküldelek most téged Lahmuhoz és Lahamuhoz. Te, aki mestere vagy a szép beszédnek, tárgyalj velük, hívd ide őket, és a kíséretükben levő valamennyi istent, hogy jöjjenek el, beszélni szeretnék velük. Lakomáról is gondoskodom, lesz részük bőven ünnepi kenyérben és finom borban. Indulj hát, Gaga, és ismételd el nekik azokat a szavakat, amiket most mindjárt hallani fogsz tőlem. Jól jegyezd meg tehát, amit izenek nekik: ,A ti fiatok, Ansar küldött engem ide, hogy elmondjam nektek a következőket: Tiámat, az ősanya, meggyűlölt bennünket, és dühös haraggal fordult ellenünk. Az istenekjó részét maga köré gyűjtötte, és még azok is, akik közvetlenül a ti ivadékaitok, mellette vannak. Éjjel-nappal gonosz (123) terveket szőnek ellenünk. Tiámat seregei dühöngve és üvöltözve harcra készen állnak, és már haditanácsot is tartottak, hogy miként vigyék győzelemre tervüket. Az anyaistennő még kígyókat és sárkányokat is teremtett melléjük, melyeknek hegyes fogai halálos méreggel vannak telve. Vér helyett is méreg kering ereikben. Félelmes a külsejük. Aki megpillantja őket, az ijedtségtől rögtön szörnyethal. De még ezzel sem elégedett meg Tiámat. Megteremtette a viperát, a szfinkszet, a vad oroszlánt, a veszett kutyát, a skorpióembert, a szárnyas oroszlándémonokat, a lótestű és emberfejű szörnyet. Vezérré Kingut tette meg, a szörnyetegek között a legnagyobbat. Ő lett a parancsnok, és az ütközetet az ő



E g y i p t o m i é s m e z o p o t á m i a i r e g é k é s m o n d á k Oldal: 75
tervei szerint készítették elő. Tiámat így szólt hozzá: »Tebenned van minden bizodalmam. Te vagy a leghatalmasabb és az én legjobb segítőtársam. Mindenkinek a sorsa tőled függ, és a te szavaid parancsot jelentenek a sorsistennők és az Anunnaki istenek számára.«
Azzal átadta neki a sorstáblákat, és a mellére függesztette. És még hozzátette:
»A te parancsod ezentúl megváltozhatatlan, és a te szavad örök érvényű.«
Mondd el nekik továbbá, hogy mikor én ezekről értesültem, elhívattam Nudimmudot, és harcba küldtem ellene. De Nudimmud félt, és visszafordult előle. Azután elküldtem Anut, de ő sem mert szembeszállni vele. Ekkor jött elő Marduk, a legbátrabb és legbölcsebb az istenek között, akit rettenthetetlen szíve alkalmassá tesz arra, hogy felvegye a harcot Tiámattal. De Marduk azt kéri, hogy az istenek tanácsa is hozzon ebben a dologban határozatot, és adja kezébe a sors irányítását, a végzet feletti hatalmat. Hogy megmásíthatatlan legyen, amit ő határoz, és ne lehessen sem visszavonni, sem megváltoztatni ajkai parancsát.
Mondd meg nekik végül, hogy siessenek ide, hogy gyorsan határozatokat hozhassunk, és ő elmehessen és szembeszállhasson mindnyájunk halálos ellenségeivel!"
Gaga, Ansar vezére azonnal útnak eredt, és tisztelgett Lahmu és Lahamu atyák előtt. Leborulva csókolta a földet lábaik előtt, majd mélyen meghajolva ezeket mondta: (124)
- A ti fiatok, Ansar küldött engem hozzátok, és megbízott, hogy a következőket mondjam: „Tiámat ősanyánk meggyűlölt minket, és dühös haraggal fordult ellenünk. Az istenek jó részét maga köré gyűjtötte, és még azok is, akik közvetlenül a ti ivadékaitok, mellette vannak. Éjjel-nappal gonosz terveket szőnek ellenünk. Tiámat seregei dühöngve és üvöltözve harcra készen állnak, és már haditanácsot is tartottak, hogy miként vigyék győzelemre tervüket. Az anyaistennő még kígyókat és sárkányokat is teremtett melléjük, melyeknek hegyes fogai halálos méreggel vannak telve. Vér helyett is méreg kering ereikben. Félelmetes a külsejük. Aki megpillantja őket, az ijedtségtől rögtön szörnyethal. De még ezzel sem elégedett meg Tiámat. Megteremtette a viperát, a szfinkszet, a vad oroszlánt, a veszett kutyát, a skorpió-embert, a szárnyas oroszlándémonokat, a lótestű és emberfejű szörnyet. Vezérré Kingut tette meg, a szörnyetegek között a legnagyobbat. Ö lett a parancsnok, és az ütközetet az ő tervei szerint készítették elő. Tiámat így szólt hozzá: »Tebenned van minden bizodalmam. Te vagy az én legjobb segítőtársam. Mindenkinek a sorsa tőled függ, és a te szavaid parancsot jelentenek a sorsistennők és az Anunnaki istenek számára.«
Azzal átadta neki a sorstáblákat, és a mellére függesztette. És még hozzátette:
»A te parancsod ezentúl megváltozhatatlan, és a te szavad örök érvényű.«
Mondd el nekik továbbá, hogy mikor én ezekről értesültem, elhívattam Nudimmudot, és harcba küldtem ellene. De Nudimmud félt, és visszafordult előle. Azután elküldtem Anut, de ő sem mert szembeszállni vele. Ekkor jött elő Marduk, a legbátrabb és legbölcsebb az istenek között, akit rettenthetetlen szíve alkalmassá tesz arra, hogy felvegye a harcot Tiámattal. De Marduk azt kéri, hogy az istenek tanácsa is hozzon ebben a dologban határozatot, és adja kezébe a sors irányítását, a végzet feletti hatalmat. Hogy megmásíthatatlan legyen, amit ő határoz, és ne lehessen sem visszavonni, sem megváltoztatni ajkai parancsát. Mondd meg nekik végül, hogy siessenek ide, hogy gyorsan határozatokat (125) hozhassanak, és ő elmehessen és szembeszállhasson mindnyájuk ellenségeivel!"



E g y i p t o m i é s m e z o p o t á m i a i r e g é k é s m o n d á k Oldal: 76
Mikor Gaga beszédének végére ért, Lahmu és Lahamu felkiáltottak, és körülöttük az égi szféra istenei, az Igigik keservesen jajgattak.
Felkészültek az utazásra a nagy istenek. Hamarosan meg is érkeztek Ansarhoz. Oly nagy számmal voltak, hogy teljesen megtöltötték az üléstermet. Ahogy találkoztak, megcsókolták egy-mást, majd leültek lakomázni. Finom kenyeret ettek, édes bort ittak, megtöltvén ivókürtjeiket a részegítő itallal. Testük elernyedt, jóllakottan ültek ott, mikor meghozták a határozatot bosszulójuk, Marduk számára.
Negyedik tábla
Fejedelmi trónt állítottak fel Marduk részére, és ő arra ült le, szemben atyáival. Így szóltak hozzá az istenek:
- Te vagy Marduk, akit leginkább megillet a tisztelet az istenek között. Tekintélyed olyan nagy, mint Anué. Ettől a naptól fogva a te határozataid megváltoztathatatlan erejűek. Tőled függ, hogy kit emelsz föl és kit sújtasz le. A te szavaid mondják ki az igazságot, és amit te parancsolsz, annak meg kell lennie. Ó, Marduk, te vagy a mi védelmünk és megbosszulónk, ezért ajándékoztunk meg az egész világmindenség felett az uralommal. Amikor a gyűlésben ülsz, a te szavad lesz a döntő. Amikor harcolsz, a te fegyvereid nem hibáznak, összezúzod ellenséged. Ó, urunk, Marduk, kíméld annak az istennek életét, aki bízik benned, és oltsd ki azért, aki gonoszat forral szívében.
Ezt mondták az istenek, majd egy köntöst tettek Marduk elé, és így szóltak:
- Ó, urunk, itt mindjárt bizonyságát adhatod, hogy a te szavad a legdöntőbb az istenek között. Akár megsemmisíteni, akár teremteni akarsz, csak egy szavadba kerül. Szólj egy szót, és ez a köntös eltűnik. Szólj ismét egy szót, és a köntös újra itt lesz előttünk.
Marduk parancsra nyitotta ajkát, és a köntös csakugyan eltűnt. (126) Azután újra parancsolt, és a köntös újra megjelent. Mikor az istenek látták szavának erejét, ujjongva hódoltak előtte: Marduk lett az istenek királya! Jogart adtak a kezébe, királyi palástot adtak neki, ezeknek nem állhatott ellen a legbőszebb ellenség sem.
- Eredj, és foszd meg Tiámatot az élettől - mondták neki. -A szelek szórják szét a vérét ismeretlen helyekre.
Így határozták meg sorsát atyái, az istenek, így indították el diadalmas útjára. Marduk pedig íjat készített magának, felajzotta, és nyilat illesztett rá. Az íj és a tegez oldalán csüngött, míg jobb kezébe buzogányt ragadott. Villám csapkodott előtte, és testét láng töltötte meg. Ezután hálót készített, ezzel akarta megfogni Tiámatot. Hogy Tiámat kísérői közül senki meg ne szökhessen, négy szelet állított őr gyanánt: a Déli, Északi, Keleti és Nyugati szelet. Ezek mellett még feltámasztotta a Gonosz szelet, a Forgószelet, az Orkánt, a Négyszeres erejű és a Hétszeres erejű szelet és a Győzhetetlen szelet. Ezeket a szeleket előreküldte, hogy kavarják fel Tiámat belső részét. Ezután viharkocsijára ült fel, amely rettegést keltett mindenfelé. Felszerszámozta és befogta a négyes fogatot, a Gyilkost, a Kegyetlent, a Száguldót és a Taposót. Ezek a lovak járatosak voltak a támadásban és ügyesek a rombolásban. Hegyes és éles fogaik méreggel voltak tele.
Marduk, az Úr ezután felöltötte páncélját, és ijesztő fejét ijesztő fénnyel vette körül. Így indult harcba a dühöngő Tiámat ellen. Varázsige volt a szájában, mérges virág a kezében. Az istenek, akik reá ruházták a főhatalmat, mind ott nyüzsögtek, tolongtak körülötte. Az Úr pedig haladt előre, hogy leszámoljon Tiámattal és vezérével, Kinguval.



E g y i p t o m i é s m e z o p o t á m i a i r e g é k é s m o n d á k Oldal: 77
Mikor Kingu meglátta őt, megrémült. Az istenek közül azok, akik vele tartottak és oldalára álltak, meglátván Mardukot, a félelmes hőst, mintha fátyol borult volna a szemükre. Tiámat vadul üvölteni kezdett. Marduk így szólt hozzá:
- Miért dühödtél meg ellenünk, Tiámat, miért kezdtél harcot, és miért tetted meg társaddá Kingut, és ruháztad rá Anu rangját? Gonoszat terveztél te, Ansar, az istenek királya ellen és a többi (127) isten, az én atyáim ellen. Ezért most meg kell bűnhődnöd. Állj fel most harcra készen, és mérd össze velem párharcban erődet.
Tiámat ezeket hallván, minden józan eszét elvesztette, őrjöngeni kezdett. Tombolt és üvöltött, varázsigéket mondott. Ezután összecsaptak. Tiámat kinyitotta száját, hogy bekapja Mardukot, de ez a Gonosz szelet, mely mögötte lesben állt, beletömte Tiámat szájába, úgyhogy nem tudta többé becsukni. A Gonosz szél azután behatolt Tiámat testébe, és szétfeszítette. Marduk ekkor kezébe vette íját, kilőtte nyilát, ez átjárta Tiámat belsejét, és eltalálta a szívét. Tiámat életét így kioltván, holttestét a földre dobta, és rátaposott a nyakára. Buzogányával szétverte a fejét, és felvágta ereit. Vérét az Északi szél szórta szét ismeretlen helyekre.
Tiámat halála után serege egyszerre szétfutott. Azok az istenek, akik őt segítették, és az oldalára álltak, most a félelemtől rettegve menekülni próbáltak. De hasztalan. Szorosan körül voltak zárva, és menekülésre nem volt mód. Marduk hálóval fogságba ejtette őket, fegyvereiket összetörte, és börtönbe vetette mindnyájukat. A cellák megteltek jajveszékeléssel. Azt a tizenegy szörnyű teremtményt pedig, továbbá a démonok hordáját, akiket Tiámat félelmes külsővel és mérges fegyverekkel látott el, Marduk bilincsbe verte, megölte és lábaival taposott rajtuk. Ez lett volna Kingu sorsa is, ha Marduk őt is a halál istenének adja át. De még várt vele. A sorstáblákat elvette tőle, és saját mellére akasztotta.
Legyőzte tehát ellenségeit, a lázadó isteneket, teljes diadalt aratott Ansar ellenfelei fölött! Mikor ezt az istenek, az ő atyái, az istenek, akik reá ruházták a főhatalmat, megtudták, örvendeztek és ujjongtak. Ajándékokat adtak neki, és hódoltak előtte.
Marduk, az Úr pedig nézte Tiámat holttestét, és azon gondolkozott, hogyan használhatná fel ezt az iszonyatos nagy testet a teremtésnél. Kettévágta, mint egy kagylót. Egyik részéből az eget formálta meg, a másik részéből a földet. Ahol kellett, korlátokat állított fel, és őröket rendelt ki, akiknek az volt a feladatuk, hogy megakadályozzák a vizek elfolyását, hogy a folyók maradjanak meg medrükben, a tengerek partjaik között. Azután átkelt az (128) égen és földön, minden területet megvizsgált, hogy alkalmassá tegye az istenek és emberek számára. Áthaladt Apszu szentélyén is, ahol Nudimmud lakott. Lemérte az Apszu arányait, hogy majd országa építésénél felhasználja.
Ötödik tábla
Ezután Marduk hozzáfogott a teremtés művéhez. Először az istenekről gondoskodott. Lakásokat épített számukra, meghatározta, melyiknek hol az állomáshelye, és égi képmásukat csillagzattá tette.
Ezzel együtt meghatározta az év lefolyását. Felosztotta tizenkét hónapra, és ezek közül mindegyikre három csillagképet jelölt ki.
Azután meghatározta az év napjainak számát, a csillagok járása által, és megteremtette a Nibiru csillagzatot, hogy ez kijelölje a többi csillag égi övezetét, hogy egyik se léphesse át



E g y i p t o m i é s m e z o p o t á m i a i r e g é k é s m o n d á k Oldal: 78
a számára meghatározott területet. Ő tette lehetővé, hogy a hold süssön. Kijelölte számára az éjszakát, hogy így részt vegyen az év napjainak szabályozásában. Így szólt hozzá:
- A hónap minden napján szüntelenül jelöld az időt korongoddal! A hónap elején, mikor felkelsz az égbolton, tündöklő szarvaid lesznek, és így ragyogsz hat napon át. A hetedik napon eléred fél teltségedet, a hónap közepén pedig mint telihold állhatsz szembe a nappal. De a nap legyőz téged, korongod elfogy, és világosságod csökken, mígnem eltűnsz egészen. Ám te eközben megközelíted a nap járását, és a 29. napon ismét szemben állhatsz vele.
Hatodik tábla
Miután így az égi dolgokat elrendezte, és kiszabta az idők futását, szívében erős bizakodás támadt, hogy a földön is csodálatos dolgokat fog teremteni. Megszólította Éát, és közölte vele szándékát:
- Vért teremtek és csontokat! Egy lényt alkotok, akinek ember lesz a neve, és akinek az lesz a kötelessége, hogy az isteneket szolgálja.
Éa így válaszolt: (129)
- Hogy meg tudjad teremteni az embert, ehhez fel kell áldoznod egyet az istenek közül. Hogy ki legyen az? Hívd össze az isteneket tanácskozásra, ők szolgáltassák ki a bűnöst, a többiek éljenek békességben.
Marduk Éa tanácsára összehívta az isteneket, és így szólt hozzájuk:
- Mondjátok meg, és erősítsétek meg esküvel, ki volt az, aki Tiámatot haragra tüzelte, aki az istenek ellen a lázadást megszervezte? Vétkéért halálbüntetéssel fogom sújtani, ti azonban éljetek békességben.
Az Igigik, a nagy istenek így válaszoltak:
- Kingu volt az, aki a lázadást megszervezte, ő tüzelte harcra Tiámatot.
Erre Marduk parancsára Kingut megbilincselve elővezették börtönéből. Ereit felvágták. Véréből agyaggal - ahogyan a bölcs Marduk eltervezte - Éa megteremtette az emberi nemet, és az istenek szolgálatát bízta rá.
Marduk az Anunnaki isteneket két csoportba osztotta, felsőkre és alsókra. Háromszázat állított az ég őreinek, Anuhoz osztotta be őket, hogy teljesítsék parancsait. Hasonlóképpen a földön is háromszázat helyezett el, összesen tehát hatszázan voltak. A földi Anunnaki istenek ily szavakkal hódoltak Marduknak:
- Ó, urunk, te megszabadítottál bennünket a pusztulástól, hogyan fejezzük ki hálánkat? Szentélyt szeretnénk építeni számodra. Trónust is szeretnénk benne felállítani neked. És mi is ott laknánk a szentélyben.
Mikor Marduk ezt hallotta, arca felderült:
- Jól van! Építsétek fel a szentélyt, melynek arányai olyanok legyenek, mint az Apszué, melynek neve legyen Észagila, ahol magasra emelhetem fejemet! Ez legyen Báb-ili magas temploma és a ti székhelyetek!



E g y i p t o m i é s m e z o p o t á m i a i r e g é k é s m o n d á k Oldal: 79
Az Anunnaki istenek megfogadták Marduk szavát, és egy egész éven át téglát készítettek. Marduk átadta nekik az Apszu mértékét, és ők a második évben fel is építették az Észagilát. Egy lépcsőzetes tornyot, a zikkuratot is felépítették mellette, magasba (130) nyúlt, szinte az égig. Lakhelyet készítettek benne Marduk, Éa és Enlil számára. Maguknak is építettek templomot.
Miután művüket befejezték, lakomát rendeztek, és így szóltak Mardukhoz:
- Ó, urunk, Marduk, ez itt Báb-ili, a te hazád, Báb-ili, a te székhelyed! Ha te kinyitod szádat, szavadat kőbe kell vésni! Te megteremtetted az eget, megformáltad a földet, te vagy az országok ura!
Azután felsorolták Marduk ötven nevét, és nem szűntek őt dicsőíteni. (131)



E g y i p t o m i é s m e z o p o t á m i a i r e g é k é s m o n d á k Oldal: 80
III. HETTITA MÍTOSZOK ÉS MONDÁK
Az égi királyság története
AZ ISTENEK ELSŐ NEMZEDÉKEI
Valamikor réges-régen, az ősidőkben, Alalus volt az ég királya. Amíg ő ült a trónon, az istenek közt a legelső, Anus kiszolgálta őt. Ha megszomjazott, Anus adta kezébe az ivócsészét, és hódolata jeléül gyakran lábaihoz borult. Alalus kilenc évig uralkodott az égben. A kilencedik évben Anus fellázadt ellene, megtámadta, és legyőzte. Alalus elmenekült előle, leszállt a föld sötét mélyébe.
Anus pedig elfoglalta trónját. Amíg ő volt a király, a többi istenek közül a hatalmas Kumarbi szolgált neki. Ha megszomjazott, Kumarbi adta kezébe az ivócsészét, és hódolata jeléül lábaihoz borult. Anus kilenc évig uralkodott az égben. A kilencedik évben kitört a harc Anus és Kumarbi között. Mikor Anus nem bírta már elviselni Kumarbi vad tekintetét, elmenekült, madárrá változott, és felszállt az égbe. Kumarbi azonban utánament, megragadta, és lábánál fogva lerántotta az égből. De nem elégedett meg ennyivel, hanem még meg is csonkította. Örvendezett és kacagott győzelmén. Anus ekkor odafordult hozzá, és ezeket mondta:
- Örvendezel azon, hogy sikerült legyőznöd és megcsonkítanod engem. De ne örülj oly nagyon, mert gyermeked fog születni, akit Tesubnak, Viharistennek neveznek. O fog letaszítani trónodról. Úgy fogsz meghalni, hogy saját hegységed szikláin vered szét a fejedet.
Így szólt Anus, majd felszállt az égbe, és elrejtőzött, hogy Kumarbi ne találja meg többé.
(A történet további része arról szól, hogyan születtek meg Kumarbi gyermekei. Tesubon kívül ugyanis még egy fia született, aki Tesubot szolgálta. Tesub megfogadta, hogy bosszút áll Anusért.) (135)
ULLIKUMMI TÖRTÉNETE
Amikor Tesub felnőtt, legyőzi Kumarbit, s az most bosszút forralt ellene. Azt tervezte, hogy vetélytársat támaszt Viharistennel szemben. Egyik bölcs gondolata követte a másikat, ezeket összefűzte. Egyszer, mikor egy okos gondolata támadt, felugrott helyéről, és királyi jogarát kezébe véve megindult. Elment egy sziklához, amely azonban tulajdonképpen egy nő volt. Olyan hatalmas volt ez a sziklaasszony, hogy csak háromszor két óra alatt lehetett rajta végigmenni. Kumarbi szerelemre gyulladt iránta, és feleségül vette.
Ezután megbízta követét, hogy menjen le a Tengerhez, és mondja meg a Tenger istenének, hogy senki más, csak ő, Kumarbi, lehet az istenek királya. A követ le is ment a Tengerhez, és megismételte Kumarbi szavait. A Tenger ezt válaszolta:
- Figyelj azokra a szavakra, amiket most mondok neked. Azt kérdezem Kumarbitól: Mondd, miért dühöngsz úgy házam ellen, Kumarbi? Félelem fogta el házamat és rettegés



E g y i p t o m i é s m e z o p o t á m i a i r e g é k é s m o n d á k Oldal: 81
szolgáimat. Békülj meg velem. Jöjj el hozzám vendégségbe. A zenészek már előkészítették hangszereiket, hogy ha te megjöttél, éjjel-nappal mulatozzunk.
Mikor Kumarbi megkapta a meghívást, útnak indult, hogy elmenjen a Tenger házába.
A Tenger istene ünnepélyesen fogadta, és kiadta a parancsot szolgáinak:
- Állítsatok oda díszes széket Kumarbi számára. Tegyetek asztalt eléje, hozzatok ételt neki, hogy egyék, adjatok neki sört és édes bort, hogy kedvére igyék.
Úgy is történt. A szakácsok hordták be a tálakat jobbnál jobb ételekkel, a pohárnokok sörrel és édes borral töltötték meg poharát. Hétszer ittak egymás után, és még sokáig mulatoztak.
Ezután történt, hogy a sziklaasszony megszülte Kumarbi fiát. A születésnél segédkező asszonyok és anyaistennők odavitték az újszülöttet Kumarbihoz, és a térdére helyezték. Kumarbi vidáman ringatta fiát, majd felkapta és táncoltatta. Közben gondolkodott, hogy mi legyen a gyermek neve. (136)
- Legyen a neve Ullikummi! Bár megkapná az égi királyságot, amelyet Tesub, a Viharisten elrabolt tőlem. Bár megtámadná Tesubot, és tépné darabokra, mintha halandó ember volna. Bár nyilazná le az áruló isteneket az égből, mint a madarakat, és törné őket darabokra, mint az üres edényeket. De hová rejtsem, kinek adjam gyermekemet? Az ég napistene nem láthatja, Viharistennek nem szabad meglátnia. De Istárnak, Ninive királynőjének sem szabad megpillantania, nehogy összetörje, mint egy nádszálat.
Ekkor hirtelen mást gondolt, és hívatta követét.
- Vedd kezedbe botodat, húzd fel sarudat, és menj az istenekhez, mondd meg nekik: gyertek, Kumarbi, az istenek atyja hívat titeket.
A követ e szavak hallatára fogta a botját, felhúzta saruját, és útnak eredt. Mikor odaért az istenekhez, így szólt hozzájuk:
- Gyertek, Kumarbi, az istenek atyja hívat titeket. Siessetek! Ezek erre tüstént elindultak, és nagy sietve tették meg az utat, közben egyetlenegyszer sem álltak meg. Mikor megérkeztek, Kumarbi így szólt hozzájuk:
- Vigyétek le a sötét földre a gyermeket. Siessetek! Helyezzétek el Upelluri, a világot tartó óriás jobb vállára.
Erre az istenek a parancs értelmében elvették a gyermeket Kumarbi térdéről. Magukhoz szorították, simogatták, mint egy szép ruhát. Elvitték Enlil főistenhez, és annak térdére helyezték. Ez megnézte a gyermeket, és észrevette, hogy a teste dioritkőből van.
- Ki ez a gyermek - kérdezte -, akit az istenek hoztak? Tudom biztosan, hogy az istenek közül senki sem fog nála nagyobb küzdelmeket vívni. Kumarbi ivadéka a Viharisten, de most megszületett vetélytársa is, ez a dioritember.
Így szólt Enlil főisten, ezután az istenek felvették a gyermeket, elvitték, és Upelluri, a világot tartó óriás vállára helyezték.
A dioritgyermek pedig növekedni kezdett, a tenger erős sodrású vize egyre növesztette. Egy nap alatt egykönyöknyit nőtt. Alakja csodálatos látványt nyújtott. Egyre magasabb lett, úgy állt a tengerben, mint egy oszlop, s magassága végül az eget is elérte. (137)
Egyszer a Napisten lepillantott az égről, és meglátta Ullikummit, a dioritembert. Nagyon elcsodálkozott rajta:



E g y i p t o m i é s m e z o p o t á m i a i r e g é k é s m o n d á k Oldal: 82
- Miféle hatalmas isten áll a tengerben? Az alakja egyetlen más istenéhez sem hasonlít.
Elindult felkeresni Tesubot. Mikor a Viharisten szolgája messziről meglátta, így kiáltott fel:
- Nem a Napisten jön felénk? De bizony ő az. Nyomós oka lehet, hogy meglátogat minket.
Tesub széket és asztalt tétetett oda a Napisten fogadására. Mikor megérkezett, hellyel kínálták, de ő nem ült le. Az asztalra ételeket raktak, de ő nem evett. Ivócsészét adtak neki, de ő nem ivott. Viharisten megkérdezte, mi bántja, mire a Napisten elmondta, hogy miféle óriási szörnyeteget látott a tengerben állni, aki már az ő birodalmát fenyegeti, Viharisten megvigasztalta:
- Mit se félj! Élvezd az ételeket, egyél nyugodtan, élvezd az italt, igyál nyugodtan, azután ülj a kocsidba, és szállj fel az égbe. Majd én elbánok azzal a szörnyeteggel!
Mikor a Napisten ezeket a szavakat hallotta, ízleni kezdett neki az étel, és jóízűen evett, ízleni kezdett neki a bor is, és jóízűen ivott. Aztán kocsijába ült, és felszállt az égbe.
A Napisten távozása után a Viharisten szolgájával együtt elment az istenek házába, hogy ott nővérével, Istárral tanácskozzék a dioritember felől. Istár csatlakozott hozzájuk, és együtt mentek fel a Hazzi-hegyre. Innen jól lehetett látni a kőembert. Tesub dühében öklét rázta, majd leült a földre, és a könnyek úgy csurogtak a szeméből, mint a patakok.
- Micsoda szörnyű látvány - zokogta -, ki lesz oly bátor, hogy ilyen szörnyeteg ellen harcoljon?!
De Istár megvigasztalta:
- Majd én dallal megszelídítem ezt a dioritembert!
Le is ült a tengerparton, és énekelt. De a tenger hulláma megszólította:
- Mit akarsz itt, ó, Istár, az énekeddel? Kinek hangzik szádból a dal? Hiszen a kőember süket, nem hallja dalodat. (138)
Istár erre elhallgatott, és eldobta lantját. A Viharisten pedig készült a harcra, és így szólt szolgájához, aki neki testvére volt:
- Testvérem, hívjad elő a viharokat, melyek összetörik a sziklákat. Hívjad elő a szeleket és esőket és a félelmetes cikázó villámokat. Ők segítsenek nekem a kőember ellen vívott harcban.
Meg is indult a támadás, de hiába. A kőember rendületlenül állt helyén. Erre újabb támadás kezdődött. Hetven isten gázolt be a tengerbe, hogy ledöntse a szörnyeteget, de meg sem tudták mozdítani. A dioritember szilárdan állt helyén, sőt még nagyobbra nőtt. Megrendítette az eget, és megmozgatta a földet. Toronyként magasodott fel, és elérte az istenek házát. Felemelte az eget, mint egy könnyű ruhát. Már kilencezer mérföld volt a magassága. Miatta az isteni hírnöknő is elhagyta házát. Ettől kezdve nem hallotta és nem vitte az istenek üzenetét.
Tesub és szolgája ekkor felkeresték a bölcs Éa istent, hogy megtudják a sorstáblákból a jövendőt. Tesub ötször hajolt meg Éa ajtajánál, ez pedig tizenöt meghajlással fogadta őt. Mikor Éa meghallotta a hírt Ullikummiról, összehívta az istenek tanácsát. Enlil azt állította, hogy nincs tudomása a dioritemberről, sőt Upelluri, a földet tartó óriás is azt mondta, hogy nem tud semmit a dologról. Éa erre haragjában az ősistenekhez fordult:



E g y i p t o m i é s m e z o p o t á m i a i r e g é k é s m o n d á k Oldal: 83
- Hozzátok elő azt a régi rézkést, amellyel valamikor, a teremtés idején, elválasztották az eget a földtől. Ezzel a rézkéssel elvágom majd Ullikummi lábát.
Az istenek ezután újra harcba szálltak a kőszörnyeteg ellen. A Viharisten kocsijára ugrott, és hatalmas mennydörgés közepette a tengerre szállt. Ullikummi így szólt hozzá:
- Nincs mit mondanom neked. Harcolj! Különben elfoglalom az égi királyságot, szétdúlom az istenek házát, és kiűzöm őket az égből.
(A történet itt megszakad, a befejező rész valószínűleg a dioritember legyőzését mondja el.) (139)
ILLUJANKA ÉS A VIHARISTEN
Illujanka, a félelmetes sárkány, legyőzte Tesubot, a Viharistent, és elragadta tőle szemét és szívét. A Viharisten azonban nem nyugodott ebbe bele, állandóan azon gondolkodott, hogyan állhatna bosszút a sárkányon.
Időközben feleségül vette egy szegény ember lányát. Házasságukból egy fiúgyermek született. Mikor ez megnőtt, Illujanká-nak, a sárkánynak a lányát vette el feleségül. A Viharistennek ez kapóra jött, mert ez a házasság jó alkalmat nyújtott arra, hogy bosszút álljon a sárkányon.
Így oktatta fiát:
- Ha feleséged házába költözöl, kérdezősködj, hol van a szívem és a szemem.
Így is történt. A fiú beköltözött a sárkány házába, kérdezősködött, és sikerült is megkapnia apja szívét. Ezután a szeme felől kérdezősködött, addig-addig, amíg azt is megkapta. Persze ezeket rögtön elvitte apjának, a Viharistennek.
A Viharisten pedig, miután visszakapta szívét és szemét, elhatározta, hogy tengerre száll, és megküzd a sárkánnyal. Így is tett. De mekkora volt a fájdalma, mikor látta, hogy fia nem az ő, ha-nem a sárkány oldalán küzd. Mikor már látszott, hogy a harcban a Viharisten az erősebb, és ő lesz a győztes, a fiú így kiáltott:
- Ne kímélj hát engem sem, apám!
A nagy küzdelemben a Viharisten végül is megölte a sárkányt, de a harcnak fia is áldozatul esett.
TELIPINUS ELREJTŐZÉSÉNEK TÖRTÉETE
Telipinus, a természet istene, valamiért megharagudott a többi istenre. Haragjában így kiáltott fel:
- Elég volt nekem ebből!
Elhatározta, hogy elrejtőzik az istenek és emberek elől. Azonnal nekikészülődött. Nagy igyekezetében jobb cipőjét a bal lábára, bal cipőjét a jobb lábára akarta húzni. Mikor végre elkészült, ment, és elrejtőzött. Ettől kezdve a világ beborult. A szelek ködöket hoztak, a házak elsötétültek. A tűzhelyen az égő tuskók (140) kialudtak, az oltárokon az istenek tüzei elhamvadtak. A karámokban a máskor vidám juhok elnémultak. Az anyajuh elhanyagolta a kisbárányt, a tehén nem törődött borjával. A gabona nem gyarapodott. A



E g y i p t o m i é s m e z o p o t á m i a i r e g é k é s m o n d á k Oldal: 84
barmok, a juhok és az emberek nem szaporodtak. Az anyák nem hozták világra gyermekeiket. A föld termése kiszáradt, a fák elsorvadtak, nem hoztak többé friss hajtásokat. Az állatok legelői kipusztultak, a források kiapadtak. Éhínség támadt az egész országban, az isteneket és embereket egyaránt éhhalál fenyegette.
A nagy Napisten ez időben ünnepséget rendezett, s ezer istenséget hívott meg. Az istenek ettek, de éhségük nem csillapodott, ittak, de az ital szomjúságukat nem oltotta.
Telipinus pedig már messze vándorolt. Egy pusztaságba érkezett, s itt eltévedt. Fáradtság vett rajta erőt, mire lefeküdt és elaludt.
A Viharisten aggódott fia, Telipinus miatt, és így szólt:
- A fiam, Telipinus, nincs sehol. Dühében elvándorolt, és magával vitt mindent, ami jó volt a világban.
A Napisten ekkor keresni kezdte Telipinust. Egy gyors röptű sast küldött ki, mondván:
- Menj, kutass át minden zugot a magas hegységekben! Vizsgáld át a mély szakadékokat, nézd meg az ingoványokat és völgyeket!
A sas útnak eredt, de sehol sem akadt az elveszett Telipinus nyomára. Azzal jött vissza a Napistenhez:
- Nem tudtam megtalálni őt.
A Viharisten ekkor az istenanyához fordult:
- Mit tegyek? Éhen fogunk veszni.
- Tégy hát valamit, Viharisten - mondta az istenanya.
Erre maga a Viharisten indult el, hogy felkutassa Telipinust. Abban a városban kereste, ahol lakott, zörgetett az ajtaján, de az isten nem volt ott, és nem nyitott ajtót. Végül letörte a reteszt és a zárat, de hiába, a szerencse nem kedvezett neki, nem találta meg Telipinust. Feladta a reményt, nem kutatott tovább utána.
Az istenanya ekkor a méhet küldte ki Telipinus keresésére: (141)
- Eredj, te kutasd fel, méhecske, hol van Telipinus. Ha megtaláltad, szúrd meg a kezét és a lábát, tégy viaszkot a szemeire, tisztítsd meg őt, és úgy hozd el hozzám.
A kis méh elindult, és kutatni kezdett. Kereste a zúgó folyamokban, kereste a csörgedező patakokban, végül is a pusztaságban, egy réten találta meg. Megszúrta a kezét és lábát, viaszkot tett a szemeire, megtisztította. Telipinus azonban ily szavakra fakadt:
- Haragomban menekültem el. Hogyan merészeltek felébreszteni álmaimból, hogyan mertetek beszédre kényszeríteni, mikor én hallgatni akarok?
Haragja egyre fokozódott. Bősz dühében eltérítette a folyókat medrükből, feldagasztotta őket, úgyhogy partjaik felett folytak. Összedöntötte a házakat, betörte az ablakokat. Öldökölte a barmokat, a juhokat, de az embereket is. Amerre járt, villámok cikáztak, mennydörgött, a föld sötétségbe borult, mintha a világ újból a káosz állapotába került volna. Telipinust a harag teljesen elragadta. Látták őt, amint bőszülten sasszárnyakon repült.
Az istenek kétségbeestek:
- Miért ilyen haragos Telipinus? Mit tegyünk? Mivel tudjuk lecsillapítani?



E g y i p t o m i é s m e z o p o t á m i a i r e g é k é s m o n d á k Oldal: 85
Sokáig tanácskoztak, míg végül megtalálták a módját. Szép szóval, okos beszéddel rávették, hogy térjen haza, és gondoskodjék újra országáról. Telipinus hazatérése után az emberek a házakat kitisztították, és rendbe hozták az istenek oltárait. (142)



E g y i p t o m i é s m e z o p o t á m i a i r e g é k é s m o n d á k Oldal: 86
IV. UGARITI MÍTOSZOK ÉS MONDÁK
Dániel és Akhat története
Szomorúságtól sújtva evett és ivott Dániel, az istenek fejedelmének szolgája, Kádes istennő fia. Hét napon át búsult, szomorkodott Dániel. Panaszos sóhaja messzire hangzott. A hetedik napon lefeküdt, de álmatlanul töltötte az éjszakát. Jajkiáltásaira Baál isten szállt le az égből, és így szólt:
- Ki az, aki jajgat és sóhajtozik? Talán Dániel, az istenek fejedelmének szolgája? Ó, igen, ő az, ő jajgat és sóhajtozik, ez az erős ember, éspedig azért, mert nincs fia, mint a testvéreinek, nincs magzatja, mint a barátainak. Ezért aztán szomorúan eszik és szomorúan iszik Kádes istennő fia. Áldd meg őt, ó, atyám, Él, teremtmények alkotója! Ha megáldod, lesz majd fia a házában, lesz magzatja a palotájában, aki a szentélyben fel fogja állítani szobrodat, aki tömjénfelhőt és illatot küld fel lentről, a földről, aki majd bátran kiáll apjáért, és megtorolja azoknak a sértéseit, akik apját megvetik. Ő majd elűzi azokat, akik megzavarják apja éjjeli nyugodalmát. Ő majd megfogja apja kezét, amikor bortól mámoros lesz, és viszi, vezeti, mikor a bortól lerészegedik. Ő majd fehérre meszeli a ház erkélyét, ha bepiszkolódik, és kimossa apja ruháját, ha beszennyeződik. Áldd meg hát, ó, atyám, Él isten, Dánielt, az istenek fejedelmének szolgáját! Segítsd meg őt, és adj lelkének erőt az élethez!
Így könyörgött Baál, és ezután megjósolta Dánielnek, hogy fia fog születni. Dániel erre megvidámodott, abbahagyta a szomorkodást, és nevetésben tört ki. Lábát zsámolyra tette, hangját felemelte, és így szólt:
- Most végre leülök, és kipihenem magam. Szívem megnyugszik keblemben, mert fiúgyermekem fog születni, mint testvéreimnek, magzatom, mint barátaimnak.
Dániel ezután sietve hazament a palotájába. Meghívta (145) örömében vendégül Kótar istent és az istennőket is. Leöletett egy ökröt, és ezt adta enni Kótar istennek, az istennőknek pedig italt adott. Így ment ez hét napon keresztül. A hetedik napon Kótar isten és az istennők elhagyták Dániel házát.
(A szöveg itt töredékessé válik. Mikor a történet folytatódik, Dániel gyermeke, Akhat már felnőtt ifjú.)
Dániel, az istenek fejedelmének szolgája, felállt, és kiment, hogy az előkelők között ítélkezzen a szérűn. Igazat szolgáltatott az özvegyeknek, és az árvák javára ítélkezett. Ekkor látta ám, hogy az Ügyes és Okos istenség közeledik. Odaszólt a feleségének:
- Ide hallgass! Ölj le, és készíts el egy fiatal bárányt Kótar, az Ügyes és Okos isten részére. Adj enni és inni neki, mutass tiszteletet és hódolatot iránta.
Engedelmeskedett az asszony, gyorsan leölt és elkészített egy fiatal bárányt az Ügyes és Okos részére. Ez pedig, mikor megérkezett, Dániel kezébe adott egy íjat, és térdére fektetett egy nyílvesszőt. Az asszony pedig enni és inni adott az istenségnek, tiszteletet és hódolatot mutatott iránta. Az Ügyes és Okos, mikor letelt az ideje, eltávozott, Dániel



E g y i p t o m i é s m e z o p o t á m i a i r e g é k é s m o n d á k Oldal: 87
pedig, az istenek fejedelmének szolgája, ez az erős férfiú, nem tartotta meg magának az íjat és nyílvesszőt, hanem fiának, Akhatnak adta.
Akhat olyan ügyesen kezelte az íjat, hogy Anat istennő megkívánta. Úgy kavargott lelkében a vágy, mint ahogy egy kígyó tekergőzik. Felindulva földhöz vágta csészéjét, és kérlelni kezdte a fiút:
- Add nekem ezt az íjat és nyílvesszőt! Kérj ezüstöt, és adok neked, kívánj aranyat, és küldök neked, csak add nekem az íjadat.
Mire Akhat, az erős ifjú, így válaszolt:
- Nem adhatom. Meg akarom lesni a Libanon fekete sasmadarát, meg akarom lesni az öklelő vadbikát, meg akarom lesni a szarvat viselő gyors zergéket. Azt javaslom, hogy keresd fel az istenek kovácsát, vagy még inkább adj ajándékot az Okosnak és Ügyesnek, hogy készítsenek neked is egy íjat!
Ezekre a szavakra így válaszolt a szűz Anat: (146)
- Kérj életet, ó, Akhat, te erős ifjú, kérj életet, és neked adom, kérj halhatatlanságot, és megajándékozlak vele. Annyi évig fogsz élni, mint Baál isten, annyi hónapig, mint Él isten fiai. Ahogy Baál isten vidáman lakomázik, bort iszik játszik, és vidám dalokat énekel - te is így fogsz élni, ha nekem adod íjadat!
- Ne hazudozz nekem, ó, szűz istennő - felelte Akhat -, egy hős előtt utálatos a te hamisságod. Nem félek a haláltól! Mi többet vesz el egy késői halál, mint egy korai? Hajam megőszül, homlokom megráncosodik. Nem hiszek neked. Úgy fogok meghalni, ahogy mindenki más, és abban is biztos vagyok, hogy én sem kerülöm el a halált.
Anat istennő ezekre a szavakra nevetett, aztán elkomolyodva így szólt:
- Ó, Akhat, te legkedvesebb és legerősebb az emberek között, gondolj a saját érdekedre, és az enyémre. Mert így ellenséged leszek, a bűn ösvényére lépek, de mindenképpen megalázlak büszkeséged útján. Anat istennő ezután elsietett, a föld dübörgött léptei alatt. Elindult a két óceán forrásának közelébe Élhez, a jóságos, nagy istenhez, felment Él hegyére, mígnem az atyának és királynak országába érkezett. Meghajolt, és El lábaihoz borult, így köszöntötte. Majd szidalmazta Akhatot, az erős ifjút, Dánielnek, az istenek fejedelme szolgájának fiát.
A jóságos Él így válaszolt:
- Tudtam rólad, leányom, hogy olyan vagy, mint egy férfi, és az istennők közül egy sem mérhető hozzád. Látom, hogy haragos a te szíved, menj hát, és hajtsd végre tervedet, ami szívedben van, vidd végbe szándékodat, melyet kebledben ápolsz. Meg fogod semmisíteni azt, aki utadban áll.
Anat nevetett örömében atyja szavaira, majd újra Akhathoz sietett, és újra megfenyegette, ha nem adja neki az íjat. De Akhat rendületlen maradt. Erre Anat elment Jatpanhoz tanácsot kérni.
Az így szólt hozzá:
- Ide hallgass! Várd meg a kedvező alkalmat, ó, szűz Anat! Üsd le őt az íja miatt, öld meg őt a fegyvere miatt. Mikor ez az erős és (147) kedves ifjú ételt tesz maga elé gyanútlanul, akkor én előjövök a hegyekből, és megragadjuk őt.



E g y i p t o m i é s m e z o p o t á m i a i r e g é k é s m o n d á k Oldal: 88
- Várj csak - szólt közbe a szűz Anat -, én majd a keblembe rejtlek, miközben te sas alakját öltöd magadra, és mikor Akhat leül, hogy egyék, sasokat fogok föléje küldeni, egész raj ragadozó madár leselkedik majd rá. Én is ott repülök majd a sasok között, és mikor Akhat fölé érek, téged kibocsátlak keblemből. Üss kétszer a feje búbjára és háromszor a fültövére. Folyasd el vérét, mint a hóhér, mint a mészáros. Folyjon le a vére a térdére. El fog röppenni a lelke, mint a szellő, a lélegzete elszáll, mint egy méhraj vagy mint a füst az orrán át. Nem fogom engedni, hogy elröppenő lélegzete visszatérjen, és ő életben maradjon!
Így is történt. Jatpant magával vitte, sas alakjában keblébe rejtette, és mikor Akhat leült, hogy egyék, sasok röpültek föléje, egész raj ragadozó madár ólálkodott körülötte. A sasok között röpült Anat is, és Akhat fölött leeresztette Jatpant. Ez kétszer Akhat feje búbjára csapott, háromszor a fültövére, és elfolyatta vérét, mint a hóhér, mint a mészáros. Akhat lelke elröppent, mint a szellő, lehelete, mint egy méhraj, mint a füst az orrán át.
Miután Jatpan kivégezte Akhatot, a szűz Anat sírva fakadt, és felkiáltott:
- Ó, jaj, meghalt a legkedvesebb és legerősebb a férfiak között! Szívesen visszaadnám életét, de már nem lehet. Nem adta nekem íját, a bűn ösvényére kényszerített, és íme most elpusztult!
Dánielhez, az istenek fejedelmének szolgájához pedig követek mentek, és felemelvén hangjukat, így kiáltottak:
- Halld meg, ó, Dániel, istenek fejedelmének szolgája! Meghalt Akhat, az erős. A szűz Anat mint a szellőt, úgy vitte el a lelkét, a lélegzetét, mint egy méhrajt, vagy mint a füstöt az orrán át.
Erre a szörnyű hírre Dániel lábai megroggyantak, és verejték patakzott le az arcán. Mikor az égre pillantott, sasokat látott. Erre felemelvén hangját, így kiáltott:
- Törje le Baál a sasok szárnyát, tépje szét tollaikat! Akkor majd leesnek lábaimhoz, és én felvágom gyomrukat, és (148) megnézem, nincsenek-e benne csontok és húsdarabok. S ha megtalálom, megsiratom Akhatot, és eltemetem. Az isten barlangjának földjében helyezem nyugalomra.
Alig hagyták el ezek a szavak ajkait, Baál letörte a sasok szárnyait, és összetépte tollukat. Dániel felvágta gyomrukat, de nem talált bennük sem csontot, sem húsdarabokat. Ekkor felemelvén hangját, így kiáltott:
- Adja vissza Baál ezeknek a sasoknak szárnyukat, növessze újra tollaikat. Távozzatok, sasok, repüljetek!
Mikor ezután Dániel felpillantott a magasba, meglátta a sasok atyját, és akkor újra Baálhoz könyörgött, aki kitekerte a sasok atyjának szárnyait, és összetörte tollait. A sasok atyja lehullott Dániel lábaihoz, de abban sem találta meg fia maradványait. Mikor azonban a sasok anyját is megvizsgálta, voltak benne húsdarabok és csontok! Dániel kivette belőle Akhat maradványait, és nagy sírás közepette eltemette, elásta az éj sötétjében. Ezután felemelte hangját, így kiáltott:
- Törje össze Baál a sasok szárnyait, tépje szét tollukat, ha fiam sírja fölé mernek szállni, hogy nyugalmát megzavarják!



E g y i p t o m i é s m e z o p o t á m i a i r e g é k é s m o n d á k Oldal: 89
Keret király mondája
Keret királyhoz követek érkeztek szörnyű hírrel:
- Ó, uram király, gyászos eseményt kell neked jelentenünk. Egész családod elpusztult. Meghalt a fejedelemasszony, elpusztult a hét testvérből álló királyi ház. Ó, Keret, parancsolónk! Megürült a főfeleség lakóhelye, akinek erényével és hűségével egyetlen más asszony sem vehette fel a versenyt. Elpusztult az az asszony is, aki anyaként állt mellette. A harmadik öregkorban halt meg, a negyedik betegségben, az ötödiket járvány ragadta el, a hatodikat a tenger árja sodorta el, a hetediket orvul lenyilazták. De ez mind nem elég, ó, urunk, parancsolónk! Nemcsak az (149) asszonyok, hanem akik elfoglalták helyüket, az utódok, az örökösök is mind elpusztultak!
Mikor Keret ezt a szörnyű hírt meghallotta, bement a szobájába, és zokogott. Gyakran ismételgette a rettentő szavakat, miközben csak úgy ömlöttek könnyei. Mint a nehéz súlyok hullottak könnyei a padlóra, mint a nehéz súlyok hullottak az ágyra, ahová bánatában leborult. Zokogva aludt el, de álmát rémlátások gyötörték, nyugtalanul feküdt, gyakran felriadt. Majd azt álmodta, hogy Él isten, az istenek és emberek atyja leszállt hozzá, odalépett, és megkérdezte: „Mi van veled, Keret? Lám, sír, könnyei hullanak ennek a kedvesnek, Él fiának! Tudom, nem atyádnak hatalmára vágyol, ó, Keret, nem az emberek fölötti uralomra. Ne sírj, ne búsulj, Keret! Adok neked kincseket, fehér ezüstöt és sárga aranyat, adok neked szolgákat, kik minden kívánságodat teljesítik."
Mire Keret így válaszolt:
- Minek nekem a fehér ezüst és a sárga arany? Hogy felhalmozva álljon kamrámban? Minek nekem a sok szolga? Gyermekeket szeretnék. Azt kívánom, hogy sok utódom legyen.
Így szólt ekkor Él, az istenek és emberek atyja:
- Elég legyen most már a sírásból, Él fiának könnyhullatásából! Mosakodj meg, mosd meg kezeidet, ujjaidat, karjaidat, mosakodj meg egészen a válladig, és azután kend meg magad illatos olajjal. Azután lépj be árnyékos sátradba, végy egy áldozati bárányt a jobbodba, majd egy-egy kecskegidát mindkét kezedbe, és szedd össze a legjobb vendégeknek való kenyeret. Végy egy kést, egy áldozati madarat, önts egy ezüstkannába bort és egy arany-kannába mézet, és ha mindezt előkészítetted, menj fel a toronyba, állj ki a fal szélére, emeld fel kezedet az ég felé, és mutass be áldozatot Élnek, a te atyádnak, és hódolj áldozattal Baálnak, Dágon isten fiának. Azután szállj le, ó, Keret, a toronyból, és gondoskodj élelmiszerről a város számára. A hónap hatodik napján hívd össze nemességedet, és parancsodra vonuljon ki a nemesi hadsereg. A te saját nagyszámú sereged is vonuljon ki, katonák rengetegen és lándzsavivők hihetetlenül sokan. Vonuljon ki az (150) egész nép, párosával vonuljanak az emberek. Aki egyedül lakik, torlaszolja el házát, az özvegy reteszelje el ajtaját, a beteg hozza magával az ágyát. Mint a sáskák, úgy borítsátok el a mezőt. Nyomuljatok előre az első napon, de folytassátok az előrenyomulást a második, harmadik, negyedik, ötödik és hatodik napon is. Mikor a hetediken felragyog a napsugár, meg fogtok érkezni a hatalmas Udum városához, a vízzel jól ellátott Udumhoz. Búzaföldek veszik körül ezt a várost, dúsan nő a gabona ezen a vidéken. Mindenben bővelkedik ez a város. A hegyekben favágók vágják az erdők fáját, az asszonyok gyűjtik csűrökbe a gabonát. A forrásoknál vízhordó asszonyok, a kutaknál kancsót merítő nők.



E g y i p t o m i é s m e z o p o t á m i a i r e g é k é s m o n d á k Oldal: 90
Ha megérkeztél Udum alá, várj ott hat napig. Ne lődd ki nyilaidat, ne hajíts rá parittyákból köveket! Elég, ha kiéhezteted a várost. Pabel, a város királya, nem fog tudni aludni éhes ökrei bőgése, szamarai ordítása miatt, éhes kutyái csaholása miatt. És mikor a hetedik napon felragyog a napfény, követeket fog hozzád küldeni, akiknek ezt a parancsot adja: „Menjetek Keret királyhoz, és vigyétek el neki Pabel király üzenetét. Azt üzenem neki, hogy fogadjon el ezüstöt és aranyat, mind neki adom, amennyi csak van kincseskamrámban. Fogadjon el tőlem ajándékba szolgákat, kocsihúzó lovaimnak egyharmad részét. Mondjátok meg neki, hogy fogadja szívesen ezeket az ajándékokat, és kérem, távozzon el, vonuljon vissza az én lakhelyemtől. Ne legyen ellenséges Udummal, a vízzel jól ellátott várossal szemben, hiszen Él ajándéka ez, az istenek és emberek atyjának adománya. Ezt izenem Keret királynak, ezt mondjátok meg neki."
Te azonban azt üzend vissza a követekkel:
„Minek nekem az ezüst és az arany, amennyi csak van a kincseskamrádban, minek nekem a sok szolga és a lovak harmad része? Azt add nekem, ami nincs a házamban, add nekem elsőszülött leányodat, akinek szépsége olyan, mint Anat istennőé, akinek a haja úgy csillog, mint a lazúrkő. Vigasztalást akarok találni szeme ragyogásában. Almomban ugyanis Él, az istenek és emberek atyja közölte velem, hogy ebből a házasságból fiú utódom fog születni..." (151)
Eddig tartott Keret királynak, Él szolgájának álma, felséges látomása. Mikor felébredt, felkelt ágyából, megmosakodott, megkente magát illatos olajjal, felment a toronyba, áldozatot mutatott be, mindent megtett, amit Él álmában neki mondott. A hónap hatodik napján egész seregével és népével kivonult a vízzel jól ellátott Udum városa ellen. Minden úgy történt, ahogy megálmodta. Pabel király neki adta szépséges lányát, mire Keret király nagy diadallal hazavonult.
Nem sokkal ezután az istenek gyülekezete meglátogatta Keret királyt. Baál ezeket mondta:
Él, az istenek és emberek atyja, el is jött. Egy serleget vett a jobbjába, és megáldotta Keretet, az ő áldozó papját, szeretetre méltó szolgáját, ily szavakkal:
- Asszonyt vettél feleségül, ó, Keret, fiatal feleséget hoztál udvarodba. Hét fiút és nyolc leányt fog ő neked szülni. Méltóságos leszel te a föld uralkodói közt, az összes királyok és fejedelmek gyülekezetében.
Az istenek ezután áldást osztva eltávoztak. Keret boldogan élt fiatal feleségével, aki mint azt Él megjósolta - fiút szült neki, és a hetedik évben már mind megvoltak Keret fiai. A leányok csak ezután születtek.
Sok nap elteltével Keret király egyik fia észrevette, hogy apja megbetegedett. Aggódó szavaira Keret így válaszolt:
- Ne sírj, fiam, ne sóhajtozz énmiattam! Ne merítsd ki szemeidnek kútját, és ne fáraszd ki agyvelődet a sok sírással. Nem férfiúnak való dolog ez. Hívd ide inkább húgodat, aki nagyon szeret engem, ő majd sír és sóhajtozik miattam.
Megtudták az istenek is Keret király betegségét, és összegyűltek tanácskozni, hogyan lehetne Keretet meggyógyítani. A jóságos Él már háromszor feltette a kérdést: ki fogja az istenek közül ezt a betegséget meggyógyítani és a betegség gonosz démonát kiűzni... Senki sem válaszolt az istenek közül. A jóságos Él még negyedszer, ötödször, hatodszor és hetedszer is feltette a kérdést, de az istenek közül most sem vállalkozott senki. Ekkor így szólt Él, az istenek és emberek atyja: (152)



E g y i p t o m i é s m e z o p o t á m i a i r e g é k é s m o n d á k Oldal: 91
- Térjetek vissza, gyermekeim, házatokba és lakóhelyetek trónusára. Én fogok valakit megalkotni, igen, én magam fogok valakit teremteni, aki ezt a betegséget meggyógyítja, és a gonosz szellemet kiűzi.
Agyagot vett kezébe, és megalkotta Satagat istennőt. Így szólt hozzá a jóságos Él:
- Megtörjük most a hatalmadat, halál! Életet adó istennő, Satagat, mutasd meg erődet!
Az istennő pedig elindult Keret háza felé. Nagy gyorsasággal haladt, városok százai fölött repült el, táborhelyek és törzsek fölött vitték szárnyai. Megérkezvén leoldotta a beteg fejéről a kötést, és lemosta róla a verítéket. Megnyitotta torkát, hogy az ételt lenyelhesse. A halál ereje megtört, az életet adó istennő megmutatta hatalmát.
Keret király, a jóságos Él áldozó papja, felemelte hangját, enni kért, és így kiáltott:
- Ide hallgass, asszony! Ölj le egy bárányt, hogy ehessek, egy áldozati állatot, hogy húsából jóllakhassam!
Az asszony szót fogadott. Nem telt bele egy-két nap, és Keret teljesen meggyógyult, visszatért régi életéhez, és elfoglalta királyi trónját. (153)



E g y i p t o m i é s m e z o p o t á m i a i r e g é k é s m o n d á k Oldal: 92
TARTALOM I. EGYIPTOMI MÍTOSZOK ÉS MONDÁK Bentres királylány csodálatos gyógyulásának története ___ 7 Hórusz és Széth........................................................................................... 10 Az elátkozott királyfi története ........................................................... 22 Kheopsz fáraó és a varázslók ............................................................... 27 Ízisz és Ozirisz története ..................................................................... 37 Hogyan mentette meg Ámon isten a kádesi csatában II. Ramszesz fáraót? ................................................................................. 43 Hogyan akarta a napisten elpusztítani az emberiséget?____ ... 48 Hogyan tudta meg Ízisz a napisten legtitkosabb nevét?....... ... 50 Thot isten meggyógyítja a gyermek Hóruszt.................................. 53 A hajótörött története ........................................................................... 55 A két testvér .............................................................................................. 60 II. MEZOPOTÁMIAI MÍTOSZOK ÉS MONDÁK Gilgames ....................................................................................................... 73 Adapa és a halhatatlanság...................................................................... 102 Etana útja az egekbe ................................................................................ 104 Zú madár elrabolja a sorstáblákat...................................................... 109 Istár leszáll az alvilágba ....................................................................... 111 Nergál és Ereskigál története ............................................................ 115 Sarrukin akkád király születésének legendája ............................ 117 A teremtés története................................................................................. 118 III. HETTITA MÍTOSZOK ÉS MONDÁK Az égi királyság története .................................................................... 135 IV. UGARITI MÍTOSZOK ÉS MONDÁK Dániel és Akhat története....................................................................... 145 Keret király mondája ............................................................................. 149