---
master_file: "[[@VankoZsuzsannaDaniela]]"
---
# Index for Vankó Zsuzsanna – Dániel könyve.pdf

DÁNIEL KÖN Y VE
BIBLIAISKOLÁK KÖZÖSSÉGE
Biblia-tanulmányok 2004/4. I. rész
1. RÉSZ



DÁNIEL KÖNYVE



Biblia-tanulmányok
2004. IV. negyedév
DÁNIEL KÖNYVE
BIBLIAISKOLÁK KÖZÖSSÉGE BUDAPEST, 2004



A tanulmányt összeállította:
VANKÓ ZSUZSA
A Biblia-tanulmány elektronikus változata
a http://kerak.biblialap.hu internetcímen olvasható
Kiadja a Keresztény Advent Közösség megbízásából a Bibliaiskolák Közössége
1121 Budapest, Remete u. 16/A Telefon: (06-1) 391-0181, fax: (06-1) 391-0182 honlap: www.bibliakiado.hu, www.biblialap.hu e-mail: bikkiado@freemail.hu Felelõs kiadó: Czinkota András
Felelõs szerkesztõ: Egerváriné Árvai Márta
Nyomdai elõkészítés: Bibliaiskolák Közössége
Nyomtatás: Reménység Alapítvány Nyomdája (Nágocs)



5
TARTALOM
BEVEZETÉS . . . . . . . . . . . . . . . . . . . . . . . . . . . . . . . . . . . . . . . . . . 7
I. tanulmány – 2004. október 2.
DÁNIEL PRÓFÉTA ÉLETE . . . . . . . . . . . . . . . . . . . . . . . . . . . . . . . . 9 Függelék . . . . . . . . . . . . . . . . . . . . . . . . . . . . . . . . . . . . . . . . 23
II. tanulmány – 2004. október 9.
A TÖRTÉNELEMFORMÁLÓ ISTEN I. . . . . . . . . . . . . . . . . . . . . . . . . 28
III. tanulmány – 2004. október 16.
A TÖRTÉNELEMFORMÁLÓ ISTEN II. . . . . . . . . . . . . . . . . . . . . . . . 43 Függelék . . . . . . . . . . . . . . . . . . . . . . . . . . . . . . . . . . . . . . . . . 57
IV. tanulmány – 2004. október 23.
„MI LESZ AZ UTOLSÓ NAPOKBAN?” . . . . . . . . . . . . . . . . . . . . . . . 64 Függelék . . . . . . . . . . . . . . . . . . . . . . . . . . . . . . . . . . . . . . . . . 81
V. tanulmány – 2004. október 30.
A NÉPEK HÁBORÚIBÓL KIEMELKEDŐ VILÁGHATALMAK
EGYMÁST KÖVETŐ SORA . . . . . . . . . . . . . . . . . . . . . . . . . . . . . . . . 82 Függelék . . . . . . . . . . . . . . . . . . . . . . . . . . . . . . . . . . . . . . . . . 99
VI. tanumány – 2004. november 6.
AZ ANTIKRISZTUSI HATALOM TEVÉKENYSÉGE
A MENNYEI ÍTÉLET, ÉS AZ EMBERFIA HATALOMÁTVÉTELE . . . . . . . 104 Függelék . . . . . . . . . . . . . . . . . . . . . . . . . . . . . . . . . . . . . . . . . 124
Áhítatok minden napra
OKTÓBER . . . . . . . . . . . . . . . . . . . . . . . . . . . . . . . . . . . . . . . . . . . 130 NOVEMBER . . . . . . . . . . . . . . . . . . . . . . . . . . . . . . . . . . . . . . . . . . 131



7
BEVEZETÉS
Dániel próféta könyvének legfőbb ajánlója maga Jézus Krisztus. Értelemszerűen az egész könyvre is érvényes felhívása, amelyet a prófétai irat egyik kijelentésére vonatkozóan tett: „Aki olvassa, érte meg!” (Mát 24,15) Engedelmeskedünk-e ennek a felszólításnak? Tanulmányozzuk-e ezt a könyvet úgy – olyan lelkiismeretes alapossággal és komoly imádsággal –, mint akik valóban meg akarjuk érteni? Komoly lelki érdekünk fűződik ehhez. Jézus felhívása ugyanis Dán 12,10 kijelentésére hivatkozik, mely szerint „a vég idején” – amikor a könyv addig bepecsételt jövendölései is megnyílnak (12,4) – „az értelmesek értik” majd e könyv próféciáit. Különösen azokhoz intézte tehát Jézus a szavait, akik a vég idején élnek. Abban a beszédében hangzott el, amelyben a vég idejével és az Ő visszajövetelének előjeleivel kapcsolatos kérdésre válaszolt. A Szentírás kijelentései arról tanúskodnak, hogy a végidőnek is a végső szakaszában járunk már. Ezért egészen közvetlenül és személyes módon szól hozzánk Jézus felhívása: „Aki olvassa, értse meg!” Törekedjünk tehát úgy tanulmányozni Dániel könyvét e negyedév során, hogy valóban megértsük. Kérjük ehhez Isten Szentlelke segítségét, aki – Jézus ígérete szerint – „elvezérel minket minden igazságra, és a bekövetkezendőket megjelenti nekünk” (Ján 16,13).
Feltétlenül az „értelmesek” közé kell tartoznunk, ha a győzők között akarunk lenni a végidő nehéz időszakában. A valódi megértésnek, az üzenet elfogadásának mélyreható következményei lesznek személyes életünkben. Ezt mondja Dán 12,10 azokról, akik a vég idején „értik” e könyvet: „Megfehérednek, megtisztulnak és megpróbáltatnak.” Tévesen gondolják egyesek, hogy a bibliai jövendölésekkel való foglalkozás csupán az értelem dolga, s Dániel könyve csak tárgyi ismereteket nyújt a bekövetkezendőkről. Valamennyi bibliai prófécia Isten megváltási



8
tervéről szól, amelynek középpontja Jézus Krisztus, a mi Megváltónk. A bibliai próféciák helyes tanulmányozása az üdvözítő Krisztussal való mély, benső ismeretséghez, s ezáltal a Vele való közösséghez vezet, ami átformáló erővel hat egész lényünkre és jellemünkre.
Az is megíratott az „értelmesekről”, hogy „fényleni fognak” és „sokakat az igazságra vezetnek” (12,3). Dániel könyvének megértése olyan nagy horderejű igazságok megértéséhez, s ezzel együtt olyan mély lelki átváltozáshoz segíthet hozzá, hogy az éjszakában fénylő világossággá válhatunk mások számára is, amennyiben igazán az elménkbe és szívünkbe fogadjuk üzenetét. Luther Márton így határozta meg, miért olyan értékes ez a könyv, miért annyira hasznos és reménységet adó a tanulmányozása minden keresztény számára: „Dániel próféciái nem egyedül azért írattak, hogy e történetről és az elközelgő sanyarúságokról tudomást szerezzünk, és kíváncsiságunkat új hírekkel elégítsük meg, hanem hogy a jámborok megvigasztaltassanak, szívük felviduljon, hittel és reménységgel erősíttessenek meg állhatatosságukban: mert itt szemükkel és fülükkel is meggyőződhetnek arról, hogy nyomorúságuknak egyszer vége szakad, megszabadulnak a bűnöktől, a haláltól, az ördögtől, és minden gonoszságtól... Láthatjuk, hogy Dániel látomásait és álmait minden rettenetük ellenére víg szívvel fejezi be, Krisztus és országa eljövetelét ígérve... Aki tehát haszonnal akarja fogatni... [annak] szíve Üdvözítőnk, Jézus Krisztus bizonyosan megígért eljövetelével vigasztalódjék és teljék meg, mert Ő az, aki üdvösséggel és boldogsággal megvált
bennünket.” (Előszók a Szentírás könyveihez, Magyarországi Luther Szövetség, Budapest, 1995; 95–96. o.)



9
I. tanulmány – 2004. október 2.
DÁNIEL PRÓFÉTA ÉLETE
1
Ki a szerzője Dániel próféta könyvének?
Mát 24,15 „Mikor azért látjátok majd, hogy az a pusztító utálatosság, amelyről Dániel próféta szólott...”
................................................................................................................................................................
................................................................................................................................................................
Jézus idézett kijelentése szerint Dániel könyve lapjain maga a próféta szól hozzánk. Ma a keresztény teológusok közül sajnos alig vallja ezt valaki. Az az állítás (amely a valóságban csupán nagyon ingatag alapon álló feltételezés), miszerint Dániel könyve az i. e. II. században, a makkabeus szabadságharcok idején keletkezett, szinte mozdíthatatlan dogmává lett a keresztény teológiában. Ritka az ilyen józan, tárgyilagos megállapítás: „A számos ellenvetés ellenére, amit a szakértők felhoznak... nincs semmi megalapozott ok tagadni, hogy az i. e. VI. században élt Dániel az egész mű szerzője.” (G. L. Archer: Survey of the
Old Testament Introduction, 1964, 10. kiadás, 1975, 383. o.)1
Számos régészeti bizonyság és logikai érv meggyőzően tanúskodik amellett, hogy Dániel könyve semmiképpen nem keletkezhetett a feltételezett késői időszakban, hanem az i. e. VI. századra kell tenni keletkezése idejét. Azok számára, akik meggyőződtek „a teljes Írás Istentől ihletett voltáról” (2Tim 3,16), döntő jelentőségű Jézus idézett kijelentése is. Figyelembe kell venni azt a tényt, hogy olyan fontos jövendöléseket, jelképes, prófétikus kijelentéseket, mint amilyeneket Dániel könyve
1 Lásd még a fejezet végén lévő függeléket.



10
tartalmaz, csak az jegyezhetett le pontosan, aki látta és hallotta ezeket, amikor átvette a prófétikus kinyilatkoztatást Istentől. Utalást is találunk Dániel könyvében arra, hogy a próféta azonnal feljegyzést készített az Istentől kapott kinyilatkoztatásról (Dán 7,1).
2
Milyen adatokat találunk a könyvben, amelyek segítenek meghatározni Dániel életének idejét? Hogyan vázolhatjuk fel élete főbb eseményeit, mérföldköveit?
Dán 1,1. 3–4. 6 „Jojakim, Júda királya uralkodásának harmadik esztendejében jött Nabukodonozor, a babiloni király Jeruzsálemre, és megszállta azt... És mondta a király Aspenáznak, az udvarmesterek fejedelmének, hogy hozzon az Izráel fiai közül és királyi magból való s előkelő származású ifjakat, akikben semmi fogyatkozás nincsen, hanem akik ábrázatra nézve szépek, minden bölcsességre eszesek, ismeretekkel bírnak és értenek a tudományokhoz, akik alkalmatosak legyenek arra, hogy álljanak a király palotájában, és tanítsák meg azokat a Káldeusok írására és nyelvére... Voltak pedig ezek között a Júda fiai közül: Dániel, Ananiás, Misáel és Azariás.”
Dán 10,1 „Czírusnak, Persia királyának harmadik esztendejében egy ige jelenteték Dánielnek.”2
Dán 12,13 „Te pedig menj el a vég felé, és majd nyugszol, és felkelsz a te sorsodra a napoknak végén.”3
................................................................................................................................................................
................................................................................................................................................................
Az idézett igéből kitűnik, hogy Dániel fiatal volt, amikor számos honfitársával együtt fogságba vitték Babilóniába, a babilóniai király, Nabukodonozor Júda országa ellen vezetett első hadjárata idején (i. e. 605). Utolsó prófétai látomását pedig Círusz uralkodásának harmadik
2 Ez a mondat a Dániel könyvében található utolsó nagy történelmi próféciát vezeti be. 3 Látomása végén így szólt Isten Dániel prófétához.



11
évében kapta, amikor közeli halálát is bejelentette neki Isten. Círusz harmadik éve: i. e. 532.4 I. e. 605 – i. e. 532 = 73 év. Ennyi időt töltött Dániel Babilóniában a babilóniai, majd a perzsa udvar királyi főtisztviselőjeként és Izráel Istenének prófétájaként. Megérte a hetvenéves babilóniai fogság végét, örülhetett az első fogolycsapatok hazaindulásának, de ő maga már nem tért vissza szülőföldjére. Hatalmas idő, hosszú, küzdelmes élet és szolgálat. Ha 18 évesnek vesszük Dánielt fogságba vitelekor, és úgy számítjuk, hogy utolsó látomása évében meg is halt, akkor életkora 91 év volt. Így kb. i. e. 623-ban születhetett.
Dániel próféta életének időrendi adatait tehát így vázolhatjuk fel:
kb. 623 Születése, valószínűleg Jeruzsálemben. 605 Babilóniába vitele fogolyként Nabukodonozor trónra lépési évében. 605–602 Tanulóévek a káldeusok iskolájában. 602 Első prófétai szolgálata a babilóniai udvarban Nabukodonozor uralkodásának5 2. évében, amikor a király Istentől adott álmát megmagyarázta, isteni kinyilatkoztatás alapján. 553/52 Prófétikus álom Belsazár 1. évében (7. fejezet). 550/49 Prófétikus látomás Belsazár 3. évében (8. fejezet). 538 A próféta imája a jeruzsálemi szenthelyért Jeremiás próféciáinak tanulmányozása nyomán, és a 9. fejezetben prófétikus kinyilatkoztatás a méd Dárius 1. évében. 535 Círusz 1. éve.
4 Círusz Babilónia feletti uralkodási éveit Dániel könyve és Ezsdrás könyve alapján nem Babilon bevételétől (i. e. 538) számítjuk, hanem a méd Dárius halálától. A méd Dárius Círusz társuralkodója volt egy rövid ideig, miután a médek és perzsák meghódították a babilóniai birodalmat. 5 A babilóniaiak az uralkodók trónralépési évét (amely rendszerint csonka év volt) nem számolták az uralkodási évek közé, hanem külön vették, és trónralépési évnek nevezték. (Ha európai szokás szerint számolnánk az i. e. 602-es esztendőt, Nabukodonozor uralkodása 3. évének tekintenénk.)



12
532 A 10–12. fejezetben olvasható prófétikus kinyilatkoztatás, és valószínűleg a próféta halála is ugyanebben az esztendőben.
Nevezetes események és kortársak:
630 körül Habakuk és Sofóniás próféták működése. 627/26–580 Jeremiás próféta működése. 622 Jósiás király vallási reformja Júdában (2Kir 22–23. fej., 2Krón 34–35. fej.). 605 Nabukodonozor első hadjárata Júda ellen. 605–535 A 70 éves babilóniai fogság ideje (Jer 25,11–13; 29,10). 597 Nabukodonozor második hadjárata Júda ellen. Újabb júdabeliek, köztük Ezékiel fogságba vitele. 586 Nabukodonozor harmadik hadjárata Júda ellen. A jeruzsálemi templom és az egész város teljes pusztulása. 593/92–570 Ezékiel próféta működése a babiloni foglyok között. 535 Círusz rendelete a zsidók hazatéréséről és a templom újjáépítéséről. A deportáltak első csoportjának hazatérése Zorobábel fejedelem és Józsua főpap vezetésével.
Bizonyára hatással volt Dániel hitbeli és lelki felkészítésére még otthon, Júdában két próféta, Habakuk és Sofóniás számos jövendölése. Habakuk és Sofóniás előre szóltak a babilóniai fogságról, amely Isten fenyítéke a hitehagyó, bűnbe süllyedt Júdának, és szóltak Isten kegyelméről azok iránt, akik magukat megalázva keresik Őt e feddés idején. Közvetlenül Dániel születése után valósult meg Jósiás király vallási reformja, amely feltétlenül hatott a próféta szüleire és neveltetésére. Ugyancsak hatással lehetett a gyermek és ifjú Dánielre Jeremiás próféta, aki állhatatos küzdelmet folytatott a nép megtéréséért. Elháríthatatlan istenítéletként hirdette meg, hogy Júda királysága megszűnik, a nép és az ország babiloni uralom alá kerül. A történelmi fenyíték elfogadását, a babiloni királynak való szolgálatot, a megalázott helyzetben való megtérést jelölte meg egyetlen helyes hitbeli magatartásként.
„Csodálatos jövendöléseket mondott Jeremiás Júda országa történetének utolsó éveiben... A szabadulás ígérete kellemes zeneként hatott azok fülének, akik állhatatosan imádták az Urat. Az előkelő és egyszerű otthonokban, ahol a szövetséget megőrző Isten tanácsait még min



13
dig tiszteletben tartották, újra és újra elismételték a próféta szavait. A gyermekeket is mélyen érintették ezek a szavak, maradandó benyomást tettek fiatal és fogékony lelkükre... Dánielt és társait erőssé tette a hitben az a tanítás, melyet a szülői házban kaptak, így váltak állhatatossá az élő Istennek, a menny és a Föld Teremtőjének végzett szolgálatban. Amikor Joakim uralkodása kezdetén Nabukodonozor első ízben ostromolta meg és vette be Jeruzsálemet, Dánielt és társait másokkal együtt fogságba vitte. Kiválasztotta őket a babiloni udvar szolgálatára. A héber foglyok hite a végsőkig próbára tétetett. De azok, akik megtanultak bízni Isten ígéreteiben, teljes nyugalmat találtak, bármit kellett átélniük az idegen országban.” (Ellen G. White: Próféták és királyok, A közelgő végzet c. fejezetből)
Dániel valószínűleg ismerte a később ugyancsak fogságba vitt Ezékiel prófétát (Ezékiel név szerint is szól jövendöléseiben a kortárs Dániel prófétáról: Ezék 28,3; 14,14. 20). Isten prófétájaként Dániel csak azt jegyezte fel gazdag élettörténetéből, amire Isten utasította. Önmaga teljesen háttérben marad írásában. „Mély hatást gyakorol az a tény, hogy a próféta olyan tartózkodóan hallgat önmagáról. Ő, aki a világ első birodalmában vezető államférfi volt, egyetlen szót sem jegyzett fel önkényesen a saját tetteiről. Aki olyan pozíciót foglalt el, mint Dániel, termékenyebb, gondolatgazdagabb lehetne bármely más írónál, hiszen ő nagy uralkodók fő tanácsadója volt, és kétségtelenül nagy protektora [védelmezője] népének. De egyetlen szót sem szól vesződségeiről, terveiről, tanácsadásairól a hetven hosszú év alatt. Semmit sem mond azokról a dolgokról, amelyeket munkált, semmit sem szól azokról a gonosz dolgokról, melyeket megakadályozott.” (E. B. Pusey: Daniel, the Prophet, New York, 1885, 88–89. o., idézi: Archer, i. m.) Dániel próféta a prófétai fegyelem
szerint írt: csak azt foglalta könyvébe, amire Isten Szentlelke utasította és ihlette (vö. 2Pét 1,20–21).
3
Mikor foglalta írásba Dániel próféta az Istentől nyert kinyilatkoztatásokat?
Dán 7,1 „Belsazárnak, a babiloni királynak első esztendejében álmot látott Dániel, fejének látásait az ő ágyában. Az álmot akkor följegyezte, a dolog velejét elmondta.”



14
Dán 12,4. 13 „Te pedig, Dániel, zárd be e beszédeket, pecsételd be a könyvet a végső időig: tudakozzák majd sokan, és nagyobbá lesz a tudás... Te pedig menj el a vég felé, és majd nyugszol, és felkelsz a te sorsodra a napoknak végén.”
................................................................................................................................................................
................................................................................................................................................................
................................................................................................................................................................
................................................................................................................................................................
A könyv idézett soraiból arra következtethetünk, hogy a próféta azonnal, amint kapta, feljegyezte az Istentől kapott prófétikus kinyilatkoztatásokat. 2Pét 1,21 alapján bizonyosnak tekinthetjük, hogy mennyei késztetést, utasítást is kapott ehhez, és a Szentlélek ihletése segítette őt abban, mit és hogyan örökítsen meg. A kinyilatkoztatások és események részenként való feljegyzésére utal az a tény is, hogy a könyv szövege 2,4-től a 7. fejezet végéig arám nyelvű. A 2. fejezet 4. versében vált át a leírás héberről arám nyelvre, amikor a bölcsek szíriai nyelven szólnak a királyhoz. (Az arám vagy szír nyelv volt ebben az időben a birodalom közigazgatásának nyelve.) Valószínű, hogy ettől kezdve folytatólagosan írta le feljegyzéseit a próféta, és egy ideig arám nyelven folytatta. Az első fejezet utolsó verse alapján – amely utal arra, hogy még Círusz első évében is a babiloni udvarban volt Dániel – arra következtethetünk, hogy élete vége felé (Círusz első évében) kezdte meg korábbi feljegyzéseinek összerendezését a próféta, valószínűleg halála közeledtére gondolva. Úgy tűnik, ekkor írta meg az 1. fejezetet, bevezetésül addigi feljegyzéseihez. Círusz harmadik évében kapta az utolsó prófétikus kinyilatkoztatást. Ekkor vette át Istentől azt az utasítást is, hogy zárja le, pecsételje be a neki adott kinyilatkoztatásokat, és így hagyja az utókorra. Azt a kijelentést is kapta, hogy csak a vég idején fogják teljesen megérteni az általa közölt jövendöléseket, amikor sokan kutatják majd. Közeli halálát is ekkor jelentette meg Isten. A próféta bizonyára igyekezett véglegesen egybeszerkeszteni és lezárni feljegyzéseit, hogy összefüggő bizonyságtételt alkossanak.



15
4
Elmondhatjuk-e Dánielről – mint Isten minden prófétájáról –, hogy Isten „szent embere” (2Pét 1,21) volt? Miben állt az életműve, milyen feladatokat bízott rá Isten? Vegyük számba a következő igék alapján, hogyan minősítették Dániel jellemét és istenfélelmét kortársai, sőt maga Isten is?
a) Így ismerték őt a babiloni udvarban:
Dán 4,5–6 „Végezetre bejött elém Dániel... akiben a szent isteneknek lelke van, és elmondtam néki az álmot: Baltazár, az írástudók elseje [feje], tudom, hogy a szent isteneknek lelke van benned, és semmi titok sem homályos előtted, az én álmom látásait, amiket láttam, és azoknak jelentését beszéld el nékem.”
Dán 5,11. 14 „Van egy férfiú a te országodban, akiben a szent isteneknek lelke van, akiben a te atyád idejében értelem, tudomány és az istenek bölcsességéhez hasonló bölcsesség találtaték, és akit Nabukodonozor király, a te atyád, az írástudók, varázslók, káldeusok és jövendölők fejévé tőn.”
................................................................................................................................................................
................................................................................................................................................................
................................................................................................................................................................
b) Ellenségei is kénytelenek voltak elismerni feddhetetlen jellemét:
Dán 6,4–5 „Akkor az igazgatók és tiszttartók igyekeztek okot találni Dániel ellen a birodalom dolgai miatt, de semmi okot vagy vétket nem találhattak, mert hűséges volt, semmi fogyatkozás, sem vétek nem találtatott benne. Akkor mondták ezek a férfiak: Nem találunk ebben a Dánielben semmi okot, hacsak nem találhatunk ellene valamit az ő Istenének törvényében!”
................................................................................................................................................................
................................................................................................................................................................
................................................................................................................................................................



16
c) Ilyennek látta hitét és életét a méd Dárius király:
Dán 6,3 „Dániel felülhaladta az igazgatókat és a tiszttartókat, mivelhogy rendkívüli lélek volt benne, úgyhogy a király őt szándékozott tenni az egész birodalom fölé.”
Dán 6,16. 20 Szólt a király, és mondta Dánielnek: A te Istened, akinek te szüntelen szolgálsz, ő szabadítson meg téged!... Mikor közel ért a veremhez, szomorú szóval kiáltott Dánielnek...: Dániel! Az élő Istennek szolgája, a te Istened, akinek te szüntelen szolgálsz, meg tudott-e szabadítani téged az oroszlánoktól?”
................................................................................................................................................................
................................................................................................................................................................
d) A menny értékelése:
Dán 9,21–23 „Gábriel... szólt nékem: A te esedezésed kezdetén egy szózat támadt, és én eljöttem, hogy megjelentsem, mert te kedves vagy.”
Dán 10,11. 19 Így szólt a mennyei követ Dánielhez: „Dániel, kedves férfiú! Értsd meg e beszédeket... Kedves férfiú, békesség néked, légy erős, bizony erős!”6
................................................................................................................................................................
................................................................................................................................................................
A kiemelkedő, igaz emberek mellé sorolta őt az Úr, Ezékiel próféta által közvetített üzenetében is:
Ezék 14,14. 16 (vö. Ezék 28,3) „Ha volna ez a három férfiú közöttük: Noé, Dániel és Jób... igazságukkal csak a maguk lelkét szabadítanák meg, azt mondja az Úr Isten.”
................................................................................................................................................................
................................................................................................................................................................
6 A „kedves”-nek fordított héber kifejezés pontos jelentése: kedvelt, szeretett, akiben Isten örömét leli.



17
Dánielre az istenfélelmével, jellembeli kiválóságával, megszentelt képességeivel arányos feladatot bízott Isten: a) Fogoly népe érdekeinek képviselője volt a babiloni és a perzsa udvarban. Isten megengedte a fogság fenyítékét népe életében bűneik miatt, de még ekkor sem szűnt meg kegyelme a hívő maradék iránt: odaállította prófétáját az ellenséges birodalmak kormányzásának székhelyére, azok uralkodói mellé, hogy ott az Ő akaratát, tanácsát képviselje, és ezáltal oltalmazza népét. b) Pogány királyok megtérésre vezetése, bizonyságtevés a pogány népek előtt az egy élő és igaz Istenről – ez volt a próféta második nagy feladata. Nabukodonozor megtérése nyilvánvaló az igei leírásból. Belsazár királynak sajnos az elvetés ítéletét kellett hallania a prófétától. De a méd Dárius és a perzsa Círusz esetében ismét az volt Dániel feladata, hogy személyes megtérésüket is munkálja bizonyságtevésével. c) Az idők végéig terjedő érvényű, nagy horderejű üdvtörténeti próféciák közvetítése volt a próféta harmadik, legnagyobb feladata.
„Azt a világosságot, melyet Dániel közvetlenül Istentől nyert, az utolsó időkben élők számára adta az Úr. Az Ulai és a Hiddekel partján látott látomás most van beteljesedőben. Rövidesen az összes előre kijelentett esemény bekövetkezik.” (Ellen G. White: A Te Igéd igazság, 99. o.)
„Ajánljuk, hogy minden buzgó keresztény olvassa Dániel könyvét, vigasztalást és nagy hasznot jelent számukra ez utolsó, nyomorúságos időkben... Azt találjuk Dániel könyvében, hogy az összes álom és látomás – bármely félelmetesek legyenek is – mindig örömmel és vigassággal végződnek, Krisztus és országa eljövetelével. Ezért a fő hitcikkelyekért, a Krisztus eljöveteléről való tanításért adattak ezek a látomások, és ezért őriztettek meg számunkra.” (Luther Márton: Schrif
ten, VI. köt., 942–943. o., idézi L. R. Froom: The Prophetic Faith of our Fathers, Washington, II. köt., 267., 273. o.)
5
Emeljük ki Dániel jellemének néhány különlegesen megragadó vonását. Írjuk a felsorolt igék mellé (csak egy-két szóval), hogy a próféta mely jellemtulajdonságáról tanúskodnak.
a) Dán 2,26–28. 30 „Szólt a király, mondta Dánielnek, akit Baltazárnak neveztek: Csakugyan képes vagy megjelenteni nékem



18
az álmot, amelyet láttam, és annak értelmét? Felelt Dániel a király előtt: A titkot, amelyről a király tudakozódott, a bölcsek, varázslók, írástudók, jövendőmondók meg nem jelenthetik a királynak. De van Isten az égben, aki a titkokat megjelenti, és ő tudtára adta Nabukodonozor királynak, mi lesz az utolsó napokban... Nékem pedig ez a titok nem bölcsességből, amely bennem minden élő felett volna, jelentetett meg, hanem azért, hogy a megfejtés tudtára adassék a királynak.”
................................................................................................................................................................
................................................................................................................................................................
b) Dán 4,24 „Azért, oh király, az én tanácsom tessék néked: vétkeidtől igazság által szabadulj, hamisságaidtól a szegényekhez való irgalmasság által. Így talán tartós lesz a békességed.”
Dán 5,22–23 „Te, Belsazár, az ő fia, nem aláztad meg a szívedet, noha mindezt tudtad. Sőt felemelkedtél az egek Ura ellen, az ő házának edényeit elődbe hozták, te és a te főembereid, feleségeid és ágyasaid bort ittatok azokból, és az ezüst- és arany-, érc-, vas-, fa- és kőisteneket dicsérted, akik nem látnak, sem nem hallanak, sem nem értenek, az Istent pedig, akinek kezében van a te lelked, és előtte minden utad, nem dicsőítetted.”
................................................................................................................................................................
................................................................................................................................................................
c) Dán 6,10–11 „Dániel pedig, amint megtudta, hogy megíratott az írás, bement az ő házába, és felső termének ablakai nyitva voltak Jeruzsálem felé. Háromszor napjában térdeire esett, könyörgött és dicséretet tett az ő Istene előtt, amiként azelőtt cselekedett. Akkor azok a férfiak berohantak és megtalálták Dánielt, amint könyörgött és esedezett az ő Istene előtt.”
................................................................................................................................................................
................................................................................................................................................................
d) Dán 9,5. 18. 20–21 „Vétkeztünk és gonoszságot műveltünk, hitetlenül cselekedtünk, és pártot ütöttünk ellened, eltávoz



19
tunk a Te parancsolataidtól és ítéleteidtől... Hajtsad, én Istenem, a Te füledet hozzánk, hallgass meg, nyisd meg szemeidet, és tekintsd meg a mi pusztulásunkat, a várost, amely a Te nevedről neveztetik, mert nem a mi igazságunkban, hanem a Te nagy irgalmasságodban bízva terjesztjük eléd a mi esedezéseinket... Még szóltam és imádkoztam, vallást tettem az én bűnömről, és az én népemnek, az Izráelnek bűnéről, és esedezésemet az Úr elé, az én Istenem elé terjesztettem az én Istenem szent hegyéért, mikor... Gábriel, akit előbb a látomásban láttam... megilletett engem.”
................................................................................................................................................................
................................................................................................................................................................
6
Mi mindennek volt szerepe abban, hogy Dániel ilyen jelleművé fejlődött?
Négy döntő dologra kell gondolnunk:
a) Dániel ifjúságától – sőt bizonyára gyermekségétől – fogva hitet és engedelmességet gyakorolt Isten és az Ő parancsolatai iránt:
Dán 1,8 „Dániel eltökélte az ő szívében, hogy nem fertőzteti meg magát a király ételével és a borral, amelyből az iszik, és kérte az udvarmesterek fejedelmét, hogy ne kelljen magát megfertőztetnie.”
................................................................................................................................................................
................................................................................................................................................................
Dániel életének titka nem csupán abban rejlik, hogy már gyermekés ifjúkorában ismerhette Istent. Ilyen kiváltságuk sokaknak van, és ennek pozitív eredménye mégsem kamatozik, nem mutatkozik meg olyan kiemelkedően a jellemükben. Dániel nemcsak elismerte és szerette az igazságot, hanem szentnek tartotta Isten parancsolatait, abszolút erkölcsi kötelességnek tekintette az irántuk való engedelmességet. Becsülte, komolyan vette Istent. Nemcsak gyönyörködött Isten törvényében, hanem engedelmeskedett is az Ő szavának.



20
b) Hosszú élete folyamán hatalmas, megedző próbákon és nehézségeken ment keresztül, amelyek hitbeli és lelki növekedéshez segítették őt:
Jak 1,3 „Tudván, hogy a ti hitetek megpróbáltatása kitartást szerez.”
................................................................................................................................................................
................................................................................................................................................................
„Dániel története, ha mindent megírtak volna, olyan fejezeteket nyitna meg előttetek, melyek megmutatnák a kísértéseket, amelyekkel szembe kellett szállnia, a gúnyt, irigységet, gyűlölködést, amit el kellett viselnie. Dániel megtanult uralkodni a nehézségeken. Nem a saját erejében bízott, hanem egész lelkét és minden gondját feltárta mennyei Atyja előtt, s hitte, hogy Isten hallja őt. Megnyugvásban és áldásban is részesült... Dániel nyugodt és derűs gondolkodást sajátított el, mivel tapasztalta, hogy Isten a barátja és segítője. A rá váró fárasztó kötelességek könnyűvé váltak, mivel Isten világosságát és szeretetét vitte be munkájába.” (Ellen G. White: Youth Instructor, 1886. aug. 25.)
A mi életünkben a nehézségek és próbák is sokszor gyümölcstelenek. Azért van ez így, mert lázongunk és kesergünk, ahelyett, hogy megaláznánk magunkat Isten előtt, és az Ő szabadításáért esedeznénk, ahogyan Dániel tette. Ezáltal a megpróbáltatások áldássá alakulnának át a mi életünkben is.
c) Isten Igéjének odaadó kutatója volt:
Dán 9,2–3 „Uralkodásának első esztendejében én, Dániel, megfigyeltem a könyvekben az esztendők számát, melyekről az Úr Igéje lett Jeremiás prófétához, hogy hetven esztendőnek kell eltelni Jeruzsálem omladékain. És orcámat az Úr Istenhez emeltem, hogy keressem Őt imádsággal, böjtöléssel, zsákban és hamuban.”
................................................................................................................................................................
................................................................................................................................................................



21
Dániel „az Úr Igéjeként” tisztelte a más próféták által adott kinyilatkoztatást is, és meg akarta érteni az üzenetet, amelyet általuk közölt Isten. Az Úr Igéjében keresett útbaigazítást kora történelmi eseményeinek megértéséhez, amelyek Isten népe sorsával és a megváltás művével függtek össze. Figyelmesen kutatta a prófétai kijelentéseket, és amikor ennek ellenére sem értett valamit, akkor böjtöléssel és könyörgéssel kért világosságot Istentől. Így viszonyulunk-e Isten Igéjéhez mi is?
d) Különleges imaéletet élt:
Dán 2,17–20, 23 „Ekkor Dániel hazament, és elmondta e dolgot Ananiásnak, Misáelnek és Azariásnak, az ő társainak, hogy kérjenek az egek Istenétől irgalmasságot e titok végett, hogy el ne vesszenek Dániel és az ő társai a többi babiloni bölcsekkel együtt. Akkor Dánielnek megjelentetett az a titok éjjeli látásban. Áldotta akkor Dániel az egek Istenét. Szólt Dániel, és mondta: Áldott legyen az Istennek neve örökkön-örökké, mert övé a bölcsesség és az erő... Néked adok hálát, atyáim Istene, és dicsérlek én téged, hogy bölcsességet és erőt adtál nékem, és most megjelentetted nékem, amit kértünk tőled!”
Dán 6,10 „Dániel... háromszor napjában térdeire esett, könyörgött és dicséretet tőn az ő Istene előtt.”
Dán 9,18/b és 20 „Nem a mi igazságunkban, hanem a Te nagy irgalmasságodban bízva terjesztjük eléd a mi esedezéseinket... Még szóltam és imádkoztam, és vallást tettem az én bűnömről, és az én népemnek, az Izráelnek bűnéről, és esedezésemet az Úr elé, az én Istenem elé terjesztettem az én Istenem szent hegyéért.”
Dán 9,3 „Orcámat az Úr Istenhez emeltem, hogy keressem Őt imádsággal, könyörgéssel, böjtöléssel, zsákban és hamuban.”
Dán 10,2–3. 12 „Azokban a napokban én, Dániel, bánkódtam három egész hétig. Kívánatos étket nem ettem... és sohasem kentem meg magamat, míg el nem telt az egész három hét... [A mennyei követ] mondta nékem: Ne félj, Dániel, mert az első naptól fogva, hogy szívedet adtad megértésre és sanyargatásra



22
a te Istened előtt, meghallgattattak a te beszédeid, és én a te beszédeid miatt jöttem.”
................................................................................................................................................................
................................................................................................................................................................
................................................................................................................................................................
Ilyen-e a mi imaéletünk is? Szokásunk-e naponta háromszor magányosságban imádkozni? Vagy talán ma már nincs szükségünk ennyi és ilyen elmélyült imádságra? Szokásunk-e vallást tenni bűneinkről, és hálát adni, „dicséretet tenni” Istenünknek imádságunkban? Nehézségek, válságok idején megosztjuk-e terhünket hívő társainkkal, kérjük-e, hogy ők is imádkozzanak velünk? Részt veszünk-e mi is teljes szívből a közös könyörgésben, amikor mások kérnek, hogy imádkozzunk velük és értük? A böjtölés segítő eszközéhez folyamodunk-e nagy nehézségek vagy lelki küzdelmek idején? Szoktunk-e az Isten művében tapasztalható gondok miatt, Isten neve megdicsőüléséért is imádkozni, vagy mindig csak a személyes problémáinkért? Mély tisztelettel és alázattal, ugyanakkor hittel imádkozunk-e, mint akik tudjuk, hogy semmi érdemünk vagy jogcímünk nincs igényt tartani Isten áldására, de bízunk abban, hogy mégis kérhetünk Jézus nevében, Krisztus áldozata, Isten nagy irgalmassága alapján?



23
FÜGGELÉK 7
Érvek és ellenérvek Dániel könyve feltételezett i. e. 2. századi keletkezésére vonatkozóan
1. érv:
A történelmi pontatlanságok Dániel könyvében későbbi keletkezésre utalnak. A felrótt pontatlanságok: – Dán 1,1 és Jer 25,1 ellentéte. – Nabukodonozorról úgy beszél Dániel könyve, mint Babilon városának építtetőjéről (lásd 4,25–27). – Belsazár az Újbabiloni Birodalom utolsó uralkodója az 5. fejezet szerint. – A méd Dárius uralkodása Círusz győzelme után, 5,31; 6,28 és 9,1 szerint.
Ellenérvek, amelyeket az archeológia újabb eredményei szolgáltattak:
– A trónra lépési és uralkodási év különbsége a királyok uralkodási évének babiloni szokás szerinti számításánál. Ezért nincs ellentét Dán 1,1 és Jer 25,1 között. – Nabukodonozor valóban Babilon városának építtetője volt (lásd pl. az Ókori történeti chrestomatiában közölt ékírásos Nabukodonozor-feliratok szövegét; Tankönyvkiadó, Budapest, 1965, 227–228. o.). – Belsazár valóban az utolsó babiloni király, mert mint Nabonid fia, társuralkodó lett apja uralkodásának utolsó éveiben (lásd pl. az Ókori
történeti chrestomatiában a Nabonid krónikája c. ékírásos szöveget, 227–228. o.).
– A méd Dárius személyét még homály fedi, nemlétezésére sem lehet abszolút bizonyítékokat felhozni. Halvány ókori irodalmi nyom (Xenophón megjegyzése Kürosz nevelkedése c. művében) azért létezik.
7 A tanulmányok végén található függelékeket azoknak ajánljuk, akik szeretnének jobban elmélyülni az adott témában.



24
2. érv:
Az arám, perzsa és görög nyelvi hatások későbbi eredetre vallanak. Arám nyelvű Dániel könyvében pl. egy hosszú szakasz: 2,4–7. fejezet.
Ellenérvek:
– A Qumránban megtalált Dániel-töredékekben is arám nyelvű ugyanez a szakasz. Ma már tudjuk, hogy az arám nyelv általánosan ismert, használt társadalmi nyelv volt az i. e. 6. században. – A 15 perzsa szó a szövegben a kortörténeti háttér alapján szintén természetes, nem a késői keletkezés bizonysága. – A három görög szó (mindhárom zenei kifejezés: kitharis, psalterion, symphonia) sem bizonyíték a késői keletkezés mellett. Ismert pl. egy i. e. 522–486 tájékáról való felirat, amelyet egy susai palota falán találtak: „Ennek a falnak a díszítése Ioniából való.” Egy lesbosi görög költő i. e. 600 körül írja, hogy testvére a babiloni hadseregben szolgál. Sargon asszír uralkodó (i. e. 8. század) Ciprus, Ionia, Lídia és Cilicia területéről való görög foglyok eladásáról beszél. Megvolt tehát a kapcsolat a görög kultúrával is.
3. érv:
A héber kánonban Dániel könyve nem a próféták, hanem az Írások nevű részben szerepel.
Ellenérv:
A csoportokra osztásnál az a szempont dominált a héber kánon kialakításánál, hogy Dániel könyve részben emlékirat jellegű. Az Ószövetség i. e. 250 körüli időből való görög fordításában a próféták közé sorolták Dániel könyvét.
4. érv:
Létezik egyfajta teológiai „fejlődéselmélet”, amely szerint az angeológia (az angyalokról szóló tanítás), az apokaliptika (a végső dolgokról szóló tanítás), és a feltámadás eszméje csak a babiloni fogság után alakult ki a zsidóság körében.



25
Ellenérv:
Ez az elmélet csupán fikció, emberi elképzelés, ami semmi érdemi érvvel nem támasztható alá. Amennyiben valóban létezik isteni kinyilatkoztatás, akkor merő értelmetlenség ez a feltételezés.
5. érv:
IV. Antiokhosz Epifánész (i. e. 175–164) szeleukida uralkodó cselekedeteiről utólagos leírás található prófétikus formában a 7. és a 8. fejezetben. Ez az elmélet a Porphyrius nevű pogány filozófustól ered. Lényege: a makkabeus korszak jellegzetes nacionalizmusa érvényesül Dániel könyvében.
Ellenérv:
Dániel jóakarattal együttműködött a pogány babiloniakkal, médekkel, perzsákkal. Továbbá a Messiás kiirtásáról, a város (Jeruzsálem) és a szenthely végleges pusztulásáról szól (9. fejezet). Ez nem felel meg a makkabeus korszak szellemiségének.
A döntő, pozitív érvek összegzése az i. e. 6. századi keletkezés mellett
– Az archeológiai leletek tanúsítják a szerző kiváló tájékozottságát a 6. századi babilóniai és perzsa viszonyokról. Belsazár neve, és a vele kapcsolatos megjegyzések (főként 5,16/b) az egyik legfontosabb bizonyság. – A Holt-tenger melletti Qumránban 1947-ben talált Dániel könyve kézirattöredékek az i. e. 2–1. századból valók. Ekkor Dániel könyve már széles körben elterjedt irat volt, erről tanúskodik az, hogy a qumráni közösség könyvtárában is megvolt. – Dániel könyve szerepel a Septuagintában, amely i. e. 250 körül, tehát a makkabeus korszak előtt keletkezett. – Josephus Flavius Antiquitates c. műve VIII. fejezetének egy



26
részlete (A zsidók története, Gondolat Kiadó, Budapest, 1966, 42–43. o.):
„[Nagy] Sándor Gáza elfoglalása után azonnal Jeruzsálem ellen indult... Jojada főpap... mikor hírét vette, hogy a király már nincs messze a városától, a papokkal és a város népével együtt, más népeknél soha nem látott ünnepélyes menetben vonult ki a városból, egészen addig a helyig, amelynek Szafin a neve... Sándor... először a főpapot köszöntötte... A zsidók kíséretében bevonult a templomba, a főpap utasítása szerint áldozatot mutatott be Istennek, és a főpapot és a papokat a legnagyobb tisztelettel tüntette ki. Amikor Dániel könyvét is megmutatták neki azzal a jövendöléssel, hogy egy görög ember pusztítja el majd a perzsa birodalmat, ezt a célzást is önmagára vonatkoztatta, és örömmel bocsátotta el a népet.” Tény, hogy Josephus Flavius A zsidók története c. műve sok legendás elemet tartalmaz, és az is, hogy az idézett sorok történeti hitelességét más forrásból ellenőrizni nem lehet. Történeti tény viszont, hogy Nagy Sándor nem rombolta le Jeruzsálemet, és hogy a zsidók sok kiváltságot kaptak tőle, amelyekre még a római korszakban is folyvást hivatkoztak, mivel a rómaiak tisztelték a hellén hagyományokat. Ha Nagy Sándornak valóban megmutatták Dániel könyve 8. fejezetében azt a részt, amely szerint Görögország lép Médó-Perzsia helyére, akkor Dániel könyve nem keletkezhetett az i. e. 2. században. – Jézus Krisztus Mát 24,15-ben idézett kijelentése szerint „Dániel próféta szólt”, jövendölt előre Jeruzsálem sorsáról. Amennyiben 2Pét 1,20–21 alapján Jézus hiteles szavának veszi valaki a fenti igét, Jézust pedig Isten Fiának tartja, ez az egy bibliai kijelentés önmagában is perdöntő érv.
A szerzőségi kérdés jelentősége
Indokolt E. B. Pusey kijelentése: „Dániel könyve... vagy isteni kinyi
latkoztatás, vagy csalás.” (Daniel, the Prophet, New York, 1885, 75. o.)
A 2. századi keletkezés elmélete mindenképpen tág kaput nyit a kétel



27
kedésnek Dániel könyve sorsdöntő kijelentéseit, köztük az időmeghatározásokat tartalmazó próféciák hitelességét illetően. További részletek is olvashatók erről a kérdésről G. L. Archer Az ószövetségi bevezetés vizsgálata c. könyvében (Keresztény Ismeretterjesztő Alapítvány, Budapest, 2001).



28
II. tanulmány – 2004. október 9.
A TÖRTÉNELEMFORMÁLÓ ISTEN
I.
Az 1–4. fejezet bizonyságtétele a végidőben élők számára
Dániel könyvének fejezeteit két csoportba sorolhatjuk: a) Történeti fejezetek, amelyek a gyakorlatban szemléltetik a jövendölések beteljesedését, Isten történelemformáló munkáját. Ide tartozik az 1–6. fejezet (ezen belül a 2. fejezet felerészben történeti, felerészben pedig prófétikus fejezet). b) Prófétikus fejezetek, amelyek Isten üdvtervéről adnak kinyilatkoztatást egészen a földi történelem végéig. Ide tartozik a 2. fejezet próféciát és próféciamagyarázatot tartalmazó része, valamint a 7–12. fejezet. Jézus különösképpen a végidőben élő tanítványokhoz intézte azt a felhívását, mellyel Dániel könyve kutatására ösztönöz (Mát 24,15), amint erről már szóltunk. Dániel könyve végén pedig azt a jövendölést olvassuk, hogy a vég idején sokan kutatják majd és teljesen megértik ezt a könyvet (12,4. 10). Dániel könyvében 19-szer fordul elő a vég szó. (Az egész Ószövetségben 42-szer.) Valóban a végidőben élők tankönyve ez a bibliai irat. Tévedés azonban azt gondolni, hogy ez a megállapítás csak a könyv prófétikus fejezeteire vonatkozik. Az ún. történeti fejezeteknek is fontos mondanivalójuk van a végidőben élők számára.
1
Milyen megrendítő isteni végzésről tudósítanak bennünket Dániel próféta könyvének első mondatai? Meghiúsultak-e Isten tervei azáltal, hogy súlyos történelmi fenyítéknek volt kénytelen kiszolgáltatni népét?



29
Dán 1,1–4. 6. 17 „Jojákim, Júda királya uralkodásának harmadik esztendejében jött Nabukodonozor, a babiloni király Jeruzsálemre, és megszállta azt. Kezébe adta az Úr Jojákimot, a Júda királyát, és Isten háza edényeinek egy részét, és vitte azokat Sineár földére, az ő istenének házába, bevitte az edényeket az ő istenének kincsesházába... Mondta a király Aspenáznak, az udvarmesterek fejedelmének, hogy hozzon az Izráel fiai közül és királyi magból való, előkelő származású ifjakat, akikben semmi fogyatkozás nincsen, hanem akik ábrázatra nézve szépek, minden bölcsességre eszesek, ismeretekkel rendelkeznek, és értenek a tudományokhoz, akik alkalmasak legyenek arra, hogy álljanak a király palotájában, és tanítsák meg azokat a káldeusok írására és nyelvére... Voltak pedig ezek között a Júda fiai közül: Dániel, Ananiás, Misáel és Azariás... Adott az Isten ennek a négy fiatalnak1 tudományt, minden írásban való értelmet és bölcsességet.”
................................................................................................................................................................
................................................................................................................................................................
................................................................................................................................................................
„A káldeusok voltak az eszközök, akik által Isten megbüntette engedetlen népét. Júda szenvedése arányban állt ismereteivel, és azokkal az intésekkel, amelyeket semmibe vett és elutasított. Isten hosszú ideig késleltette büntetésüket, de most már meglátogatta őket haragjával. Így kísérelte meg utoljára megállítani Júdát gonosz útján... Teremtőnk és Urunk, akinek hatalma végtelen és büntetése rettenetes, az embert minden eszközzel bűnei felismerésére és megbánására akarja késztetni... Nem támogathat és nem védelmezhet olyan népet, amely elveti tanácsát és semmibe veszi feddéseit. Talán egy ideig visszafogja megtorló büntetéseit, de kezét nem tarthatja vissza örökké... Izráel fiai között, akiket a hetvenéves fogság kezdetén vittek Babilonba, voltak... olyan emberek, akik sziklaszilárdan ragaszkodtak elveikhez, akiket nem ronthatott meg az önzés, hanem készek voltak bármilyen
1 Az eredeti szó fiatalt is jelenthet.



30
árat fizetni azért, hogy megdicsőíthessék Istent. Ezeknek az embereknek fogságuk földjén kellett véghezvinniük Isten szándékát, hogy a pogány népek is részesüljenek az Úr megismeréséből fakadó áldásokban... A győzők dicsekedve hivatkoztak arra, hogy az Úr imádói immár Babilónia foglyai, és hogy Isten házának edényeit a babiloni istenek templomába vitték. Ezzel akarták bizonyítani, hogy vallásuk és szokásaik a zsidók vallása és szokásai felett állnak. De pontosan abban a megalázásban, melyet a zsidók Istentől való elfordulása hívott ki, bizonyította be Babilonnak Isten az Ő felsőbbségét, kívánalmai szentségét és az engedelmesség áldásait. Ezeket a bizonyságtételeket pedig csak azok által adhatta, akik Őhozzá hűségesek voltak... Dániel és három társa is azok között volt, akik megőrizték Isten iránti hűségüket. Különösen szép példát mutattak arra, milyenné válhat az az ember, aki szövetségre lép a bölcsesség és hatalom Istenével... Tudásuk... nem a véletlen műve volt. Ismereteiket a Szentlélek irányításával szerezték, miközben lelkiismeretesen használták fel képességeiket. A bölcsesség forrásával léptek kapcsolatba, és Isten ismeretét tették művelődésük alapjává. Hittel könyörögtek bölcsességért, és imájuk szellemében éltek. Úgy éltek, hogy Isten megáldhatta őket. Kerülték azt, ami gyengíthette volna képességeiket, és minden alkalmat megragadtak, hogy a tudomány valamennyi ágában jártasságra tegyenek szert. Olyan életelveket követtek, amelyekkel együtt járt értelmi képességeik fejlődése. Egyetlen célból igyekeztek gyarapítani tudásukat: hogy Istent megdicsőíthessék. Megértették, hogy csak tiszta értelemmel és krisztusi jellemmel képviselhetik az igaz vallást a pogányság hamis vallásai közepette. Maga Isten tanította őket. Szüntelenül imádkoztak, lelkiismeretesen tanultak, a Láthatatlannal álltak kapcsolatban, Istennel jártak, mint Énok.” (Ellen G. White: Próféták és királyok, 265–266., 297., 301. o.)
2
Mi volt a hithű héber fiatalok első nagy próbatétele Babilóniában? Milyen mondanivalója van ennek a végidőben élő hívők, különösen az ifjúság számára?
Dán 1,8 „Dániel eltökélte az ő szívében, hogy nem fertőzteti meg magát a király ételével és a borral, amelyből az iszik, és kérte az udvarmesterek fejedelmét, hogy ne kelljen magát megfertőztetnie.”



31
Jel 14,4/a és 8 „Ezek azok, akik asszonyokkal nem fertőztették meg magukat, mert szüzek. Ezek azok, akik követik a Bárányt, valahová megy... Más angyal is követé azt [az előbbit], mondván: Elesett, elesett2 Babilon, a nagy város! Mert az ő paráznaságának haragborából adott inni minden népnek.3”
................................................................................................................................................................
................................................................................................................................................................
„Dániel és társai nem tudták, mi lesz döntésük következménye. Lehet, hogy az életükbe kerül,4 mégis elhatározták, hogy a szigorú mértékletesség egyenes ösvényét járják a laza erkölcsű babiloni királyi udvarban.” (Ellen G. White: Youth Instructor, 1898. aug. 18.)
A vég idején is Dánieléhez hasonló „eltökéltségre” van szükség, hogy „Babilon borából” semennyit se igyunk, a legkisebbnek látszó megalkuvással se „fertőztessük meg” magunkat. A veszélyes végidőben, amikor Sátán hitetései és cselvetései a legmegejtőbbek (2Thess 2,8–9), csak töretlen hűséget tanúsítva lehet megállni, kitartani Isten és az Ő igazsága oldalán.
3
Hogyan hozza kapcsolatba Isten a képviselőit a hatalmon lévőkkel, hogy előttük az Ő gondolatainak és terveinek tanúságtevőivé legyenek?
Dán 1,18–20 „Miután pedig elmúlt az idő, amikorra meghagyta a király, hogy eléje vigyék őket, bevitte őket az udvarmesterek fejedelme Nabukodonozor elé. Szólt velük a király, és mindnyájuk között sem találtatott olyan, mint Dániel, Ananiás, Misáel és Azariás... Minden bölcs és értelmes dologban, amely felől a király tőlük tudakozódott, tízszerte okosabbak
2 Az eredeti szöveg szerint, pontosított fordításban. 3 Az eredeti szöveg szerint, pontosított fordításban. 4 Az udvarmesterek fejedelme – vagy a babilóniai király, ha tudomására jut kérésük – nagyon könnyen a babilóniai fennhatósággal szembeni lázadó ellenállásnak is értelmezhette volna a király étele, illetve a felajánlása által megnyilatkozó királyi kegy visszautasítását.



32
nak találta őket mindazoknál az írástudóknál és varázslóknál, akik egész országában voltak.”
Dán 2,1. 26. 47–48 „Nabukodonozor uralkodásának második esztendejében álmokat látott Nabukodonozor, nyugtalan lett lelke, és álma félbeszakadt... Szólt a király, és mondta Dánielnek, akit Baltazárnak neveztek: »Csakugyan képes vagy megjelenteni nékem az álmot, amelyet láttam, és annak értelmét?«... Szólt a király Dánielnek, és mondta: »Bizonnyal a ti Istenetek, Õ az istenek Istene, a királyok ura és a titkok megjelentője, hogy te is megjelenthetted ezt a titkot!« Akkor a király fölmagasztalta Dánielt, és sok nagy ajándékot adott néki, hatalmat adott néki Babilon egész tartománya felett, és a babiloni összes bölcseknek elöljárójává tette őt.”
................................................................................................................................................................
................................................................................................................................................................
................................................................................................................................................................
................................................................................................................................................................
Dánielt és társait az Isten iránti hűség következményeként elnyert kivételes szellemi képességek és lelki intelligencia tették ismertté először a király előtt. Ma is szüksége van Istennek olyan emberekre, akiket hitük, jellemük, szolgálatra való odaszentelődésük, szorgalmuk és hű kötelességteljesítésük révén kivételes szellemi és lelki képességekkel ajándékozhat meg. Olyan hatalmat képviselnek ezáltal a jóra és az igazságra, amely nem maradhat rejtve, és nem lehet gyümölcstelen. Amikor az Úr egészen szoros kapcsolatot akart létesíteni Nabukodonozor király és Dániel között, egyszerű eszköze volt ehhez. Gondoskodott arról, hogy a király kinyilatkoztatást hordozó álma félbeszakadjon. Ez az apró mozzanat elégséges volt ahhoz, hogy az Ő akarata szerinti irányba terelje az eseményeket. Isten lehetőségei korlátlanok, eszközei pedig megszámlálhatatlanok és kikutathatatlanok, melyeket felhasználhat tervei megvalósításához. Ha van hűséges, igaz ember, akire Isten építhet, akkor semmiféle akadály vagy nehézség nem hátráltathatja az Urat elgondolásai megvalósításában.



33
A Nabukodonozor félbeszakadt álma miatti válság idején Dánielt erős hite tette alkalmassá arra, hogy Isten eszközül használja fel: „Csak [Dániel] tudott eszesen és határozottan cselekedni, a babiloni bölcsek reménytelenül tehetetlenek voltak. Dániel egy szál magában ragadta magához a vezető szerepet... Egymagában állt helyt, csak Isten állt mellette, aki megadta neki a bölcsességet és erőt ahhoz, hogy úrrá legyen a helyzeten... Nem csupán az életösztön dolgozott benne. Hitből cselekedett, tudta, hogy Isten ott munkálkodik mindabban, ami történik, habár az események jelentőségének egész mélységét talán csak halványan sejtette... Körültekintő és óvatos volt. Viselkedésében nyoma sem volt elhamarkodott magabiztosságnak... Három társát kérte, hogy »kérjenek az egek Istenétől irgalmasságot e titok végett«. S amikor imájuk meghallgattatott, Dánielből alázatos, csodálkozó hálaadás szakadt fel (2,20–22)... Dániel, bár maga sem látott kivezető utat, mégis egész idő alatt tökéletesen meg volt győződve arról, hogy Isten a kellő pillanatban ad bölcsességet bármilyen probléma megoldásához, s bátorságot is ad majd bármilyen fenyegetéssel szemben. Szentül hitte, hogy ha számára átláthatatlan is a helyzet, Istennél mindenképpen megvan a megoldás, és biztos, hogy Ő a legnagyobb tanácstalanságban is utat mutat... Isten soha nem vall kudarcot... Maga Dániel gyenge és nem tud semmit – ám mégis erős és mindent tudhat, hiszen az élő Istenbe veti bizalmát.” (R. S. Wallace: Dániel
könyve, Harmat Kiadó, 1998, 49–51. o.)
4
Milyen összefüggés volt a Nabukodonozor álmában látott aranyfejű szobor, és a későbbiekben a király által felállított színarany szobor között? Hogyan nyilatkozott meg néhány hívő ember hűsége ebben a kritikus helyzetben, amikor a sötétség hatalmai győzni látszottak? Mi a mondanivalója ennek a végidőben élő hívők számára?
Dán 2,31–33 „Te láttad, oh király, és ímé egy nagy kép. Ez a kép, mely hatalmas volt és kiváló az ő fényessége, előtted állt, és az ábrázata rettenetes volt. Annak az állóképnek feje tiszta aranyból, melle és karjai ezüstből, hasa és oldalai rézből, lábszárai vasból, lábai pedig részint vasból, részint cserépből voltak.”



34
Dán 3,1. 4–5 „Nabukodonozor király csináltatott egy arany állóképet [szobrot], magassága hatvan sing, szélessége hat sing. Felállította azt a Dura mezején, Babilon tartományában... A hírnök hangosan kiáltott: Meghagyatik néktek, oh népek, nemzetek és nyelvek! Mihelyt halljátok a kürtnek, sípnak, citerának, hárfának, lantnak, dudának és mindenféle hangszernek szavát, boruljatok le, és imádjátok az arany állóképet, amelyet Nabukodonozor király állíttatott.”
Dán 3,8. 12. 14–18 „Elmentek azért ebben az időben a káldeabeli férfiak, és vádat emeltek... Vannak zsidó férfiak, akiket a babiloni tartomány gondviselésére rendeltél, Sidrák, Misák és Abednégó. Ezek a férfiak nem becsülnek téged, oh király, a te isteneidet nem tisztelik, és az arany állóképet, amelyet felállíttattál, nem imádják... Szólt Nabukodonozor, és mondta nékik: Sidrák, Misák és Abednégó! Szántszándékból nem tisztelitek-e az én istenemet és nem imádjátok-e az arany állóképet, amelyet felállíttattam? Ha tehát készek vagytok, mihelyt halljátok a kürtnek, sípnak, citerának, hárfának, lantnak, dudának és mindenféle hangszernek szavát, leboruljatok és imádjátok az állóképet, amelyet én csináltattam. De ha nem imádjátok, tüstént bevettettek az égő, tüzes kemencébe, és kicsoda az az Isten, aki kiszabadítson titeket az én kezemből? Felelt Sidrák, Misák és Abednégó, ezt mondván a királynak: Oh Nabukodonozor! Nem szükséges erre felelnünk néked. Ímé, a mi Istenünk, akit mi szolgálunk, ki tud minket szabadítani az égő, tüzes kemencéből, és a te kezedből is, ó király, kiszabadít minket. De ha nem tenné is, legyen tudtodra, ó király, hogy mi a te isteneidnek nem szolgálunk, és az arany állóképet, amelyet felállíttattál, nem imádjuk.”
(A történet folytatását lásd Dániel könyve 3. fejezetében)
Jel 13,15. 8. 10/b „Adaték néki, hogy a fenevad képébe lelket adjon, hogy a fenevad képe szóljon is, és azt művelje, hogy mindazok, akik nem imádják a fenevad képét, megölessenek... Annakokáért imádják őt a föld minden lakosai, akiknek neve nincs beírva az élet könyvébe, amely a Bárányé, aki megöle



35
tett, e világ alapítása óta... Itt van a szentek állhatatossága5 és hite.”
................................................................................................................................................................
................................................................................................................................................................
................................................................................................................................................................
................................................................................................................................................................
................................................................................................................................................................
Az állóképnek fordított szó pontos jelentése: emberalakot ábrázoló szobor. Egy sing = 1 könyök = 44,4 cm. Tehát a szobor mintegy 27 m magas volt, és kb. 3 m széles. Döbbenetes volt ennyi aranyat látni egyben, ezenkívül bizonyára művészi kivitelben készült a szobor. Nagy technikai teljesítmény lehetett a megformálása. Bizonyára lenyűgöző látvány volt, alkalmas módon hatott az emberekre, érzékeltette velük a király és a birodalom roppant hatalmát.
„Álma és Dániel prófétai magyarázata után a király elismerte Isten hatalmát. Így szólt: »Bizonnyal a ti Istenetek, Ő az istenek Istene... és a titkok megjelentője.« Ezután Nabukodonozor egy ideig félte Istent, de szíve még nem szabadult meg a hatalmi becsvágytól és az önfelmagasztalástól. Az uralkodását kísérő jómód büszkeséggel töltötte el. Később már nem tisztelte Istent. Visszatért a bálványimádáshoz, melynek még lelkesebb, még vakbuzgóbb híve lett. Ezek a szavak: »Te vagy az arany fej«, mélyen bevésődtek a király emlékezetébe. Ezt a tényt és a bálványimádáshoz való visszatérését a birodalom bölcsei kihasználták, és azt indítványozták, hogy készíttessen egy szobrot, hasonlót ahhoz, amelyet álmában látott. Állítsa fel ott, ahol mindenki láthatja az »arany fejet«, amely a magyarázat szerint birodalmát jelképezi. A királynak tetszett a hízelgő javaslat, sőt még tovább ment. A látott szobor mása helyett olyat akart csináltatni, amely túlszárnyalja az eredetit. Az ő szobra ne csökkenő értékű anyagokból készüljön, hanem fejétől a lábáig
5 Az eredeti szöveg szerint, pontosított fordításban.



36
aranyból. Így szimbolizálja Babilont mint elpusztíthatatlan birodalmat, amely darabokra tör minden más országot, és örökké állni fog... A király és tanácsosai elfelejtették az álommal kapcsolatos rendkívüli eseményeket. Elfelejtették azt is, hogy szolgája, Dániel útján Izráel Istene világossá tette, mit jelent az a szobor, és hogy ezzel a magyarázattal a birodalom nagy emberei szégyenletes haláltól menekültek meg. Mindent elfelejtettek, csak az volt a szemük előtt, hogy meg akarják alapozni saját hatalmukat és felsőbbségüket. Elhatározták, hogy minden lehető eszközzel megpróbálják Babilont utolérhetetlenné, egyetemes hódolatra méltó birodalommá emelni. A jelképes ábrázolást, amelyen keresztül Isten kinyilatkoztatta a királynak és népének, hogy mi a szándéka a föld nemzeteivel, most emberi hatalom dicsőítésének szolgálatába állították... Az igazságot félremagyarázták, és helytelenül alkalmazták. A menny fontos jövőbeli eseményeket akart az emberek elé tárni ezzel a jelképpel, de most arra használták, hogy gátolják az ismeret terjedését, amelyben Isten részesíteni akarta a világot. Sátán tehát becsvágyó emberek elgondolásaival akarta meghiúsítani azt, amit Isten tervezett az emberrel. Hű szolgái megszabadításával az Úr azt nyilatkoztatta ki, hogy az elnyomottak mellé áll, és rendreutasít minden földi hatalmat, amely fellázad a menny tekintélye ellen. A három héber ifjú megmutatta Babilon egész népe előtt, mennyire hisz abban, akit imád. Istenre hagyatkoztak. A próba idején megemlékeztek az ígéretről: »Mikor vízen mégy át, én veled vagyok, és ha folyókon, azok el nem borítanak, ha tűzben jársz, nem égsz meg, és a láng meg nem perzsel téged.« (Ésa 43,2) Isten mindenki szeme láttára csodálatosan megtisztelte az élő Igébe vetett hitüket. Bámulatos szabadulásuk hírét sok országba elvitték a különböző népek képviselői, akiket Nabukodonozor meghívott a szobor felszentelési ünnepségére. Isten megdicsőült az egész földön gyermekei hűsége által.” (Ellen G. White: Próféták és királyok, 312–313., 317. o.) Figyelemre méltó összefüggésre mutatnak rá a következő sorok. Megérthetjük, milyen hasonlóság van az ősi Bábel, az ókori Babilon, és a végidő jelképes Babilonjának törekvései között: „Nabukodonozor nemcsak saját tisztviselőit hívatta össze a síkságra, hanem »minden népet, nemzetet, és minden nyelvből való embert« (4. vers)... Íme Bábel vallásának első ismertetőjegye... Az egység iránti megszállott



37
ság ez, amely Bábel építőire is jellemző: »Jertek, építsünk magunknak várost és tornyot... és szerezzünk magunknak nevet.« (1Móz 11,4) ...A szobor méretei is ugyanezt az egységtörekvést fejezik ki... A szobor hatvan könyök magas... A sumér-akkád számrendszer hatvanas alapú volt, ellentétben az általunk is mindmáig használt egyiptomi rendszerrel... (A hatvanas számrendszer időfelosztásunkban – hatvan perc, hatvan másodperc –, a kör fokok szerinti mértékében, a tucat fogalmában is fennmaradt.) ...A hatvanas szám a számok babiloni jelképrendszerében az egység eszméjét képviselte. Amikor Nabukodonozor úgy döntött, hogy szobrát hatvan könyök magasra emeli, mindenekelőtt egységbuzgalmát és egységakaratát fogalmazta meg: egy ország, egy vallás.” (Jacques Doukhan: Titkok megfejtése, Élet és Egészség Kiadó, Budapest, 2004, 54–55. o.)
„Fontos tanulságokat kell levonnunk abból, ami Dura mezején történt a héber ifjakkal. Napjainkban Isten szolgái közül sokan fognak olyanok kezébe kerülni, akik Sátán ösztönzésére irigységgel és vallási vakbuzgósággal vannak tele. Jóllehet Isten szolgái semmi rosszat nem tesznek, mégis megalázzák és gyalázzák őket... Az Isten népére váró gyötrelmes idő olyan hitet igényel, amely nem ingadozik. Gyermekeinek meg kell mutatniuk, hogy imádatuknak Ő az egyedüli tárgya, és semmilyen áron, még az életük árán sem lehet őket rábírni arra, hogy akár a legkisebb engedményt tegyék a hamis imádat javára. A hűséges szív előtt – az örök Isten Igéje mellett – a bűnös, véges emberek parancsai elveszítik jelentőségüket. A hívek az igazságnak engedelmeskednek, legyen bár börtön, száműzetés vagy halál a következménye. A földi történelem záró szakaszában az Úr nagyszerű dolgokat tesz majd azokért, akik rendíthetetlenül kitartanak az igazság mellett, mint ahogy Sidrák, Misák és Abednégó korában is tette. Aki a nemes jellemű héber ifjakkal járt a tüzes kemencében, ott lesz híveivel, bárhol vannak is. Állandó jelenlétével vigasztalja és támogatja őket. A nyomorúság idején – amilyen nem volt, mióta nép létezik – választottai szilárdan állnak. Sátán a gonoszság minden seregével sem tudja elpusztítani Isten leggyengébb szentjét sem. Angyalok, akiknek hatalmas erejük van, megoltalmazzák őket, és érdekükben az Úr kinyilatkoztatja önmagát, mint az »istenek Istene«, aki mindenképpen meg tudja menteni az Őbenne bízókat.” (Ellen G. White: Próféták és királyok, 317–318. o.)



38
5
Hogyan keményítette meg a szívét Nabukodonozor király a Dura mezején történt csoda után ismét? Milyen lelkület, magatartás váltotta ki Isten közbeavatkozását, súlyos feddését a király életében?
Dán 4,26–30 „[Nabukodonozor] a babiloni királyi palotán sétált. Szólt a király és mondta: »Nem ez-e ama nagy Babilon, amelyet én építettem6 királyság házának, az én hatalmasságom ereje által és dicsőségem tisztességére?« Még a szó a király szájában volt, amikor szózat szállt le az égből: »Néked szól, ó Nabukodonozor király, a birodalom elvétetett tőled. Kivetnek téged az emberek közül, a mezei barmokkal lesz a lakozásod, füvet adnak enned, mint az ökröknek. Hét idő múlik el feletted, míg megismered, hogy a felséges Isten uralkodik az emberek birodalmán, és annak adja azt, akinek akarja.« Abban az órában betelt e beszéd Nabukodonozoron: az emberek közül kivettetett, füvet evett, mint az ökrök, égi harmattal öntöztetett az ő teste, mígnem szőre megnőtt, mint a saskeselyű tolla, körmei pedig mint a madarakéi.”
6 „Nabú-kudurri-uszur a mezopotámiai történelem minden nagy építtetőjét túlszárnyalta... Nabú-kudurri-uszur lázas építkezései nyomán Babilon igazi metropolisszá vált, amely még évszázadokkal később is lenyűgözte a látogatókat. Hérodotosz és Ktésziasz elragadtatással írtak óriási városfalairól, melyek olyan vastagok voltak, hogy egy négyes fogat is elfért a tetejükön. Az 1899-től Robert Koldewey vezetésével tizennyolc évig folytatott német ásatásoknak köszönhetően ma már megbízható képünk van az újbabiloni kori városról, és ennek alapján nyugodtan állíthatjuk, hogy a görög szerzők nem túloztak... A város két legkiemelkedőbb építészeti együttese a főisten, Marduk szentélykörzete és a királyi paloták körzete volt. Ez utóbbi a városfalakon belül fekvő ún. Déli palotából, valamint az azon kívül elhelyezkedő Északi palotából állt. Közvetlenül az együtteshez tartozott egy hatalmas erődítmény, a csodálatos mázas téglákkal díszített Istár-kapu, és a kőlapokkal borított Felvonulási út legreprezentatívabb szakasza. Újabb elképzelések szerint az Északi palota és az Eufrátesz közti térségben terültek el a híres függőkertek... Sztrabón szerint Nabú-kudurri-uszur méd feleségének, Amüitisznek építtette ezt a vízemelő berendezések által öntözött teraszos elrendezésű parkot, mivel az asszony honvágyat érzett a hegyes Média után.” (Kalla Gábor: Mezopotámiai uralkodók, Kossuth Könyvkiadó, 1993, 76–77. o.)



39
................................................................................................................................................................
................................................................................................................................................................
................................................................................................................................................................
A 4. fejezet történésének elbeszélése valójában 3,31-ben kezdődik. Az a különlegessége ennek a résznek, hogy Nabukodonozor egyik birodalmi körlevelének vagy feliratának a dokumentumszövegét tartalmazza, melyet a próféta közöl könyvében. E dokumentumban a király elbeszéli élete utolsó szakaszának történetét: Isten általi megaláztatását, megtérését, és uralkodása utolsó éveinek békességét.
„Amikor a Dura mezején gőgje letört, [Nabukodonozor] másodszor is elismerte, hogy Isten országa »örökkévaló ország, és az Ő uralkodása nemzedékről nemzedékre száll« (Dán 3,33). Jóllehet születésénél és neveltetésénél fogva a király bálványimádó volt, bálványimádó nép élén állt, de ösztönösen érezte, hogy mi az igazság és jogosság. Ezért Isten fel tudta használni eszközként a lázadók megbüntetésére és szándékának véghezvitelére... Nabukodonozor feladata volt, hogy évekig tartó erőfeszítések árán legyőzze Tírust. Győzelmes hadainak Egyiptom is áldozatul esett. Miközben korának egyik legnagyobb uralkodójaként egyik országot a másik után csatolta a babilóniai birodalomhoz, saját dicsőségét is egyre öregbítette. Nem csoda, hogy a nagy sikereket elért, becsvágyó és hiú uralkodót Sátán arra kísértette, térjen le az alázatosság útjáról, amely az igazi nagysághoz vezető egyedüli út... Építési szenvedélye, és az a rendkívüli teljesítmény, hogy sikerült Babilont a világ egyik csodájává tennie, növelte hiúságát. Addig-addig, amíg súlyosan fenyegette a veszély, hogy elrontja bizonyítványát, amely bölcs uralkodónak minősítette, akit Isten felhasználhatott szándékai véghezvitelére. Az irgalmas Isten újabb álmot adott néki, hogy figyelmeztesse veszélyes helyzetére és a megrontására állított csapdára (Dán 4,7–15)... Dániel próféta intése és tanácsa (4,16–24) egy ideig erősen hatott Nabukodonozorra. Az a szív azonban, melyet Isten kegyelme nem formált át, hamar elveszti a hatást, amit a Szentlélek gyakorol rá. Lelke mélyén ott voltak a nagyravágyás gyökerei, és az elpuhultságtól sem szabadult meg. Ezek a jellemvonások később újra előtűntek. A nagy jóindulattal adott eliga



40
zítás és a múlt tapasztalataiból fakadó intések ellenére Nabukodonozor engedte, hogy az utána következendő birodalmakkal szemben féltékenység uralja. Uralkodása, mely mindeddig nagyon igazságos és irgalmas volt, zsarnokivá lett. Mivel megkeményítette szívét, és a saját dicsőségére használta fel Istentől kapott képességeit, önmagát Isten fölé emelte, aki életet és hatalmat adott neki. Isten hónapokig halogatta büntető ítéletét. Ahelyett azonban, hogy ez a türelem megtérésre késztette volna a királyt, annyira gőgössé vált, hogy végül elvesztette bizalmát az álom magyarázatában, és tréfálkozott korábbi félelmén.” (Ellen G. White: Próféták és királyok, 319–320., 322. o. )
6
Miben mutatkozott meg Isten történelemformáló hatalma Nabukodonozor elmebetegségének hét esztendeje alatt? Hogyan nyilatkozott meg Isten megújító hatalma, mely a bűnös, beteg elmét és szívet is képes újjáteremteni? Lesznek-e különleges megtérések a vég idején is a Föld nagyjai között?
Dán 4,31–34 „Az idő elteltével én, Nabukodonozor, szemeimet az égre emeltem. Az én értelmem visszajött, és áldottam a felséges Istent. Dicsértem és dicsőítettem az örökké Élőt, akinek hatalma örökkévaló hatalom és országa nemzedékről nemzedékre áll. A föld minden lakosa olyan, mint a semmi, az Ő akarata szerint cselekszik az ég seregében és a föld lakosai között. Nincs, aki az Ő kezét megfoghatná, és ezt mondaná néki: Mit cselekedtél? Abban az időben visszatért hozzám az én értelmem, országom dicsőségére az én ékességem, méltóságom is visszatért hozzám. Az én tanácsosaim és főembereim fölkerestek engem, visszahelyeztettem országomba, és rendkívüli nagyság adatott nékem. Most azért én, Nabukodonozor, dicsérem, magasztalom és dicsőítem a mennyei királyt, mert minden cselekedete igazság, és az Ő útjai ítélet, és azokat, akik kevélységben járnak, megalázhatja.”
Ésa 2,2 „Lesz az utolsó időkben, hogy erősen fog állani az Úr házának hegye, hegyeknek felette, magasabb lesz a halmoknál, és özönleni fognak hozzá mind a népek.” Ésa 60,1–3 „Kelj fel, világosodjál, mert eljött világosságod [az



41
eredeti szöveg szerint: világosságod ideje], az Úr dicsősége rajtad feltámadt. Mert ímé, sötétség borítja a földet, éjszaka a népeket, de rajtad feltámad az Úr, és dicsősége rajtad megláttatik. És népek jönnek világosságodhoz, királyok a néked feltámadt fényességhez.”
................................................................................................................................................................
................................................................................................................................................................
................................................................................................................................................................
Az a tény, hogy a király trónja az Istentől adott álom jövendölésének megfelelően megmaradt – noha bizonyára nem hiányoztak a hatalomra pályázók – történelmi csoda, égi közreműködés eredménye volt. Emberileg felfoghatatlan csoda és titok az is, miként tudott a Szentlélek hatni az elméjében megháborodott királyra, hogyan tudta elvezetni őt a szívbéli megtérésre ebben az állapotában. Véssük emlékezetünkbe ezt a példát Isten korlátlan lelki és fizikai gyógyító hatalmát illetően. Azonban mindez nem történhetett volna meg, ha Nabukodonozor nem enged a mennyei befolyásnak a saját szabad választásával, és egyszer csak meg nem tette volna azt a döntő mozdulatot, hogy nyomorúságában „az égre emelte szemét”. Isten nem gyakorolhatott volna csodálatos kegyelmet iránta, ha a király el nem ismeri, hogy ő, a nagy uralkodó is csak senki, bűnös, ítéletre méltó ember a felséges Isten színe előtt, aki „az emberek országán uralkodik”. „Az egykor büszke király Isten alázatos követőjévé lett, a zsarnok, fennhéjázó uralkodó bölcs és könyörületes vezetővé. Aki valamikor dacolt a menny Istenével, és káromolta Őt, most elismerte a magasságos Isten hatalmát. Buzgón igyekezett alattvalóiban tiszteletet ébreszteni az Úr iránt, és boldogságukat elősegíteni. A királyok Királyának és urak Urának dorgálása nyomán Nabukodonozor végre megtanulta azt a leckét, amelyet minden uralkodónak meg kell tanulnia, hogy az igazi nagyság tulajdonképpen az igazi jóság. Elismerte az Urat élő Istenként... Isten szándéka, hogy a világ legnagyobb birodalma megdicsőítse Őt, most valóra vált. Azt a nyilatkozatot, melyben Nabukodonozor nyilvánosan elismerte Isten irgalmát, jóságát és hatalmát, a szent történelem élete utolsó tetteként jegyezte fel.”



42
„Dániel életében minden más indítéknál hatalmasabb mozgatóerő volt Isten megdicsőítésének vágya. Tudatosította magában a meggyőződést, hogy hűtlen szolgának bizonyulna, ha a befolyásos emberekkel érintkezve elmulasztaná Isten megvallását, aki bölcsessége forrása volt. Ez a magatartása, hogy állandóan elismerte a menny Istenének hatalmát és ajándékait királyok, hercegek és államférfiak előtt, egy jottányit sem csökkentette befolyását. Nabukodonozor király, aki előtt oly sokszor szólt Dániel tisztelettel Isten nevéről, végül teljes szívéből megtért, és megtanulta »dicsérni, magasztalni és dicsőíteni« (3,34) a menny Királyát.” (Ellen G. White: Próféták és királyok, 323. o.; Review and Herald, 1906. jan. 11.)
Az Ésaiás könyvéből idézett igék választ adnak az utolsó kérdésre. Ellen G. White így ír A nagy küzdelem/Korszakok nyomában c. művében arról, hogy miként teljesednek majd az Ésaiás próféta által közölt ígéretek: „Ameddig Jézus a mennyei szentek szentjében közbenjár az emberért, a Szentlélek fékező befolyása érezhető lesz a vezetők és a nép között egyaránt... Míg sok vezető Sátán serény eszköze, Istennek is megvannak az eszközei a nemzetek vezetői között. Az ellenség olyan intézkedéseket javasol az őt követők által, melyek súlyosan hátráltatnák Isten ügyét. A szent angyalok pedig arra indítanak istenfélő államférfiakat, hogy megdönthetetlen érvekkel ellenezzék ezeket a javaslatokat. Így szab határt néhány ember a gonoszság hatalmas áradatának, féken tartva az igazság ellenségeit, hogy a harmadik angyal üzenete elvégezhesse munkáját. Amikor felhangzik az utolsó intés, azok a vezetők, akik által az Úr most munkálkodik, felfigyelnek rá. Némelyikük el is fogadja az üzenetet, és a megpróbáltatás idején sorsközösséget vállal Isten népével.” (543. o.)



43
III. tanulmány – 2004. október 16.
A TÖRTÉNELEMFORMÁLÓ ISTEN
II.
Az 5–6. fejezet bizonyságtétele a végidőben élők számára
1
Milyen kihívó magatartást tanúsított Belsazár, az utolsó babilóniai király Babilon városa elestének éjszakáján?
Dán 5,1–4. 30–31 „Belsazár király nagy lakomát szerzett az ő ezer főemberének, és az ezer előtt bort ivott. Borozás közben mondta Belsazár, hogy hozzák elő az arany és ezüst edényeket, amelyeket elvitt Nabukodonozor, az ő atyja a jeruzsálemi templomból, hogy igyanak azokból a király és az ő főemberei, az ő feleségei és az ő ágyasai. Akkor előhozták az arany edényeket, amelyeket elvittek az Isten házának templomából, mely Jeruzsálemben volt, és ittak azokból a király és az ő főemberei, az ő feleségei és az ő ágyasai. Bort ittak, és dicsérték az arany-, ezüst-, érc-, vas-, fa- és kőisteneket.”
................................................................................................................................................................
................................................................................................................................................................
Nabukodonozor utódai sem az uralkodói képességekben, sem a szellemi és lelki erények dolgában nem voltak méltók nagy elődjükhöz. Nabukodonozor i. e. 605–562-ig, tehát 43 évig uralkodott. Utódai voltak: Evil-Merodák (562–556), Nabonid (Nabukodonozor veje: 556–538), aki uralkodása utolsó szakaszában társuralkodóként maga mellé vette fiát, Belsazárt (556–538). Belsazár létezését és király voltát sokáig megkérdőjelezték a történészek és a teológusok. A régészeti feltárások nyomán azonban szá



44
mos korabeli ékírásos feljegyzés vált ismertté, amelyek egyértelműen tanúskodnak arról, hogy Belsazárt apja, Nabonid királyként helyezte a hadsereg és a főváros körzete fölé i. e. 553/552-ben, amikor ő az arábiai Témába vonult. (Lásd még ezzel kapcsolatban a fejezet végén az 1. sz. függeléket.) Nehéz esztendők lehettek ezek Dániel számára. Talán tisztviselőként dolgozott valahol az udvarban, de valószínűleg mellőzött volt. Nabukodonozor uralkodásának pozitív eredményei megsemmisültek, lelki tanulságai elhomályosultak, elfelejtődtek ebben az időszakban. „Nabukodonozor unokájának, Belsazárnak az ostobasága és gyengesége miatt a büszke Babilon csakhamar elbukott. Belsazár, aki fiatalon részt kapott a hatalomból, tekintélye fényében sütkérezett, és lelkében a menny Istene ellen fordult. Sok lehetősége volt Isten akaratának megismerésére, annak megértésére, hogy kötelessége engedelmeskedni az Úrnak. Tudott arról, hogy nagyapját – Isten határozatából – kiűzték az emberi társadalomból. Jól ismerte Nabukodonozor megtérésének és csodálatos gyógyulásának történetét is. De engedte, hogy az élvezetek szeretete és az öndicsőítés homályba borítsa a tanulságokat, melyeket soha nem lett volna szabad elfelejtenie. Eltékozolta kegyelemből kapott lehetőségeit, nem igyekezett, hogy általuk teljesen megismerje az igazságot. Amire Nabukodonozor kimondhatatlan szenvedés és megaláztatás árán végül eljutott, attól Belsazár közömbösen elfordult. Círusz, a méd Dárius unokaöccse, a médek és perzsák egyesített seregének hadvezére megostromolta Babilont. A látszólag bevehetetlen, az Eufrátesz folyó által védett vár masszív falain és rézkapuin belül, ahol bőségesen volt élelem, a kéjsóvár király biztonságban érezte magát. Idejét szórakozással és tivornyázással töltötte. A hivalkodó, öntelt Belsazár vakmerő biztonságérzetében »nagy lakomát szerzett az ő ezer főemberének, és az ezer előtt bort ivott«. A féktelen orgiát maga a király vezette, akinek a botrányos részegség elvette a józan eszét. Alantas ösztönei és szenvedélyei vették át az uralmat... [Előhozatta a templomi szent edényeket] be akarta bizonyítani, hogy nincs olyan szent dolog, amelyhez ő hozzá ne nyúlhatna.” (Ellen G. White: Próféták és királyok, 324–325. o.)
A jeruzsálemi templomi edények felhasználása a lakomán olyan kihívás volt Istennel szemben, amely nem maradhatott válasz nélkül.



45
2
Milyen döbbenetes jelenség rémítette meg a királyt és vendégseregét? Mit javasolt ekkor az anyakirálynő?
Dán 5,5–10/a és 11–13. 16 „Abban az órában emberi kéznek ujjai tűntek fel, és írtak a gyertyatartóval szemben a király palotájának meszelt falán,1 és a király nézte azt a kézfejet, amely írt. Ekkor a király ábrázata megváltozott, és az ő gondolatai megháborították őt, és derekának inai megoldódtak és az ő térdei egymáshoz verődtek. Erősen kiáltozott a király, hogy hozzák elő a varázslókat, a káldeusokat és jövendölőket. Szólt a király és mondta a babiloni bölcseknek: Akárki legyen az az ember, aki elolvassa ezt az írást, és annak értelmét megjelenti nékem, bíborba öltöztetik és aranylánc lesz a nyakában, és mint harmadik parancsol az országban. Akkor bementek a király bölcsei mind, de nem tudták elolvasni az írást, sem annak értelmét megfejteni a királynak. Akkor Belsazár király igen megrettent, és az ő ábrázata elváltozott rajta, és az ő főemberei is megzavarodtak. A királyasszony,2 a király és az ő főembereinek beszédei miatt
1 „Ha az a nagy trónterem volt az ünnepség színhelye, amelyet Koldewey ásatásai Nabukodonozor Babilonja Déli palotájában feltártak, akkor nem nehéz elképzelni a helyszínt a végzetes pillanatban, amiről itt olvasunk. A trónterem 53x17 m nagyságú (901 m2 alapterületű!) volt, az egyik hosszanti fal közepén, szemben az egyik bejárattal egy fülke volt, ahol valószínűleg a trón állt egykor. A falakat fehér gipszvakolat borította.” (SDA Biblia-kommentár VII. köt., Review and Herald, Washington, 1955, 802. o.) 2 „Az ókori Kelet országaiban a király udvarába való bejutás etikettje nagyon szigorú volt. Senki nem merészelhetett a király előtt mutatkozni előzetes hivatalos meghívás nélkül. Eszter példája mutatja, hogy még a király hitvese sem tehette ezt élete kockáztatása nélkül (Eszt 4,11. 16)... Az anyakirálynő... olyan presztízsnek örvendett, hogy az udvarba való szabad bejárást is megengedhette magának... Az anyakirálynő... három ízben emlékeztet a Nabukodonozor és Belsazár közötti rokonsági kötelékre: »A te atyád idejében... Nabukodonozor király, a te atyád... A te atyád, a király...« (11. v.) Az anyakirálynő céloz... a múltra... pontosan arra, ami nyugtalanítja... Belsazárt, tudniillik Nabukodonozor vallási tapasztalatára.” (Jacques Doukhan: Titkok megfejtése; Élet és Egészség Kiadó, Budapest, 2004, 94. o.) Az anyakirálynő valószínűleg Belsazár anyja, Nabukodonozor lánya és Nabonid felesége lehetett. Talán azonos a Hérodotosz által emlegetett igen okos Niktorisz királynővel.



46
bement a lakoma házába... »Van egy férfiú a te országodban, akiben a szent isteneknek lelke van, és a te atyád idejében értelem, tudomány, és az istenek bölcsességéhez hasonló bölcsesség találtatott benne, és akit Nabukodonozor király, a te atyád,3 az írástudók, varázslók, káldeusok és jövendölők fejévé tőn, igen, a te atyád, a király. Mivelhogy Dánielben, akit a király Baltazárnak nevezett, nagyobb lélek, tudomány és értelem, álmoknak magyarázata és titkok megjelentése és rejtélyek megfejtése találtatott. Most azért hívattasson elő Dániel, és ő megjelenti az értelmet.« Erre Dániel a király elé vitetett. Szólt a király, és mondta Dánielnek: »Te vagy-e ama Dániel, aki a júdabeli foglyok fiai közül való, akit ide hozott a király, az én atyám, Júdából?... Felőled azt hallottam, hogy te tudod az értelmet megfejteni és a titkokat megoldani, most azért, ha el tudod olvasni ezt az írást és értelmét nékem megmondani, bíborba öltöztetsz és aranylánc lesz a nyakadon, és mint harmadik uralkodsz az országban.«”
................................................................................................................................................................
................................................................................................................................................................
................................................................................................................................................................
................................................................................................................................................................
„Belsazár nem is sejtette, hogy láthatatlan mennyei Vigyázó figyeli az Istent gyalázó jelenetet... A hívatlan Vendég azonban csakhamar éreztette jelenlétét. Amikor a tivornya tetőzött, megjelent egy vértelen kéz, és tűzként fénylő betűket rajzolt a falra. A roppant tömeg nem értette az írás szavait, de a lelkiismeretében megrémített király és vendégei az ítélet baljóslatú előjelét látták benne... Belsazár rémült meg a legjobban. Ő volt elsősorban felelős az Isten elleni lázadásért, amely a babiloni birodalomban azon az éjszakán tető
3 Az „atya” megjelölés az ókorban az elődre, pl. nagyapára is vonatkozhatott, amint erre számos példát látunk a bibliai szövegekben is.



47
zött... A király hasztalan próbálta kiolvasni az izzó betűket. Olyan titokkal állt szemben, amelyet nem tudott feltárni: olyan hatalommal, amelyet sem megérteni, sem letagadni nem tudott. Kétségbeesve fordult segítségért birodalma bölcseihez. Eszeveszett kiáltásától zengett a terem, amint a varázslókat, káldeusokat és jövendőmondókat szólította, hogy olvassák el az írást.” (Ellen G. White: Próféták és királyok, 325–326. o.)
Ez a tragikus történet tanúsítja, miként lesz semmivé rettegésében az Isten tekintélyét legszélsőségesebben, legkihívóbban tagadó vagy gúnyoló ember is, ha Isten hatalma megnyilatkozik. Így lesz ez Jézus visszajövetelekor is, amelyet szintén az Istennel szembeni nagy, egyetemes kihívás előz meg majd az emberiség tömegei részéről (lásd: Jel 11,18/a; 6,15–17; vö. Ésa 2,19–21).
3
Milyen megrendítő beszédet intézett Dániel próféta Belsazárhoz, mielőtt az írást elolvasta volna? Hogyan fejtette meg a felirat üzenetét? Milyen időszerű mondanivalója van e történetnek számunkra?
Dán 5,17–28 „Dániel felelt, és mondta a királynak: Ajándékaid tieid legyenek, adományaidat másnak adjad, mindazáltal az írást elolvasom, és jelentését megmondom. Te, oh király! A felséges Isten birodalmat és méltóságot, dicsőséget és tisztességet adott Nabukodonozornak, a te atyádnak. A méltóság miatt, amelyet adott néki, a népek, nemzetek és nyelvek mind féltek, rettegtek tőle. Megölt, akit akart, életben tartott, akit akart, felemelt, akit akart, megalázott, akit akart. De mikor szíve felfuvalkodott, lelke megkeményedett megátalkodottan, levettetett az ő birodalmának királyi székéből, dicsőségét elvették tőle. Az emberek fiai közül kivettetett, szíve olyanná lett, mint a barmoké, a vadszamarakkal lett lakása, fűvel etették, mint az ökröket, teste égi harmattal öntöztetett, míg megismerte, hogy a felséges Isten uralkodik az emberek országán, és azt helyezteti arra, akit akar. Te, Belsazár, az ő fia, nem aláztad meg a szívedet, noha mindezt tudtad. Sőt felemelkedtél az egek Ura ellen: az ő házának edényeit eléd hozták, te és főembereid, feleségeid és ágyasaid bort ittatok azokból, és dicsértétek az ezüst-, arany-, érc-, vas-,



48
fa- és kőisteneket, akik nem látnak, sem nem hallanak, sem nem értenek. Istent pedig, akinek kezében van a te lelked, és előtte minden utad, nem dicsőítetted. Azért küldetett őáltala ez a kéz, és jegyeztetett fel ez az írás. Ez az írás, amely feljegyeztetett: Mene, Mene, Tekel, Ufarszin! Ez pedig e szavaknak az értelme: Mene, azaz számba vette Isten a te országlásodat, és véget vet annak. Tekel, azaz megmérettél a mérlegen, és híjával találtattál. Peresz, azaz elosztatott a te országod, és adatott a médeknek és perzsáknak.”
Jel 11,1 „Adtak nékem vesszőhöz hasonló nádszálat, angyal állt mellém és mondta: Kelj fel, és mérd meg az Isten templomát és az oltárt, és azokat, akik abban imádkoznak.”
................................................................................................................................................................
................................................................................................................................................................
................................................................................................................................................................
„A magasságos Isten szolgájának nyugodt méltóságával és a király ígéreteitől nem befolyásolva állt Dániel a rémülettől dermedt tömeg előtt, nem azért, hogy hízelgő szavakat mondjon, hanem hogy megmagyarázza az ítéletet hirdető üzenetet... A próféta először olyan dolgokra emlékeztette Belsazárt, melyeket jól ismert... Beszélt Nabukodonozor bűnéről és bukásáról, s arról, hogyan bánt vele az Úr... Dániel bátran és félreérthetetlenül megfeddte Belsazárt nagy gonoszságáért. A király elé tárta bűnét, és rámutatott a tanulságokra, melyeket elmulasztott levonni, pedig volt rá lehetősége... Alkalma lett volna megismerni és követni az igaz Istent, de nem szívlelte meg a leckéket. Ezért most le kell aratnia lázadása következményét.” (Ellen G. White: Próféták és királyok, 327. o.)
A Belsazár feletti ítélethirdetés azért volt visszavonhatatlan, mert a király az igazságot ismerve vétkezett, és Isten elleni lázadásában, kérkedő magabiztossággal a végsőkig elment. Dániel beszéde tanúsítja, hogy milyen nagy hatású és közismert tény volt Nabukodonozor megaláztatása és megtérése. Huszonnégy esztendővel a nagy király halála után is úgy szólt Dániel erről az eseményről, mint amelynek emléke még ekkor is elevenen élt a köztudatban, és lelki tanulságai is ismertek voltak.



49
„A próféta a mennyből küldött üzenet felé fordulva ezt olvasta: »MENE, MENE, TEKEL, UFARSZIN!« A kéz, amely a betűket rajzolta, már nem volt látható, de ez a négy szó még mindig félelmetesen fénylett, tisztán el lehetett olvasni. Az emberek lélegzet-visszafojtva hallgatták, amikor az idős próféta kijelentette: »Ez pedig e szavaknak az értelme: MENE, azaz számba vette Isten a te országlásodat, és véget vet annak. TEKEL, azaz megmérettél a mérlegen, és híjával találtattál. PERESZ, azaz elosztatott a te országod, és adatott a médeknek és perzsáknak.«” (Ellen G. White: Próféták és királyok, 327. o.)
Négy arám szóból állt a felirat: Mene = számba vett, tekel = megmért, ufarszin = és részek (vagy darabok). (Az „u” a negyedik szó elején „és”-t jelent, a farszin pedig a peresz szó többes száma. A „p” és az „f” ugyanaz a mássalhangzó a héber nyelvben, kemény és lágy hangzásban.) Így volt olvasható tehát az egész felirat: „Számba vett, számba vett, megmért, és darabok.”
Úgy hangzott e tömör és tragikus bejelentés, mint az ítélet gongütése: a számbavétel (az összesítés) és a megmérés megtörtént, ennek eredménye és következménye megváltoztathatatlan.
„A nemzetek történelme szól hozzánk ma is. Isten nagyszerű tervében szerepet adott minden népnek és minden egyes embernek. Az egyéneknek és nemzeteknek ma is oda kell állniuk a mérlegre, amely annak kezében van, aki sohasem téved. Mindenki maga határoz sorsáról, Isten pedig mindent a kezében tartva megvalósítja terveit.” (Ellen G. White: Próféták és királyok, 332. o.)
A történet olvasása nyomán sajnálat ébred bennünk Belsazár iránt, amint meggondoljuk, hogy viszonylag fiatal lehetett még, a nagy Nabukodonozor unokája, valószínűleg jó képességek és kiváló lehetőségek birtokosa. Látjuk, milyen szánalomra méltó lett, mennyire megalázkodott félelmében. Még ezen az éjszakán megölték, amint a perzsák bevették a várost. Belsazár szíve megkeményedett állapotban volt. Hiába kegyelmezett volna neki Isten, nem tudott már szívből megtérni. Csak rettegett a tények ereje és Isten hatalma előtt, a kárhozottak félelmével. Milyen elgondolkoztató tragédia! A gonoszság könnyelmű követésével, sorozatos rossz döntésekkel, a bűnözésben tanúsított kihívó merészséggel el lehet jutni addig a pontig, ahol már az irgalmas Isten sem segít



50
het. Micsoda gyász és veszteség! Naponta ismétlődnek körülöttünk hasonló tragédiák. Milyen fontos vigyázni a saját szívünkre, és mindent megtenni azért, hogy embereket mentsünk, amíg nem késő! Ne felejtsük el, hogy a vizsgálati ítélet idején élünk. Minket is megmérnek – nem tudni, hogy mikor, milyen hamar – a mennyei szentély mérlegén. „Már jó ideje folyik a végső ítélet. Az Úr most ezt mondja: »Mérd le a templomot és a benne imádkozókat.« Amikor dolgod végzése közben az utcákat járod, emlékezzél meg arról, hogy Isten megmér téged. Amikor házi kötelességeidet végzed, amikor beszélgetsz, Isten megmér téged. Ne feledd el, hogy tetteid és szavaid fényképként kerülnek a menny könyveibe, mint az arckép a fényképész lemezére. Folyik a templom és a benne imádkozók megmérése, annak megmérése, hogy ki áll majd meg az utolsó napon. Akik elfogadtatnak, azoknak gazdagon adatik az Urunk és Megváltónk, Jézus Krisztus örök országába való bemenetel.” (Ellen G. White: A Te Igéd igazság, 244. o.)
4
Hogyan teljesedett be a titokzatos felirat által meghirdetett ítélet? Hogyan fordította Isten üdvterve javára e tragikus fejleményeket is?
Dán 5,30–31 „Ugyanazon az éjszakán megöleték Belsazár, a káldeusok királya, és a méd Dárius foglalta el az országot mintegy hatvankét esztendős korában.”
Dán 6,1–2 „Tetszett Dáriusnak, hogy rendeljen az egész birodalom fölé százhúsz tiszttartót... és azok fölé három igazgatót, akik közül egy volt Dániel, hogy a tiszttartók nékik adjanak számot, hogy a királynak semmi károsodása ne legyen.”
................................................................................................................................................................
................................................................................................................................................................
A méd Dárius személye tisztázatlan a történettudomány számára, Círuszt tekintik a méd–perzsa birodalom első uralkodójának. A Biblia szerint a méd Dárius „királlyá tétetett a káldeusok országán” (Dán 9,1). Ez arra utal, hogy a várost bevevő Círusz egyfajta gesztusból adta méd szövetségesének a főváros és a káldeus tartomány feletti uralmat. Ez nagyon is egyezik Círusz történelemből ismert személyiségével.



51
A Biblia szerint a méd Dárius már 62 esztendős volt Babilon elfoglalásakor. Ellen G. White szerint a méd Dárius Kürosz nagybátyja volt (lásd ezzel kapcsolatban a 2. sz. függeléket). Babilon eleste előre adott jövendölések beteljesedése volt. Emberileg hihetetlennek tűnt, és elképzelhetetlen is volt Babilon bevétele (lásd e tanulmány végén a 3. sz. függeléket). Babilon „széles kőfalát” a Szentírás is említi (Jer 51,58). A különleges eseményről ókori források is megemlékeznek. Szólnak arról is, hogy a városban nagy ünnepség zajlott Babilon bevételének éjszakáján. (Az érdekes ókori irodalmi dokumentumokat lásd a 4. sz. függelékben.) Babilon elestének körülményeit előre megjövendölte Ésaiás próféta: „Kemény látás jelentetett meg nékem... Jöjj fel, Élám, szálld meg, Madai... Reszket szívem, iszonyúság rettent, a kedves éjszakát remegéssé tette nékem. Teríts asztalt, vigyázzon a vigyázó, egyetek, igyatok. Föl fejedelmek, kenjétek a pajzst! Mert így szólott hozzám az Úr: Menj és állass őrállót, amit lát, mondja meg... És ímé, lovas csapat jött, páros lovagok, és szólott és mondta: Elesett, elesett Babilon, s isteneinek minden faragott képeit a földre zúzták le.” (Ésa 21,2. 4–6. 9) „Több mint egy évszázaddal előbb az ihletett Ige előre jelezte, hogy »a kedves éjszaka« (Ésa 21,4), amelyen a király és tanácsosai versenyeznek egymással az istenkáromlásban, hirtelen a félelem és pusztulás idejévé változik. S most egyik nagy jelentőségű esemény gyors egymásutánban követte a másikat. Pontosan úgy, ahogyan a prófétai ige évekkel a dráma főszereplőinek születése előtt megrajzolta.” (Ellen G. White: Próféták és királyok, 328. o.)
A Babilon elestének éjszakáján mondott prófécia, az egész drámai eseménysorozat a titokzatos felirattal bizonyára ismertté lett a hódító médek és perzsák, valamint királyuk előtt is. Mindez Dánielre terelte a figyelmet, és tiszteletet szerzett neki. Hamarosan az új birodalom főtisztviselője lett.
5
Milyen jellegzetes módon intéztek támadást Dániel ellen a perzsa tiszttartók? Hogyan viselkedett Dániel a rendelet kiadása után?
Dán 6,3–10 „Akkor ez a Dániel felülhaladta az igazgatókat és a tiszttartókat, mivelhogy rendkívüli lélek volt benne, úgyhogy a király őt szándékozott tenni az egész birodalom fölé.



52
Akkor az igazgatók és tiszttartók igyekeztek okot találni Dániel ellen a birodalom dolgai miatt, de semmi okot vagy vétket nem találhattak, mert hűséges volt, semmi fogyatkozás, sem vétek nem találtatott benne. Akkor mondták azok a férfiak: »Nem találunk ebben a Dánielben semmi okot, hacsak nem találhatunk ellene valamit az ő Istenének törvényében!« Akkor az igazgatók és tiszttartók berohantak a királyhoz, és így szóltak: »Dárius király, örökké élj! Tanácsot tartottak az ország összes igazgatói, a helytartók, fejedelmek, tanácsosok és a kormányzók, hogy királyi végzés hozasson, erős tilalom adasson, hogy ha valaki harminc napig kér valamit valamely istentől vagy embertől, tekívüled, ó király, vettessék az oroszlánok vermébe. Most azért, ó király, erősítsd meg e tilalmat és add ki írásban, hogy meg ne változtassék a médek és perzsák vissza nem vonható törvénye szerint.« Annakokáért Dárius király adott írást és tilalmat. Dániel pedig, amint megtudta, hogy megíratott az írás, bement az ő házába, és felső termének ablakai nyitva voltak Jeruzsálem felé. Háromszor napjában térdeire esett, könyörgött és dicséretet tett az ő Istene előtt, amiként azelőtt cselekedett.”
................................................................................................................................................................
................................................................................................................................................................
................................................................................................................................................................
................................................................................................................................................................
„A tiszttartók... hiúságánál fogták meg a királyt, és meggyőzték arról, hogy e rendelet végrehajtása nagyon megnöveli méltóságát és tekintélyét. A tiszttartók alattomos szándékáról mit sem sejtve, a király nem vette észre a rendeletben megmutatkozó rosszindulatot, és engedve a hízelgésnek, aláírta... Sátán fontos szerepet játszott ebben az összeesküvésben. A próféta főember volt a birodalomban, és a gonosz angyalok attól féltek, hogy befolyása gyengíti az uralkodókra gyakorolt hatásukat. Ezek a sátáni erők szítottak a tiszttartókban irigységet és féltékenységet. Ők sugalmazták a Dániel elpusztítását célzó rendeletet. A tiszttartók pedig a gonosz szolgálatába álltak, és eszközeiként végrehajtották a tervet.



53
A próféta ellenségei Dániel szilárd elvhűségére építve számítottak tervük sikerére. Nem is tévedtek Dániel jellemének megítélésében... Dániel rögtön felismerte a rendelet mögötti gonosz szándékot, de semmilyen vonatkozásban nem változtatta meg életmódját. Miért is hagyná abba az imát éppen most, amikor a legnagyobb szükség van rá? Inkább az életét adja fel, mintsem az Isten segítségébe vetett reménységét! Nyugodtan ellátta a tiszttartók irányításával járó feladatait. Az imádkozás órájában pedig szobájába ment, és szokása szerint Jeruzsálem felé kitárt ablaknál mondta el könyörgését a menny Istenének. Nem próbálta eltitkolni tettét. Jóllehet teljesen tudatában volt Istenhez való hűsége következményének, de nem ingadozott. Az elvesztését tervezők előtt még a látszatát is kerülte annak, hogy a mennyel való kapcsolata megszakadt. Dániel mindig engedelmeskedett, amikor a királynak joga volt parancsolni. De sem a király, sem egy félelmetes rendelet nem térítette el a királyok Királya iránti hűségétől. A próféta bátran, de csendesen és alázatosan mutatta meg, hogy semmilyen földi hatalomnak nincs joga Isten és ember közé állni. A bálványimádókkal körülvett próféta hűségesen tanúskodott erről az igazságról. Az igazsághoz való hőslelkű ragaszkodása fényesen világított a pogány királyi udvar erkölcsi sötétségében. Dániel a keresztény bátorság és hűség nagyszerű példaképeként áll a világ előtt.” (Ellen G. White: Próféták és királyok, 334–335. o.)
„[Dániel számára az imádság] rendszeres gyakorlat... »Napjában háromszor« (10., 13. vers) imádkozik. Nem jól értettük meg az imádság természetét... [ha úgy véljük, hogy] kedvünktől... függően jön és megy. Természetesen az imádság a lélek ösztönszerű sóhaja és kiáltása is egyszersmind. A szív ösztönzésein túl azonban Dániel példája arra is megtanít, hogy az imádság életritmus és fegyelmező erő, az imádságnak az életben maradás érdekében szüksége van rendszerre... A lélek e mozdulatának rendszeressége ugyanúgy életbevágó, mint a szívverés vagy a lélegzetvétel. E szemszögből nézve az imádság szükséglet, amit az étkezésekhez, a gazdasági élethez, a munkához, sőt a szabadidőhöz hasonlóan meg kell szervezni. Imádkozni kell még akkor is, amikor nincs kedvünk imádkozni. Akarattal is kell imádkozni, nem csupán szívvel. Csakis ezen az áron válik az imádság... megmentő, [szokásos lelki mozdulattá, erővé].” (J. Doukhan: i. m., 112. o.)



54
6
Hogyan válaszolt Isten a próféta hűségére? Hogyan adott alkalmat egyetlen ember hűsége Isten nevének megdicsőítésére a pogányok között? Miért bátorító előkép ez az egész történet a végidőben élők számára? Milyen hatással volt a történelem alakulására Dániel hűsége és csodálatos szabadulása?
Dán 6,19–23. 25–28 „Hajnalban a király azonnal felkelt, még szürkületkor, és sietve az oroszlánok verméhez ment. Mikor közel ért a veremhez, szomorú szóval kiáltott Dánielnek. Szólt a király, és mondta Dánielnek: »Dániel! Az élő Istennek szolgája, a te Istened, akinek te szüntelen szolgálsz, meg tudott-e szabadítani téged az oroszlánoktól?« Akkor Dániel szólt a királynak: »Király, örökké élj! Az én Istenem elbocsátotta az Ő angyalát, és bezárta az oroszlánok száját, és nem árthattak nékem, mert ártatlannak találtattam Őelőtte, és teelőtted sem követtem el, ó király, semmi vétket.« Akkor a király igen örvendett, és Dánielt kihozatta a veremből. Kivették Dánielt a veremből, és semmi sérelem nem találtatott őrajta, mert hitt az ő Istenében. És ennek a Dánielnek jó szerencsés volt dolga a Dárius országában és a perzsa Círusz országában.”
................................................................................................................................................................
................................................................................................................................................................
................................................................................................................................................................
„Isten nem akadályozta meg Dániel ellenségeit abban, hogy a prófétát az oroszlánok vermébe dobják. Megengedte, hogy a gonosz angyalok és gonosz emberek ilyen messzire jussanak szándékuk végrehajtásában. Így tudta szolgája szabadulását feltűnőbbé, az igazság és igaz élet ellenségeinek kudarcát pedig teljesebbé tenni. »Az emberek haragja megdicsőít Téged.« (Zsolt 76,11) Egy ember bátorsága által, aki inkább az igazságot választotta, mint a megalkuvást, Sátán vereséget szenvedett, Isten neve pedig megdicsőült... Újra megszületett egy pogány királyi kiáltvány, amely Dániel Istenét magasztalta mint igaz Istent.” (Ellen G. White: Próféták és királyok, 336–337. o.)



55
Egyre világosabban láthatjuk, hogy Dániel könyve valóban különösképpen szól Isten végidőben élő hívő népének. Hiszen Sátán a végidőben is háborút indít Isten népe ellen (Jel 12,17), ekkor is eléri azt, hogy rendeletet adnak ki ellenük, amely a hívő nép hithűségére épít, és halálos veszedelembe sodorja őket (Jel 13,15–17). Isten előre ismerte a ránk váró próbákat, és Dániel könyve megíratásával lelki útmutatásról és bátorításról gondoskodott számunkra.
„Dániel szabadulásának történetéből megtanulhatjuk, hogy Isten gyermekeinek a próbában és fájdalomban pontosan úgy kell viselkedniük, mint amikor a jövő ragyogó kilátásokkal kecsegtet, és környezetük a lehető legkívánatosabb. Dániel az oroszlánok vermében ugyanaz volt, mint aki első miniszterként és a magasságos Isten prófétájaként állt a király előtt. Az az ember, akinek szíve Istenre támaszkodik, ugyanolyan a legsúlyosabb próbában is, mint a jó sorsban, amikor Istentől fény, az emberektől pedig jóakarat sugárzik rá. A hit felfogja a láthatatlant, és megragadja az örök valóságokat. A menny nagyon közel van azokhoz, akik szenvednek az igazságért. Krisztus azonosul hűséges népével. Ő szenved szentjei személyében, és aki választott gyermekeit bántja, Őt sérti meg. Az a hatalom, amely megszabadít fizikai bajtól és gyötrelemtől, közel van, hogy a nagyobb vésztől is megmentsen. Lehetővé teszi Isten szolgája számára, hogy minden körülmények között becsületes maradjon, és Isten kegyelme által diadalmaskodjék. Dániel szabadulását az oroszlánok verméből Isten felhasználta arra, hogy a nagy Círusz lelkében kedvező benyomást keltsen. A perzsa uralkodó megkülönböztetett tiszteletet tanúsított Isten embere, a jövőbe látó államférfi iránt nagyszerű tulajdonságaiért, és nagyra becsülte ítélőképességét. Pontosan akkor, amikor Isten megígérte, hogy a jeruzsálemi templomot újjá fogja építtetni, arra késztette Círuszt, hogy megismerje és megértse a róla szóló próféciát – amelyet Dániel olyan jól ismert –, és visszaadja a zsidó nép szabadságát. Amikor a király látta azokat az igéket, melyek több mint száz évvel születése előtt jelezték Babilon elfoglalásának módját, amikor hallotta az üzenetet, amelyet a világegyetem Ura neki küldött – »Felöveztelek téged, bár nem ismertél, hogy megtudják napkelettől és napnyugattól fogva, hogy nincsen több Isten rajtam kívül« –, amikor maga előtt



56
látta az örök Isten kinyilatkoztatását – »Az én szolgámért, Jákobért, és választott Izráelemért neveden hívtalak el, szeretettel szólítottalak, noha nem ismertél« –, amikor kibetűzte az ihletett feljegyzést – »Én támasztottam őt fel igazságban, és minden útjait egyengetem, ő építi meg városomat, és foglyaimat elbocsátja, nem pénzért, sem ajándékért« –, szíve mélységesen megindult, és elhatározta, hogy teljesíti Isten által kijelölt küldetését. Szabadon bocsátja a júdabeli foglyokat. Segít nekik Isten temploma helyreállításában. Círusz írásos kiáltványban tette közzé »egész birodalmában«, hogy gondoskodni kíván a zsidók hazatéréséről és templomuk újjáépítéséről.” (Ellen G. White: Próféták és királyok, 337., 346–347. o.)



57
FÜGGELÉK
1.
G. L. Archer: Az ószövetségi bevezetés vizsgálata (részlet)
„Bélsaccar király felbukkanását az ötödik fejezetben korábbi kritikusok történelmietlennek vélték, mivel közismerten Nabonid volt a Káldeus Birodalom utolsó királya. Az ékírásos táblák későbbi felfedezése azonban ezt a kritikai érvet csaknem teljesen cáfolja, mivel ezek Bélsaccarra mint „a király fiára” hivatkoznak... Meglehetős biztonsággal állíthatjuk, hogy Bélsaccart az édesapja idejében helyettes királynak (mar sarri) választották... Újabb régészeti felfedezések arra utalnak, hogy Bélsaccart bízták meg a Babilóniai Birodalom északi határvidékének felügyeletével, amíg az édesapja, Nabonid székhelye az észak-arábiai Témán volt. Az Ur városánál végzett feltárások során napvilágra került a Kr. e. 530-ból származó ún. Nabonid-felirat, amely Nabonid imáját tartalmazza, és egy másik imádságot elsőszülött fiáért, Bél-sar-ucurért (Bélsaccar) – ilyen imákat gyakran mondtak a hatalmon lévő királyért. Ismét más ékírásos dokumentumok szerint Bélsaccar juhokat és ökröket mutatott be a szippari templomban »királyért való áldozatként«. Hérodotosz idején (kb. Kr. e. 450) Bélsaccar nevét már nem ismerték, legalábbis ami a görög történetíró forrásait illeti, ami azt jelenti, hogy Dániel szerzője nem ismerte volna ilyen pontosan a késő 6. századi eseményeket, ha a Kr. e. 2. században élt volna. A leírásban van egy részlet, amely a késői szerzőség elméletét nagyon kérdésessé teszi: az 5. fejezet írója idézi Bélsaccart, aki a falon megjelent írás megfejtőjének a királyság harmadik személyének rangját ígéri (5,16). Miért ígérhette csak a harmadikat és nem pedig a másodikat? Egyértelműen azért, mert maga Bélsaccar a második személy volt, hiszen apja, Nabonid még életben volt.” (Keresztény Ismeret
terjesztő Alapítvány, 2000, 458–460. o.)



58
2.
Dárius
Ellen G. White hivatkozott mondata így hangzik: „Círusz, a méd Dárius unokaöccse, a médek és perzsák egyesített seregének hadvezére megostromolta Babilont.” (Ellen G. White: Próféták és királyok, 324. o.)
Xenophón Kürosz nevelkedése c. művében, amely az i. e. 4. századból való, ugyancsak Círusz nagybátyjának, majd apósának mondja a méd Dáriust: „Médiában meghalt Asztüagész, és fia, Küaxarész, Kürosz anyai nagybátyja lett a médek királya... [Babilon elfoglalása után] Mivel útjuk Médián vezetett keresztül, Kürosz betért Küaxarészhoz. A kölcsönös üdvözlések után Kürosz először is közölte Küaxarésszal: Babülónban palota és udvartartás várja, hogy ott is legyen hol nyugovóra térnie, amikor arra jár. Ezután sok szép ajándékot is adott neki. Küaxarész elfogadta, majd eléje vezette lányát... Neked adom őt is, Kürosz, az én lányomat, legyen a feleséged... Nászajándékul egész Médiát adom, hiszen úgy sincs törvényes
férfi utódom.” (Európa Könyvkiadó, 1979, 35., 292–293. o.)
3.
Babilon bevétele
„II. Nabú-kudurri-uszur az építkezési feliratokon önmagát dicsőítette, és hangzatos szavakkal írt a külső erődrendszer felépítéséről: »Hogy az ostrom az Imgur-Bélt, Babilon falát ne közelítse meg: amit egyetlen korábbi király sem tett, hogy az ostrom ne érjen közel, azért messze, Babilon külső részein, 4000 könyök távolságra hatalmas fallal vétettem körül Babilont kelet felől. Árkát kiástam, töltését szurokkal és téglával építettem ki. Mint a hegy, olyan magas falakat építettem partjain, széles kapukat illesztettem be... Hogy az ellenség, aki rossz szándékkal jön, Babilonhoz közel ne férkőzzék, mint a tengerek áradatával, hatalmas vízárral vettem körül az országot.« ...Egyetlen ellenségnek sem sikerült ezeket a gátakat csel nélkül legyőznie, mivel



59
a tornyokból és a párkányokról a védők ezrei minden támadást vissza tudtak verni. Először egy széles vizesárkon kellett áthaladni, e mögött emelkedett a külső fal, melyet »Nimitti-Bél«-nek neveztek, s amely 3,72 méter széles volt. Húsz-húsz méterre egymástól merőlegesen előreugró tornyok magasodtak rajta. Az erődítményen belül helyezkedett el a második, az »Imgur-Bél«-nek nevezett fal, amely magasabb és körülbelül még egyszer olyan vastag volt, s a nagy keresztirányú tornyokhoz hasonló kisebb tornyai voltak. Babilonnak az Euphratésztől keletre fekvő részét, az óvárost ezenkívül még egy harmadik, a két széles sánc között húzódó erődítmény is körülvette. Az ellenségnek így a külső erődítményekkel együtt összesen négy fallal kellett számolnia, továbbá több vizesárkot kellett legyőznie. A falak szélessége lehetővé tette, hogy a védők a fal tetején, a párkányok oltalma alatt nagyobb számú csoportot küldjenek gyorsan a veszélyeztetett hely
re.” (Evelyn Klengel-Brandt: Utazás az ókori Babilonba, Corvina Kiadó, 1972, 22–24. o.)
4.
Babilon elestének éjszakája
Hérodotosz írja A görög–perzsa háború c. művében az i. e. 5. században: „[Círusz vagy Kürosz] a folyó vizét csatornával az akkor már elmocsarasodott tóba vezettette, minek következtében a vízszint egyre apadt, és a folyó átgázolhatóvá vált. Mikor a víz oly sekély lett, hogy egy embernek csak a combja közepéig ért, a folyó mellé rendelt katonák behatoltak a városba. Ha a babülóniak tudták volna, vagy akár csak megneszelték volna Kürosz tervét, bizonyára megállítják a városba benyomuló perzsákat, és egy szálig lemészárolják őket. Elegendő lett volna ugyanis, ha bezárják a folyóra nyíló kapukat, és elhelyezkednek a víz partján húzódó bástyafalakon, és akkor úgy elfogják őket, mint hálóval a halat. Így azonban a perzsák megjelenése teljesen váratlanul érte őket... Ráadásul éppen ünnepet ültek, tánccal és mulatságokkal töltötték az időt, amíg meg nem tudták a rémítő valóságot. Így foglalták el első ízben Babülónt.” (Európa Könyvkiadó, 1989, 95. o.)



60
Xenophón így ír Kürosz nevelkedése c. művében: „Letáborozás után Kürosz összehívatta a parancsnokokat, és így szólt hozzájuk: Harcostársaim, körüljártuk a várost. Én a magam részéről elképzelhetetlennek tartom, miként lehetne ezeket az erős és magas falakat ostrommal bevenni... Khrüszantasz így szólt: De hát ez a folyó nem a város kellős közepén folyik keresztül, több mint kétstadionnyi szélességben? Így van bizony – szólt közbe Gobrüasz –, csakhogy nagyon mély, és még akkor is elnyelne, ha valaki a vállára venne. Úgyhogy ez a folyó jobban erősíti a várost, mint maguk a falak... Felosztották az ostromgyűrűt a fal körül, annyi távolságot hagyva a folyótól, amennyi az óriási tornyok alapzata számára szükséges, és innen is, onnan is hatalmas árkot ástak a falak köré... Aztán először is tornyokat emeltek a folyóparton. Alapvázukat nem kisebb, mint száz láb hosszúságú pálmatörzsekből rakták le... Ha kilépne is a folyó az árokba, a tornyokat ne sodorja el... Míg ezek így dolgoztak, a falakon belül csak nevették az ostromot, hiszen több mint húsz évre való élelemmel rendelkeztek... Eközben elkészültek az árkok. Kürosz megtudta, hogy Babülónban ünnepet ülnek, és hogy ivással, vigadozással töltik majd az egész éjjelt. Erre még aznap éjjel nagy csomó munkással átvágatta a csatornát és a folyót elválasztó töltést. Ennek következtében a víz nyomban kilépett az árokba, és a várost átszelő folyómeder járhatóvá lett. Ezután megparancsolta a perzsa gyalogság és lovasság ezredeseinek, sorakoztassák fel ezredeiket kettes oszlopban, és jöjjenek hozzá, a többi szövetséges pedig csatlakozzon mögéjük az eddigi rendben. Így is történt. Kürosz felszólította segédtisztjeit, ereszkedjenek le a folyó száraz medrébe, lovakkal is, gyalogosan is, és nézzék meg, járható-e. Miután jelentették, hogy járható, összehívatta a gyalogosok és lovasok parancsnokait, és a következőket mondta: Barátaim, a folyó szabaddá tette előttünk az utat a városba. Vonuljunk be bátran, félelem nélkül... Most, amikor rájuk törünk, sokan aludni fognak, sokan pedig részegek lesznek, és senki nem áll csatarendben. Amikor meg észreveszik, hogy már benn vagyunk, az ijedtségtől még használhatatlanabbak lesznek, mint most.” (I. m., 244–246. o.)



61
5.
A lelkiismereti szabadság eszméje Dániel könyvében Kiegészítés Dániel könyve 1., 3. és 6. fejezetéhez
Dániel könyve hű képet ad arról, hogy az ókor népei és uralkodói egyáltalán nem ismerték a lelkiismereti szabadság fogalmát. Dániel és társai új kovászként képviselték ezt az eszmét, és a belőle fakadó gyakorlati magatartást a babilóniai birodalomban. Dániel, Sidrák, Misák és Abednégó meghajtották fejüket Isten történelmi ítélete előtt, elfogadták kezéből azt a történelmi fenyítéket, amit Júdára mért. Nem meghunyászkodásból, hanem hitből vetették alá magukat a babilóniai birodalom fennhatóságának. Tisztelték uralkodóját, engedelmességet tanúsítottak rendelkezései iránt. Megszívlelték az Úr szavát, amelyet Jeremiás próféta tolmácsolt népének, ezen belül főként a fogságba hurcoltaknak: „Én teremtettem a földet, az embert, a barmot, amelyek e föld színén vannak, nagy erőmmel és kinyújtott karommal, ezért annak adom azt, aki kedves szemeim előtt: és én most odaadom mind e földeket Nabukodonozornak, a babiloni királynak... Néki, az ő fiának és unokájának4 szolgál minden nemzet mindaddig, míg el nem jő az ő földjének ideje is, és szolgál néki sok nemzet, nagy királyok. Vegyétek nyakatokra a babiloni királynak jármát, szolgáljatok néki és az ő népének, és éltek!... Igyekezzetek a városnak jólétén, amelybe fogságra küldtelek titeket, és könyörögjetek érette az Úrnak, mert annak jóléte lesz a ti jólétetek.” (Jer 27,5–7. 12/b; 29,7)
Engedelmességüknek azonban határt szabtak azok az esetek, amikor a babilóniai király, avagy a méd király olyan rendeletet adott ki, amely ütközött a királyok királya iránti kötelezettségükkel, Isten törvényével. Soha nem találkozott még pogány környezetük olyan megfontolt, belső meggyőződésből fakadó, udvarias, de minden következményt vállaló, tántoríthatatlan ellenállással, mint amelyet ők tanúsítottak. Végezetül megbecsülést vívtak ki a lelkiismereti meggyőződésükhöz való ragaszkodással. Akkor is kitartottak volna azonban, ha
4 Érdemes megfigyelni, hogy ez az üzenet is próféciát tartalmazott: csak Nabukodonozor unokájáig tart majd a babilóniai birodalom léte. Az 5. fejezetben foglaltak illetve a történelem tanúsítják e jövendölés beteljesedését.



62
mártírhalált kell szenvedniük. Nabukodonozor birodalmi kiáltványa (3,28–29), melyet a három héber ifjú tüzes kemencéből való szabadulásakor kiadott, jól mutatja, hogy a király mennyire nem értette a lelkiismereti szabadság elvét, mennyire nem tisztelte ezt az alapvető emberi jogot.
„A király helyesen tette, hogy nyilvánosan megvallotta meggyőződését, és igyekezett a menny Istenét minden más isten fölé magasztalni. Amikor azonban megpróbált alattvalóitól hasonló hitvallomást és hasonló tiszteletadást kikényszeríteni, túllépte földi uralkodói jogkörét. Éppúgy nem volt joga – sem polgári, sem erkölcsi vonatkozásban – halállal fenyegetni embereket azért, mert nem tisztelik Istent, mint tűzbe vetni azokat, akik nem voltak hajlandók imádni az aranyszobrot. Isten soha nem kényszeríti engedelmességre az embert. Mindenkinek a szabad döntésére bízza, hogy kit akar szolgálni.” (Ellen G. White: Próféták és királyok, 316–317. o.)
Dániel, vagy Sidrák, Misák és Abednégó nem voltak abban a helyzetben akkor, hogy a király kiáltványának e hibáját szóvá tehették vagy helyesbíthették volna. De hitük, életük példája dolgozott, mint a kovász. Nabukodonozor második vallási ügyben kiadott körlevele (4. fejezet) már csak egy alázatos bizonyságtevés volt. A méd Dárius rendelete (6,25–27) úgyszintén: bár megrendült felhívást közölt és határozottan bátorított az igaz Isten tiszteletére, nem tartalmazott szankciót a másként gondolkodókkal szemben. Kézenfekvőnek tűnik a következtetés, hogy Círusz nemzetiségileg és vallásilag türelmes magatartása is (a nemzetiségi és vallási türelem atyjának, első képviselőjének minősítik őt a történészek) nagyrészt Dániel tanúságtételeinek következménye volt, a Szentlélek rajta keresztül ható befolyása alakíthatta Círusz gondolkodását. „Kürosz... nem akarta erőnek erejével perzsává változtatni a világot. Az elfoglalt területek szokásait, intézményeit, hitvilágát tiszteletben tartotta, s inkább maga alkalmazkodott hozzájuk.” (Apor Éva:
Perszepolisz, Corvina, 1974, 11. o.)
A lelkiismereti meggyőződés szabadságához való ragaszkodás, ennek az elvnek és jognak az érvényesítése a földi hatalmakkal vagy akár az egyházi tekintéllyel szemben a zsidó-keresztény hit, avagy a biblikus hit, az egyetlen, élő, teremtő és megváltó Istenbe vetett hit jellemző sajátossága. Erre utalnak J. A. Comenius következõ sorai: „[A kereszténynek] megadatik az, amit a világ legnagyobb bölcsei a maguk dolgaiban hiába keresnek: a lélek teljes szabadsága, hogy Iste



nen kívül semminek alávetve és semmihez kötve ne legyenek, akaratuk ellenére semmit megtenniük ne kelljen... Az igaz keresztények mindegyike teljességgel Istennek szentelte magát... Istenen kívül senkit maga fölött állónak el nem ismert. Ezért nem hallgattak a világ parancsaira, elutasították a világ csábításait, nevettek a fenyegetéseken... mert benső javaikban bizonyosak voltak. Ez az oka, hogy a különben nyájas, barátságos, odaadó, szolgálatkész keresztény nem enged a privilégiumából. Ezért nem fűzi sem baráthoz, sem ellenséghez, sem úrhoz, sem királyhoz, sem asszonyhoz, sem gyermekhez, sőt önmagához sem olyan kötelék, amely miatt feltett szándékától, azaz az istenfélő élettől egy kicsit is el kellene térnie... Bármit tesz vagy mond a világ, bármivel fenyegetőzik, bármit ígér, parancsol, kér, tanácsol, őt semmi meg nem ingathatja. A világ, mint ahogy mindenütt, visszás, és az igazság helyett árnyék után kapdos, úgy itt is: a szabadságot abban látja, hogy aki szabad, senkinek ne legyen semmiben szolgálatára, akár restség, akár gőg, akár gonoszság okából viselkedvén így. Ámde a keresztény egészen másképpen cselekszik, csupán a szívét keríti körül jól, hogy szabadságában megóvassék Isten számára, minden egyebet átenged felebarátja szükségletére. Láttam és tapasztaltam, nincs a világon szolgálatra készebb... ember annál, aki magát Istennek szentelte... Ha az igaz keresztény látja, hogy felebarátjának valamiben hasznára lehet, nem habozik, nem késlekedik, nem kíméli magát, nem emlegeti érdemeit, nem zúgolódik, nem ernyed el, akár hála, akár hálátlanság a bére, nyugodtan, derűsen szolgál tovább. Isten fiainak boldog szolgasága! Elképzelni sem lehet annál nagyobb szabadságot, mint hogy az ember Isten igáját veszi magára, hogy minden egyéb köteléktől megszabaduljon. Ó, világ adta boldogtalan szabadság! Nem lehet annál nagyobb rabszolgaság, mint hogy az ember Istennel nem törődve nyomorult módon más egyebektől engedi magát leigázni, azaz behódol olyan teremtett dolgoknak, amelyeken uralkodnia kellene, s dacol Istennel, akinek engedelmességgel tartozik. Ó, halandók, értsük meg, hogy csak egy, egyetlenegy lény van felettünk, a mi teremtő Urunk és majdan bíránk: egyedül neki van hatalma nekünk parancsolni, de nem úgy parancsol, mint rabszolgáknak, hanem gyermekeiként szólít engedelmességre, azt akarván, hogy engedelmeskedve is szabadok és kötetlenek legyünk.” (A világ útvesztője és a szív paradicsoma, 1663; Madách Kiadó, 1977, 184–186. o.)
63



64
IV. tanulmány – 2004. október 23.
„MI LESZ AZ UTOLSÓ NAPOKBAN?”
A 2. fejezetben olvasható történelmi vázlatprófécia
A bibliai jövendöléseknek két nagy csoportjuk van:
a) Az ún. perspektivikus (nagy távlatú) vázlatpróféciák az egész megváltási tervről adnak kinyilatkoztatást. Időrendi sorrendben mutatnak rá a legdöntőbb eseményekre, és gyakran konkrét időmeghatározásokat is tartalmaznak. Ezek a próféciák tárják fel az „idők teljességének1 rendjét” (vagy „tervét”2 – Eféz 1,9–10), meghatározzák az „időket és az időszakokat” (1Thess 5,1).
b) Az ún. pillanatkép-próféciák a megváltási tervnek csak egy-egy jellegzetes részletét vagy mozzanatát villantják fel, mintegy kinagyítva. Sok esetben valamilyen előkép jellegű történéshez vagy személyhezkapcsolva szemléltetik a bekövetkező üdvtörténeti eseményt. A pillanatkép-próféciák főként Krisztus első és második adventjével kapcsolatosak. E bibliai próféciák megértésének legfőbb alapelvei: a) Ragaszkodnunk kell ahhoz az értelmezéshez, amit maga a Szentírás, illetve a kinyilatkoztató Isten kapcsol a jövendöléshez magyarázatként (vázlatpróféciáknál jellemző ez), vagy más bibliai irat későbbi viszszahivatkozása által (lásd pl. az ószövetségi messiási próféciák beteljesedésére rámutató újszövetségi kijelentéseket), vagy az alkalmazott jelkép más helyen való előfordulása által (a bibliai jelképrendszer egységes).
1 Az „idők teljessége” kifejezés valamely üdvtörténeti eseménynek az Isten által előre eltervezett, a történelemben előkészített, beérlelt időpontját jelenti (lásd Gal 4,4). 2 Az eredeti szöveg ezt a jelentést is magában foglalja.



65
b) A bibliai jövendölések mindig a megváltás terve körül folyó nagy küzdelemre, a Krisztus és Sátán közötti harcra, azaz Krisztus megváltó művére vonatkoznak. Ha egy értelmezés valamilyen ettől független történelmi spekulációt hoz ki magyarázatként, akkor bizonyosan téves. c) Mindig szem előtt kell tartanunk, hogy a bibliai próféciák esetében nemcsak a kinyilatkoztatás fokozatos, hanem a megértés is, ezért a múltbéli magyarázatokat, még ha kiváló, hívő igemagyarázótól származnak is, nem szabad tévedhetetlen mértéknek, lezárt, örök érvényű magyarázatnak tekinteni.
„Semmi okunk sincs azt gondolni, hogy nincs több megismerésre váró igazság, vagy hogy a Szentírás-magyarázat tévedésmentes volt a múltban. Az a tény, hogy bizonyos tanításokat igazaknak tekintettek egyházunkban éveken át, még nem bizonyíték a tévedhetetlenségük mellett. Az idő múlása egyetlen tévedést sem változtat igazsággá... Egyetlen igazság sem veszíthet viszont semmit az alapos átvizsgálás nyomán.” (Ellen G. White, Review and Herald, 1892. dec. 20.)
1
Mi volt az előzménye annak, hogy Isten kinyilatkoztatást adott Nabukodonozor királynak az utána következő történelem egészéről? Hol van e prófécia súlypontja?
Dán 2,29–30. 28/a „Néked, ó király, gondolataid támadtak a te ágyadban afelől, hogy mik lesznek ezután, és aki megjelenti a titkokat, megjelentette néked azt, ami lesz. Nékem pedig ez a titok nem bölcsességből, amely bennem minden élő felett volna, jelentetett meg, hanem azért, hogy a megfejtés tudtára adassék a királynak, és te megértsed szíved gondolatait... De van Isten az égben, aki a titkokat megjelenti, és ő tudtára adta Nabukodonozor királynak: mi lesz az utolsó napokban.”
................................................................................................................................................................
................................................................................................................................................................
Ez a kérdés: „Mik lesznek ezután?” – az egész történelem értelmét és végső kimenetelét érintette. Nabukodonozor bizonyára arra vágyott, hogy birodalma, élete munkájának nagyszerű alkotása örökkévaló



66
legyen. (Ezt a becsvágyó célját fejezte ki később – megtagadva a neki adott kegyelmes kinyilatkoztatást – a színarany szobor elkészíttetésével is, amelyről a 3. fejezetnél volt szó.) Az elalvás előtti magányos töprengés idején azonban bizonyára a Szentlélek közelítette meg a keménykezű és akaratú, de lelke mélyén mégis igazságszerető királyt. Kérdések, kételyek támadtak benne. Valószínű, hogy az élet és az emberi munkálkodás értelme, valamint ezzel együtt az isteni, természetfeletti hatalom vagy hatalmak kérdése is felvetődött benne és foglalkoztatta gondolatait. Milyen különös Isten kegyelme, hogy felszínre hozta Nabukodonozor lelkéből az igazság benne rejlő szomjúhozását, hogy azután lehajoljon hozzá, választ adjon neki, és megértesse vele „szíve gondolatait”. Nabukodonozor király személyes megszólításán és üdvössége munkálásán túlmenően messze ható tervei is voltak Istennek e kinyilatkoztatás ajándékozásával. Bizonyságot akart tenni az egyetemes emberiségnek, hogy ő ismeri „a kezdetből a véget” (Ésa 46,9–10). Áttekintést adott arról, hogy „mik lesznek ezután”, egészen az idők végéig, és különösképpen „az utolsó napokban”.
Nabukodonozor örök birodalomról álmodott. Isten megmutatta neki, hogy ilyen birodalmat csak „az egek Istene támaszt” majd az utolsó napokban. Az egyetlen és valóban örök birodalom hatalomátvétele Földünkön a vég idején – ez a prófécia fő mondanivalója és súlypontja. Akkor értelmezzük tehát helyesen ezt a bibliai próféciát, ha különösen arra figyelünk, amit „az utolsó időkről” mond. Gyakran főként csak a négy nagy birodalom történetét taglalják a különböző magyarázatok. E prófécia azonban nem egyszerűen történelmi lecke, hanem mély lelki tanítása van. Megmutatja, hogy nincs állandóság a földi történelemben. Igaz és örök emberi közösséget Isten teremt majd a vég idején. A prófécia arról beszél a legrészletesebben, hogy miként fog megvalósulni ez a mennyei beavatkozás. Ismét azt állapíthatjuk meg tehát, hogy Dániel könyve különösképpen azoknak szól, akik a vég idején élnek. Nabukodonozor számára meglepő lehetett maga az „utolsó napok” kifejezés is. Sokan gondolkoztak úgy az ókorban és gondolkoznak ma is, hogy a természet és



67
a történelem örök körforgásban, változásban és megújulásban létezik. Isten azonban rámutat arra, hogy eljönnek az emberi történelem utolsó napjai, amely után egy új, Isten uralma alatt álló, igazságos és tökéletes birodalom foglalja el a régi helyét, amely az egész Földet betölti, és „megáll örökké”.
2
Mit látott Nabukodonozor álmában? Milyen szemléletes ábrázolás mutatta be mindazt, ami „ezután lesz”, egészen „az utolsó napokig”?
Dán 2,31–35 „Te láttad, ó király, és ímé egy nagy kép. Ez a kép, mely hatalmas volt, és kiváló a fényessége, előtted állt, és az ábrázata rettenetes volt. Annak az állóképnek feje tiszta aranyból, melle és karjai ezüstből, hasa és oldalai rézből, lábszárai vasból, lábai pedig részint vasból, részint cserépből voltak. Nézted, amíg egy kő leszakadt kéz érintése nélkül, és letörte azt az állóképet vas- és cseréplábairól, darabokra zúzva azokat. Akkor eggyé zúzódott a vas, cserép, réz, ezüst és arany, olyanok lettek, mint a nyári szérűn a polyva. Felkapta őket a szél, és helyüket sem találták többé. A kő pedig, amely leütötte az állóképet, nagy heggyé lett, betöltötte az egész földet.”
................................................................................................................................................................
................................................................................................................................................................
Próbáljuk magunk elé képzelni a leírás alapján, mit látott a király álmában. Az „állókép” helyesebben szobornak fordítandó. Figyeljünk a kicsiny, de lényeges mozzanatokra: az emberszobor arca fénylett, de „rettenetes”, azaz kegyetlen, félelmetes arckifejezésű volt. A hatalmas szobor lábfeje és lábujjai részint vasból, részint cserépből voltak. Azt a mondást alkalmazhatjuk rá, hogy „agyaglábakon állt”. A szobor a fejétől lefelé haladva ábrázolta a történelem menetét. Azt olvashatjuk ki tehát ebből, hogy a vég idején nagyon ingatag lesz az emberi civilizáció, a földi élet stabilitása. A kő pedig, amely valahonnét felülről, „kéz érintése nélkül” leszakadt, különleges munkát végzett. Semmilyen ellenállást vagy védekezést sem tudott kifejteni vele szemben



68
a nehéz fémekből álló szobor. Bámulatos volt, amint polyvává zúzódott össze minden, azonnal, amint a kő leütötte. A nagy szél, amely ezután kerekedett, úgy vitte el a szobor porát, hogy „helye sem találtatott többé”. A kő viszont naggyá nőtt, olyannyira, hogy „betöltötte az egész földet”.
A szobor azt ábrázolta, ami „ ezután lesz”, vagyis az egész elkövetkezendő emberi történelmet. Ma, mintegy két és fél évezred elmúltával megállapíthatjuk, mennyire találó ez a szemléltetés. Az azóta lezajlott emberi történelem egyrészt „kiváló fényességű” volt, sok kiváló emberi teljesítményt is felmutatott, másrészt viszont „rettenetes” volt. Kegyetlenség, vérengzés, a gonoszság tobzódása és folytonos növekedése – ez érvényesül a mai napig.
3
Mit jelképezett a négyféle fém és az agyag, amelyből a szobor állt? Mit jelképezett a különböző anyagok értékének csökkenése?
Dán 2,36–41 „Ez az álom, és értelmét is megmondjuk a királynak: Te, ó király, királyok királya, kinek az egek Istene birodalmat, hatalmat, erőt és dicsőséget adott, és valahol emberek fiai, mezei állatok és égi madarak lakoznak, a te kezedbe adta azokat, és úrrá tett téged mindezeken. Te vagy az arany fej. Utánad más birodalom támad, alábbvaló, mint te, és egy másik, egy harmadik birodalom, rézből való, amely az egész földön uralkodik. A negyedik birodalom pedig erős lesz, mint a vas, mert miként a vas széttör és összezúz mindent, bizony mint a vas pusztít, mind amazokat szétzúzza és elpusztítja. Hogy pedig lábakat és ujjakat részint cserépből, részint vasból valónak láttál, a birodalom felbomlik,3 de lesz benne a vasnak erejéből, amint láttad, hogy a vas elegy volt az agyagcseréppel.”
................................................................................................................................................................
................................................................................................................................................................
3 A Károlyi által „kétfelé oszol”-nak fordított héber kifejezést helyesebb így fordítani: „szétoszlik, darabokra törik”.



69
Nabukodonozor, aki birodalma örökkévalóságát remélte, megdöbbenve hallhatta: „Utánad más birodalom támad... és egy másik... egy harmadik... a negyedik birodalom pedig...”
Az egyes fémek találóan jelképezték az egyes birodalmakat. Az arany a hihetetlen gazdagságú babilóniai birodalmat, ahol mindenre volt arany bőségben.4 Ezenkívül összetartó erő és bizonyos emberi értékek is jellemezték. Az ezüst jelképezte a perzsa birodalmat, ahol bevezették az ezüstpénz használatát, és amely az egység és a gazdagság szempontjából kb. úgy maradt el egy fokkal a babilóniai birodalomhoz képest, mint ahogy az arany és az ezüst viszonyulnak egymáshoz. A réz találóan ábrázolta a bronz fegyverzetű hellén seregeket, Nagy Sándor hadait. A prófétikus magyarázat gondosan hozzáfűzi a „rézbirodalom” leírásához azt a megjegyzést, hogy „az egész földön uralkodik”. Nagy Sándor – elődei területéhez képest – valóban sokkal nagyobbra terjesztette ki birodalmát. A negyedik fém, a vas – amely „széttör és összezúz mindent” – ábrázolja a Római Birodalmat, a maga vasfegyverzetével, vaserejű katonai hatalmával, jogrendjével, erőszakos, kemény, kérlelhetetlen uralmával. Az agyag szemléletes jelképe volt azoknak a civilizálatlan, barbár népeknek, amelyeket a népvándorlási hullámok sodortak ázsiai hazájukból Európába. Kultúrájuk éppolyan alacsony fokon állt az előző kultúrákhoz képest, mint ahogy az agyag viszonylik a nemesfémekhez és a kimunkált vashoz, mégis viharos hullámokként csaptak be a Római Birodalomba, és előidézték annak darabokra osztódását. A különböző fémek, illetve birodalmak azonosítása kezdettől fogva ismert a kereszténység körében (Luther Márton és Károlyi Gáspár magyarázatát lásd a tanulmányhoz kapcsolt 1. sz. függelékben). Sajnálatos, hogy ennek ellenére ma szinte senki sem foglalkozik e próféciával.
4 Hérodotosz, a görög történetíró elmondja, hogy ő még az i. e. 5. században is látott olyan aranyszobrot Babilóniában, amelyhez a káldeus papok állítása szerint 800 tálentum (1 tálentum kb. 30 kg), tehát összesen 24 tonna aranyat használtak fel. Megjegyzi még: „A szentélykörzetben Kürosz uralkodása idején még egy tizenkét pékhusz [= könyök, azaz 40 cm, tehát összesen 4,8 m] magas, tömör aranyszobor is állt. Magam ugyan már nem láttam, csak azt mondom el, amit a khaldeus papoktól hallottam.” (A görög–perzsa háború, Európa, 1989, 91. o.)



70
„Évszázadokkal azelőtt, hogy az egyes népek a cselekvés színterére léptek, a mindenható Isten tekintetével átfogta a korszakokat, és megjövendölte a világbirodalmak emelkedését és bukását. Isten kinyilatkoztatta Nabukodonozornak, hogy a babiloni birodalom elbukik, és egy második birodalom támad, amelynek szintén lesz próbaideje. Annak dicsősége is elmúlik, mert nem az igaz Istent dicsőíti, s egy harmadik birodalom lép a helyébe. De az is letűnik, és egy negyedik, amely erős, mint a vas, leigázza a világ népeit... Isten Igéjének tanulója a népek történelmében megláthatja az isteni jövendölések szó szerinti teljesedését. Babilon végül összetört és darabokra hullott. Semmivé lett, mert uralkodói jólétükben azt gondolták, hogy nem függnek Istentől, és országuk dicsőségét emberi eredménynek tulajdonították. A médó–perzsa birodalmat a menny azért sújtotta haragjával, mert Isten törvényét lábbal tiporta. Az Úr félelme nem talált helyet a nép nagy többségének szívében. Elharapózott a gonoszság, istenkáromlás és romlottság.” (Ellen G. White: Próféták és királyok, 309–310. o.)
A prófétikus magyarázat olvasásakor felmerülhet bennünk a gondolat, hogy a világi történetírás nyomán mi inkább kulturális fejlődést látunk a birodalmak egymásutánjánál, semmint hanyatlást. A prófécia nézőpontja azonban más, amint az Ellen G. White tollából való idézetek precízen meghatározzák:
„Az ezután következő birodalmak még becstelenebbek, még erkölcstelenebbek lettek, és egyre mélyebbre süllyedtek az erkölcsi értékek mérlegén.” „Az egymás után következő királyságok mind alacsonyabbra süllyedtek... Megromlottak, mert elvetették Isten iránti erkölcsi kötelezettségeiket. Amint megfeledkeztek Istenről, úgy süllyedtek mélyebbre és mélyebbre az erkölcsi értékek skáláján.” (Ellen G. White: Próféták és királyok, 310. o.; Youth’s Instructor, 1903. szept. 22.)
Érdekes megjegyzés olvasható Ellen G. White Nevelés/Előtted az élet c. könyvében: „Az Izráeltől elvett korona egymás után a következő sorrendben szállt Babilon, Médó–Perzsia, Görögország és Róma királyságaira. Isten ezt mondja: »Ez sem lesz állandó, míg el nem jő az, akié az uralkodás, és néki adom azt!« (Ezék 21,27)” (179. o.) Isten eredetileg Izráelt kívánta a nemzetek fejévé, példaképévé, vezérévé tenni, hűtlenségük miatt azonban más nemzetek léptek a helyükre. Babilónia és Perzsia egyes uralkodóinál még hathatósan érvényesült a mennyei



71
befolyás. Nagy Sándor azonban már istenítette magát, és utódállamainak uralkodói szintúgy. Ezt tették a római császárok is. Jézus a Római Birodalom fölemelkedése idején jött világunkba. Sátán ekkor már azzal dicsekedett, hogy övé a hatalom az emberi történelem felett (lásd: Luk 4,5–6).
4
Részletesen beszél a prófétikus magyarázat a vas és az agyag keveredéséről, amelyből azonban sohasem lesz összeolvadás, tartós, szilárd ötvözet. Mit jelent ez?
Dán 2,41–44/a „Hogy pedig lábfejet és ujjakat részint cserépből, részint vasból valónak láttál, a birodalom felbomlik, de lesz benne a vas erejéből, amint láttad, hogy a vas elegy volt az agyagcseréppel. Hogy a lába ujjai részint vas, részint cserép, az a birodalom részint erős, részint pedig törékeny lesz. Hogy pedig vasat elegyülve láttál agyagcseréppel, azok emberi mag által vegyülnek össze, de egymással nem egyesülnek, mint ahogy a vas nem egyesül a cseréppel. És azoknak a királyoknak az idejében támaszt az egek Istene birodalmat.”
................................................................................................................................................................
................................................................................................................................................................
A vas a megmaradó római elemet, a római birodalom lakosságát, kultúráját, jogrendjét jelképezi, amelyet a népvándorlási hullámok nyomán létrejött barbár királyságok – melyeket az agyag ábrázol – magukba olvasztottak. Talán még annak is van jelentősége, hogy a vas és a cserép már a lábfejben keveredik, majd ebből kinőnek a különálló, ugyancsak vegyes vas-cserép lábujjak, melyeket a 44. vers különálló királyoknak, illetve királyságoknak nevez. Az új európai királyságok, nemzetek bizonyos idő múltán alakultak ki, miután a történelem nagy keverőfazekában összeelegyedtek egymással a Római Birodalom (fizikai, eszmei) maradványai, lakosai, és a népvándorlási hullámokkal Európába özönlött barbár népek a maguk társadalmi, vallási hagyományaival. Az így kialakuló országok sajátos nemzetalakulatok lesznek jövendölte a prófécia –, amelyeket lehetetlen egyesíteni. Sem a népek



72
keveredése, sem a királyházasságok nem tudják megszüntetni az örökös ellentéteket. Éppolyan lehetetlen vállalkozásnak bizonyulnak majd az egyesítésükre irányuló törekvések (amire több próbálkozás is volt a történelemben), mint amilyen abszolút lehetetlenség egymással ötvözni a vasat és a cserepet.
A „részint erős, részint törékeny lesz” jellemzés szintén sokatmondó. Arra utal, hogy tartósak lesznek a részint vas, részint cserép királyságok. Nem lesznek olyan gyors változások a történelem színpadán, mint ahogy korábban, a birodalmak váltakozásakor. A vas és cserép elegyedésével létrejött királyságok hosszú ideig fennmaradnak. Összehasonlításul: az új babiloni birodalom nem egészen egy évszázadig (i. e. 605–538), a méd–perzsa birodalom mintegy kétszáz évig (i. e. 538331), Nagy Sándor hellén birodalma és utódállamai szintén csak mintegy kétszáz évig (i. e. 331–146), a Római Birodalom mintegy ötszáz évig (i. e. 146–i. sz. 476), a birodalom keleti része, a Bizánci Császárság pedig még további ezer évig (i. sz. 1453-ig, Bizánc iszlám-török hadak általi bevételéig) állt fenn. Az európai nemzetállamok viszont mind túlhaladták már a millenniumukat, a prófécia szerint egészen Jézus eljöveteléig fennmaradnak, mert „ezeknek a királyoknak az idejében támaszt majd az egek Istene birodalmat”, amint a 44. vers mondja.
Luther Márton nagyon jól értette a prófécia kijelentését a „vas” maradandó voltáról, a rejtetten, darabokra szakadozott formában is fennmaradó negyedik birodalomról: „A Római Birodalomról beszél legtöbbet és leghosszabban [a prófécia], így nekünk is erre fontos odafigyelnünk... A lábujjak megoszolnak, ám valamennyien a vas lábszárból erednek, amint az emberi testben is megosztva vannak a lábak ujjai, de egytől egyig a lábszárból nőttek ki... A vas jellege megmaradt. Mert a rendek, a hivatalok, a jogok és a törvények nem változtak. Ezért mondja Dániel, hogy ha megosztott birodalom lesz is, benne marad a vas gyökere, szára, törzse... Mindez azért íratott, hogy tudjuk: a Római Birodalom lesz az utolsó, amelyet egyedül Krisztus országa tör meg. Ezért akárhány király is kel fel... és a török is akárhogy tajtékzik, és meglehet, csatát is nyernek, a vasból való gyökéren és plántán azonban soha nem lesz hatalmuk, és nem irthatják ki. Bizony állni fog
az az utolsó időkig.” (Előszók a Szentírás könyveihez, Magyarországi Luther Szövetség, 1995, 86–87. o.)



73
Másrészt viszont „törékenyek” ezek a királyságok, mert nincs egység köztük, újra és újra háborúznak egymással, határaik is változnak, időről időre leigázza egyik a másikat, majd újra visszanyerik függetlenségüket. Korábbi magyarázók igyekeztek kiszámolni, azonosítani a tíz királyságot, olykor viták is támadtak arról, hogy melyik magyarázat a helyes. Ennek azonban nincs igazán értelme, mert a tízes számot csupán az alkalmazott jelkép, a tíz lábujj indokolja. A tíz globális szám, amellyel csak a részekre osztottságot akarja jelölni a prófécia. A népkeveredések és háborúk folytán az utódkirályságok száma, neve és határai igen változékonyak voltak a történelem folyamán. Van azonban egy további és még mélyebb jelentése ennek az ábrázolásnak. Emlékezzünk arra, hogy a vasat – a római elemet – az egyház, a kereszténység képviselte, illetve örökítette tovább az új, barbár királyságok civilizációjába. Ennek alapján érthetjük meg a következő kijelentést: „Az egyházi és a világi erő keveredését ábrázolja a vas és a cserép. Az ilyen egyesülés minden szempontból gyengíti az egyház erejét. Az egyház világi hatalommal való felruházása gonosz eredményeket szül.” (Ellen G. White, 63. sz. kézirat, 1899)
A prófétikus ábrázolás nemcsak a pogány Rómáról, hanem a pápai Rómáról is szól tehát. Általa marad fenn a „római vas”, általa él tovább az egységes világhatalom eszméje a negyedik birodalom darabokra szakadozása után is. A római pápaság hatalma fokozatosan minden új, barbár országra kiterjedt, melyek az egykori Római Birodalom területén létesültek. A római egyház sok mindent átplántált a római kultúrából a középkori világba (a római jogot stb.), viszont a kereszténység is több elemet magába olvasztott a barbár népek vallási hagyományaiból. A legfontosabb, ókori Rómától átörökített elem a világhatalom eszméje. Konkrétabban: az abszolút hatalom, a legfőbb világi és a legfőbb vallási hatalom egy személyben való összpontosításának eszméje. Wolf Schneider írja: „476-ban a germán király, Odoaker letette a trónról az utolsó nyugatrómai császárt, és ezzel Róma városállam hivatalosan is megszűnt... De Róma nem tűnt el a föld színéről. A keresztény világ központjává fejlődött, és a pápák lettek a világbirodalmi hagyományok folytatói... Pontifex Maximus a címük, tehát ugyanaz, mint a római császároké, akik az államvallás főpapjai is voltak.” (Városok
Urtól Utópiáig, Budapest, 1973, 129. o.)



74
A vallási és világi hatalom „keveredéséből” azonban nem lett maradandó egység. Nem is lehetett – mint ez a prófécia is mondja –, mivel a vasat és a cserepet lehetetlen egymással ötvözni. A sikertelen egyesülések vége pedig mindig viszály és háborúság, ami be is következett egyrészt a pápák és a német-római császárok hatalmi vetélkedése által, majd a trón és oltár szövetségének a francia forradalom nyomán történt felbomlásakor. Mindez fizikai és szellemi fegyverekkel vívott harcok útján valósult meg. A prófécia szerint azonban a jellegzetes vonás – a vas és cserép keveredése, de mégsem egyesülése – egészen az „egek Istene birodalmának” felállításáig megmarad (2,44/a). Jelenések könyve 13. és 17. fejezete szól arról, hogy a középkor végi „nagy robbanás” után újra egyesülni próbál majd egymással a két elem. Úgy is érvényesül ez az igyekezet, mint a nemzetállamok egységesítéséért való fáradozás, és úgy is, mint a vallási és a világi hatalom összekapcsolására irányuló törekvés. A halálos sebéből megelevenedő pápaság képviseli továbbra is a vasat, a cserép pedig – a világi hatalom – némileg új alakzatokban jelenik meg (lásd: Jel 13,1–3. 11–12; 17,1–2. 12. 13. 17). Ezúttal is igazolódni fog azonban, hogy „a vas nem egyesül a cseréppel”. A világhatalom vágya fűti a világi erőket és a római egyházi hatalmat is. Ebből pedig bizonyos idő múlva feltétlenül kirobban az ádáz hatalmi harc, amely nyomorúságba dönti a népeket. A prófécia konkrétan megjövendöl egy végső nagy összeütközést (lásd: Jel 17,16; 16,12–16). Ez lesz az utolsó nagy viszály és háború a Szentírás szerint, amelynek Krisztus dicsőséges megjelenése vet véget. Ő avatkozik közbe, hogy az emberiség hívő maradékát megmentse, és megalapítsa az Ő örök uralmát – az igazság és békesség megvalósítására képtelen földi birodalmak helyett. Napjaink valósága, hogy „a római vas” növeli szellemi befolyását és hatalmát, megint fáradozik a vas és a cserép egyesítésén. Egyetlen mondat jellemző példaként egy nemrég megjelent könyv hátsó borítólapjáról: „Karol Wojtyla korunk egyik kiemelkedő államférfia, akinek életcélja az egyházi hatalom világhatalmi tényezővé emelése.” (Gergely
Jenő: II. János Pál, Budapest, 1986)
Nem tűnik el tehát a római világhatalom visszaállításának eszméje a részekre szakadozás idején sem, egy pillanatra sem. Folyton ott vibrál



75
a háttérben a vas és cserép egyesítésének ismételt törekvése. A római egyház, illetve a római pápák tartják fenn töretlen kitartással az „ötödik birodalom” eszméjét. A lelki hatalom vonatkozásában pedig folyamatosan érvényesítik, bizonyos mértékig, az egykori Római Birodalom sok népre kiterjedő hatalmát. Az abszolút lelki hatalom igénye (értsd ezen a lelkiismeret uralását, a lelkiismereti szabadság elvételét) és a világi hatalomra törés valamely egyház részéről mindenkor antikrisztusi törekvés. Mert semmi sem ellentétesebb Krisztus evangéliumával és akaratával, mint az Ő „nem e világból való” (Ján 18,36) országának földi hatalommá változtatása, amely azután szükségszerűen bűnnel fertőzött, erőszakos, evilági eszközökkel munkálja céljai elérését – Jézus nevében. Tévedés azt gondolni, hogy az antikrisztusi hatalom Dániel könyvében a 7. fejezetben jelenik meg először. Jelen van már itt, a 2. fejezetben is, a továbbra is megmaradó vas, az ismételt vas-cserép ötvözési kísérletek, az „ötödik birodalom” lappangó formában élő reménye, és a megvalósítására irányuló törekvések, illetve az ezekre utaló jelképek által.
5
Hogyan szakadt le a kő, amely megsemmisítette a szoborkoloszszust? Kit jelképez? Mi a jelentősége annak, hogy a szél mindent elhordott? Mi történt a kővel ezután?
Dán 2,34–35 „Nézted, amíg egy kő leszakadt kéz érintése nélkül, és letörte azt az állóképet vas- és cseréplábairól, s darabokra zúzta azokat. Akkor eggyé zúzódott a vas, cserép, réz, ezüst és arany, és lettek, mint a nyári szérűn a polyva, s felkapta azokat a szél, és helyüket sem találták azoknak. Az a kő pedig, amely leütötte az állóképet, nagy heggyé lett, és betöltötte az egész földet.”
Mát 21,42–44 „Mondta nékik Jézus: Sohasem olvastátok-e az Írásokban: Amely követ az építők megvetettek, az lett a szegletnek feje, az Úrtól lett ez, és csodálatos a mi szemeink előtt. Annakokáért mondom néktek, hogy elvétetik tőletek az Istennek országa, és oly népnek adatik, amely megtermi annak gyümölcsét. És aki e kőre esik, szétzúzatik, akire pedig ez esik reá, szétmorzsolja azt.”



76
................................................................................................................................................................
................................................................................................................................................................
A „kéz érintése nélkül” kifejezés fontos bizonyságtétel arra vonatkozóan, hogy nem emberi kéz, nem az emberi gonoszság fogja megsemmisíteni a jelenlegi emberi civilizációt, hanem természetfeletti beavatkozás hoz fordulatot a történelemben. Elérkeztünk ahhoz az időhöz, amikor nem furcsa többé az „utolsó napok” kifejezés. Korunk számos gondolkodóján kívül még sok-sok ember beszél már komolyan a „vég”-ről. A látható történelmi, emberi realitások alapján számolnak egy kikerülhetetlen „véggel”, s meg vannak győződve arról, hogy emberi tényező fogja ezt előidézni. Korábban leginkább egy megsemmisítő atomháborúra gondoltak, ma inkább ökológiai végkatasztrófát emlegetnek. Bármennyire indokoltak is az ilyen félelmek, az „igen biztos a prófétai beszéd” (2Pét 1,19) szerint nem emberi kéz által jön el a vég világunkra. A Szentírás azt az evangéliumot hirdeti, hogy a történelem nem atomháború, illetve más emberi vagy természeti pusztító erő következtében ér majd véget. Nem azért, mintha nem lenne meg ennek a realitása, hanem mert a „kő” fog közbelépni a kritikus időben. Természetfölötti isteni közbeavatkozás akadályozza meg a történelem emberi kéz általi végét. Jézus megmagyarázta ezt a jövendölést, amikor önmagával, dicsőséges visszajövetelével azonosította a leszakadó követ. A gonosz szőlőmunkások példázatát fejezte be az erre való hivatkozásával. Világosan kitűnik a szövegösszefüggésből, hogy Jézus – a példázatbeli szőlősgazda megvetett, megölt fia – a szőlő uraként, örököseként jelenik meg majd, hogy elveszítse a gonosz szőlőmunkásokat. Ő az a megvetett „szegletkő”, aki mégis Isten templomának fundamentumává lesz. Aki beépül Isten „élő templomába” (1Pét 2,5-6; Eféz 2,20), annak mint fundamentumra, „Őreá kell ráesni”, Őhozzá, a „szegletkőhöz” kell idomulnia. E jelképes beszéd az önző „én” megtagadásának szükségességére utal. Aki azonban nem épül Őrá, a szegletkőre, arra a „Kő” esik a vég idején, és „szétmorzsoltatik”. A jövendölés szerint porrá morzsol mindent a leszakadó kő, amire csak ráesik, olyan porrá, amilyen a nyári szérű polyvája.



77
Ez a prófétikus ábrázolás mutatja a legvilágosabban, mennyire igeellenes minden olyan elképzelés, amely szerint ezen a Földön, a földi történelem keretében fog megvalósulni Isten országa, az egyház győzelme, világhatalmi tényezővé válása által. Mégis ezt a felfogást képviseli a római katolikus teológia, sőt legnagyobbrészt a mai protestáns teológia is. Egy idézet példaképpen: „Amikor Jézus világvégi eljöveteléről szólunk, kerülnünk kell annak látszatát, mintha ez az eljövetel helyváltoztatással járna... Eljövetele azonos lesz... megdicsőült embersége mindenki előtt való kinyilatkoztatásával: akkor az egész emberiség olyan változáson megy keresztül, hogy mindenki kénytelen lesz megtapasztalni a láthatatlanul, állandóan köztünk élő dicsőséges Krisztust. Így tehát Krisztus voltaképpen nem jön el hozzánk, hanem a világ érkezik el őhozzá, amennyiben a történelem során fokozatosan olyanná fejlődik, hogy a történelem végén képes lesz befogadni mindazt, amit Krisztus a meg
váltással kiérdemelt számára.” (Előd István: Katolikus dogmatika, Budapest, 1978, 668. o.)
A prófétikus kijelentés szerint e világon minden, de minden bűnnel fertőzött, éppen ezért a földi civilizációnak semmilyen eleme, eredménye vagy vívmánya nem építhető be az Isten által megalapítandó „örök birodalomba”, „amelyben igazság lakozik” (lásd ezzel kapcsolatban még: 1Ján 2,17; 2Pét 3,13; Jel 21,1). Az emberek közül is csak azok lehetnek részesei, akik belső emberükben igazán győztek a bűn felett, jellemük megtisztult az isteni kegyelem befogadása és a vele való együttmunkálkodás által.
„A nemzetek emelkedéséből és bukásából – amint Dániel és a Jelenések könyve megvilágítja – meg kell tanulnunk, milyen értéktelen a pusztán külső, földi dicsőség. Milyen tökéletesen eltűnt Babilon minden hatalmával és ragyogásával együtt! Pedig korának népe előtt olyan szilárdnak és maradandónak tűnő hatalom volt, amelyhez hasonlót világunk azóta sem látott. Elenyészett, »mint a fűnek virága« (Jak 1,10). Ugyanúgy elpusztult a médó–perzsa birodalom, valamint Görögország és Róma is. És ugyanúgy múlik el mindaz, aminek nem Isten az alapja. Csak az maradhat meg, ami beleilleszkedik Isten tervébe, és az Ő jellemét tükrözi. Egyedül Isten elvei állandóak és maradandóak mindabból, amit világunk ismer.



78
Ha figyelmesen tanulmányozzuk, hogyan viszi véghez szándékát Isten a nemzetek történelmében, és hogyan váltja valóra az eljövendőkre vonatkozó kinyilatkoztatásait, akkor jobban megértjük a látható és láthatatlan dolgok igazi értékét, az élet igazi célját. Ha az időt az örökkévalóság fényében értékeljük, akkor Dánielhez és társaihoz hasonlóan élni tudunk azért, ami igaz, nemes és maradandó. Ha ebben az életben megtanuljuk Urunk és Megváltónk örökké megmaradó, áldott országának alapelveit, akkor beléphetünk Vele oda, hogy birtokba vegyük.” (Ellen G. White: Próféták és királyok, 339. o.)
A jelképes ábrázolás arra is utal, hogy Isten „együtt lakozik” majd a megváltott emberiséggel az újjáteremtett Földön (Jel 21,3). Jelenléte, uralma és dicsősége betölti majd az egész Földet (Jel 22,3–5). „Az örökkévalóság áll szemben a gyors elmúlással. A két rend közötti ellentét még térbelileg is látható. A szobor hiába hatalmas (31. vers), hiába emelkedik a magasba az álom szerint lenyűgöző óriásként, mintegy az ember büszke tettének jelképe gyanánt, mindezek ellenére végtelenül kicsiny marad a hegy kiterjedéséhez képest, amely »betölti az egész földet« (35. vers). A végtelen áll szemben a végessel. A mennyek országa egyszer s mindenkorra a földre kerül. Nehéz itt szavakat találni. Nekünk, földieknek megfoghatatlan a menny, még kevésbé megfogható a földre érkezett menny. A képzelet az észbe ütközik, és nagy a kísértés, hogy a nem kisszámú teológus és filozófus felfogása követőivé váljunk, s hozzájuk hasonlóan »mítosztalanítsunk«. A mennyek országából akkor egész egyszerűen egy egyház vagy egy nép lesz, egy életstílus és egy eszmény. [De akik így gondolkodnak, azok] nem
hisznek a prófétai kijelentésben.” (Jacques Doukhan: Titkok megfejtése, Élet és Egészség Kiadó, Budapest, 2004, 46–47. o.)
6
Milyen ihletett megerősítéssel fejezte be Dániel próféta az Istentől adott kinyilatkoztatás értelmének kifejtését? Milyen hálaima fakadt az ajkán már akkor, amikor Isten éjjeli látásban megmutatta neki Nabukodonozor álmát, és feltárta előtte annak értelmét?
Dán 2,45/b „A nagy Isten azt jelentette meg a királynak, ami majd ezután lesz. Igaz az álom, és bizonyos annak értelme.” Dán 2,20–22 „Szólt Dániel, és mondta: Áldott legyen az Isten



79
neve örökkön örökké, mert Övé a bölcsesség és az erő, és Ő változtatja meg az időket és az időknek részeit. Dönt királyokat és tesz királyokat, ad bölcsességet a bölcseknek és tudományt az értelmeseknek. Ő jelenti meg a mély és elrejtett dolgokat, tudja, mi van a sötétségben, és világosság lakozik vele!”
................................................................................................................................................................
................................................................................................................................................................
................................................................................................................................................................
Nekünk is szól a megerősítés: a nagy Isten „tárja fel előttünk” a „mély és elrejtett dolgokat”, és amit Ő kijelent, az „igaz és bizonyos”.
Istené a mindenekfelett való, tökéletes bölcsesség. Tőle származik mindaz az értelmi képesség és tudomány, amely teremtményei által megnyilatkozik. Övé a mindenható hatalom is. Sátán és démonai, valamint az Istennel szembeforduló emberek bitorolhatnak hatalmat és kérkedhetnek vele. Ő kegyelmében eltűri ezt, és megengedi ideigóráig – sokszor számunkra megdöbbentően hosszú ideig is –, mivel kizárólag erkölcsi eszközökkel kívánja munkálni a jó végső győzelmét. Mindazonáltal az Ő teljhatalmú ellenőrzése alatt állnak mindezek az erők. Ő tesz és dönt királyokat, rövidre metsz és hosszúra nyújt időket, ha úgy akarja, bármikor és bármilyen esetben. „Az egész világ Isten ellenőrzése alatt áll. Dicső lények százmilliói állnak készen, hogy szavának irányítása alatt keresztülhúzzák a gonosz hatalmak és gonosz emberek akaratát, s jót hozzanak Isten hűségesei számára... A közelgő események sora Isten hatalmában van. A menny fensége tartja kezében a nemzetek sorsát, és egyházának gondjait is... Ami a véges elmék előtt összekuszáltnak és bonyolultnak tűnik, azt az Úr keze tökéletes rendben tartja... Király ő és a seregek Ura... A nemzetek küzdelme és harca közepette megvédelmezi népét. Ez a valaki a mi Megváltónk, aki az egeket uralja.”
„Az emberiség történelmét megörökítő krónikák úgy tüntetik fel, hogy a nemzetek fejlődése, birodalmak emelkedése és bukása az emberi akarat és vitézség függvénye, és hogy az események alakulását nagymértékben emberek hatalma, becsvágya és szeszélye határozza meg. Isten Igéje azonban félrehúzza a függönyt, és az emberi érdekek, hatalmak és indulatok



80
egymás közötti harca fölött, mögött és általuk meglátjuk a végtelen irgalmú Isten munkáját, aki csendben, türelmesen viszi véghez szándékát.” (Ellen G. White: Válogatott bizonyságtételek II., 402–405. o.; Próféták és királyok, Nabukodonozor álma c. fejezet)
„Mély és elrejtett dolgokat” láttat meg velünk Isten a bibliai próféciák által. Olyan belső összefüggéseket tár fel előttünk, amelyeket csak az Ő bölcsessége ismer. Pusztán emberi szemmel sohasem látnánk meg ezeket, csupán a földi történettudomány elsajátítása útján sohasem tanulhatnánk meg. Az a kijelentés, hogy „ő tudja, mi van a sötétségben”, arra vonatkozik, hogy nemcsak az emberi tervek és szívek titkai nyilvánvalóak előtte, hanem Sátán és démonai birodalma sem rejtegethet titkot az Úr szeme elől. Milyen nagy áldás, hogy Ő, aki „tudja, hogy mi van a sötétségben”, leleplezi számunkra a nagy Világcsaló (lásd: Jel 12,9) megtévesztéseit és terveit a bibliai próféciák által. Az a kijelentés, hogy „világosság lakozik Ővele”, arra utal, hogy Isten jelleme és eljárásának alapelvei is feltárulnak előttünk a bibliai próféciák által. A hívő embert is megkísérti Sátán kételyekkel és sötét gondolatokkal, mivel halandó értelmünkkel gyakran nem értjük azonnal Isten cselekedeteit, nem látjuk azok igazságos voltát. A próféciák azonban bepillantást adnak nekünk Isten tetteinek indítékaiba és alapelveibe, s eloszlik a homály. Örvendezünk abban a bizonyosságban, hogy „világosság lakozik Ővele”, hogy „nincsen Őbenne semmi sötétség” (1Ján 1,5), „hűséges Isten Ő, és nem csalárd, igaz és egyenes Ő” (1Móz 32,4).



81
FÜGGELÉK
Luther Márton azonosítása: „Az álmot és a szobrot a négy világbirodalomra magyarázza: az első az asszíroké és a babiloniaké, a második a médeké és a perzsáké, a harmadik Nagy Sándoré és a görögöké,
a negyedik a rómaiaké.” (Előszók a Szentírás könyveihez, Magyarországi Luther Szövetség, 1995, 86. o.)
Károlyi Gáspár magyarázata: „Nabukodonozor álmának magyarázatja: első birodalom ez világon az asszíriai birodalom, melyben fő volt az nagy Nabukodonozor, ezt példázza az arany fő. Második birodalom az perzsiai birodalom, melyben fő volt az Czyrus, Dárius. Harmadik birodalom az Alexander birodalma. Negyedik az Római Birodalom. Az negyedik birodalom két részre oszlott, az egyik vas, az másik sár vagy cserép, és ezek semmiképpen egybe nem férnek... Mindaz négy birodalomnak utána lészen az Jézus Krisztusnak örökké
állandó birodalma.” (Lapszéli jegyzetek Dániel könyve 2. fejezetéhez, az 1590ben kiadott Vizsolyi Biblia fakszimile kiadásából, Magyar Helikon, 1981)
„Azt mondja az Dániel... hogy négy monarchia, azaz négy birodalom leszen ez földön, azután Krisztus eljő testbe, mind penig az ítéletre. Ezek penig az birodalmok immár megvoltak mind, mert az első birodalom volt az asszíriai birodalom Círus királig. Az másik volt az perzsiai birodalom Círustul fogva Alexanderig. Az harmadik volt az görögöké Alexandertől fogva Juliusig. Az negyedik volt az római birodalom, melynek kezdője volt az Julius. De az birodalom immár kettészakadott. Az birodalomba sok nemzetségek elegyedtek, mint törökök, németek és egyéb sok nemzetségek, kik között igaz úgyan nem lehet az egyezség és barátság, mint az vas nem fér egybe az cseréppel. Az Krisztus egyik országát, tudniillik az lelkit, felépítette nem most, akkor kéváltképpen, mikor Augustus császár alatt születék, az másik ország is azért, tudniillik az dicsőséges, nem messze vagyon.”
(Micsoda jegyekből esmérjük meg az Istennek ítíletinek közel való voltát, Magvető Könyvkiadó, Budapest, 1984, 128–129. o.)



82
V. tanulmány – 2004. október 30.
A NÉPEK HÁBORÚIBÓL KIEMELKEDŐ
VILÁGHATALMAK EGYMÁST KÖVETŐ SORA
A 7. fejezet első része
A 7. fejezettel kezdődik Dániel próféta könyvének második része, amely már kizárólag nagy történelmi vázlatpróféciákat tartalmaz. A próféta – élete végén – valószínűleg szándékosan rendezte össze feljegyzéseit ily módon, a tartalmi szempontot részesítve előnyben az időrendivel szemben. A 7. fejezetben leírt látomást ugyanis még Belsazár első évében kapta, tehát az 5. és 6. fejezetben olvasható történéseket megelőzően.
1
Mikor, milyen formában kapta Dániel próféta ezt a kinyilatkoztatást, és milyen hatással volt rá?
Dán 7,1. 15. 28 „Belsazárnak, a babiloni királynak első esztendejében álmot látott Dániel, fejének látásait ágyában. Az álmot akkor följegyezte, a dolog velejét elmondta... Megrendültem én, Dániel, lelkemben ezek miatt, fejem látásai megháborítottak engem... Itt vége lett a beszédnek. Engem, Dánielt pedig az én gondolatim igen megrettentettek, ábrázatom elváltozott rajtam, de e beszédet megtartottam szívemben.”
................................................................................................................................................................
................................................................................................................................................................
Ötven esztendővel a 2. fejezetben leírt első kinyilatkoztatás után kapta Dániel a 7. fejezetben olvasható kijelentéseket. (Belsazár első éve: i. e. 553/552, Nabukodonozor uralkodásának 2. éve pedig, amikor



83
Dániel a király prófétikus álmát isteni kijelentés alapján megmagyarázta, i. e. 602 volt.) A babilóniai birodalom ekkor már erősen hanyatlóban volt. A próféta tapasztalt államférfi volt, ezért bizonyára látta, hogy Belsazár uralma rövidesen teljes romlásra juttatja az egykor rendíthetetlennek látszó világhatalmat. Foglalkoztathatta a jövő kérdése. Prófétikus álom formájában kapta Dániel az újabb kinyilatkoztatást (vö. 4Móz 12,6). A prófétikus álom különbözik nemcsak a közönséges álomtól, hanem az Istentől adott intő álomtól is. Hétköznapi álmainknak semmi közük sincs a kinyilatkoztatáshoz. Sok hiábavalóságot álmodunk egyszerűen a túlfeszítettség következtében – mondja az Írás (Préd 5,3. 7). Különleges esetekben viszont Isten is szól egy-egy emberhez álom által, „hogy eltérítse a rossz cselekedettől... és visszatartsa lelkét a romlástól” (Jób 33,14–18). Ilyen intő álom volt Nabukodonozor király álma is, amelyről Dániel könyve 4. fejezetében olvashatunk. A prófétikus álom azonban ettől az álomtól is különbözik. A próféta ilyen esetben kinyilatkoztatást hordozó jeleneteket, vagy jelképes ábrázolást lát, és mennyei lény vagy lények beszélnek vele, magyarázó kijelentéseket téve. Konkrét megbízást is kap a próféta a látott és hallott dolgok leírására, továbbadására. Dániel prófétát nagyon megrendítette az a kinyilatkoztatás, amelyet prófétikus álom által kapott. „Megrettent” lelkében, mert megértette, hogy nem gyors és pozitív kibontakozás felé halad a történelem a továbbiakban, hanem súlyos hatalmi harcok következnek. Látta ugyan az Emberfia és hívő népe végső hatalomátvételét is, mindazonáltal megrendült azon, hogy a Gonosz milyen elszánt, kemény és hoszszú hadviselést folytat majd Isten népe ellen. Azonnal lejegyezte a látottak lényegét, de „megtartotta szívében” is. Bizonyára állandóan foglalkoztatta gondolatait e prófétikus álom, és töprengett csodálatos titkain.
2
Mit látott álmában a próféta? Hogyan fejthetjük meg a jelképek jelentését?
Dán 7,2–14 „Szólt Dániel, és mondta: Láttam látásomban éjszaka, és ímé, az égnek négy szele háborút támasztott a nagy tengeren. Négy nagy állat jött fel a tengerből, egyik különböző a másiktól.



84
Az első olyan, mint az oroszlán, és sasszárnyai voltak. Néztem, míg szárnyai kitépettek, és fölemeltetett a földről. Mint valami ember, lábra állíttatott, és emberi szív adatott néki. Ímé, más állat, a második, hasonló volt a medvéhez, és kelt egyik oldalára. Három oldalborda volt szájában fogai között, és így szóltak néki: Kelj fel, és egyél sok húst! Ezután láttam, ímé, egy másik, olyan, mint a párduc. Négy madárszárnya volt a hátán, négy feje is volt az állatnak, és hatalom adatott néki. Ezek után láttam éjszakai látásokban, ímé, negyedik állat, rettenetes és iszonyú, rendkívül erős, nagy vasfogai voltak, falt, zúzott és a maradékot lábaival összetaposta. Ez különbözött mindazoktól az állatoktól, amelyek előtte voltak, és tíz szarva volt néki. Mialatt a szarvakat szemléltem, ímé, másik kicsiny szarv növekedett ki azok között, és három az előbbi szarvak közül kiszakasztatott őelőtte. Ímé, emberszemekhez hasonló szemek voltak ebben a szarvban, és nagyokat szóló száj. Néztem, míg királyi székek tétettek le, az Öregkorú leült, ruhája hófehér, fejének haja, mint a tiszta gyapjú, széke tüzes láng, ennek kerekei égő tűz. Tűzfolyam folyt és jött ki az Ő színe felől, ezerszer ezren szolgáltak néki, tízezerszer tízezren álltak előtte. Ítélők ültek le, és könyvek nyittattak meg. Néztem akkor a nagyzó beszédek hangja miatt, melyeket a szarv szólt, néztem, míg megöleték az az állat, teste elveszett, tűzbe vettetett megégetésre. A többi állatoktól is elvétetett a hatalmuk, de ideig-óráig tartó élet adatott nékik. Láttam éjszakai látásokban, ímé az égnek felhőiben mint valami Emberfia jött, ment az Öregkorúhoz, akinek eleibe vitték Őt. És adott néki hatalmat, dicsőséget és országot. Minden nép, nemzet és nyelv néki szolgált, és az Ő hatalma örökkévaló hatalom, amely el nem múlik, és az Ő országa meg nem rontatik.”
................................................................................................................................................................
................................................................................................................................................................
................................................................................................................................................................



85
................................................................................................................................................................
................................................................................................................................................................
Képzeljük magunk elé, gondoljuk át jól, milyen nagy hatású jelenetek vonultak el a próféta szeme előtt! A próféta figyelmét bizonyára megragadták az általa előzőleg magyarázott prófétikus kijelentéshez (2. fejezet) való hasonlóságok. Ha összevetjük ezt a prófétikus kijelentést a 2. fejezetben leírt vázlatpróféciával, mi is felismerhetjük a következő párhuzamokat: – a négy fémnek megfelel a négy vadállat, – a tíz lábujjnak a tíz szarv, – amiképpen a negyedik fém, a vas továbbra is létezett részben a lábfejben és a lábujjakban, a negyedik vadállatnak is van egyfajta „folytatása” a tíz szarvban és a kis szarvban, – a természetfeletti közbeavatkozásnak, a leszakadó kőnek megfelel a mennyei ítélet, – az „egek Istene által támasztott örök birodalomnak” az Emberfia örök országa. Továbbá mindkét próféciában a negyedik birodalom utáni események, illetve a mennyei erők közbeavatkozása és végső hatalomátvétele a leghangsúlyosabb rész. Erről szól a legrészletesebben mindkét prófécia. A próféta bizonyára megfigyelte a különbségeket is. E második prófécia bővebb kinyilatkoztatást ad az előző pontban felsoroltakról. Különösen érvényes ez a negyedik vadállat és az utána következő történések bemutatására. A prófétikus kijelentésnek ez a szakasza részletesebb itt, mint a 2. fejezetben. Dániel próféta éppen ezért külön tudakozódott – a négy vadállatról, – a tíz szarvról, – és a tíz szarv között felnövő „kis szarv”-ról. Bővebben szól ez a második prófécia a mennyei hatalomátvételről is. Részletezi, hogy miként veszi át a hatalmat – az Atyától az Emberfia, – majd az Emberfiától a szentek népe. Dániel tisztában lehetett a jelképek jelentésével. A négy vadállatot illetően eleve tudatta vele a magyarázó mennyei lény: „Ezek a nagy



86
állatok, amik négyen voltak, négy király, akik támadnak a földön.” (17. vers) A többi jelkép is kézenfekvő volt. A bibliai kijelentések egységes jelképrendszere alapján valamennyinek a jelentése egyértelmű a mai Biblia-olvasóknak is. – A tenger – népek, nemzetek sokasága, emberek (lásd: Jel 17,1. 15; Ésa 8,7–9; Jer 47,1–2). – A szél – háborús veszedelem (lásd: Jer 25,32; Jer 4,11–13; 49,3637). – A viharzó tenger – egymással háborúzó népek (lásd: Ésa 17,12–13; Jer 46,7–9). – A fenevadak vagy vadállatok – más bibliai iratokban is országokat, birodalmakat jelképeznek (lásd pl. Ezék 19,1–2; Hab 1,6–8 stb.). – A szarv a hatalom jelképe (lásd: Zak 1,18–21; Dán 8,21; 17,12; Zsolt 75,5–6 stb.). Dániel próféta tehát a népek háborúiból kiemelkedő vezérhatalmak sorát szemlélte.
„Dániel földi hatalmakat jelképező, dühödt vadállatokat látott látomásban. Ezzel szemben Krisztus országának1 jelképe a bárány. Míg a földi birodalmak katonai hatalommal uralkodnak, Krisztus országa száműz minden fegyvert és kényszert. Krisztus azzal a céllal alapítja meg országát, hogy fölemelje és nemessé tegye az emberiséget.” (Ellen G. White: A Te Igéd igazság, 102. o.)
„A négy szél a négy fő égtájra utal (1Móz 8,8; vö. Zak 2,6; 6,5). Dániel próféciája tehát nem a történelem egy különálló részletére van figyelemmel, hanem a világtörténelemre a maga egészében. Mindanynyiunkat, »az ég négy szelét« érinti.” (J. Doukhan: i. m., 124. o.) A világtörténelem egészként szemlélését, iránya és értelme kutatásának eszméjét elsődlegesen Dániel könyvéből tanulta az emberiség. A neves filozófus és történész, R. G. Collingwood így ír arról, hogy miként hatott a zsidó-keresztény eszmék kovásza a történelemszemléletünkre, mind a mai napig: „A keresztény eszmék átvétele... hatott a történelem felfogására. A történelem újfajta szemlélete alakult ki, amely a történelmi folyamatban nem az ember, hanem Isten szándé
1 Amely már a jelen történelem folyamán is létezik, és csendben növekszik a dicsőséges hatalomátvételig.



87
kának megvalósulását látta... [A zsidó-keresztény szemlélet szerint] Isten színe előtt minden ember egyenlő... Minden egyén és minden nép része az isteni szándék valóra váltásának... ugyanannak az egésznek a része... Világtörténelmet követel, olyan egyetemes történelmet, amelynek témája az emberi életre vonatkozó isteni szándékok általános fejlődése... Mindezek... az elemek teljesen hiányoztak a görög–római
történetírásból.” (A történelem eszméje, Gondolat Kiadó, 1987, 99–103. o.)
Gyakran felmerül azonban az az ellenvetés, hogy Dániel könyve, illetve a Biblia próféciái mégsem a történelem egészét ábrázolják, hiszen voltak más földrészeken is birodalmak (pl. Kína, az inkák birodalma stb.), e jövendölésekben pedig csak a Közel-Kelet és Európa történelme tárul elénk, valamint később, Jelenések könyvében az Amerikai Egyesült Államok. A Biblia azért szól csak a szóban forgó birodalmakról és hatalmakról, mert nem világtörténelmi krónikát akar nyújtani, hanem az isteni megváltási terv történelmi megvalósulását, a körülötte folyó nagy küzdelmet kívánja szemléltetni, ami megfelel a Biblia egésze tematikájának és nézőpontjának. Ennek a küzdelemnek pedig itt, ezen a színtéren van a fő frontvonala.
3
Hogyan azonosíthatjuk az első három jelképes vadállatot? Milyen egységes szempont alapján jellemezhetjük őket?
a) Az oroszlán (7,4):
................................................................................................................................................................
Az oroszlán első az állatok között, éppúgy, mint az arany a fémek között. Korábbi vagy kortárs bibliai próféták is az oroszlán és a sas jelképével ábrázolták Babilont (lásd Jer 4,6–7; 48,40–41; Ezék 17,34. 11–12; Hab 1,6–8). Régészeti leletek sokasága tanúsítja, hogy az oroszlán Babilónia hatalmának jelképe volt. Különösen nevezetes egy kiváló művészi alkotás, egy hatalmas bazalt oroszlánszobor, amely emberalakot gyűr maga alá. Az oroszlán sasszárnyainak kitépése, majd talpra állítása, oroszlánszíve emberi szívre cserélése Babilónia hanyatlását és elerőtlenedését ábrázolja Nabukodonozor utódai alatt. Az „emberi szív” negatív értelemben szerepel itt, bizonyára a birodalom vezetői és hadserege „elpuhulására”, főként Belsazár kedvtelésekbe merülésére utal, melyek háttérbe szorították nála a kormányzás és



88
fejlesztés feladatait. A babilóniai birodalom „vitézeinek asszonyokká változásáról” ír Jeremiás próféta is: 51,29–31.
b) A medve (7,5):
................................................................................................................................................................
A nagy erejű, vérengző, nehézkes medve találóan szimbolizálja a médó–perzsa birodalmat. Az állat egyik oldalára fordulása azt jelképezi, hogy a két nép szövetségén belül hamarosan a perzsák jutottak túlsúlyba és vezető szerepre. Erre utalhat az a tény is, hogy míg Dániel könyve 6. fejezetében a „médek és perzsák” vissza nem vonható törvényéről van szó, a későbbi, de szintén e birodalom időszakában keletkezett Eszter könyvében viszont már az ugyancsak visszavonhatatlan „perzsa–méd” törvényekről esik szó (Eszt 1,19). A medve fogai között a három oldalborda három legnevezetesebb „zsákmányára”: Babilónia, a kis-ázsiai Lydia, és Egyiptom meghódítására utal. Kifejező a medvéhez intézett felhívás: „Kelj fel, és egyél sok húst!” A birodalom szilárd hatalom volt, amikor a Nyugat felé való további terjeszkedés vágya újabb hódító hadjáratra „keltette fel” a lomha óriást. A görög városállamok ellen indított támadás azonban kudarcba fulladt, sőt felkeltette azt az újabb hatalmat – az egységes Görögországot –, amely a későbbiekben megdöntötte a perzsa birodalmat, és elfoglalta helyét a világhatalom csúcsán.
c) A párduc (7,6):
................................................................................................................................................................
A párduc gyors, ügyes ragadozó.2 Négy madárszárnya is volt e jelképes állatnak, ami még jobban kiemeli gyorsaságát. Nem lehetne elgondolni találóbb ábrázolást a hellén hatalomra, amelyet pontosan ezek a tulajdonságok jellemeztek Nagy Sándor káprázatos hódításai idején. Mindössze három év alatt megdöntötte az egész médó–perzsa birodalmat, és egy óriási, a korábbiaknál jóval nagyobb kiterjedésű
2 Hab 1,8-ban is ilyen értelemben szerepel a párduc hasonlatként.



89
birodalmat alapozott meg. A prófécia külön megjegyzi, hogy „hatalom adatott néki”, mint ahogy a harmadik fém, a réz uralmánál is ott volt az a megállapítás a 2. fejezetben, hogy „az egész földön uralkodik” (2,39). J. Doukhan megjegyzi, hogy ez esetben a „hatalom” szó a 3. birodalom szellemi hatalmára is utalhat: „Görögországgal a mindaddig földrajzi síkra korlátozódó hatalom kiterjed a kulturális síkra is. A görög gondolkodás mindenhová beszűrődik... és rajta hagyja határozott jellegét a nyugati civilizáción.” (I. m., 128. o.) Az állat négy feje kétségtelenül a birodalom négy részre osztására utal Nagy Sándor halála után. Próbáljuk meghatározni, hogy milyen szempont szerint jelöli meg a jövendölés a bemutatott hatalmak egy-egy sajátosságát!
4
Milyen különlegességeivel tűnt ki a negyedik vadállat a többi közül?
Dán 7,7–8/a, 19–20/a, 23–24/a „Ezek után láttam éjszakai látásokban, és ímé, negyedik állat, rettenetes, iszonyú és rendkívül erős, nagy vasfogai voltak, falt, zúzott, a maradékot lábaival összetaposta. Ez különbözött mindazoktól az állatoktól, amelyek előtte voltak, és tíz szarva volt néki. Mialatt a szarvakat szemléltem, ímé, másik kicsiny szarv növekedett ki azok között... Akkor bizonyosat kívántam tudni a negyedik állat felől, amely különbözött mindamazoktól, rendkívül rettenetes volt, vasfogai, érckörmei voltak, falt, zúzott, és a maradékot lábaival öszszetaposta. A tíz szarv felől is, amelyek a fején voltak, és afelől, amely utóbb növekedett... ...Így szólt: A negyedik állat negyedik ország lesz e földön, amely különbözni fog3 minden országtól. Megeszi az egész földet, eltapossa és szétzúzza. A tíz szarv pedig ez: ebből az országból tíz király támad, és más támad utánuk, amely különbözni fog4 az előbbiektől.”
3 Pontosított fordítás szerint. 4 Pontosított fordítás szerint.



90
................................................................................................................................................................
................................................................................................................................................................
................................................................................................................................................................
A „vasfogak” utalnak arra, hogy a 4. állat megfelel a nagy emberszobor „vas lábszárainak”. E negyedik állat jellemzésénél kulcsszó az, hogy „különbözik” a többiektől. A 7. versben találkozunk először ezzel a megállapítással, majd a 19. és a 23. versben ismét, s a 24. versben a negyedik állat tíz szarva között felnövekvő kis szarvval kapcsolatban is. Éppen ezért ezt a negyedik állatot nem is hasonlítja semmilyen állathoz, csak azt mondja, hogy „iszonyú és rendkívül erős volt” (7. vers). „Annyira különleges hatalmat képviselt, hogy szimbolizálására megközelítőleg sem volt alkalmas semmilyen élőlény.” (Uriah
Smith: Daniel and the Revelation, Southern Publishing Association, 1897, 110. o.)
Annyira feltűnő, hogy mind a negyedik vadállattal, mind a belőle kinövő kis szarvval kapcsolatban négyszer is hangsúlyozza a jövendölés, hogy „különbözik” a többitől, hogy fel kell tennünk a kérdést: Miben lehet megragadni ennek a különbségnek a lényegét? A megkülönböztető sajátosságok gyökere bizonyára abban a tényben rejlik, amit így állapít meg ugyanerre a hatalomra vonatkozóan az egyik kijelentés Jelenések könyvében: „Sátán adja néki az ő királyi székét és nagy hatalmat.” (13,2) Ugyanezen a helyen arra is utal a jelképes ábrázolás, hogy e hatalom megnyilatkozásai által Sátán összesítve érvényesíti minden korábbi tapasztalatát és taktikáját. Herder, a német filozófus ezt a megállapítást tette Rómával kapcsolatban: „Az emberiséget gyűlölő démon alapította Rómát, hogy a földieknek megmutassa emberfö
lötti dicsőségének nyomait.” (Idézi: Wolf Schneider: Városok Urtól Utópiáig,
Budapest, 1973, 130. o.) Úgy tűnik, hogy igazi antikrisztusi hatalomról van szó, azaz olyan hatalomról, amelyben megtestesül Sátán ellenségeskedése Krisztus és népe iránt, mind a hitetés, mind pedig a fizikai üldözés formájában. A negyedik birodalom – amelyet a pogány és a belőle kinövő pápai Rómával azonosíthatunk – konkrétan a következőkben különbözött az előző birodalmaktól: – Területe annyira kiterjedt, hogy messze meghaladta elődeiét. – Fennállása sokkal tovább tartott, mint bármelyik előbbi biroda



91
lomé. (Mintegy fél évezredig állt fenn a teljes birodalom, a birodalom keleti része pedig még további ezer évig, a pápai Róma lelki és politikai hatalma pedig egészen Krisztus megjelenéséig érvényesül, rövid megszakítással.) – A birodalom bámulatosan szilárd szervezettséget valósított meg úthálózata, jogrendszere, jól kiépített kormányzási apparátusa révén még a birodalom legszélső részein is. A római egyházra is érvényes ugyanez. – Katonai ereje fantasztikus volt, mindenütt hadseregeket tudott állomásoztatni, hódítási ambíciói idő múltával sem csökkentek, ellentétben az előző birodalmakkal. A világhatalmi ambíció, a befolyás állandó növelése, kiterjesztése újabb és újabb területekre, a pápaságra is jellemző. – Az abszolút hatalom eszméje és megvalósítása e hatalom legjellemzőbb vonása. A legfőbb világi és a legfőbb vallási hatalom egy személyben – a római császár, illetve a pápa személyében – egyesül. Oly roppant hatalom ez, hogy emberileg, pszichikailag érthető, illetve kézenfekvő, hogy kialakult a császárok istenítése, a császárkultusz, illetve a pápa tévedhetetlen „Isten-helyettessé” nyilvánítása.
A jelzők, hogy ez a hatalom „rettenetes, iszonyú és rendkívül erős”, illetve az a megállapítás, hogy „megeszi az egész földet”, a negyedik birodalom ellenállhatatlan hatalmát érzékeltetik. Gyakorlatilag senki és semmi nem tudott tartósan ellenállni neki. Az a jellemzés, hogy „zúzott és a maradékot lábaival összetaposta”, a római hatalom kegyetlenségére és kérlelhetetlenségére utal. A magyarázat még hozzáfűzi: „az egész földet eltapossa és szétzúzza” (23. vers). A prófécia pontos beteljesedését már korán felismerték a keresztény magyarázók. Bizonyosságul szolgálnak erre Hyppolitus (i. sz. 3. sz.) következő sorai: „Beszélj hát velem, ó áldott Dániel, adjál nékem teljes bizonyosságot, könyörgök neked. Te prófétáltál a babiloni oroszlánról, hadifogoly is voltál ott. Feltártad a jövendőt a medvét illetően, mert te még a világon voltál és láttad azokat a dolgokat, amelyeknek meg kell történniük. Azután beszélsz nékem a párducról. És honnan tudtad te ezt, hiszen te akkor már nyugalomra tértél? Ki volt az, aki téged arra taní



92
tott, hogy meghirdessed ezeket a dolgokat, ha nem Ő, aki téged a te anyád méhében formált? Azt mondtad, hogy ez az Isten, és valóban szólottál, nem hamisan mondottad... Ezután beszélsz nékem a félelmetes és rettentő vadállatról, amelynek nagy vasfogai voltak, falt és zúzott, a maradékot lábaival összetaposta. A vas máris uralkodik, s mindent leigáz és mindent darabokra tör, szolgaságba hajtja az összes vonakodókat. Máris látjuk ezeket a dolgokat mi magunk is. Dicsőítjük hát most Istent, aki megtanított bennünket teáltalad.” (Értekezés Krisz
tusról és az antikrisztusról c. művéből, idézi L. R. Froom: The Prophetic Faith of our Fathers, Washington, I. köt., 273–274. o.)
5
Mit jelképez a tíz szarv, és a közöttük kinövő kis szarv?
Dán 7,7/b, 8/a, 20/b, 24 „Tíz szarva volt néki. Mialatt a szarvakat szemléltem, ímé, másik kicsiny szarv növekedett ki azok között... Ennek a szarvnak szemei voltak és nagyokat szóló szája, termete is nagyobb a társaiénál... A tíz szarv pedig ez: Ebből az országból tíz király támad, és más támad utánuk. Ez különbözni fog az előbbiektől, és három királyt fog megalázni.”
................................................................................................................................................................
................................................................................................................................................................
Egyértelmű, hogy a Római Birodalom utódállamaira utal a jövendölés, amelyek a népvándorlási hullámok nyomán, a Nyugatrómai Birodalom bukása (i. sz. 476) után alakultak ki a birodalom nyugati területein. A prófétikus ábrázolás mintegy helyesbíti a világi történetírás megállapítását a Nyugatrómai Birodalom megszűnéséről. A prófécia szerint a birodalom tovább élt a tíz szarvban, majd különösképpen a kis szarvban, amelyek a negyedik birodalmat jelképező állat fejéből nőttek ki. (Ezt a prófétikus szemléletet vö. a 2. fejezetnek azzal az ábrázolásával, hogy a tíz lábujj részint vasból volt. Tehát a római vas, valamint az egyesülési és hatalmi törekvések a részekre bomlás után is fennmaradtak.) Számos múltbeli próféciamagyarázó konkrétan azonosította a tíz szarvat a Római Birodalom helyén létesült új barbár királyságokkal, amelyek sorra felvették a kereszténységet, s így a római egyház mind



93
inkább hatalma alá tudta vonni őket, illetve fenn tudta tartani bennük a „vas örökségét”. A nagy természettudós, Isaac Newton (1642–1727), aki kiváló próféciamagyarázó is volt, pl. így sorolta fel őket: hunok, ravennai királyság, vizigótok, frankok, vandálok, szvevek, burgundok, alánok, britek, lombardok. A XIX. századi h. n. adventista próféciamagyarázó, Uriah Smith pedig így nevezte meg őket: hunok, osztrogótok, vizigótok, frankok, vandálok, szvevek, burgundok, herulok, angolszászok, lombardok. Bizonyos azonban – amint ezt korábban is megállapítottuk –, hogy a tíz globális számként szerepel itt, amelyet az emberszobornál meghatároz a tíz lábujj jelképének alkalmazása, amire ez az újabb jelkép visszautal. Emlékezzünk arra, hogy a 2. fejezetben olvasható kijelentés (44. vers) szerint ezek az utódállamok egészen a vég idejéig fennmaradnak. Eközben nevük, területük, sőt számuk is változik, amint erre szintén utaltunk már. Az Európai Gazdasági Közösség, az ún. Közös Piac tíz országot foglalt magában jó ideig, és abban az időben többen vele azonosították a tíz királyt. Mára azonban az Európai Unió kibővülésének vagyunk tanúi és részesei. Ismét azt hangsúlyozzuk tehát, hogy szükségtelen a tíz szarv egyenkénti azonosítása. Az 1973-as kiadású, új fordítású katolikus Biblia magyarázó megjegyzéseiben ezt olvashatjuk a kis szarv értelmezéséről: „A kis szarv IV. Antiokhosz Epifánész, a zsidóüldöző király. A merész dolgokat beszélő száj e király beszédkészségére és gőgös beszédeire utal (11,36; 1Mak 1,25)... IV. Antiokhosz Epifánész irtó hadjáratot indít Isten népe ellen. Meg akarja szüntetni a mózesi törvényt, és az abban előírt ünnepeket (1Mak 1,43–52). Az üldözés három és fél esztendeig tartott, a jeruzsálemi templom megtisztításáig.” (1051. o.) Ez a magyarázat tipikus. Régi az eredete, Porphyrius, neoplatonista pogány filozófustól (233–kb. 304) származik, aki ezzel az értelmezéssel akarta támadni a keresztény gondolkodást, melyben akkor még fontos szerepe volt a bibliai próféciák bizonyságtevésének. Különös és elgondolkoztató tény, hogy a kereszténység ellen küzdő, pogány filozófus eszméjét átvette a római katolikus egyház és a mai protestantizmus is. Az ugyancsak 1973-ban kiadott református Jubileumi kommentárban pl. ezt olvashatjuk a kis szarvról: „Míg a tíz szarv értelmezésénél feltételezésekre vagyunk utalva, addig a később növe



94
kedett szarv tekintetében megegyeznek a kutatók. IV. Antiokhosz Epifánészről (175–163) van szó. Ő volt az, aki a kultuszi terminusokat és a zsidók törvényét, a Tórát megváltoztatta (1Mak 1,41 k.).”
(785. o.)
Az eredetileg pogány és támadó szándékkal kifundált értelmezés tökéletesen győzedelmeskedett a kereszténység köreiben. A „kis szarv” IV. Antiokhosz Epifánésszel való azonosítása egészen általánossá, csaknem kizárólagossá lett, feledtetve a prófécia valódi jelentését. A kis szarv keletkezésére vonatkozó bibliai igék azonban kizárják ezt a népszerű magyarázatot, a következő okokból: – A negyedik vadállat kétségtelenül a Római Birodalmat jelképezi. (Teljesen önkényes az a megoldás, melyet a IV. Antiokhosz Epifánészre való alkalmazás érdekében sokan követnek, ti. hogy a medve a méd, a párduc a perzsa, a negyedik állat pedig a Nagy Sándor által alapított hellén birodalmat jelenti.5) – A kis szarv a negyedik állat fején nőtt ki, mégpedig a tíz szarv között. Tehát a negyedik birodalom részekre bomlása (476), a tíz királyság kialakulása után (középkor eleje) kellett felnövekednie, amint a prófétikus jelképhez fűzött, kinyilatkoztatott magyarázat is mondja. Éppen ezért „a kis szarv” semmiképpen sem azonosítható az i. e. 2. századbeli szeleukida uralkodóval, IV. Antiokhosz Epifánésszel. – IV. Antiokhosz Epifánész uralmára egyáltalán nem volt jellemző a jelentéktelenségből való lassú, szinte észrevétlen és tüneményes felnövekedés, ami a kis szarv hangsúlyozott jellemzője. – A három szarv kiszakítása, illetve a három király megalázása a szarv növekedése közben szintén csak igen-igen erőltetetten, illetve a valóságban sehogyan sem alkalmazható IV. Antiokhosz Epifánészre. – A kis szarv többi jellemvonása, amelyek már nem a keletkezésével, hanem a sajátosságaival és tevékenységével kapcsolatosak, szintén nem illenek mind rá az i. e. 2. századi szír uralkodóra. Különösen érződik az azonosítás fals volta, amikor a kis szarvnak a „magasságos
5 Jellemző, hogy a református Jubileumi kommentárban – amely szintén ezt az értelmezést követi – a következő megjegyzés olvasható a medvével kapcsolatban: „Problematikus annak a megfejtése, mit jelent, hogy csak az egyik oldalára van állítva. Talán azt, hogy nincs kihasználva a kapacitása száz százalékig?”



95
egek szentjei” ellen folytatott üldözését az i. e. 2. századi palesztinai zsidóság ellen foganatosított hellenizálási kényszerre, illetve a zsidó vallás betiltatására alkalmazzák. Határozottan érzékelteti a szöveg, hogy „a szentek” vagy „a magasságos egek szentjei” valamilyen megkülönböztetett, igaz, hívő nép, akik éppen Isten országával való teljes azonosulásuk révén hívják ki maguk ellen a földi hatalmak mögötti nagy ellenség, Sátán haragját. A próféciában említett „szent népet” nem lehet az ún. makkabeusi háborúk idején IV. Antiokhosz Epifánész hellenizálási törekvései ellen ugyancsak emberi eszközökkel harcoló zsidósággal azonosítani. A kis szarv – mindenekelőtt a keletkezésére vonatkozóan megadott prófétikus adatok alapján – csakis a római pápai hatalommal azonosítható. Erre mutatnak rá a legkorábbi, nevezetes azonosítások is: „Az az ember, aki a szolgák szolgája, uraknak ura akar lenni, éppúgy, mintha ő volna az Isten. Nagy dolgokat szól, mintha ő lenne az igaz Isten... megváltoztatja a törvényeket, elrendeli az ő saját törvényeit... Megront, kizsákmányol... Amint a Szentírásban írva van: »aki olvassa, értse meg«, »az istentelenek közül senki sem érti, de az értelmesek értik«. Tíz király létezik egy időben a földön, akik felosztották maguk között a föld kerekségét, az előző Római Birodalmat... és egy kis szarv sarjadt fel ezek közül... amely elviselhetetlen uralkodással gyötri a keresztény népeket és Istennek szentjeit, összevegyíti az isteni és az emberi dolgokat, elindítja útjára a legkárhozatosabb és legmegvetendőbb dogokat. Mi volna világosabb, mint ez a prófécia? Mindazok a jelek és csodák, amelyekre a mi isteni Megváltónk előre rámutatott a mi számunkra, már régóta teljesedésbe mentek.” (Salzburgi Eberhard
érsek beszédéből, amelyet az 1241-es regensburgi zsinaton mondott – ez az első nyom az irodalomban a kis szarv következetes azonosítására a pápai hatalommal, világos megértés alapján. A Bajor Évkönyvek őrizték meg ezt a fontos bizonyságtételt. Idézi: L. E. Froom: The Prophetic Faith of our Fathers, I. köt., Review and Herald, Washington, 800–801. o.)
„Én arra a benső meggyőződésre jutottam, hogy a kis szarv a pápa uralmát jelentette... mivel a pápaság kezdetekor kicsiny és törpe volt, nem pedig hatalmas, ezért hívták azt kis szarvnak. És mivel annak
keletkezése Rómában volt...” (Izsák ben Juda Abravanel, neves középkori



96
zsidó próféciamagyarázó értelmezése 1496-ból, A megváltás forrásai c. művében, idézi L. E. Froom: i. m., II. köt., 228. o.)
A három szarv kiszakítása maga előtt két vonatkozásban is beteljesedett a pápai hatalom történelmi kialakulásakor: a) Három ariánus (Róma fennhatóságát el nem fogadó, ariánus keresztény irányzathoz csatlakozó) barbár hatalom megtörése nyitott utat ahhoz, hogy a pápaság kiterjessze uralmát az egykori Nyugatrómai Birodalom területén létesült királyságokra. Ez a három ariánus barbár királyság – melyek ellenségüknek tekintették a pápaságot, és olykor létében fenyegették – a herulok, a vandálok és a keleti gótok voltak. A továbbra is fennálló Keletrómai Birodalom verte le ezeket katonai hatalmával, Rómát és püspökét védelmezve ezáltal. E három ellenség közül az utolsótól, a keleti gótoktól (vagy osztrogótoktól) 538 márciusában szabadult meg a pápai hatalom, amikor Belizár, Justinianus keletrómai császár híres hadvezére felszabadította Rómát ostromuk alól. Ettől az időponttól számítjuk a pápaság középkori hatalmának idejét a prófétikus időmeghatározás alapján (lásd 7,25 részletes magyarázatánál a következő tanulmányban). b) Beteljesedett ez a jövendölés a 8. században is, amikor a pápaság addig meglévő vallási, lelki hatalma mellé világi hatalmat is szerzett a frank királyság területi adományozása által, ami a pápai állam alapjává lett. A 8. század pápái szó szerint három király megalázása árán szerezték meg ezt a területet. Ez a három király volt: a frank királyság utolsó törvényes Meroving uralkodója, III. Childeric (754), valamint Aistulf (756) és Didier (774) lombard királyok. (Lásd erre vonatkozóan a fejezet végén található függeléket.) Pál apostol jól ismerte és értette ezt a jövendölést. Nem volt kétséges számára, hogy a negyedik vadállat a Római Birodalommal azonos. Ezért írta a thesszalonikai gyülekezethez írt második levelében, hogy az antikrisztusi hatalom (a kis szarv) uralma ki kell hogy alakuljon Jézus visszatérése előtt, de valami „visszatartja” még (2Thess 2,6–7). Az apostol tudta ugyanis, hogy csak a Római Birodalom darabokra szakadása nyomán várható a megjövendölt antikrisztusi hatalom fölemelkedése. Az apostol korában pedig még erős, rendíthetetlennek látszó hatalom volt a Római Birodalom.



97
6
Mire utal a próféciában az „adaték” szó, amely a hatodik versben jelenik meg először, de többször ismétlődik, és olyannyira jellemző erre a vázlatpróféciára? Figyeljük meg, hol fordul elő még ez a kifejezés a fejezetben, jelöljük meg a Biblia-verseket:
................................................................................................................................................................
................................................................................................................................................................
Az „adaték” kifejezés Dán 7. fejezetében szereplő előfordulásaival vessük össze az alábbi igéket: Luk 22,32; Jób 1,12; 2,6. Ennek alapján próbáljuk meghatározni e fogalom jelentését:
................................................................................................................................................................
................................................................................................................................................................
Milyen összefüggésben van ez a jellegzetes szó, illetve fogalom Dániel könyve következő kijelentéseivel: Dán 2,20–21; 4,14. 32.
................................................................................................................................................................
................................................................................................................................................................
„A cselekvés színterére lépő minden nemzetnek megengedték, hogy elfoglalja helyét a földön, hogy nyilvánvalóvá legyen, betölti-e a Vigyázó és a Szent szándékát... Mindegyik kapott próbaidőt, de mindegyik elbukott, dicsősége elhervadt, hatalma megszűnt, és helyét más foglalta el. A nemzetek elvetették Isten elveit, s ezzel saját vesztükbe rohantak, de még így is mindig megmutatkozott, hogy végső soron Isten szándéka valósult meg minden tettükön keresztül.” „Az a titokzatos gondviselés, amely megengedi, hogy az igazak szenvedjenek a gonoszok kezétől, sok gyenge hitű embert elbizonytalanít. Egyeseknek még az Istenbe vetett bizalmuk is megrendül, mert Isten eltűri, hogy a legbecstelenebb embereknek jól menjen a dolguk, míg a legjobbak és legerkölcsösebbek a gonoszok kegyetlenségétől szenvednek és gyötrődnek. Miként tűrhet el Isten, aki igazságos és irgalmas, és akinek



98
a hatalma végtelen, ilyen igazságtalanságot és sanyargatást? – kérdezik. Azonban ez a kérdés nem ránk tartozik. Isten elég bizonyítékát adta szeretetének. Nem szabad kételkednünk jóságában csak azért, mert nem értjük intézkedéseit. A Megváltó, előre látva, hogy a próba és sötétség óráiban milyen kételyek nehezednek majd a tanítványok lelkére, ezt mondta nekik: »Emlékezzetek meg ama beszédekről, melyeket én mondtam néktek. Nem nagyobb a szolga az ő uránál. Ha engem üldöztek, titeket is üldöznek majd.« (Ján 15,20) Jézus többet szenvedett értünk, mint amennyit bármelyik követője szenvedhet a gonosz emberek kegyetlensége miatt. Akiknek kínzást és mártírhalált kell szenvedniük, azok csupán Isten Fiának nyomdokaiba lépnek. »Nem késik el az ígérettel az Úr.« (1Pét 3,9) Isten nem felejti és nem hanyagolja el gyermekeit, csak hagyja, hogy a gonoszok kimutassák valódi jellemüket, nehogy azoknak, akik követni kívánják Isten akaratát, téves fogalmaik legyenek róluk. Az igazak még azért is kerülnek a szenvedések kohójába, hogy ők maguk is megtisztuljanak, példájukból mások is meglássák, milyen kézzelfogható valóság a hit és az istenfélelem, s következetességük kárhoztassa a gonoszt és a hitetlent. Isten hagyja, hogy a gonosz boldoguljon, s kimutassa Istennel szembeni gyűlöletét, hogy amikor gonoszságának mértéke betelik, és elpusztul, ebben a pusztulásban mindenki Isten igazságos és irgalmas voltát ismerje fel. Az isteni igazságszolgáltatás napja sietve közeleg. Mindazok, akik megszegték Isten törvényét, és sanyargatták népét, megkapják cselekedeteik méltó büntetését. Isten a hűséges gyermekei elleni minden kegyetlenséget és jogtalanságot úgy bünteti meg, mintha ezeket a szörnyűségeket Krisztus ellen követték volna el.” (Ellen G. White: Nevelés/Előtted az élet, Advent Kiadó, 1992, 176–177. o.; A nagy küzdelem/Korszakok nyomában, 43–44. o.)
Az e heti adomány a könyvevangélista munkát támogatja.



99
FÜGGELÉK
A három király megalázása
A következőkben Jean Flori egyháztörténész És három királyt fog megalázni c., a Recherches et Contacts folyóiratban 1969-ben megjelent tanulmánya olvasható, rövidített formában.
A pápaság nagyra törő programja az i. sz. 6–5. században már készen állt. Ismeretes Gelasius pápa 492–496-os nyilatkozata, amely megerősíti, hogy a pápai auctoritas (tekintély) magasabb rendű a királyi potestasnál (hatalomnál). Gelasius ennek szellemében írta Anastasius császárnak: „Két szervezet kormányozza a maga útjain ezt a világot, felséges császár: a főpapok megszentelt hatalma és a királyi hatalom. De a papi hatalom annyival többet nyom a latban, amennyivel az utolsó ítélet során a királyokról is számot kell adniuk az Úrnak.” (Gelasius
levele Anastasiushoz, Migne: Patristica Latina, LIX. kötet, 42. o.) Nagyra törő
program ez, amely a pápák és a királyok közötti kapcsolat eszmeiségét az egész középkor számára meghatározza. Elveik hangoztatása ellenére a pápák valóságos földi hatalma azonban (ebben az időben) igen-igen csekélyke. Theodorik (lombard király) odáig merészkedett, hogy I. János pápát bebörtönöztette és utódot nevezett ki helyette. Távol vagyunk még tehát a főpapi hatalom valóságos érvényesülésétől. A pápák politikai hatalma nem is fejlődhetett ki a lényegében a földbirtokra alapító időszakban, melyben egyetlen hatalom sem volt valóságos hatalom, ha nem rendelkezett földekkel. A pápaság helyzetét ebben az időszakban (a 8. században) így foglalhatjuk össze: biztosították vallási hatalmuk fensőbbségét a királyok felett, de nincs eszközük rá, hogy alkalmazni is tudják elméletüket. Inkább azon kell töprengeniük, hogyan védik meg magukat, legfő



100
képpen a lombardok ellen. Mivel nincs földbirtokuk, saját magukat sem képesek megvédeni, s igazi földi uralkodóként sem léphetnek fel. Védelmezőre lenne szükségük. Hagyományos védelmezőjük viszont éppen cserbenhagyta őket: a bizánci császár érdektelen ügyük iránt. Más megoldást kell találniuk. Nagy Gergely óta a pápai politika megértette, hogy gyakran feszélyező és gyámsággá torzuló hagyományos kapcsolatát a Keletrómai Birodalommal föl kell számolnia, és a Nyugat felé kell fordulnia. Íme, Nyugaton szeme előtt tűnik föl egy hatalom: a frankoké. A velük való szövetség annál is inkább kívánatos, mert hathatós védelmet biztosít, és segítségükkel lehetővé válna a földi hatalom létrehozása is, mely az elvben Itáliát uraló bizánci császár felségterületén most még lehetetlen. Így támadt a Szentszék és a frankok közötti szövetség zseniális ötlete. A pápaság történelmének legfontosabb fordulatát látjuk itt. Első ízben csoportosítja át politikáját Nyugatra. Ennek az új irányulásnak köszönheti, hogy a frankok erejére támaszkodva végbe tudta vinni nagyra törő terveit Nyugaton, és ettől kezdve minden számottevő kísérlettel fölhagyott Keleten. Most már itt vagyunk egy új világ születésénél: a középkori Nyugaténál. Melyik tehát az a három király, akiket a pápaság megalázott?
Az első megalázott király: III. Childerik (754)
Lehetnek-e vajon a frankok Róma püspökének oltalmazói? Aistulf lombard király trónra lépése fenyegetőzésekkel nyugtalanította a pápaságot. 751-ben Aistulf meghódította a ravennai exarchátust. Mi több, azt is tervbe vette, hogy megadóztatja Rómát! Vagy bele kellett tehát nyugodni a lombard fennhatóságba, vagy felhívást intézni a frank erőkhöz. Kis Pipin (a frank királyság udvarnagya) hevesen vágyott a királyságra. A realitások kiváló ismerőjeként (azonban) egyre kereste a törvényességnek azt a módját, amely által Franciának (Franciaország) vitathatatlan uralkodójává lehetne. Zakariás pápa 750-ben küldöttséget menesztett Pipinhez, hogy segítséget kérjen tőle. Pipin, igen ügyesen, sem igennel, sem nemmel nem felelt. Megelégedett azzal, hogy egy kérdést tegyen föl, ki az igazi király, az, akinek nincs hatalma, vagy az, akinek van? Zakariás pon



101
tosan tudta, mit akar ez a kérdés jelezni. Azt válaszolta (amint Karoling Eginhard krónikás a Vita Karoliban elbeszéli), hogy királynak sokkal inkább illő azt nevezni, akinek van hatalma, mint azt, akinek nincs. Ezzel azt akarta mondani, hogy a római püspök Pipint ismeri el mindenekfölött való frank uralkodónak, és támogatását ígéri, hogy Franciaország katolikusai is őt fogadják majd el törvényes uralkodójukul. A szövetség ezzel meg is volt pecsételve. A hatalomra törő frank udvarnagyot a pápaság fenntartás nélküli áldással illette. Ennek jegyében történtek sorra egymás után a következő fontos események: – 751-ben Bonifác, pápai legátus Pipint a frankok királyává szentelte. A szentelés szertartása itt még egészen új elem. A bírvágyó királynak csaknem papi presztízst kölcsönzött. Isten fölkentje lett, mint valami újdonsült Dávid. Ez a felfogás messzemenő történeti következményeket von majd maga után. – 754-ben maga a pápa (II. István) végezte el ezt a cselekményt. Ez alkalommal a főpásztori fölkenés már Pipinen és egész családján nyugodott. Azonkívül a pápa kiközösítette azokat, akik nem akarták volna elfogadni Pipin személyében az Isten választotta királyt. Pipin ekkor megalázta a törvényes meroving királyt. Lenyíratván haját, a hatalmától megfosztott III. Childerik meroving uralkodót a szentbernini apátságba száműzték, hogy ott szerzetesként fejezze be életét. A trón és az oltár szövetsége tehát meg volt pecsételve. S ez egy király megalázása árán történt.
A második megalázott király: a lombard Aistulf (755/756)
Aistulf egyre veszélyesebbé vált. Pipin éppen időben érkezett, mikor 755-ben „levándorolt” Itáliába, hogy móresre tanítsa. Nem sokkal később, 756-ban újra visszatért. Ez alkalommal a legyőzött Aistulfnak át kellett engednie földjeinek egy részét. Majd Pipin és a pápa közös egyetértéssel megalázta Aistulf királyt, elmozdítván helyéről. Didiert, egy másik lombard herceget tettek a helyébe, kit tanulékonyabbnak reméltek. A második király megalázásában is a pápaság játszotta a vezető szerepet: az ő fölkérésére jött el Pipin Itáliába. Beleegyezésével választották meg Didiert.



102
Pipin az Aistulftól elvett terület egy részét a pápának adta. Ez volt a pápai állam kezdeménye. A pápa megszerzett, vagy ahogy a római források állítják, „visszaszerzett” egy földcsíkot,6 mely az Adriai-tengert szegélyezte Velence déli csücskéből kiindulva, és Ravennát, Pentapoliszt, vagyis Riminit, Pasarót, Fanit, Sinigagliát és Arconát foglalta magában. Bolognát később csatolták hozzá. A frank király segítségével a pápa egyszerre valóságosan világi hatalom is lett. Ennek megszerzett fundamentuma, a föld kezében volt.
A harmadik megalázott király: a lombard Didier (774)
Pipin viszontszolgálata nem vezette egyből diadalra a pápai reményeket. Egyrészt Pipin nem tudta (vagy nem akarta) átadni a pápának mindazokat az itáliai földeket, melyekre sóvárgott volna. Másrészt a hűségesnek tartott Didier lombard király egyszerre fenyegetésekbe kezdett, mihelyt Pipin visszatért hazájába. Didier egyik saját emberét, Fülöp papot készült Szent Péter trónjára emelni. S ehhez még az a veszély is járult, hogy a lombardok és a frankok megvonják tőle segítségüket. Pipin lánya, Gizella, Didier egyik fiához ment feleségül, Károly pedig – a majdani Nagy Károly – 770-ben a lombard király egyik lányát vette feleségül. A magabiztos Didier egy különítmény katonával megszállta Szent Péter székhelyét, s könyörtelenül bánt III. István pápával. A pápa ennek következtében 772 januárjában meg is halt. I. Hadrián, az új és energikus pápa újfent felhívással fordult a frank királyhoz, aki nem volt más, mint Nagy Károly, Didier veje! Nagy Károly választ adott a felhívásra. Házastársi és politikai okokra egy
6 Ekkor keletkezett a pápai udvarban a constantinusi adománylevél, amelynek hamisítvány voltát már a 15. században leleplezték humanista tudósok, és ezt ma a római egyház is elismeri, noha létrejöttéért a felelősséget igyekszik a frank királyságra hárítani. Az ál-constantinusi adománylevél szerint már Constantinus császár Róma püspökének adta a császári jelvényeket az egész Nyugat felett, hálából azért, mert leprájából meggyógyította (ami természetesen csupán legenda). Ezt a dokumentumot a pápaság hitelesként kezelte és fogadtatta el a középkori uralkodókkal. Erre a hamisított okiratra alapozta azt az igényét, hogy övé a legfőbb hatalom az egész Nyugat felett mind világi, mind lelki vonatkozásban.



103
aránt hivatkozva 772-ben elbocsátotta feleségét, s Róma püspökének segítségére sietett. Három erélyes üzenetet követően, amelyben megparancsolta, hogy Didier juttassa vissza a pápának a Pipin által neki szerzett területeket, Károly fegyveresen lépett közbe. Két csapatra osztva seregét, körülfogta a lombardokat, és könyörtelenül végzett velük. Károly segítségével a pápa megalázta Didier királyt. Didiert és feleségét fogságba vetették, és ahelyett, hogy egy másik lombard herceggel kezdett volna sikertelen kísérletet, a frank király inkább saját maga számára tartotta meg a Didiertől zsákmányolt koronát. A pápa bőséggel megtalálta számítását: nemcsak örökre megszabadult a fenyegető lombard király veszedelmes közelségétől, hanem Károly tettében Pipin adományát is megerősítve látta.
(Fordította: Reisinger János)



104
VI. tanumány – 2004. november 6.
AZ ANTIKRISZTUSI HATALOM TEVÉKENYSÉGE
A MENNYEI ÍTÉLET,
ÉS AZ EMBERFIA HATALOMÁTVÉTELE
A 7. fejezet második része
1
Hogyan jellemzi az Ige a kis szarv sajátosságait és tevékenységét?
Dán 7,8/b, 20/b–21. 25/a „Ímé, emberszemekhez hasonló szemek voltak ebben a szarvban, és nagyokat szóló száj... Termete is nagyobb volt a társaiénál... Láttam, hogy ez a szarv hadakozott a szentek ellen, és legyőzte őket... Kijelentéseket tesz1 a Felséges ellen, és a magasságos egek szentjeit megrontja. Véli, hogy megváltoztatja az időket és törvényt.”
................................................................................................................................................................
................................................................................................................................................................
................................................................................................................................................................
Az előző tanulmánynál láttuk: a kis szarv keletkezésének körülményeit olyan pontosan meghatározza a prófécia, hogy az azonosítás egyértelművé és kizárólagossá válik: kétségtelenül a római pápaságot
1 Pontosított fordításban.



105
jelképezi a „kis szarv”.2 A jellemtulajdonságok áttekintése megerősíti ezt az azonosítást:
1. „Emberszemekhez hasonló szemek voltak a szarvban.” Ehhez kapcsolódik a magyarázat megjegyzése, hogy a kis szarv „különbözni fog az összes többi királyságtól”. Elképzelhetjük, hogyan hathatott Dánielre, amint szemlélte látomásában a negyedik vadállat fején a kis szarv növekedését a többi tíz között, és egyszerre csak értelmes tekintet, emberi szemek néztek vissza rá a kis szarvból. Döbbenetesen különbözött ezáltal a többektől. Nem lehet elgondolni kifejezőbb ábrázolást annak érzékeltetésére, hogy a pápai hatalom a maga szellemi hatalmával tűnt ki a körülötte létesült barbár királyságok közül, és lelki-szellemi uralmat szerzett fölöttük.
2. „Termete is nagyobb volt a társaiénál.” A pápai hatalom területe nem volt különösen nagy, sohasem haladta meg a mai Olaszország területét. A pápák egyházfői, lelki hatalma azonban kiterjedt az összes többi királyságra is. Ezenfelül a középkorban a pápák úgy értelmezték hatalmukat, hogy az egész egykori Nyugatrómai Birodalom területe az ő jogos tulajdonuk a világi hatalom vonatkozásában is. A többi királyok a hűbéreseik, akik tőlük mint „Krisztus földi helytartójától” kapják hatalmukat. A nevezetes hamisítvánnyal, az ál-constantinusi adománylevéllel támasztották alá ezt az igényüket. Gyakorlatilag is megtették a középkori pápák, hogy kihirdették a hatalom-visszavonást egy-egy uralkodóra vonatkozóan, aki összeütközésbe került az akaratukkal.
3. „Nagyokat szóló szája” volt a kis szarvnak, „nagyzó beszédek” (11. vers) jellemezték. A magyarázat így világítja meg a „nagyokat szólás” mibenlétét: „Sokat szól a Felséges ellen.”
Fontos megjegyezni, hogy az „ellen” szócska „mellett”-nek is for
2 Mint láttuk, a legtöbb mai katolikus és protestáns teológus IV. Antiokhosz Epifánész szeleukida hellén uralkodóval azonosítja a kis szarvat. Ez azonban nem felel meg annak, amit a prófécia mond, hogy a negyedik állat fején, a tíz szarv között nő ki a kis szarv. Luther Márton leginkább a pápasággal azonosította a kis szarvat, de olykor hajlott arra is, hogy az iszlám hatalommal azonosítsa, amely az ő korában ugyancsak a kereszténység fenyegető veszedelme volt. Más kortársainál is találkozunk ezzel az azonosítással. Azonban a keletkezés körülményeinek az iszlám sem felel meg.



106
dítható.3 Az eredeti szó tehát kifejezi azt is, hogy a kis szarv azon a módon szól a Felséges ellen, hogy a nevében beszél, mintha ő volna az Isten. Olyan alkalmas szóval, meghatározással találkozunk tehát itt, amely tökéletesen jellemzi a „nagyzó beszédek” jellegét. Egybecseng ezzel az igével 2Thess 2,4 kijelentése és a János apostol I. levelében alkalmazott „antikrisztus” kifejezés. (Az „anti” görög elöljárószó jelentése: „helyett és ellen”. Tehát az antikrisztus olyan ellensége Krisztusnak, aki azáltal lesz ellenségévé, hogy a helyére lép.)
A pápai hatalom Isten „mellett és ellen” szóló „nagyzó beszédei” a római pápaság következő kijelentéseire és igényeire vonatkoztathatók: a) A római egyház a maga földi történelmi valóságában azonos Isten országával, illetve Krisztussal magával. Mint ilyen, tökéletes és tévedhetetlen. (Vö. Mát 13,28–49; 22,1–14.)
A római egyház hivatalos tanítása: „A hívők összessége nem tévedhet meg hitében. Ezt a kiváltságos tulajdonságát akkor nyilvánítja ki, az egész népben meglévő természetfölötti hitérzék birtokában, amikor – kezdve a püspököktől a legjelentéktelenebb világi hívekig – kifejezi általános egyetértését a hit és erkölcs dolgaiban. Így Isten népe azzal a hitérzékkel, amelyet az Igazság Lelke hoz létre és tart ébren benne, a szent Tanítóhivatal vezetése alatt... hiánytalanul birtokolja a hitet, amely egyszer s mindenkorra szóló öröksége a szenteknek... Az egyetlen közvetítő, Krisztus, látható szervezettségben alapította meg és tartja fenn szüntelenül szent Egyházát... Az Egyház egyszerre hierarchikus szervekkel ellátott társaság és Krisztus misztikus teste... Ezek a dimenziók együtt alkotnak, emberi és isteni elemekből álló, egyetlen összetett valóságot... Krisztus és az Egyház tehát a »teljes Krisztus« (Christus totus). Az egyház egy Krisztussal... Ez az Egyház ebben a világban mint alkotmányos és rendezett társaság, a katolikus Egyházban áll fenn... vagyis a Péter utóda meg a vele közösségben élő püspökök által kormányzott Egy
házban...” (A katolikus egyház katekizmusa, Szent István Társulat, Budapest, 35., 166., 171., 175. o.)
3 A cad arám prepozícióról van szó (Dániel könyve 2,4-től a 7. fejezet végéig arám nyelvű).



107
b) A pápák Krisztus helytartói. (Vö. Jézus ígéreteivel: Krisztus vele marad egyházával a világ végezetéig – Mát 28,20 – a Szentlélek által, akit Ő egyedül rendelt helyetteséül – Ján 14,16–17.) Az egyház hivatalos tanítása: „A pápa, Róma püspöke és Szent Péter utóda »örök és látható őselve és alapja az egységnek mind a püspökök, mind a hívők sokaságában«. „A római pápának ugyanis tisztsége folytán – ő Krisztus helyettese és az egész Egyház Pásztora – teljes, legfelsőbb és egyetemes hatalma van az Egyházon, és ezt mindig is szabadon gyakorolhatja »A kollégiumnak, vagyis a püspökök testületének csupán akkor van meg a maga sajátos tekintélye, ha hozzáértik a római pápát, a főt.« Mint olyan, ez a kollégium is »hordozója az egész egyházra kiterjedő legfőbb és teljes hatalomnak, de ezt a hatalmat csak a római püspök beleegyezésével gyakorolhatja«. »Sohasem lehetséges olyan egyetemes zsinat, amelyet Péter utóda nem erősít meg, vagy legalább el nem
fogad.«” (Uo., 188. o.)
c) A pápák – mint Krisztus helytartói, helyettesei – tévedhetetlenek, ennek megfelelő tekintély és tisztelet illeti meg őket. A római császárkultusz, a római császárok istenítésének hagyománya folytatódik itt. Az 1512-es lateráni zsinaton hangzott el a pápára vonatkozóan: „Te vagy egy másik Isten a földön!” A pápai csalatkozhatatlanságot az 1870-ben tartott I. vatikáni zsinaton tették egyházi dogmává. (Vö. Róm 3,10; Mát 23,8–10 stb.) A pápai tekintély Péter apostolra való visszavezetése nem állja meg a helyét, sem bibliailag, sem egyháztörténelmileg. De ha úgy vesszük, hogy Péter szolgálata – Krisztus által rendelt apostolsága és „oszlop” szerepe révén – valóban az Isten által rendelt egyházvezetői szolgálat képét nyújtja, akkor is azt mondhatjuk, hogy Péter egyáltalán nem volt tévedhetetlen, még apostolként sem, a Krisztus mennybemenetele utáni időben sem. Különösképpen tanúskodik erről a Gal 2,9–14-ben feljegyzett eset. Vö. azzal is, hogy az imádatot még Isten angyalai is elutasítják maguktól: Jel 19,10; 22,8–9. (Vö. még Jézus szavával: Mát 19,17.) Az egyház hivatalos tanítása: „Krisztus, hogy megőrizze az Egyházat az apostolok által átadott hit tisztaságában... meg akarta adni Egyházának a saját tévedhetetlenségében való részesedést. A »természetfölötti hitérzék« révén Isten népe »elveszíthetetlenül birtokolja a hitet«



108
az Egyház élő Tanítóhivatalának vezetésével... Krisztus a pásztorokat ellátta a tévedhetetlenség karizmájával hit és erkölcs dolgában... Ez a csalatkozhatatlanság megvan a római pápában, a püspöki kollégium fejében tisztsége folytán, valahányszor végérvényesen meghatároz és kihirdet egy hittani vagy erkölcstani igazságot, mint az összes keresztények legfőbb pásztora és tanítója, aki megerősíti testvéreit a hitben. (...) Az Egyháznak ígért csalatkozhatatlanság megvan a püspökök testületében is, amikor Péter utódával együtt gyakorolja legfőbb tanítói tisztét, főleg egy egyetemes zsinaton. Amikor a legfőbb Tanítóhivatal által az Egyház előterjeszt valamit – hogy higgyük Isten kinyilatkoztatásaként és mint Krisztus tanítását – »hívő engedelmességgel kell ragaszkodni döntéseihez«.” (Uo., 189. o.)
d) „Az egyházon kívül nincs üdvösség.” (Vö. Csel 4,12; Ján 4,21, 23–24, vö. Ján 10,16.) Modernizált, árnyalt átértelmezésekben a mai napig is változatlanul vallja a római pápaság a középkori Unam Sanctam enciklikának ezt a tételét.
Az egyház hivatalos tanítása: „Hogyan kell érteni ezt az egyházatyák által gyakran ismételt állítást? Pozitív módon megfogalmazva azt jelenti, hogy minden üdvösség a Főtől, Krisztustól jön, az Egyház által, ami az ő Teste: A Szentírás és a hagyomány alapján azt tanítja a zsinat, hogy ez a földön vándorló Egyház szükséges az üdvösségre. Mert egyedül Krisztus a közvetítő és az üdvösség útja, ő pedig számunkra jelenvalóvá az ő testében lesz, ami az Egyház... Nem üdvözülhetnek tehát azok, akik nem akarnak belépni az Egyházba, vagy nem akarnak megmaradni benne, noha jól tudják, hogy Isten, Jézus Krisztus által, az üdvösség szükséges intézményének alapította meg a katolikus Egyházat.” (Uo., 181. o.)
e) „Az egyházi hagyomány a Szentírással egymértékű kinyilatkoztatást jelent.” (A szent hagyományon az egyházatyák tanításai, a zsinati határozatok, a pápai megnyilatkozások és az egyház közös hite értendő.) (Vö. Mát 5,19; 5Móz 4,2; Jel 22,18–19; Mát 15:9; Luk 8:21.) Az egyház hivatalos tanítása: „A szenthagyomány és a Szentírás tehát szorosan összefonódik és átjárja egymást... Ennek következtében nem csak a Szentírásból meríti az egyház az összes kinyilatkoztatott dolgokra vonatkozó bizonyosságát. Mindkettőt egyforma áhítattal és



109
megbecsüléssel kell tehát elfogadni és tisztelni... Kizárólag az egyház eleven tanítóhivatalára van bízva az a feladat, hogy hitelesen magyarázza Isten írott vagy áthagyományozott Igéjét. Tekintélyét Jézus Krisztus nevében gyakorolja... Világos tehát, hogy Isten bölcs rendelkezése szerint annyira összetartozik és egymásra van utalva a szenthagyomány, a Szentírás és az egyházi tanítóhivatal, hogy egyikük sem lehet meg a másik kettő nélkül.” (A Dei Verbum konstitúció részlete, idézi: A II. vatikáni zsinat dokumentumai, Budapest, 1975, 148. o.) „A Szentírás Isten szava, mert az isteni Lélek sugalmazására foglalták írásba. A Szenthagyomány viszont Isten szavát, amelyet Krisztus Urunk és a Szentlélek bízott az apostolokra, sértetlenül származtatja át ezek utódaira, hogy az igehirdetésükkel, az igazság Lelkének fényénél, hűségesen őrizzék, kifejtsék és terjesszék.” (A katolikus Egyház kátéja, 33. o.) f) „A pápa és a felszentelt papság bűnbocsátó hatalommal rendelkezik.” (Vö. Márk 1,7 stb.) Az egyház hivatalos tanítása: „Az Úr azt akarja, hogy tanítványainak mérhetetlen hatalma legyen: azt akarja, hogy szegény szolgái végbevigyék az ő nevében mindazt, amit ő tett, amikor a földön volt. A papok olyan hatalmat kaptak, amit Isten sem az angyaloknak, sem a főangyaloknak nem adott. Isten ott fönn szentesíti mindazt, amit a papok tesznek itt lenn. Ha az Egyházban nem lenne a bűnök bocsánata, semmiféle remény sem létezne, sem örök életnek, sem örök szabadulásnak a reménysége. Adjunk hálát Istennek, aki Egyházának ilyen ajándékot adott... Krisztus akaratából az Egyháznak hatalma van a megkereszteltek bűneinek megbocsátására, és azt a püspökök és a papok által állandó jelleggel gyakorolja a bűnbocsánat szentségében.” (Uo., 206. o.)
g) A miseáldozatban az ostya és bor Krisztus valóságos testévé és vérévé változik át a felszentelt pap konszekráló igéinek hatására. Ez tulajdonképpen azt az állítást foglalja magában, hogy a teremtmény ember szava teremti a teremtő Krisztust. És ami még súlyosabb: Krisztus egyszeri, „kimondhatatlan” (2Kor 9,5) „és tökéletes” áldozatát úgy mutatja be, mint amelyet meg kellene és meg lehetne ismételni, továbbá azt is magában foglalja az átlényegülés eszméje, hogy a bűntől materiális úton meg lehet tisztulni. (Vö. Ján 6,63; Zsid 9,25–26 stb.) Az egyház hivatalos tanítása: „...Az Egyházban mindig élt az a meggyőződés, amit a szent zsinat újból kinyilvánít: a kenyér és a bor átvál



110
toztatása által a kenyér egész lényege Krisztus, a mi Urunk testének lényegévé változik, és a bor egész lényege az ő vérének lényegévé; és a katolikus Egyház ezt a változást helyesen és pontosan nevezte el transsubstantiatiónak, átlényegülésnek. Krisztus eucharisztikus jelenléte az átváltoztatás pillanatában kezdődik, és addig tart, amíg az eucharisztikus színek megmaradnak. Az egész Krisztus van jelen a színek mindegyikében, és az egész Krisztus van jelen azok minden egyes részében, oly módon, hogy a kenyértörés nem osztja meg Krisztust... A Szentmise liturgiája során Krisztusnak a kenyér és a bor színe alatti valóságos jelenlétébe vetett hitünket kifejezzük többek között térdhajtással, vagy az ÚR iránti imádat jeleként mély meghajlással. Az Oltárszentséget megillető imádó hódolatot nemcsak a szentmisében adta és adja meg a katolikus Egyház, hanem a szentmisén kívül is. Az átváltoztatott ostyát a lehető leggondosabban kell őrizni, a hívek ünnepélyes tiszteletének tárgyául kell kitenni, és a népsokaság örömére körmenetekben körülhordozni... Krisztus valóságos testének és valóságos vérének jelenlétét ebben a szentségben az ember nem az érzékek útján veszi tudomásul, hanem egyedül a hit által... Az Eucharisztia úgy egyesít bennünket Krisztussal, hogy bennünket egyszerre megtisztít az elkövetett bűnöktől és megóv a jövendő bűnöktől.” (Uo.,
287–288., 290. o.)
h) Végül az előbbieket mintegy betetőzi az az állítás, hogy „az egyháznak joga van megváltoztatni bármely isteni törvényt vagy rendelést”. Erről külön pontban szólunk még e tanulmány keretén belül. i) A kis szarv jellemző tevékenysége a „szentek elleni hadakozás”, és az, hogy „megrontja a magasságos egek szentjeit” – amint a magyarázat mondja. A bibliai alapelvekhez ragaszkodó, tiszta életű, az evangélium hirdetéséért végtelen áldozatokra is kész hívőket hosszú évszázadokon át üldözte a római egyház az inkvizíció által. Erről a tevékenységéről is a későbbiekben lesz szó.
2
Hogyan helyezkedik a kis szarv az isteni rendelések fölé?
Dán 7,25 „Véli, hogy megváltoztatja az időket és törvényt.”
................................................................................................................................................................
................................................................................................................................................................



111
A római egyház két ponton eszközölt változtatásokat Isten törvényén, a Tízparancsolaton: a Tízparancsolat 2. parancsolatát az egyház kihagyta, illetve csak egy részt idézve összevonta az 1. parancsolattal. Az értelmét is elváltoztatja az értelmezés által. A 4. parancsolat esetében ugyancsak megrövidítés, és az eredeti értelem megváltoztatása történt az egyházi Tanítóhivatal kötelező értelmezése által. (A 10. parancsolat kettéosztása az előbbi két változtatás következménye, ezért nem foglalkozunk vele külön.) Az egyház mai tanítása: „Az első parancsolat. »Én vagyok az Úr, a te Istened, én hoztalak ki Egyiptom földjéről, a szolgaság házából. Senki mást ne tekints Istennek, csak engem. Ne csinálj magadnak faragott képet, vagy hasonmást arról, ami fent van az égben, vagy lent a földön, vagy a vizekben a föld alatt. Ne borulj le az ilyen képek előtt és ne tiszteld őket.« ...Az isteni felszólítás tiltja Isten mindennemű ábrázolását az emberi kéz által... A Niceában összeült hetedik egyetemes zsinat 787-ben a megtestesült Ige misztériumára támaszkodva igazolta a képrombolókkal szemben a képek tiszteletét: és nemcsak Krisztusnak, hanem Isten anyjának, az angyaloknak és a szenteknek a képeit is. Isten Fia megtestesülésekor a képek új „üdvrendjét” indította el. A képek keresztény kultusza nem áll ellentétben az első parancsolattal, mely megtiltja a bálványok faragását. A kép előtt nyilvánított tisztelet az eredetinek szól, és aki a képet tiszteli, valójában azt a személyt tiszteli, aki rá van festve. A szent képek tisztelete „tiszteletreméltó”, és nem imádatról van itt szó, mely egyedül csak Istent illeti.” (I. m., 418., 426., 427. o.) Az egyház mai tanítása: „A harmadik parancsolat. Gondolj a szombatra és szenteld meg. Hat napig dolgozzál és végezd minden munkádat. A hetedik nap azonban az Úrnak, a te Istenednek a pihenőnapja, ezért semmiféle munkát nem szabad végezned... Az »első nap«, Krisztus feltámadásának napja egyben a teremtés napjára is utal... A keresztény számára ez lett a legelső nap, a legelső ünnep, az Úr napja (...dies dominica), a vasárnap: azért a Nap napján tartjuk mindannyian öszszejöveteleinket, mert ez az első nap, melyben Isten a sötétség és az anyag megváltoztatásával alkotta a világot, és Jézus Krisztus, a mi Megváltónk ezen a napon támadt fel a halottak közül. A vasárnap a szombat beteljesítése. A vasárnap határozottan különbözik a szom



112
battól, melyre kronológiai értelemben minden héten következik, és melynek ünnepi előírásait átveszi a keresztények számára. Krisztus húsvétjában a vasárnap beteljesíti a zsidó szombat lelki igazságát és meghirdeti az ember örök nyugalmát Istenben... Az Egyház parancsa meghatározza és pontosítja az Úr törvényét: ...Családi vagy hasznos társadalmi szükségszerűség jogos felmentést adhat a vasárnapi pihenés parancsa alól... Ha a szokás (sport, vendéglőbe járás stb.) és a társadalmi kényszerítő körülmények (közszolgálatok stb.) megkövetelik a vasárnapi munkát, mindenki saját felelősségére van bízva, hogy elegendő szabadidőt tartson fenn magának... Az első teremtés befejezését jelképező szombat helyébe a Krisztus feltámadásával felavatott új teremtésre emlékező vasárnap lépett. Az Egyház Krisztus feltámadásának napját a nyolcadik napon ünnepli, melyet joggal nevezünk az Úr napjának. A vasárnapot (...) az egész Egyházban őseredeti kötelező ünnepként kell megtartani. Vasárnap és más kötelező ünnepeken a hívők kötelesek szentmisén részt venni.” (I. m., 431–435. o.) Az a tény, hogy a „törvény és az idő” kifejezés együtt szerepel a szövegben (figyelembe véve azt is, hogy az itt szereplő arám szó – zömnin – különösképpen szent időt, ünnepi időt jelent), arra utal, hogy főként a IV. parancsolat megváltoztatására vonatkozik Dán 7,25. A vasárnapünneplés ily módon mintegy a római egyház Írások feletti hatalmának, Isten szava, törvénye fölé helyezkedő tekintélyének szimbólumává lett. „A törvény (zimnin)... szón itt a ceremoniális, vallásos vagy politikai ünnepek számára megszabott időket kell érteni. A törvény (dat) szón pedig nyilvánvalóan a vallásos törvényt, a kinyilatkoztatást” – írja egy katolikus Biblia-magyarázó, Fabre D’ Envieu. Majd így folytatja: „Mohamed változtatta meg így az ünnepnapokat és a törvényt: a hetedik nap megtartását átvitte péntekre.” (Dániel próféta
könyve, 1890, II. köt., 625. o., idézi A. Vaucher Az üdvösség története c. művében.)
A. Vaucher hozzáfűzi a fentiekhez: „A katolikus egyház már Mohamed előtt áttette a hetedik nap megtartását vasárnapra, és így beteljesítette Dániel próféciáját.” Arra vonatkozóan, hogy a pápaság mennyire nyíltan vállalta a törvényváltoztatást a XVI. századi reformáció idején is, a következőket idézzük:



113
Az evangélikus egyház fő hitvallásának, az Ágostai hitvallásnak
egy részlete is fontos dokumentum:4 „Vita folyik ezenkívül arról is: joguk van-e hozzá a püspököknek vagy a lelkészeknek, hogy szertartásokat vezessenek be az egyházba, és törvényeket hozzanak ételek, ünnepek... stb. dolgában... Megemlítik a szombatnapot, amelyet nyilvánvaló módon a Tízparancsolat ellenére cseréltek fel a vasárnappal. Egyetlen példát sem hánytorgatnak annyit, mint a szombatnap megváltoztatását. Bizony nagy az egyház hatalma – állítják (ti. a katolikus fél) –, hogy még a Tízparancsolat egyike alól is feloldott! De a mieink ebben a kérdésben azt tanítják: a püspököknek – mint az előbb bizonyítottuk – nincs hatalmuk rá, hogy az evangéliummal ellentét
ben rendeljenek el valamit.” (Az Evangélikus Egyház hitvallási iratai, Budapest, 1957, 57–58. o.)
„Az egyház hatalma az Írások felett – mondta már Eck, Luther híres ellenfele – kitűnik abból a tényből, hogy az Egyház a néki adatott teljhatalomnál fogva megváltoztatta az Írás bizonyos utasításait. A vasárnap elfoglalta a szombat helyét, a szombat parancsa ellenére.”
(Loci I., 15. o., idézi A. Vaucher, i. m., függelék)
„Nemde az Egyház tette a vasárnapot a szombat helyére, amelyet maga Isten alapított? – kiáltott fel Gasparo Dal Fosso, Reggio érseke az egyház tekintélyéről szólva a tridenti zsinatot megnyitó beszédé
ben, 1562 januárjában. (Lásd: F. Bangner: Hist. du Conc. de Trente; 2. kiad. II., 43. o., idézi A. Vaucher, i. m., függelék)
„Érdekes megjegyezni... hogy a vasárnap megtartása, ami a protestantizmusban az egyetlen kultusz, nemcsak hogy nem a Biblián alapszik, de szembeszökő ellentétben is van a Biblia parancsával, amely a sabbat nyugalmát, a szombati nyugalmat írja elő. A katolikus egyház tette át ezt a nyugalmat Jézus Krisztus tekintélyével vasárnapra, a mi Urunk feltámadásának emlékére. Így a protestánsok azzal, hogy megtartják a vasárnapot, akaratuk ellenére meghódolnak az egy
ház tekintélye előtt.” (Jean-Charles de Ségur: Causeries sur le Protestantisme d’aujourd’hui, 38. kiadás, 207. o., idézi A. Vaucher, i. m., függelék)
„Az egyház, mintegy az egész emberiséghez fordulva, elválasztotta
4 Melanchton Fülöp fogalmazta ezt a hitvallást, Luther Márton jóváhagyta aláírásával. Az 1530-as augsburgi birodalmi gyűlésen olvasták fel nyilvánosan.



114
a Tízparancsolattól a zsidó törvények maradványát, és néhány vonatkozásban még a dekalógust is módosítania kellett – a képtisztelet és a szombat tekintetében –, hogy éppolyan egyetemes jelleget adjon a Tízparancsolatnak, mint amilyen egyetemes jellegű az evangélium.”
(M. L. Lagrange: Épitre aux Galates, 1918, LXXII., idézi A. Vaucher, i. m., függelék)
II. János Pál pápa 1998-ban kiadott, nevezetes Dies Domini enciklikája is öntudattal vallja és vállalja a negyedik parancsolaton eszközölt változtatást: „A keresztények , amikor fölfogták a Krisztus által megkezdett új és végső idő eredetiségét, a szombat utáni első napot tették ünnepnappá, mert azon történt az Úr feltámadása... Az apostolok, különösen szent Pál, kezdetben továbbra is eljártak a zsinagógába, hogy »a próféták minden szombaton olvasott szavait« (ApCsel 13,27) magyarázva hirdessék Jézus Krisztust. Egyes közösségekben megfigyelhető a szombat megtartása és a vasárnapünneplés együtt. Azonban nagyon hamar egyre világosabban elkülönült egymástól a két nap, főként a zsidóságból megtért, azon keresztények követelésének ellenhatásaként, akik meg akarták tartani a régi törvényt... Egy bölcs lelkipásztori megfontolás arra késztette az egyházat, hogy tegye kereszténnyé a vasárnap számára a dies Solis, a »Nap napja« elnevezést, amellyel a pogány rómaiak jelölték e Napot, és még mai nyelvekben is feltűnik. Így vonták ki a hívőket azoknak a kultuszoknak a csábító hatása alól, amelyek a Napot istenítették, és e nap ünneplését Krisztusra, az emberiség igazi »Napjára« irányították... Krisztus ugyanis a világ világossága (vö. Ján 9,5; 1,4–5,9), és feltámadásának emléknapja dicsősége ragyogásának állandó visszfénye... Egy III. sz. elején élt keleti szerző tudósít arról, hogy a hívők már akkoriban mindenütt rendszeresen megszentelték a vasárnapot. A spontán gyakorlatból később jogilag szentesített törvény lett... A vasárnap nem a szombat »helyettesítése«, hanem teljes megvalósulása, s bizonyos értelemben kiterjesztése és teljes kifejezése annak az üdvtörténet rendjében, melynek csúcspontja Krisztus. E megvilágításban a »szabbat« biblikus teológiája teljesen magunkévá tehető, anélkül, hogy bármi kárt okozna a vasárnap keresztény jellegének...
A keresztények, akik a Krisztus vérében történt szabadulás hirdetői,



115
följogosítva érezték magukat arra, hogy a szombat értelmét áthelyezzék a föltámadás napjára.” (Az enciklika 18., 23., 27., 30., 61., 63. szakaszából)
A fentiek ismeretében értjük meg a következő bizonyságtételt:
„Voltak a letűnt nemzedékek idején olyan vasárnapünneplő keresztények, akik azt hitték, hogy a bibliai szombatot tartják, és ma is vannak minden egyházban igaz keresztények – beleértve a római katolikus egyházat is –, akik őszintén hiszik, hogy a vasárnap Isten szombatja. Isten elfogadja becsületességüket és szándékuk őszinteségét. De eljön az idő, amikor... a világ tisztán fogja látni, melyik az igazi szombat. Ha valaki akkor szegi meg Isten törvényét, hogy olyan parancsnak engedelmeskedjék, amely csak Róma tekintélyének bélyegét viseli magán, ezzel a pápaságot Isten fölé helyezi. Rómának hódol, és annak a hatalomnak, amely érvényt akar szerezni a Róma által elrendelt ünnepnek... Amikor az ember elveti azt az ünnepet, amelyet Isten a saját hatalma jelének nevez, és helyette a Róma által választott hatalmi jelvényt tartja tiszteletben – ezáltal elfogadja a Róma iránti hódolat jelét. Ez azonban csak akkor lesz aktuális, amikor a kérdés világosan feltárul az emberek előtt, és választaniuk kell Isten törvénye és az emberi rendelések között. Aki ekkor is a törvényszegés mellett dönt, az felveszi »a fenevad bélyegét«.” (Ellen G. White: A nagy küzdelem, 1888, 400–401. o.)
A prófécia megfogalmazása feltűnő: csak „véli” az antikrisztusi hatalom, hogy megváltoztatja az időket és a törvényt. (Az itt szereplő arám szábár ige szó szerinti jelentése: gondolja, reméli.) A valóságban nem viheti ezt keresztül. Isten törvénye tökéletes, és örökre változhatatlan. Isten népe számára úgy marad érvényben, ahogyan az Úr egykor kinyilatkoztatta dicsősége rendkívüli kinyilvánításával, ahogyan saját szájával kihirdette, és saját ujjával kőbe véste (2Móz 19,16–20. 22; 2,12; 34,1. 29). A Tízparancsolat eredetije a mennyben van, azon semmiféle földi, emberi eltorzítás nem vihető végbe: Jel 11,19.
3
Mennyi idő „adatott” a kis szarvnak a teljhatalmú uralkodáshoz, a szentek üldözéséhez?
Dán 7,25 „Az ő kezébe adatnak ideig, időkig és fél időig.”
................................................................................................................................................................
................................................................................................................................................................



116
Az „idő”-nek fordított arám (iddán) szó esztendőt is jelent. Dániel könyve 4. fejezetében is ebben az értelemben szerepel ugyanez a szó, amikor elhangzik a jövendölés Nabukodonozor hét évig tartó elmebetegségéről (22. vers). Az „idők”-nek fordított kifejezés eredetileg egy duálist (kettes számot), azaz párost jelölő nyelvtani alak. Az időmeghatározás pontos jelentése tehát: „egy évig, két évig és fél évig”, azaz három és fél évig. Az időmeghatározás nyilván jelképes. Az ún. prófétai nap-év elv szerint (Ezék 4,6/b) – amely a Szentírás összes prófétikus időmeghatározásánál érvényesül – ez ezerkétszázhatvan nappal, azaz esztendővel azonos. Ennek az időmeghatározásnak a jelentőségét jelzi az a tény, hogy hétszer találkozunk vele a Szentírásban azonos szövegösszefüggésben, azaz minden esetben az itt kis szarval jelképezett antikrisztusi hatalom középkori teljhatalmának időszakát jelöli. A többi előfordulási hely: Dán 12,7; Jel 11,2–3; 12,6. 14; 13,5. Mély titok előttünk, hogy ilyen sok idő „adatott” Isten megengedése folytán a középkori pápaságnak, illetve a mögötte álló ősellenségnek, hogy a végsőkig próbára tegye Krisztus népét. Bizonyára csak Isten országában fogjuk teljesen megérteni, miért volt erre szükség az ember és a világ megváltásáért folyó nagy küzdelemben. Jelenések könyve két szakaszával különösképpen is összefüggésben van ez a kijelentés. Jel 6,9–11-ben azt a megnyugtató bizonyságtételt találjuk, hogy a korszak mártírjai nem veszítették el hitüket. Csupán ámultak azon, hogy a „szent és igaz Isten miért nem ítél még”. Erre vonatkozó kérdésüket azonban teljes tisztelettel és bizalommal tárták Isten elé. Jel 12,11-ben pedig azt a kijelentést találjuk, hogy a kis szarv csak külső látszat szerint győzte le ezeket a mártírokat, a valóságban ők arattak hatalmas erkölcsi győzelmet az Ellenség felett. Jelenések könyve 12. fejezete egyébként csaknem teljes egészében erről az időszakról szól. Részletesebben tárja elénk Krisztus üldözött egyházának megpróbáltatásait. Az 1260 esztendős időszak 538-ban kezdődött. Ekkor szabadította ki a keletrómai császár, Justinianus Belizár nevű hadvezére Rómát és Róma püspökét a keleti gótok fogságából, illetve ostromgyűrűjéből. Ettől kezdve gyakorolhatta Róma püspöke – akit tulajdonképpen ettől fogva nevezhetünk pápának – azt az egyetemes lelki hatalmat,



117
melyet a keletrómai császár adományozott neki 533-ban, amikor az „összes szent egyházak fejének” jelentette ki őt. (Lásd bővebben az ezzel kapcsolatos történelmi tényeket a fejezet végén lévő függelékben.)
Az időszak vége 1798. Ekkor egy ellenkező előjelű esemény történt: a világi hatalom – ezúttal a forradalmi Franciaország – megfosztotta a pápaságot hatalmától, és fogságba vetette a pápát. Így ír erről egy neves történész, Ranke A pápaság története c. művében: „A forradalmi elemek... abból a szándékból, hogy a pápától leszakadjanak, most már addig a gondolatig jutottak előre, hogy magát a pápaságot is megsemmisítik. A direktórium Itália papi kormányzását a saját rendszerével összeférhetetlennek tartotta. Az első alkalommal, amit a lakosság egy véletlen megmozdulása adott, bevonultak Rómába, és elfoglalták a Vatikánt. VI. Pius arra kérte ellenfeleit, hogy engedjék itt meghalni, ahol élt, hiszen már túl van nyolcvanadik esztendején. Az volt a válasz, hogy meghalni mindenütt lehet. Szeme láttára fosztották ki lakószobáját, legapróbb szükségleteit is megtagadták, ujjáról lehúzták a gyűrűt, és őt magát elhurcolták Franciaországba, ahol 1799 augusztusában meghalt. Valóban úgy tűnt, hogy a pápai hatalom örök
re véget ért.” (693. o.; lásd bővebben az ezzel kapcsolatos történelmi tényeket a fejezet végén lévő függelékben)
4
Miként értsük azt, hogy mennyei ítélet vet véget a kis szarv hatalmának?
Dán 7,9–12. 21–22. 25/b–26 „Néztem, míg királyi székek tétettek le, az Öregkorú leült, ruhája hófehér, fejének haja, mint a tiszta gyapjú, széke tüzes láng, ennek kerekei égő tűz. Tűzfolyam folyt és jött ki az Ő színe felől, ezerszer ezren szolgáltak néki, és tízezerszer tízezren álltak előtte, ítélők ültek le, és könyvek nyittattak meg. Néztem akkor, hogy a nagyzó beszédek hangja miatt, amelyeket a szarv szólt, néztem, míg megöletett az az állat, az ő teste elveszett, és tűzbe vettetett megégetésre. A többi állatoktól is elvétetett az ő hatalmuk, de ideig-óráig tartó élet adatott nékik... Láttam, hogy ez a szarv [a kis szarv] hadakozott a szentek ellen és legyőzte őket, mígnem eljött az Öregkorú, és ítélet adaték



118
a magasságos egek szentjeinek, az idő eljött, és elvették az országot a szentek... És az ő kezébe adatnak egy évig, két évig és fél évig, de ítélők ülnek, és az ő hatalmát elveszik, hogy megrontasson és végleg elvesszen.”
................................................................................................................................................................
................................................................................................................................................................
................................................................................................................................................................
Az „Öregkorú”-nak fordított kifejezés nem egy név vagy meghatározás az eredeti szövegben (határozott névelő nincs előtte), hanem egy tartózkodó, tiszteletteljes megközelítő leírás. Kb. így lehetne viszszaadni az eredeti szöveg jelentését: „Valaki, akinek a kora végtelen.” (A szó szerinti szöveg így hangzik: valaki napok időse.) A jelenet, amelyet a próféta látott, megrendítő, természetfeletti valóság kinyilatkoztatása volt. „Elsőként a trón vonta magára a próféta figyelmét... Bemutatásához Dániel ugyanazt a nyelvezetet használja, amit kortársa, Ezékiel. Ugyanazt a trónt látja. Mindkettő valamiféle tűzből bontakozik ki (Ezék 1,27; vö. Dán 7,9–10), és mindkettőt kere
kekre emelték.” (Doukhan, i. m., 141. o.)
„Így tárul a próféta elé az a kiemelkedő, ünnepélyes nap, amelyen az egész föld Bírája megvizsgálja az emberek életét és jellemét: a szent angyalok pedig – tízezerszer tízezren és ezerszer ezren – Isten szolgáiként és tanúkként vesznek részt ebben a nagy horderejű törvénykezésben.” (Ellen G. White: A nagy küzdelem/Korszakok nyomában, 427. o.)
A 22. vers helyesbített fordításban így hangzik: „ítélet adatik (vagy tétetik) a magasságos egek szentjei javára (avagy érdekében).” Az az ítélet, amelyről itt szó van, csakis az ún. preadvent (Jézus második eljövetelét előkészítő) vizsgálati ítélet lehet, amely számunkra láthatatlanul valósul meg a mennyei szentélyben Isten népe, egyháza felett (lásd: 1Pét 4,17–28; Mát 22,1–14; Jel 11,18 stb.). Egyértelmű ugyanis a leírásból, hogy az Emberfia hatalomátvételét és Földre jövetelét megelőzően történik ez az ítélet. A könyvek megnyitásának említése pedig az egyes hívők feletti ítéletre, illetve vizsgálatra utal. „[Ez] az ítélet egyedülálló és egyetemes esemény. Ez jelöli ki az emberi történelem utolsó szakaszát... A látomás szerkezete világosan



119
jelzi, hogy az ítélet időrendi szempontból a második eljövetel előtt kezdődik meg, nem közben és nem utána. A 26. vers még azt is sejteti, hogy ez az 1260 esztendő után, azaz nem sokkal 1798 után következik
be.” (Doukhan, i. m., 140. o.)
Ha a pápai teljhatalom ideje lejárt 1798-ban, miért mondja a prófétikus kijelentés mégis határozottan azt, hogy az ítélet fog véget vetni a kis szarv hatalmának? Továbbá hogyan érintheti az egyesek feletti vizsgálati ítélet a földi hatalmak sorsát? Fontos meglátásokhoz vezet el ez a kérdésfelvetés. A próféciának az a kijelentése, hogy a mennyei ítélet vet majd véget a kis szarv hatalmának, arra mutat, hogy ez a hatalom létezik és működik az ítélet idején is. Emlékezzünk csak arra, hogy Dán 2,44 szerint „ezeknek a királyoknak az idejében (azaz a tíz szarv és a kis szarv idejében) támaszt az egek Istene örök birodalmat”. Emlékezzünk Jel 13,2–3-ra is, mely szerint a kis szarv halálos sebet kap az 1260 esztendő végén, de nem semmisül meg, hanem még Jézus eljövetele előtt újra begyógyul a sebe. Gondoljunk Jel 17. fejezetére is, amely szerint a tíz szarv és a fenevad ismételten különleges hatalomra jut Jézus adventje előtt. Figyeljük meg a 26. versben azt a precíz megfogalmazást, hogy a mennyei ítélet eredményeként „végleg” elvész majd ez a hatalom. (A 22. vers utolsó része szó szerinti fordításban így hangzik: „Hogy kiirtassék, elpusztíttassék [egészen a] végig.”) A 12. vers visszapillantást és összehasonlítást foglal magában. Az előző állatoktól is elvétetett a hatalmuk bizonyos idő múltával, a történelmen belül érvényesülő törvényszerűségek és ítélet során, a kis szarvat azonban, a mennyei ítélet végzése alapján, a legsúlyosabb büntetés sújtja, mintegy igazságszolgáltatásként is az általa üldözött szentek ártatlan szenvedéseiért, halálba küldéséért (Jel 6,10–11 is arra utal, hogy az igazságszolgáltatás napja, ha késik is, végül mindekképpen el fog jönni). „...Az előbbi állatok (birodalmak)... hatalma ugyan elvétetett, de az életük még egy bizonyos ideig tovább tartott. A babilóniai birodalom országai és alattvalói megmaradtak mint a perzsák birodalmának részei. Így volt ez a perzsa birodalommal is, amikor Görögország meghódította. És Görögországgal sem történt másképpen, amikor Róma legyőzte... De mi következik a negyedik birodalom [beleértve ennek a tíz szarvban és a kis szarvban való folytatását is] után? Nincs foly



120
tatás. Életpályája a tűzlángban ér véget, abban örökre megsemmisül.”
(Uriah Smith, i. m., 114. o.)
Ez a megállapítás Dániel könyvében, amely szerint a végső, egyetemes ítélet semmisíti majd meg a magát Isten fölé emelő antikrisztusi hatalmat, megegyezik a Pál apostol levelében olvasható kinyilatkozatással, mely szerint az „Úr az Ő szájának leheletével, megjelenése dicsőségének feltűnésével” fogja megsemmisíteni ezt a hatalmat (2Thess 2,81). A preadvent vizsgálati ítélet úgy érinti a bemutatott hatalmakat, hogy határozat születik, mely szerint a szentek felmentetnek a halál ítélete alól, és dicsőségben feltámadhatnak majd, s ez egyben azt is jelenti, hogy örökségül kapják az újjáteremtett Földet. Ennélfogva a megváltó Krisztus felhatalmazást nyer kivenni a Földet „pusztítói” kezéből (Jel 18,18), hogy azután újjáteremtse, és üdvözült népének adja. „Az ítéletben tulajdonképpen a világ minden reménysége benne van. A mi elménkben az ítélet gondolata általában a büntetéshez kapcsolódik, ebből kifolyólag csak félelmet és rettegést vált ki. Ezzel szemben a Bibliában az ítélet az elnyomás áldozatának nézőpontjába illeszkedik, következésképpen a javára végzett üdvözítő cselekedetként, s egyszersmind az elnyomó ellenség feletti győzelmes tettként
határozható meg.” (Doukhan, i. m., 140. o.)
Az ítéletben megnyitott könyvekkel kapcsolatban, melyeket a Szentírás más helyeken található kijelentései alapján azonosíthatunk, lásd Ellen G. White részletes leírását A nagy küzdelem/Korszakok nyomában c. könyve Vizsgálati ítélet c. fejezetében.
5
Milyen örömhírt közöl a prófécia az Emberfia hatalomátvételéről?
Dán 7,13–14 „Láttam éjszakai látásokban, és ímé az égnek felhőiben mint valami Emberfia jött. Az Öregkorúhoz ment, eleibe vitték Őt. És adott néki hatalmat, dicsőséget, országot, hogy minden nép, nemzet és nyelv néki szolgáljon. Az Ő hatalma örökkévaló hatalom, amely el nem múlik, és az Ő országa meg nem rontatik...”
................................................................................................................................................................
................................................................................................................................................................



121
„Az a jelenet, amelyet a prófécia elénk tár, nem Krisztus második eljövetele e világra. Itt az Istenhez mint Atyához való odajárulásáról van szó. Az Ő jelenlétében kap Jézus hatalmat, dicsőséget és országot. Az Emberfia elnyeri a Föld feletti hatalmat, még mielőtt a Földre visszatérne. Lásd Jézus példabeszédét Lukács evangéliuma 19. fejezetében: »Mondott egy példázatot, mivelhogy közel volt Jeruzsálemhez, és azok azt gondolták, hogy azonnal megjelenik az Isten országa. Mondta azért: Egy nemes ember elment messze tartományba, hogy országot vegyen magának, aztán visszatérjen...« (11–12. vers) Krisztus mennyei szentélyben végbevitt főpapi szolgálata végén veszi át az országot. A népek, nemzetek és nyelvek, amelyek néki szolgálnak, a megváltottak seregei. Nem a világ istentelen népei, mert ezek megsemmisülnek az Úr második eljövetelekor. A Krisztushoz tartozók, akik a Föld minden nemzetéből valók, Isten országában találnak igazi otthont, ahol örömmel és vigassággal szolgálnak Uruknak örökkön örökké.” (Uriah
Smith, i. m., 115. o.)
Valamilyen egészen ünnepélyes és jelentőségteljes szakaszára utal az ítéletnek az Ige ezzel a megfogalmazással: az Emberfia az Atyához megy, és „elébe viszik Őt”. Annak is jelentősége van, hogy Jézus a dicsőség felhőjével körülvetten jelenik meg az ítéletben. Így jelenik meg majd a Földön is. Mintha máris készenlétben lenne, hogy teljes isteni dicsőségében megjelenjék az emberek előtt, mintha már csak arra az ünnepélyes végzésre és felhatalmazásra várna, melyet a menynyei ítélőszék fog meghozni, illetve ráruházni.
„A földi törvényszékek döntései iránti legnagyobb érdeklődésünk is csak halvány árnyéka annak a figyelemnek, amit a mennyei törvényszék tanúsít, amikor az élet könyvébe bejegyzett neveket az egész Föld Bírája megvizsgálja. Mindazok bűneire, akik a Krisztus vérébe vetett hit által győztek, a mennyei közbenjáró bocsánatot igényel, hogy visszajuthassanak édeni otthonukba, és megkoronázott társaikkal ők is »az előbbi hatalom« (Mik 4,8) örökösei lehessenek... Krisztus... népe számára nemcsak bocsánatot és megigazítást kér, hanem részt is dicsőségéből, és helyet a trónján.” (Ellen G. White: A nagy küzdelem/Korszakok nyomában, 431. o.)
Jelentősége van annak is, hogy Jézus mint Emberfia jelenik meg az ítéletben. Arról tanúskodik ez, hogy örökre eggyé vált az elesett emberiséggel, örökre egyesítette magát velünk, emberekkel. Jézus nem



122
véletlenül nevezte magát földi életében következetesen Emberfiának, nem véletlenül szólt visszajöveteléről úgy, hogy az ég felhőiben fog megjelenni, Atyja dicsőségében és a szent angyalok kíséretével. Ezekkel a hivatkozásaival is közvetve Dániel könyvére – mint a Szentírás egyik legjelentősebb könyvére – irányította a figyelmet.
6
Mit jelent az, hogy a Föld feletti uralom végül átadatik a „szentek népének”?
Dán 7,18. 22. 27 „A magasságos egek szentjei veszik majd az országot, és bírják az országot örökké és örökkön örökké... Az idő eljött, és elvették az országot a szentek... Az ország pedig, és a hatalom és az egész ég alatt lévő országok nagysága átadatik a magasságos egek szentjei népének.”
................................................................................................................................................................
................................................................................................................................................................
................................................................................................................................................................
Mihelyt eltörlik Isten hívő népének bűneit az ítéletben, nekik ítélik az örök élet jogát. Ekkor Jézus – a megváltás művének végrehajtója, a bűn hatalmából kimentett emberiség képviselője – átveszi népe számára a Föld feletti uralom jogát mint az ő örökségüket. Olyan örökség ez, amelyet Isten eredetileg, a teremtéskor nekik adott, amikor így szólt: „Hajtsátok birodalmatok alá a földet, uralkodjatok a tenger halain, az ég madarain, a földön csúszó-mászó mindenféle állatokon.” (1Móz 1,28) A 8. zsoltár is ezt mondja az emberről: „Kevéssel tetted őt kisebbé Istennél, dicsőséggel és tisztességgel koronáztad meg őt! Úrrá tetted őt kezeid munkáin, mindent lábai alá vetettél.” (6–7. vers) Bűnbe esésével azonban az ember átjátszotta ezt az örökséget Isten és az ember esküdt ellensége, Sátán kezébe. Így lett Sátán „e világ fejedelme” (Ján 14,30). Jézus azonban lejött a Földre, megvívta küzdelmét, meghozta kimondhatatlan áldozatát, azért, hogy megmentse az embert, s még eltékozolt, eljátszott örökségét is visszaszerezze. A mennyei lények boldogan kiáltják, amikor Jézus elnyeri a meghatalmazást a Föld feletti hatalomátvételre övéi érdekében és javára:



123
„E világ országai a mi Urunkéi és az Ő Krisztusáé lettek, aki örökkön örökké uralkodik.” (Jel 11,15) A megváltott emberiséget képviselő huszonnégy vén pedig ezt mondja: „Hálát adunk néked, Uram, mindenható Isten, aki vagy, aki voltál, és aki eljövendő vagy, mert a Te nagy hatalmadat kezedhez vetted, és országlásodat elkezdted.” (Jel 11,17)
Ezután Jézus már igen hamar visszajön a Földre, hogy érvényt szerezzen a mennyei határozatnak. Mennyire vágyakozhat arra, hogy népét a boldog, örökre szóló szabadításban részesíthesse! És milyen boldogan kísérik el Őt a mennyei seregek, hogy vele legyenek, amikor a hatalomátvételt megvalósítja, s együtt örvendezhessenek Krisztussal és megváltottaival! Ezután már csak az van hátra, ami ennek az egész boldog beteljesülésnek a tetőpontja: Jézus „az Ő Atyja házába”, azaz a mennybe viszi népét (Ján 14,1–3) „a menyegzői vacsorára” (Jel 19,6–8). Atyja elé állítja őket, aki a megváltás tervét elgondolta és maga is végtelen áldozatot hozott értük (Ján 3,16). Jézus bemutatja megváltottainak egész birodalmát, az Ő dicsőségét, amellyel e világ alapítása óta rendelkezett (Ján 17,24). Ennek az uralomnak és örömnek soha nem lesz vége, mert Isten népe örökre szabad a bűntől. A Föld már csak a végső megtisztításra és újjáteremtésre vár. Amikor ez is megvalósul, Jézus így szól megváltottaihoz: „Jertek, én Atyámnak áldottai, örököljétek az országot, mely számotokra készíttetett a világ megalapítása óta.” (Mát 25,34) Ekkor a megváltás műve már teljes, tökéletesen befejezett. Visszaáll minden úgy, amint a bűneset előtt létezett. De a megváltottak Isten-ismerete és hálája kifejezhetetlenül mélyebb, mint kezdetben volt.



124
FÜGGELÉK
Történelmi adalékok
az 1260 esztendős időszak azonosításához
az 538-tól 1798-ig terjedő időszakkal
1. Justinianus jelentőségteljes törvényhozása
Justinianus keletrómai császár (527–565) a zsinatok egyházi törvényeit állami törvényekké tette, ami döntő lépés volt a középkori államegyházi képlet kialakulásához:
• 131. novella (póttörvény), I. fejezet: „Ennek okáért mi elrendeljük, hogy azokat a szent egyházi szabályokat, amelyek elfogadtattak és megerősíttettek a négy Szent Zsinat által, nevezetesen a háromszáz és tizennyolc szent püspöknek Konstantinápolyban megtartatott zsinatával, az első efézusi zsinattal, amelyen Nestorius elítéltetett, és azzal a zsinattal, amelyik Chalcedonban gyűlt egybe, amelyen Eutychest és Nestoriust egyházi átokkal sújtották, úgy tekintsék, mint törvényeket. Ennek a négy zsinatnak dogmáit úgy fogadjuk el, mint szent írásokat és azok rendeleteit mint törvényesen hatályban állókat hajtjuk végre.” Justinianus érvényesítette a korábbi eretneküldöző rendeleteket azáltal, hogy a törvénykódexbe foglalta őket, és még újabbat is kapcsolt hozzájuk, ami az államvallás védelmét minden ellenzéki vallási irányzattal szemben hathatósan szolgálta.
• 131. novella, VIII. fej. 1. szakasz: „Ha valaki azt merészelné, hogy az ő saját házában végezzen vallásos szolgálatokat, avagy elővárosban, illetve megengedné másoknak azt, hogy ezt cselekedjék a papság valamelyik tagjának jelenléte nélkül, aki az egyházmegye legszentebb



125
püspökének hatósága alá tartozik, elrendeljük, hogy fentebb említett házat, kültelki helyiséget, vagy a földet, amelyen az ilyenfajta sérelmet elkövették, a legszentebb püspök, vagy az ő sáfára, avagy a polgári magisztrátus igényelje ki az illető helység egyházának hasznára.”
A harmadik a döntő, a pápaság világhatalmát megalapozó császári rendelet: Justinianus 533-as rendelete a Codex Justinianiból. (Előzmények: Justinianus beleavatkozott a nestorianus irányzattal kapcsolatos teológiai vitába, a nestorinausok fellebbeztek a római püspökhöz, akinek a császár levelet küldött Hypatius filippi és Demetrius efézusi püspökök követségével.)
• Justinianus levele II. János római püspökhöz, 533. márc. 26. előtt: „Justinianus császár, a győzedelmes, a jámbor, boldog, a hírneves, a diadalmas és a mindenkoron fennkölt Jánoshoz, a pátriárkához, a szép Róma városának legszentebb érsekéhez: Tisztelettel az apostoli Szék és Őszentsége iránt – akiről mi mindenkor megemlékeztünk imádságunkban mind most, mind annak előtte, megtisztelve az ő nyelvének ügyességét, amint illő olyan ember esetében, akit mi atyánknak tekintünk – sietünk Őszentségének tudomására hozni mindazt, ami az egyház állapotával kapcsolatban van, és nekünk mindenkor leghőbb vágyunkat képezte az, hogy megőrizzük az ő apostoli Székének egységét és Isten szent egyházainak állapotát úgy, ahogyan azok a jelenlegi időkben léteznek, hogy azok minden háborgatás és ellenkezés nélkül fennmaradjanak. Ezért arra sarkalltuk önmagunkat, hogy Kelet összes papjait egyesítsük és őket Őszentsége Székének alárendeljük, és ennélfogva azokat a kérdéseket, amelyek a jelenben felmerültek – noha nyilvánvalóak és minden kétséget kizárnak, megfelelnek Őszentsége és az Apostoli Szék tanainak, amelyeket szüntelenül szilárdan szemmel tartottunk és az összes papokkal prédikáltattunk –, mégis mi szükségesnek láttuk, hogy azokat Őszentsége figyelmébe ajánljuk. Mert mi semmi olyat, ami az Egyház állapotával kapcsolatos, nem tűrjük, hogy Őszentsége tudomására hozása nélkül tárgyaltassék, mivel ő az összes szent egyházak Feje, és miután mi minden módon kényszerítjük magunkat – amint ezt már kijelentettük –, hogy megnöveljük az Ön Székének tisztességét és tekintélyét...” • „Az ősi Rómának nem csupán a törvények, a törvények eredete az osztályrésze, hanem nincs egyetlen olyan ember sem, aki kételkednék



126
abban, hogy abban van a legmagasabb főpapság csúcspontja.” (A Codex
Justinianihoz kapcsolt Novellae-ből, a 9. novella – póttörvény – előszava)
„Ennélfogva teljes egyetértésben a zsinatokon hozott intézkedéssel elrendeljük, hogy a régi Róma legszentebb pápája legyen a legmagasabb rangú az összes főpapok között, azonban Konstantinápolynak, vagyis az új Rómának áldott érseke, a második helyet töltse be a régi Róma apostoli Széke után, mint amelynek az összes többi székhelyeket meg
kell előznie.” (A Codex Justinianihoz kapcsolt Novellae-ből, 131. novella, II. fejezet) (L. E. Froom, i. m., I. köt., Gradual Emergence of the Papal Power c. fejezet)
2. Róma püspökének kiszabadítása az ariánus keleti gótok elnyomása alól 538-ban
„A gótok a győzelmes Belizár elől 538 telén visszavonultak, hogy felkészüljenek a döntő tavaszi hadjáratra. Hiába hagytak Rómában 4000 főnyi gót őrséget, mert amikor a pápa, a papság, a szenátus és a nép értesült Belizár (Justinianus hadvezére) közeledtéről, megnyitották a kapukat, mire a gót őrség egy másik kapun harc nélkül kivonult... A gótoknak Teudebert frank király küldött 10 000 burgund harcost... A győztes mégis Belizár maradt, aki kiéheztetéssel elfoglalta Ravennát, hatalmas zsákmánnyal visszahajózott Konstantinápolyba, a győzelmi jelvényeket császári ura lábaihoz tette, s az elfogott gót királyt, Wittigest és büszke nejét a császár kezébe adta.” (Félegyházi József: Az
egyház a korai középkorban, Szent István Társulat, Budapest, 1967, 110–111 o.)
3. Az 1798-as időpont
Előzmények: 1790 júliusában a pápa átok alá helyezte a forradalmi Francia Köztársaság törvényét „A papság polgári alkotmányáról”. Ezzel kibékíthetetlen ellentét vette kezdetét a forradalmi Franciaor



127
szág és a pápaság között. 1793. november 24-én a Francia Köztársaság törvényt hozott a vallás teljes betiltásáról: „Miután Párizs népe kinyilvánította, hogy semmilyen más vallást nem akar elismerni, csak az Ész vallását, a kommün általános tanácsa a következőket rendeli: valamennyi Párizsban létező vallás vagy szekta templomát azonnal be kell zárni. Valamennyi vallás papjait és lelkészeit felelőssé kell tenni mindennemű olyan zavargásért, amely vallásbeli véleménykülönbség okából keletkezik. Minden olyan személyt, aki akár a templom, akár az imaház kinyitását követeli, mint gyanúsat el kell fogni, és be kell börtönözni. 1797. december 27-én forradalom tört ki Rómában, és Dubhot francia tábornokot agyonlőtték a pápai katonák. A francia nagykövet felháborodottan, fenyegetésekkel távozott Rómából. 1798. február 10-én a francia seregek bevonultak Rómába, elfoglalták az Angyalvárat.
A középkori pápai teljhatalomnak véget vető eseménysorozat
1798. február 10-én kikiáltották a Római Köztársaságot, megalakították az ideiglenes kormányt, Haller tábornok a Sixtusi kápolnában közölte VI. Pius pápával és a jelenlevőkkel, hogy a pápaság megszűnt létezni, 8 bíborost letartóztattak. Az 1798. február 15-i keltezésű 8. számú hirdetmény szövege: „A római nép most ismét belépett felségjogaiba, kijelentvén függetlenségét, birtokba véve a régi Róma kormányzását, megalapította a Római Köztársaságot. Az Itáliában állomásozó francia hadsereg főtábornoka a Francia Köztársaság nevében kijelenti, hogy függetlennek ismeri el a Római Köztársaságot, és hogy az a francia hadsereg különleges oltalma alatt áll. A hadsereg főtábornoka a Francia Köztársaság nevében elismeri azt az ideiglenes kormányzatot, amelyet a mindenható nép javasolt. Következésképpen minden egyéb földi hatóság, amely a pápa régi kormányzásából származik, eltöröltetett, és semmilyen működést nem fejthet ki többé... A Római Köztársasághoz, amelyet a Francia Köztársaság elismert, mindazok a területek hozzátartoznak, amelyek a campoformiói béke után megmaradtak a pápa földi hatósága alatt. – Alexander Berthier,



128
kelt Rómában, 1798. február 15-én, a szabadság első évében, kihirdetve a római fórumon és jóváhagyva a kapitóliumon, közkiáltással és aláírva számtalan polgár által.” 1798. február 18-án Haller tábornok közölte VI. Piusszal, hogy száműzetésbe kell mennie, kincstárát át kell adnia. Gyűrűit levették ujjáról, „Hadd haljak meg Rómában” kérését elutasították, 48 órát kapott a készülésre, és február 20-án katonai őrizet mellett a franciaországi Valence erődbe vitték, ahol július 28-án meghalt. 1804-ben életbe lépett Napóleon törvénykönyve, amely szétválasztja az államot és az egyházat, szemben a justinianusi törvényhozással, amely teljesen összekapcsolta őket. (L. F. Froom, i. m., French Revolution Leads to Papal Wound és The Deadly Wound Ends the 1260 years c. fejezetei nyomán, II. köt., 761. o.)
A 1260 esztendős időszak tehát nagyon jól körülhatárolható. Logikus, hogy kezdő- és zárópontjaként milyen eseményeket jelöl meg az ihletett prófécia: • 538-ban a világi hatalom (a keletrómai császár) kiszabadította a pápát a keleti gótok ostromgyűrűjéből és fogságából, hatalmat adott neki, és a birodalmi államhatalom fejének nyilvánította. • 1798-ban a világi hatalom (ezúttal a forradalmi Francia Köztársaság) megvonta a pápaságtól a világi hatalmat, és fogságba vetette a pápát.



Biblia-tanulmányok 2004/4.
II. rész
DÁNIEL KÖN Y VE
BIBLIAISKOLÁK KÖZÖSSÉGE
2. RÉSZ



DÁNIEL KÖNYVE



Biblia-tanulmányok
2004. IV. negyedév
DÁNIEL KÖNYVE
2. RÉSZ
BIBLIAISKOLÁK KÖZÖSSÉGE BUDAPEST, 2004



A tanulmányt összeállította:
VANKÓ ZSUZSA
A Biblia-tanulmány elektronikus változata
a http://kerak.biblialap.hu internetcímen olvasható
Kiadja a Keresztény Advent Közösség megbízásából a Bibliaiskolák Közössége
1121 Budapest, Remete u. 16/A Telefon: (06-1) 391-0181, fax: (06-1) 391-0182 honlap: www.bibliakiado.hu, www.biblialap.hu e-mail: bikkiado@freemail.hu Felelõs kiadó: Czinkota András
Felelõs szerkesztõ: Egerváriné Árvai Márta
Nyomdai elõkészítés: Bibliaiskolák Közössége
Nyomtatás: Reménység Alapítvány Nyomdája (Nágocs)



141
TARTALOM
VII. tanulmány – 2004. november 13.
A KOS ÉS A KECSKEBAK KÜZDELME,
VALAMINT AZ UTÁNUK HATALOMRA JUTÓ „KIS SZARV” . . . . . . . . . 143
Függelék . . . . . . . . . . . . . . . . . . . . . . . . . . . . . . . . . . . . . . . . . 159
VIII. tanulmány – 2004. november 20.
A „KIS SZARV” TÁMADÁSA A SEREGEK FEJEDELMÉNEK
PAPI SZOLGÁLATA ELLEN, ÉS A SZABADULÁS ÍGÉRETE . . . . . . . . . . . 166
Függelék . . . . . . . . . . . . . . . . . . . . . . . . . . . . . . . . . . . . . . . . . 188
IX. tanulmány – 2004. november 27.
A „MESSIÁS FEJEDELEM” ELJÖVETELE,
ÉS A VELE KAPCSOLATOS ESEMÉNYEK . . . . . . . . . . . . . . . . . . . . . . 197
Függelék . . . . . . . . . . . . . . . . . . . . . . . . . . . . . . . . . . . . . . . . . 222
X. tanulmány – 2004. december 4.
A 2300 ÉV VÉGE . . . . . . . . . . . . . . . . . . . . . . . . . . . . . . . . . . . . . . 229 Függelék . . . . . . . . . . . . . . . . . . . . . . . . . . . . . . . . . . . . . . . . . 250
XI. tanulmány – 2004. december 11.
KINYILATKOZTATÁS A NAGY KÜZDELEMRŐL
ÉS MIHÁLY FEJEDELEMRŐL . . . . . . . . . . . . . . . . . . . . . . . . . . . . . . 253 Függelék . . . . . . . . . . . . . . . . . . . . . . . . . . . . . . . . . . . . . . . . . 269
XII. tanulmány – 2004. december 18.
ISTEN NÉPÉNEK SORSA
AZ ÉSZAKI ÉS DÉLI KIRÁLY HARCA KÖZEPETTE . . . . . . . . . . . . . . . . 271
Függelék . . . . . . . . . . . . . . . . . . . . . . . . . . . . . . . . . . . . . . . . . 292



XIII. tanulmány – 2004. december 25.
„MIHÁLY, A NAGY FEJEDELEM” LEZÁRJA
A „NAGY KÜZDELMET” A „VÉG IDEJÉN” . . . . . . . . . . . . . . . . . . . . . 294 Függelék . . . . . . . . . . . . . . . . . . . . . . . . . . . . . . . . . . . . . . . . . 308
Áhítatok minden napra
NOVEMBER . . . . . . . . . . . . . . . . . . . . . . . . . . . . . . . . . . . . . . . . . . 310 DECEMBER. . . . . . . . . . . . . . . . . . . . . . . . . . . . . . . . . . . . . . . . . . . 311
Könyvajánló
Reuben Lynn Hilde:
A KIS SZARV DÁNIEL KÖNYVE 8. FEJEZETÉBEN



143
VII. tanulmány – 2004. november 13.
A KOS ÉS A KECSKEBAK KÜZDELME,
ÉS AZ UTÁNUK HATALOMRA JUTÓ „KIS SZARV”
A 8. fejezet első része (1–9., 15–25. vers)
A 8. fejezet első része tömören és szemléletesen ábrázolja a történelem alakulását a méd–perzsa seregek Babilon feletti győzelmétől Róma uralmáig. Érdemes elolvasni a fejezet végén a történetírói művekből való idézeteket is, mert akkor találjuk igazán megdöbbentőnek a prófétikus ábrázolás tökéletességét.
1
Mikor és hol kapta Dániel a 8. fejezetben feljegyzett isteni kinyilatkoztatást? Ki fűzött hozzá magyarázatot látomásában? Hogyan hatott Dánielre mindaz, amit látott és hallott?
Dán 8,1–2. 15–17/a, 27 „Belsazár király uralkodásának harmadik esztendejében látomás jelent meg nékem, Dánielnek, annak utána, amely először jelent meg nékem. Láttam látomásban, és mikor láttam, Susán várában voltam, amely Elám tartományában van... Ímé az Ulai folyam mellett voltam... És lőn, hogy mikor én, Dániel, láttam e látomást és kerestem az értelmét, ímé elém állt egy férfiúhoz hasonló alak. Emberi szót hallottam az Ulai közén, amely kiáltott és mondta: »Gábriel, értesd meg vele a látást!« Odajött, ahol álltam, és amint jött, megrettentem, orcámra estem... Amikor [a látomás végeztével] szólt velem, ájultan estem orcámmal a földre, de megilletett engem és helyemre állított... Én, Dániel, elájultam, beteg voltam néhány napig, de felkeltem, a király dolgát végeztem. Álmélkodtam ezen a látáson, de senki sem értette.”



144
................................................................................................................................................................
................................................................................................................................................................
................................................................................................................................................................
Belsazár király uralkodásának harmadik éve: i. e. 550/549.1 A médek és perzsák i. e. 539/38-ban hódították meg a babilóniai birodalmat. Belsazár harmadik évével tehát – amikor a próféta ezt a látomást kapta – megkezdődött a babilóniai birodalom utolsó évtizede. Az egykor oly hatalmas Babilon utolsó, hanyatló időszakában kapta Dániel ezt a látomást. Nem lehet biztosan eldönteni, hogy ténylegesen Susán várában tartózkodott-e ekkor Dániel, vagy pedig a látomás állapotában volt ott. (A prófétai látomásban átélt helyváltoztatásra vonatkozóan lásd pl. Ezék 8,3.) Ha ténylegesen ott volt a próféta, akkor „a király dolga” miatt volt ott (27. vers). Az Ulai folyam valójában egy csatorna volt, amely keresztülfolyt Susán városán. Susán – Elám tartomány fővárosa – Babilónia és Perzsia határvidékén fekszik. Elám tartománya volt az első terület, amelyet a perzsa Círusz meghódított, melyet még Babilon városa bevételét megelőzően elvett a babiloni birodalomtól. Később a perzsák téli fővárosa lett Susán.2 A látomás színhelye is érzékeltette tehát, hogy honnét támad a következő világbirodalom. A Médiát és Perzsiát jelképező kost – kifejező módon – Susánban, illetve Susán folyója, az Ulai partján pillantotta meg a próféta. Dániel próféta ezúttal is magyarázatot kapott az eléje tárt kinyilatkoztatáshoz, csakúgy, mint előző prófétikus álma esetében. A magyarázat döntő útbaigazításokkal szolgál a látomás megértéséhez. Nekünk is állandóan szem előtt kell tartanunk ezt a magyarázatot, következetesen erre az alapra kell építenünk, amikor a próféciát értelmezzük. Egy mennyei szózat – úgy tűnik, hogy Isten hangja – Dániel füle hallatára arra utasított egy bizonyos Gábriel nevű személyt, hogy
1 Lásd a 3. tanulmány 1. kérdésénél a Belsazár személyével és uralkodása idejével kapcsolatos megjegyzéseket. 2 Eszter könyve is tanúskodik a város perzsa birodalomban betöltött szerepéről.



145
„értesse meg vele a látást”. Emberi szóval hangzott a szózat, mintegy jelezve Dánielnek Isten szándékát és akaratát, hogy értse meg a kinyilatkoztatást, s nyilván nemcsak ő, hanem mindazok is, akik az idők végéig olvassák és tanulmányozzák. Később, a 17. versben olvassuk, hogy Gábriel felszólítja Dánielt: „Értsd meg, embernek fia!” Ez a felhívás minden embernek szól. Nekünk is szól tehát, és igen hangsúlyos az a biztatás, hogy értsük meg a Dániel könyvében olvasható próféciákat! (Vö. Máté 24,15/b; Dán 12,10) A „Gábriel” héber név jelentése: „Isten erős embere.” Ez az egyetlen angyalnév, melyet a Szentírás említ. Dániel könyvén kívül Lukács evangéliumában találkozunk Gábriel személyével: ő jelentette be mind Keresztelő János, mind Jézus születését. Keresztelő János apjának, Zakariásnak így mutatkozott be a mennyei lény: „Én Gábriel vagyok, aki az Isten előtt állok.” (Lukács 1,19) Arra lehet következtetni, hogy Sátán megüresedett helyét foglalta el Gábriel, aki lázadása előtt „felkent, oltalmazó kérub” volt (Ezék 28,14). Valószínű, hogy szintén Gábriel angyal vezette, tanította János apostolt is a Jelenések könyvében olvasható látomások során. A 9. és 10. fejezet további bepillantást nyújt abba a tevékenységbe, amelyet Gábriel a megváltási terv érdekében végez. A 7. fejezetben leírt látomásnál is említette Dániel, hogy nagyon megrendítették a látottak, annyira, hogy „ábrázata is elváltozott” (7,15. 28). Most pedig azt írja, hogy „megrettent és arcára esett”, amikor a hatalmas angyalfejedelem, Gábriel közeledett hozzá. A 18. versben azt olvassuk, hogy „ájultan esett arcával a földre”, amikor megszólította őt. Gábriel azonban egyetlen érintésével „megerősítette és helyreállította” a prófétát. A látomás után ismét elájult Dániel, és „beteg volt néhány napig”. A látomás következményei valószínűleg gyengeségérzetben és homályos látásban nyilatkoztak meg (vö. Csel 9,8–9). Bizonysága volt ez annak, hogy látomása, találkozása a mennyei lénnyel valóságos esemény volt. A testi nyomok emlékeztetésén kívül ott forgott benne az egész szemlélt, hallott, nagy horderejű kinyilatkoztatás. „Álmélkodott a látáson”, de nem értette. Mindez azt érzékelteti, hogy mennyivel magasabb rendű a mennyei világ a földinél. Dániel próféta Isten „szent embere” (2Pét 1,20–21)



146
volt, mégis csak különleges megerősítés által viselhette el a hatalmas mennyei lény közelségét, vehette át tőle az isteni kinyilatkoztatást. Mennyivel több tiszteletet kellene tanúsítanunk Isten iránt, és minden iránt, ami Vele és a mennyei világgal kapcsolatos! Mennyivel komolyabban kellene vennünk, hogy minden bűntől meg kell tisztulniuk azoknak, akik békességben szeretnének találkozni Istennel és szent angyalaival Jézus Krisztus dicsőséges visszajövetelekor. Érdemes megfigyelni valamit az idézett igékben Dániel könyve szerzőségét illetően is. Említettük az első fejezetnél, mennyire általánosan elfogadott a keresztény teológusok körében az a valójában alaptalan és tarthatatlan feltételezés, hogy Dániel könyvét az i. e. II. században írta egy ismeretlen szerző, Dániel nevében. Milyen személyesek azonban Dániel megjegyzései! „Nekem, Dánielnek... én, Dániel” – ismétlődik többször is a szövegben.
2
Hol van a súlypontja ennek a látomásnak is?
Dán 8,17. 19. 26 „[Gábriel] mondta nékem: Értsd meg, embernek fia, mert az utolsó időre szól ez a látomás... Ímé, én megmondom néked, mi lesz a haragnak végén, mert a végső időre szól... Pecsételd be a látomást, mert sok napra való.”
................................................................................................................................................................
................................................................................................................................................................
Figyelemre méltó, hogy többszörösen, teljes határozottsággal szögezi le a magyarázat: az „utolsó időre, a végső időre, a harag végére” vonatkozik ez a látomás, és „sok napra való”. A második fejezetben olvasható kinyilatkoztatáshoz hasonlóan itt is oda fut ki a nagy történelmi vázlat, hogy végül „kéz nélküli” (8,25, vö. 2,34. 45), azaz felülről való, isteni beavatkozásra kerül sor. Ezenkívül a 7. fejezethez hasonlóan itt is a „kis szarvval” jelképezett antikrisztusi hatalommal találkozunk, amely Isten és népe ellen támad, és ez a tevékenysége egészen a vég idejéig tart, amikor a menynyei közbelépés megsemmisíti. Ezt a hatalmat, tevékenységét, valamint az isteni közbelépés mibenlétét kell tehát különösképpen tanulmányoznunk, ezt kell a legjobban megfigyelnünk és jól megértenünk, mert itt van a prófécia súlypontja.



147
Hozzá kell tennünk azonban, hogy az antikrisztusi hatalommal és a mennyei közbelépéssel kapcsolatos kijelentéseket – amelyek olyan dolgokra nyitják fel a szemünket, melyeket valóban csak az isteni kinyilatkoztatás által ismerhetünk fel és érthetünk meg – egy nagyon élénk, szemléletes és pontos történelmi prófécia előzi meg. Ez a prófécia mintegy kinagyít egy részletet a nagy világbirodalmak váltakozásának történetéből. Megragadó a jövendölés tökéletessége, s ezt a részletet bárki azonnal megértheti és megcsodálhatja. Mintegy bizalmat ébreszt a továbbiak iránt, ahol viszont már a történelem természetfeletti tényezőiről és üdvtörténeti összefüggéseiről lesz szó. E látomás során kapott Dániel egy olyan kijelentést, amely a többi időmeghatározó bibliai jövendöléshez képest a leghosszabb prófétikus időtartamot jelöli ki (14. vers). Közvetlenül ehhez a kijelentéshez kapcsolódnak az idézett igék, miszerint „az utolsó időre, a végidőre” vonatkozik, „sok napra való” a látomás. Ehhez az időmeghatározáshoz kapcsolódott a prófétának adott utasítás és ígéret is, hogy a vég idejéig pecsételje be ezt a látomást, amikor majd sokan kutatják és megértik (26. vers; vö. 12,4). A 8. fejezet tehát Dániel könyvén belül is kiemelkedően fontos a végidőben élő hívők számára.
3
Mit pillantott meg először a próféta a látomásban? Melyik hatalommal azonosította a szemlélt jelképet? Hogyan hangzott később Gábriel magyarázata?
Dán 8,3–4. 20 „Fölemeltem szemeimet és láttam, ímé egy kos állt a folyam előtt. Két szarva volt, ez a két szarv magas volt, de egyik a másiknál magasabb, és a magasabb később növekedett. Láttam a kost szarvaival öklelni napnyugat, észak és dél felé, és semmilyen állat sem állhatott meg előtte, senki sem szabadíthatta meg magát kezéből. Tetszése szerint cselekedett, és naggyá lett... [Mondta Gábriel:] Az a kétszarvú kos, melyet láttál, Médiának és Perzsiának királya.”
................................................................................................................................................................
................................................................................................................................................................



148
A médek és perzsák szövetségében utóbb a perzsák kerültek túlsúlyba. Ezért emlegetik sokszor csak perzsa birodalom néven ezt a világhatalmat. A perzsák felülkerekedésére utal a jelképes ábrázolásban az a mozzanat, hogy a kétszarvú kos nagyobb szarva később növekedett fel. (Vö. a 7. fejezetben alkalmazott jelképpel: „a medve az egyik oldalára fordult”. A médek és perzsák próféciában ábrázolt viszonyáról szóló bővebb, történetírói leírást lásd az 1. sz. függelékben.) A kos „öklelése” három égtáj felé a perzsa birodalom legjelentősebb hódításaira utal: nyugaton a dúsgazdag kis-ázsiai államot, Lydiát, valamint Babilóniát hódította meg, délen Egyiptomot és Etiópiát, északon pedig a szkíta területre hatolt be. Találó az a megállapítás is, hogy „semmilyen állat [azaz ország vagy hatalom] nem szabadíthatta meg magát kezéből, tetszése szerint cselekedett, és naggyá lett”. (A 2. sz. függelékben bővebb leírás található az ellenállhatatlan perzsa hódítások sikeréről. Vö. Ésa 45,1–3.) A bibliai Eszter könyve alapján is fogalmat alkothatunk arról, hogy még egy későbbi perzsa király, Xerxész (bibliai nevén Ahasvérus) idején is milyen roppant hatalom és gazdagság összpontosult a perzsa uralkodók kezében. Figyelemre méltó, hogy a 2. és 7. fejezetben olvasható prófétikus kijelentéstől eltérően itt nem Babilóniával kezdődik az egymást követő birodalmak bemutatása, hanem Médó-Perzsiával. Nyilván azért, mert a látomás ideje Belsazár 3. éve, és ekkor már nagyon leáldozott a babiloni birodalom dicsősége, tulajdonképpen megpecsételődött a sorsa. Dániel tapasztalt, tájékozott államférfi volt. Valószínűleg kézenfekvő volt számára az, amit látomása is megerősített, hogy hamarosan bekövetkezik a hatalomváltás a történelem színpadán.
4
Milyen hatalmat jelképezett a kosra támadó kecskebak? Milyen újabb szereplő jelenik meg a történelem színpadán? Milyen küzdelmet szemlélt a próféta e két hatalom között?
Dán 8,5–8/a, 21 „Míg szemléltem, ímé, egy kecskebak jött napnyugat felől az egész föld színére, nem is illette a földet, és ennek a baknak tekintélyes szarva volt szemei között. A kétszarvú koshoz ment, amelyet láttam állni a folyam előtt, feléje futott erejének indulatában. Láttam a koshoz érni, néki dühödött és leütötte a kost. Letörte a két szarvát, és nem volt erő



149
a kosban megállni előtte. Leütötte őt a földre, megtaposta, és nem volt a kosnak senkije, aki megmentse őt annak kezéből. A kecskebak pedig igen naggyá lett... [Mondta Gábriel:] A szőrös kecskebak Görögország királya, a nagy szarv pedig, amely szemei között volt, az az első király.”
................................................................................................................................................................
................................................................................................................................................................
................................................................................................................................................................
Igen tömör, de döbbenetesen találó leírást ad a prófécia a következő világhatalomról, Nagy Sándor hellén birodalmáról. Meglepetésszerű történelmi fordulatot ábrázol a jövendölés. Senki sem sejthette, hogy Nyugatról támad majd egy új hatalom. Görögország (amelyet Jávánnak nevez a héber szöveg3) nem létezett még ekkor egységes országként. A görög városállamok függetlenek voltak egymástól, és ellenségeskedtek, háborúztak is egymással. Az a megállapítás, hogy a kecskebak „az egész föld színére jött”, és „szinte nem is illette a földet”, tökéletesen jellemzi a makedón-görög Nagy Sándor hódításait. „Tizenhárom esztendő alatt akkora területet foglalt el, amelynek egyik határa 4500 kilométerre, azaz olyan távolságra volt a másiktól, mint Leningrád Lisszabontól. A Schreider házaspár 1966-ban a washingtoni Nemzeti Földrajzi Társaság megbízásából a Nagy Sándor lováról, Bukephaloszról elnevezett terepjárón elindult a hódító nyomában. Útjuk több mint egy évig tartott. Már a bejárt országok száma is tekintélyes: Görögország, Törökország, Libanon, Jordánia, Egyiptom, Líbia, Szíria, Irak, Irán, Afganisztán, a szovjet Türkmén, Üzbég és Tadzsik Köztársaság, Pakisztán, India, majd újra Irán és Irak, s Izraelt még el is kerülték. Pellában (Makedónia fővárosa) nullára állították a trachométert, Babilonban, Nabukadneszar palotájának romjainál (itt halt meg Nagy Sándor, miközben hazafelé tartott nagy
3 A 8. fejezet első versétől a könyv végéig ismét héber nyelven íródott Dániel könyve. (A 2. fejezetnél említettük, hogy 2,4-től a 7. fejezet végéig arám nyelvű a könyv.)



150
keleti hadjáratáról) kikapcsolták. Csaknem 25 000 mérföldet, tehát olyan távolságot mutatott, amely megegyezik az egyenlítő hosszával.”
(Vojtech Zamarovský: A görög csoda, Madách Kiadó, 1980, 278. o.)
Nagy Sándor i. e. 334 tavaszán indult el hódításaira, és 323 júliusában halt meg. Alig több mint tíz év alatt járta be a fent említett hatalmas területet hadseregeivel, és számos súlyos csatát vívott. Rendkívül élénk a leírás a kos legyőzéséről: A kecskebak „ereje indulatában nekirontott a kosnak, amelyben nem volt erő ellenállni neki... földre taposta a kost... nem volt, aki segítsen neki, aki megmentse”. A perzsa birodalmat mindössze három év alatt győzte le Nagy Sándor. A perzsa királyt, III. Dareioszt a végsőkig, a teljes megalázásig üldözte. Hiába ajánlott neki III. Dareiosz békét, birodalommegosztást. Kétszer vívott vele olyan csatát (Isszosznál és Gaugamelánál), amelyekben becslések szerint kb. 100-100 ezer perzsa katona esett el. Sok perzsa szatrapa (tartományfőnök) önként megadta magát. A Nagy Sándor elől folyton menekülő III. Dareioszt végül egyik főembere ölte meg. (Lásd mindezt részletesebben a 3. sz. függelékben.) A kecskebak „tekintélyes szarva” igen találóan ábrázolja az „első királyt” (21. vers), a világhódító Nagy Sándort. Képességei és ambíciói meghatározó tényezőt jelentettek. A mennyei támogatás ekkor már elállt a perzsa uralkodók mellől, bűneik elhatalmasodása miatt. Így kiszolgáltatottak lettek (vö. 11,1; 10,20). Ez volt a rendkívüli események természetfeletti háttere. Dán 8,20–21 jelentőségével és történelemformáló szerepével kapcsolatban érdekes feljegyzést találunk Josephus Flavius A zsidók története c. művében: „[Nagy] Sándor... Jeruzsálem ellen indult. Jojada főpap... hírét vette, hogy a király már nincs messze a várostól, a papokkal és a város népével együtt... ünnepélyes menetben vonult ki a városból... Amikor Sándor megpillantotta a fehér ruhás tömeget, a bisszusruhás papokat és a főpapot kék-arany díszruhájában... elébük ment, hódolt Isten nevének, és mindenekelőtt a főpapot köszöntötte... A zsidók kíséretében bevonult a templomba, a főpap utasítása szerint áldozott Istennek, s a főpapot és a papokat a legnagyobb tisztelettel tüntette ki. Amikor Dániel könyvét is megmutatták neki azzal a jövendöléssel, hogy egy görög ember pusztítja el majd a perzsa birodalmat, ezt a célzást



151
is önmagára vonatkoztatta, és örömmel bocsátotta el a népet. Másnap azonban összehívta őket, és felszólította, hogy kívánjanak ajándékokat, amennyit csak akarnak. Amikor pedig a főpap engedélyt kért, hogy ősi törvényeik szerint élhessenek, és minden hetedik évben mentesek legyenek a szolgáltatásoktól, Sándor ezt a kérését szívesen teljesítette. Mikor továbbá arra kérték, engedje meg a Babilonban és Médiában élő zsidóknak is, hogy törvényeik szerint éljenek, ezt ugyan
csak megengedte.” (1966-os budapesti kiadás, 42–44. o.; XI. könyv, VIII. fejezet)
Josephus Flavius közléseit nem lehet mindig megbízhatónak tekinteni, mert kétségtelenül sok legendás elemet is tartalmaz A zsidók története c. műve. A fenti beszámolónak azonban biztosan van igazságmagva, mert történelmi tény, hogy az említett előjogokat Nagy Sándor biztosította a zsidóknak. Megjegyezzük még, hogy kézenfekvő lenne a kecskebak azonosítása a makedón Nagy Sándor által alapított hellén birodalommal még akkor is, ha a prófécia nem nevezné néven. A kecske ugyanis Makedónia nemzeti szimbóluma volt, ahonnan Nagy Sándor származott. „Számos görög afféle »félbarbár országnak« tartotta Makedóniát. Lakói ugyan görögül beszéltek, de olyan nyelvjárásban, amely eléggé eltért az attikai koinétól. A görög isteneket tisztelték és görög szokások szerint éltek, de a görögség többi részével évszázadokon keresztül úgyszólván nem érintkeztek. A helyi – itt trák illír törzsekből álló – lakossággal is nagyobb mértékben keveredtek, mint a többi görögök. A hagyomány szerint csak az i. e. IX–VIII. században telepedtek be országukba, mégpedig a Peloponnészoszról. Perdikkasz (vagy Karanosz) király vezette őket ide Argoszból: első fővárosukat, Aigait
is ő alapította.” (Vojtech Zamarovský: A görög csoda, Madách Kiadó, 1974,
272. o.) Az első főváros, Aigai4 neve az aiksz, aigosz görög szóból származik, ami kecskét jelent. Az a legenda kapcsolódik ehhez, hogy Karanosz király népével vándorolva, valamilyen jóslat alapján egy kecskét vitt magával, hogy új hazájukba vezesse őket, majd egy nagy viharban egy menekülő kecskenyáj vezette őt Aigai területére, ahol
4 A makedónok későbbi fővárosa Pella, innen indult el Nagy Sándor is világhódító útjára hadseregével.



152
várost alapított. Így lett a város neve Aigai, kecskék városa. Nagy Sándor Roxanétól született fiának is az Alexander Aigeos (kecskefiú) nevet adta. A prófécia azonosítását már az egészen korai szerzők műveiben is megtaláljuk. Hippolitus ezt írta a III. században Értekezés Krisztusról és az Antikrisztusról c. művében: „A párduc felkelt, a bakkecske megérkezett, szétzúzta a kost, darabokra törte annak szarvait, széttaposta lábaival... Azután a kecskebak nagy szarva helyében négy támadt. Örvendezz, áldott Dániel, nem követtél el tévedést, mindezek a dol
gok bekövetkeztek.” (Idézi: L. R. Froom: The Prophetic Faith of our Fathers, Washington, I. kötet, 273–274. o.)
5
Mi lett a sorsa Nagy Sándor roppant birodalmának? Mi következett a hellén utódállamok után?
Dán 8,8. 21–23 „A kecskebak pedig igen naggyá lett, de mikor elhatalmasodott, eltört a nagy szarv, és helyébe négy tekintélyes szarv nőtt az ég négy szele felé. És azok közül egyből egy kis szarv támadt... A szőrös kecskebak Görögország királya, a nagy szarv pedig, amely szemei között volt, az az első király. Hogy pedig az letöretett, és négy állt helyébe: négy ország támad abból a nemzetből, de nem annak erejével. Ezek országai után, mikor betelik a gonoszság,5 támad egy kemény orcájú, ravaszságokhoz értő király.”
................................................................................................................................................................
................................................................................................................................................................
................................................................................................................................................................
Ismét megállapíthatjuk, hogy a prófécia nagyon tömör, ugyanakkor igen precíz. Valóban így volt: „amint elhatalmasodott” a kecskebak, „letört a nagy szarv”. Nagy Sándor nem volt egészen 33 éves, amikor – hódításai csúcsán – meghalt Babilonban. A megerőltetés után,
5 Pontosított fordításban.



153
amit utolsó, Indiába is behatoló hadjárata jelentett, valamint utolsó évei mértéktelen ivászata miatt a szervezete nem tudott leküzdeni egy lázas betegséget, amely valószínűleg malária volt. Arra is gondolhatunk, hogy Istennél is letelt a neki adott idő, mert Nagy Sándor kezdte istenként tiszteltetni magát, és megrázó kegyetlenségeket és igazságtalanságokat követett el részeg önkívületben. (Nagy Sándor önistenítésével kapcsolatban lásd a 4. sz. függeléket.) Uriah Smith, a h. n. adventista közösség első nagy próféciamagyarázója tanulságos megjegyzést fűz a próféciának ehhez a részletéhez: „Amikor elhatalmasodott, akkor letört a nagy szarv... Bizony gyakran ilyen az istentelenek sorsa. Hatalmuk szarva akkor törik le, amikor a legnagyobb biztonságban érzik magukat. Az igazak viszont gyakran, amikor úgy látszik, hogy el fognak veszni, Isten megtartó ereje által erősek lesznek, ellenségeik azt tapasztalják, hogy a gyenge nádszál nem törik el, és a pislogó gyertyabél nem alszik ki.” (The prop
hecies of Daniel and the Revelation, 1897; The World Arraigned before the Court of Heaven c. fejezet)
Nagy Sándor halála után azonnal rettenetes harcok törtek ki hadvezérei, az ún. diadokhoszok (örökösök) között. E háborúk nyomán megölték Nagy Sándor feleségét, fiát, törvénytelen fiát, anyját, mostohatestvérét. Az történt, amiről a prófécia így tudósít: a letört szarv „helyébe négy tekintélyes szarv nőtt az ég négy szele felé”. A magyarázat értelmében ezt jelenti a jelképes ábrázolás: „négy ország támad a nemzetből, de nem annak erejével”. A négy utódállam valóban tekintélyes és erős volt, de nem közelíthette meg Nagy Sándor birodalmának hatalmát, annál is inkább, mivel sok kegyetlen harcot vívtak egymással a későbbiekben is. A négy utódállam a következő volt: Egyiptomban a Ptolemaioszok (Ptolemaiosz leszármazottai), Szíriában a Szeleukidák (Szeleukosz utódai), Kis-Ázsiában Lüszimakhosz, majd az Attalidák (Attalosz utódai), Görögországban pedig Kasszander, majd pedig az Antigonidák (Antigonosz utódai) uralkodtak. Mi következett ezután? A prófécia szerint „azok közül egyből egy kis szarv támadt”. A „kis szarv” említésénél azonnal a 7. fejezetben említett negyedik vadállat fején kinőtt kis szarv jut eszünkbe, amelyet – mint láttuk – egyértelműen és kizárólagosan csak a római pápaság



154
gal lehet azonosítani. Akkor itt most mintegy „ugrana” a prófétikus kinyilatkoztatás, és a hellén utódállamok után mindjárt a pápaságról szólna? Teljességgel valószínűtlen egy ilyen következetlenség a mindenben oly pontos és logikus prófétikus történelemábrázolásban. Érdekes, hogy a 7. és a 8. fejezetben nem teljesen azonos a kis szarv jelölése. (Ez nem csupán a héber és arám nyelv különbségéből adódik.) Míg a 7. fejezetben szó szerint „kis szarv”-ról van szó (melléknévi jelzővel), a 8. fejezetben szereplő kifejezés pontosan így hangzik: „egy szarv kicsiből”, vagyis: kicsiny kezdetből kinövő hatalomról van szó. Úgy tűnik, ez a kifejezésbeli különbség is utal arra, hogy bár feltétlenül kapcsolat áll fenn a 7. fejezetben bemutatott hatalommal, mégsem teljesen ugyanarról van szó. (Ez esetben nyilván pontosan ugyanazt a kifejezést alkalmazná az azonosítás hangsúlyozására.) Amint a sajátos kifejezést szemügyre vesszük, eszünkbe is villan, mit jelent a prófétikus ábrázolás: a pogány Római Birodalom is kicsiből indult, kicsiny, jelentéktelen városállamból lett világhatalommá. A kicsiny kezdetből felnövekvő szarv tehát együttesen jelképezheti a pogány és a pápai Rómát, mert mindkettő kicsiből lett naggyá. Az együttes ábrázolás a rokonságot és a jogfolytonosságot hangsúlyozza. A megértésnek az a kulcsa, hogy a 8. fejezetben a prófétikus ábrázolás úgy mutatja be a pogány és a pápai Rómát, mint amelyek tulajdonképpen egyazon hatalom két fázisának tekinthetők. Az „azok közül egyből” héber kifejezés nyelvtanilag vonatkozhat mind a „négy szélre”, azaz a négy égtájra, mind pedig a szarvakra. Valószínűleg szándékos, hogy kettős jelentést hordoz a kifejezés. Ha a négy szélre vonatkoztatjuk az „azok közül egyből” megjelölést, akkor arról van szó, hogy a négy égtáj egyike felől jön az új világhatalom. Mivel úgy folytatódik a szöveg, hogy a kis szarv „nagyon megnőtt délre, napkeletre és a kívánatos föld felé”, logikus a következtetés, hogy ez az égtáj nyugat lehet. Ha a szarvakra vonatkoztatjuk a szóban forgó megjelölést, akkor arra gondolhatunk, hogy Róma a makedón–görög utódállam legyőzésétől fogva számít világhatalomnak, és ami ennél is fontosabb: a hellén eszméket, az egész görög kultúrát tisztelték és magukévá tették a rómaiak. Ilyen értelemben igen szoros a kapcsolatuk a négy „szarv” egyikével, bizonyos mértékben abból származnak, illetve annak örökösei.



155
„A történészek görög–római kornak nevezték el [a történelemnek ezt az időszakát]... Bizony paradox elnevezés ez, mert az első helyen a leigázottak neve áll, s azok, akik uralkodtak, csak a második helyre kerültek, a valóságot azonban pontosan kifejezi. A görögök ugyanis az egész korszakra rányomták bélyegüket: méghozzá éppen kulturális fölényükkel... Idézzük itt csupán a római Horatius rövid verssorát: »A leigázott Görögország leigázta a vad győztest.«” (Vojtech Zamarovs
ký, i. m., 338–344. o.)
A kijelentéshez fűzött magyarázat egy közvetett időbeli meghatározást is tartalmaz: „Ezek országai után [azaz a Nagy Sándor utódállamai utáni időszakban], mikor elfogynak a gonoszok” – mondja Bibliánk szövege. Pontosított fordításban így hangzik ez a részlet: „Ezeknek az országoknak a végidejében, amikor betelik a gonoszság.” Valóban Nagy Sándor utódállamainak legyengülése idején emelkedett fel Róma, az új hatalom. Az a megjegyzés pedig, hogy akkor lesz ez, amikor „betelik a gonoszság” (avagy a törvényszegés, az istentelenség), a rejtett háttérre, a Gondviselés határozatára utal: „Isten a próféciában előre kijelentette a legnagyobb világhatalmak – Babilon, Médó–Perzsia, Görögország és Róma – keletkezésének és bukásának történetét... Mindegyiknek megvolt a maga próbaideje... [Amikor] megvetették Isten alapvető törvényeit... megengedte, hogy vesztükbe rohanjanak, mert keresztezték mindent átfogó szándékait.” „Isten pontos számlát vezet minden egyes nemzetről. A történelem évszázadai folyamán a gonoszok folytonosan gyűjtik a haragot a harag napjára. Amikor pedig elérkezik az idő, s e bűnök elérik Isten kegyelmének kijelentett határát, akkor a türelem véget ér. Amikor a mennyei könyvekben felhalmozódott összegek jelzik, hogy betelt a törvényszegés mértéke, akkor lesújt az elegyítetlen harag.” (Ellen G.
White: Nevelés, Történelem és prófécia c. fejezet; Bizonyságtételek V., 524. o.) Az
ítéletet Isten rendszerint úgy érvényesíti, hogy teret enged egy újabb hatalomnak, amely az előbbit megsemmisíti. Azt a megállapítást olvassuk továbbá a kis szarvról, hogy „nagyon megnőtt délre, napkeletre és a kívánatos [vagy dicső] föld felé”. A Római Birodalom legjelentősebb hódításai, melyekkel világhatalmi pozícióját megalapozta, valóban a megadott égtájak irányában történtek: délre a punokat, Karthágó hatalmát semmisítette meg, majd Egyiptom meg



156
hódítása következett (a Ptolemaioszok királyságának megdöntésével), keletre a makedón–görög királyságon kívül Kis-Ázsiát (a pergamoni Attalida királyságot) kebelezte be, valamint Szíriát (a Szeleukida királyságot). Külön említés történik a dicső földről, amely a kinyilatkoztatás földjére, Palesztinára utal, mely i. e. 63-ban lett a Római Birodalom tartománya. Mint a továbbiakban látni fogjuk, a kis szarv tevékenységének leírásában az első szakasz még a pogány Rómára vonatkozik, a második viszont a pápai Rómára.
6
Hogyan utal ez a prófécia is arra, hogy az egymást követő birodalmakat mindinkább a bűn elhatalmasodása jellemezte? Mi szab gátat a bűn pusztításának mégis a történelemben, mi ad erőt és reményt az istenfélőknek?
Dán 8,22–23 „Hogy pedig az letörettetett, és négy állt helyébe: négy ország támad abból a nemzetből, de nem annak erejével. És ezek országai után, amikor betelik a gonoszság,6 támad egy kemény orcájú, ravaszságokhoz értő király.”
Hab 1,12/a, 13; 2,1–4. 6/b, 8. 12–14 „Avagy nem te vagy-e, Uram, öröktől fogva az én Istenem, Szentem?... Tisztábbak szemeid, hogysem nézhetnéd a gonoszt, és a nyomorgatást nem szemlélheted. Miért szemléled hát a hitszegőket, és hallgatsz, mikor a gonosz elnyeli a nálánál igazabbat?... Őrhelyemre állok, megállok a bástyán, vigyázok, hogy lássam, mit szól hozzám, és mit feleljek én panaszom dolgában. Felelt nékem az Úr, és mondta: Írd fel e látomást, és vésd táblákra, hogy könnyen olvasható legyen. Mert e látomás bizonyos időre szól, de vége felé siet és meg nem csal, ha késik is, bízzál benne, mert eljön, el fog jönni, nem marad el! Ímé, felfuvalkodott, nem igaz őbenne az ő lelke, az igaz pedig az ő hite által él... Jaj annak, aki rakásra gyűjti, ami nem övé! De meddig?... Mivelhogy kifosztogattál sok nemzetet, kifosztanak téged mind a többi népek az emberek véréért, az orszá
6 Pontosított fordítás szerint.



157
gok, városok és minden bennük lakozók ellen való erőszaktételért... Jaj annak, aki várost épít vérengzéssel, és aki várat emel álnoksággal. Avagy ímé, nem a Seregek Urától van-e ez, hogy a népek tűznek építenek, és a nemzetek a hiábavalóságnak fáradoznak? Mert az Úr dicsőségének ismeretével betelik a föld, amiképpen a folyamok megtöltik a tengert.”
................................................................................................................................................................
................................................................................................................................................................
................................................................................................................................................................
................................................................................................................................................................
A Dániel könyve 2. fejezetében olvasható prófétikus kinyilatkoztatás a nagy emberszobrot alkotó fémek értékcsökkenésével ábrázolta az egymást követő birodalmak egyre mélyebb hanyatlását mind erkölcsi szempontból, mind pedig a mennyei befolyás érvényesülése szempontjából. Ennél a prófétikus látomásnál is azt látjuk, hogy Nagy Sándor utódállamait, illetve az ún. diadokhoszok (örökösök) uralmát, és az utána következő Római Birodalmat úgy mutatja be a jövendölés, mint amelyekben tetőzik a gonoszság, kirívóak a sátáni jellemtulajdonságok. Az 5. sz. függelékben történetírói jellemzést találunk a diadokhoszok uralmáról. Ennek fényében láthatjuk, miért mondja róluk a prófécia azt, hogy „gonoszságuk betelt”. A pogány és pápai Rómáról, a próféciában adott jellemzésükről pedig a következő tanulmányban lesz szó bővebben. Hogyan éli át mindezt, hogyan őrzi meg hitét és reményét a hívő ember a történelem sötét korszakaiban? Erről tesz bizonyságot a Habakuk próféta könyvéből idézett részlet. Az igaz ember mindenkor „hitből él”. Bátorságot és erőt vesz Isten ígéreteiből, amelyek igen bizonyosak számára. Rendületlenül bízik Isten igazságos és irgalmas jellemében, szavahihetőségében. E földön minden bűnnel, önzéssel fertőzött, ezért nincs megállapodás, nincs megnyugvás és biztonság. Isten azáltal ítél meg hatalmakat, hogy



158
engedi: a bűn bűnnel büntettessék. Amikor egy nép vagy uralom betölti bűnei mértékét, Isten elvonja tőle oltalmazó kezét. A történelemben ezért törvény a szüntelen változás, a pusztulás és a nagy erőfeszítésekkel való újjáépítés. A 14. vers előremutat arra az időre, amikor Isten megváltási terve véglegesen célba ér, amikor a bűn sebeitől sokat szenvedett Földet végül betölti Isten dicsőségének ismerete, mint ahogy a folyamok megtöltik a tengert. Csak az Úr és az Ő igazsága marad meg és magasztaltatik fel végül. „A keresztény a legsötétebb órákban, a legijesztőbb körülmények között is bízhat abban a Valakiben, aki a fény és a hatalom forrása. Nap mint nap megújulhat reménye és bátorsága Istenbe vetett hite által. »Az igaz... az ő hite által él.« Isten szolgálatában nem kell sem csüggedni, sem bizonytalankodni, sem félni! Az Úr nemcsak valóra váltja a benne bízók legdrágább reményeit, hanem többet tesz ennél. Megadja azt a bölcsességet, amelyre a különböző helyzetekben szükség van. Tápláljuk és ápoljuk a próféták és apostolok hitét, azt a hitet, amely megragadja Isten ígéreteit, és várja, hogy az Úr szabadulást hozzon, amikor és ahogyan jónak látja.” (Ellen G. White: Próféták és kirá
lyok, 242. o.)



159
FÜGGELÉK
1. Médek és perzsák
„A kis perzsa királyság lassan, de megállíthatatlanul erősödött... Kénytelen volt elismerni (i. e. 670 körül) a médek fennhatóságát... Nem tudott ellenállni a médek felfelé ívelő hatalmának, és... fennhatósága alá került... I. Kambüszész... Média királyának, Asztüagésznak a leányát vette feleségül. Ez a házasság növelte... az egy korona alatt egyesített két királyság tekintélyét. Ebből a házasságból született Nagy Kürosz... A királyi palota oszlopaira vésett feliratok szerint ő a »nagykirály, az Akhaimenida«. Ebben a formulában még nagyapjának, Asztüagésznak a fennhatóságát ismeri el... A babiloni király, Nabú-naid, aki felismerte Kürosz ambiciózus természetét, ügyes politikai húzással a segítségét akarta megnyerni ahhoz, hogy a médektől elterelő hadmozdulattal Harránt megszerezze... Asztüagész tudomást szerzett az ellene irányuló szövetségről, és Küroszt Ekbatanába rendelte. Kürosz nem engedelmeskedett. A méd királynak nem volt más választása, mint hogy a lázadást erőszakkal fojtsa el. A harc kemény volt, és két csatában dőlt el. A második csatát maga Asztüagész vezette, de a győzelmet így sem tudta megszerezni. Elveszítette a csatát, és maga is Kürosz kezébe került, aki nemes lelkűen bánt vele. Kürosz az egyesített Irán fővárosává Ekbatanát tette meg. Az Asztüagész felett aratott győzelemmel a sors kegye folytán a médekkel egyesült perzsa nép számára új korszak kezdődött... A médek fölött aratott győzelmet nem követte olyan véres és pusztító diadalmámor, mint amilyennel az asszírok és a babilóniaiak, az elámiak és a karthágóiak a legyőzött népekkel szemben hatalmukat bizonyították. Ekbatanát [a méd fővárost] nemcsak hogy nem pusztították el, hanem továbbra is főváros maradt. Itt helyezte el Kürosz a királyi levéltárat... A méd hivatalviselők megtartották tisztségüket, de kineveztek néhány perzsa tisztviselőt is közéjük. A hatalom átvétele olyan diszkréten zajlott le, hogy a nyugati népek szemében a perzsa



160
királyság továbbra is a méd királyság maradt.” (R. Ghirshman: Az ókori
Irán, médek, perzsák, párthusok, Gondolat Kiadó, Budapest, 1985, 102., 106., 108., 110–111. o.)
2. Perzsa hódítások
„Kürosz mint a méd királyság örököse, valamint Asszíria, Urartu és Kelet-Kis-Ázsia ura, szembe találta magát Lüdiával, ahol i. e. 561 óta Kroiszosz uralkodott... A lüd király közvetlen környezetében pedig híveket szerzett magának, becsületes játékosként javaslatot tett Kroiszosznak, hogy ismerje el a perzsa fennhatóságot. Cserébe, mint ígérte, megtarthatja trónját és országát. Kroiszosz ezt elutasította. Ekkor Kürosz Asszíriában összevonta csapatait, átkelt a Tigrisen, és a majdani »Királyi úton« haladva indult Kappadokia felé... Kevés király emlékét övezték olyan dicsfénnyel, mint Küroszét... Nemes lelkű és jóindulatú jelleméből fakadóan sohasem jutott eszébe, hogy a meghódított országokat mind egyformára gyúrja, igen bölcsen meghagyta a koronájához csatolt országok saját belső szerkezetét. Bárhol járt is, elismerte a különböző vallások isteneit, és tisztelettel adózott nekik. Mindenütt a helyi király utódaként lépett fel... Kürosz mindenkinél jobban megérezte, hogy »az antik világ, a civilizált városok és a barbár hordák meglehetősen homályos belső erőknek engedelmeskedve haladnak afelé, hogy egységes emberiséggé olvadjanak össze«. Kürosz sohasem cselekedett úgy, mint ahogyan a rómaiak tettek, akik egy-egy riválisukkal szövetséget kötve egyenlő partnerként bántak vele, majd e nép történelmének egyik gyenge pillanatát kihasználva, hirtelen lerohanták, meghódították és leigázták. A perzsák »atyának« nevezték, a meghódított hellének »mesternek« és »törvényhozónak«, a zsidók pedig »felkentnek«. Nem csökkent harci szelleme az évek hoszszú során keresztül folytatott háborúkban és hódításokban. A legyőzöttekkel mindvégig nagylelkűen bánt, és kezét nyújtotta feléjük... Az Egyiptom elleni hadjárat terve Kürosz fejében fogant, ő bízta az előkészületeket Kambüszészre. Apja halála után Kambüszész helyreállította a rendet a birodalomban, majd hadai élén megindult a Nílus



161
völgye felé... Hogy a perzsa hegemóniát az egész világra kiterjeszthessék, három új hadjáratot vettek tervbe. Az egyiket a Földközi-tenger nyugati részeit uraló Karthágó ellen, egy másikat az Ammon oázis ellen, hogy megnyissák az utat Kürénaika felé, a harmadikat pedig
Etiópia ellen.” (R. Ghirshman, i. m., 111., 114–115., 120. o.)
„Miután Kürosz leigázta e népet, felébredt benne a vágy, hogy a masszagetákat is az uralma alá hajtsa. Úgy hírlik, hogy ez az erős és hatalmas nép napkeleten lakik, túl az Araxész folyamon, az isszédonokkal szemben. Sokak szerint ez a nép is a szkütha fajhoz tartozik... A Kaszpi-tenger... nyugati oldalán emelkedik a Kaukaszosz, a leghatalmasabb tömegű és legmagasabb hegylánc... Így tehát a Kaszpitengert nyugat felől a Kaukaszosz zárja el. Napkeletre határtalan és beláthatatlan síkság húzódik. Ennek a területnek nem csekély részét a masszageták foglalták el, őellenük akart harcolni Kürosz. Számos jó oka volt, ami elhatározásában buzdította és lelkesítette... Mert bárhova vetette is hadát, egyetlen nép sem volt képes ellenállni neki.” (Héro
dotosz: A görög–perzsa háború, Európa Könyvkiadó, 1989, 100–101. o.)
3. A kos legyőzése
„A Nagykirály bizonyára későn ébredt rá, hogy a görög invázió nem afféle határincidens, amelyet a helybeli szatrapák is elintéznek. Minden katonáját mozgósította, személyesen állt a sereg élére, s elhatározta, hogy megsemmisíti Sándor hadait... A két sereg aztán a Földközi-tenger legkeletibb nyúlványa fölött, Isszosz városka közelében ütközött meg egymással... Sándor pedig egészen Dareioszig verekedte magát. A Nagykirály nem tartott ki: megfordította harci szekerét, és elmenekült. Ezzel jelt adott a perzsa sereg általános futására... Iszonyú öldöklés kezdődött, a görögök ezúttal már az elesett ellenséget sem számolták, az elesett perzsák számát százezerre becsülték. A perzsa hadsereg megszűnt létezni. A diadalmámor a zsákmányon való csodálkozássá változott: a pompásan berendezett sátrakból álló perzsa tábor... a görögök kezébe került. Amikor Sándor belépett Dareiosz sátrába, valósággal meg



162
némult: csak egy idő múlva bírta kimondani: »Erre mondják hát, hogy királynak lenni!«... Aztán a rabszolgáktól megtudta, hogy ez csak a király tábori sátra a legszükségesebb berendezéssel, igazi sátra a kincsekkel és a kincstárral úgymond Damaszkuszban van... A Nagykirály fejvesztett menekülése (gyáva félelmében még feleségét és lányait is a győztesek kénye-kedvére hagyta) arra a meggyőződésre vezette Sándort, hogy ez a férfi nem méltó egy világbirodalom kormányzására. Összehívta Parmeniónt, Ptolemaioszt, Kleitoszt, Nearkhoszt és a többi vezért, s tudtukra adta elhatározását: egyelőre nem üldözhetik Dareioszt, mert hajóhada még uralja a tengert. Folytatni kell tehát az eredeti terv megvalósítását, és meg kell őt fosztani a támaszpontoktól.... Arról a tervéről, hogy meg akarja szerezni Dareiosz trónját és kincseit, semmit sem szólt... Türosz ostroma idején küldöttség érkezett Sándorhoz. A Nagykirály már előbb is kérte, hogy adja vissza feleségét és lányait, s váltságdíjként barátsági szerződést kínált neki. Ajánlatára megfelelő választ kapott, amely eszébe juttatta az eddigi harcok eredményeit, most tehát új javaslattal állt elő: feleségül adja Sándorhoz a lányát, néki adja királyságának egyharmadát (az Eufrátesztől nyugatra elterülő vidékeket) és tízezer arany tálentumot... Mindez úgy hangzott, akár egy keleti mese, és Sándor a haditanács elé terjesztette. »Ha Sándornak volnék, elfogadnám a javaslatot« – mondta mindannyiuk nevében Parmenión. »Én is elfogadnám, ha Parmenión volnék« – válaszolta Sándor. Megüzente Dareiosznak, hogy nem szándékozik megelégedni a birodalom harmadrészével, amikor az egész az övé lehet, nem szándékozik elfogadni kincsei egy részét, amikor mindet megkaphatja, és parancsot adott seregének, hogy vonuljon dél felé... Miután visszatért Memphiszbe, serege nagy részével az ismert úton, Gazán keresztül Türoszba ment, onnan Damaszkusz felé fordult, átkelt a sivatagon, majd az Eufráteszen és a Tigrisen, s 2000 kilométernyi menetelés után, félúton a mai Moszul és Erbil között, először pillantotta meg a perzsa sereg táborát. A hatalmas sátorvárosnak látszó tábor Gaugamela falucska mellett terült el, Arrianosz szerint Dareiosz negyvenezer lovas katonát és kerek egymillió gyalogost összpontosított itt, ezenkívül több száz harci kocsija volt, kerekükön hosszú kaszákkal. A modern történészek túlzottnak tartják Arrianosz ada



163
tait: az ókori kútfők elemzése után többnyire Curtius véleményére hajlanak, mely szerint Dareiosznak körülbelül 45 000 lovas katonája, 200 000 gyalogosa volt... A csatára i. e. 331. október elsején került sor... Arrianosz pontosan százezer halottról beszél, Curtius negyvenezerről, egyetlen napra, egyetlen ütközetre ennyi is elég. Ezt az ütközetet Dareiosz már sohasem heverte ki... Sándor aztán elölről és hátulról egyszerre támadt a perzsákra... Hamarabb jelent meg Perszepolisz előtt, mintsem a város védői felkészülhettek volna a harcra... Kezébe került Perzsia büszkesége, az Akhaimenida királyok fővárosa minden palotájával, minden kincsesládájával együtt... Csak arany- és ezüstérméből 120 000 tálentumot, azaz több mint háromezer tonnát talált. Perszepolisz kincsei nem voltak mérhetők görög mércékkel, mint ahogy a mai mércéinkkel sem mérhetők... A perszepoliszi királyi palota megsemmisítése Sándor bosszújának utolsó megnyilvánulása volt. A perzsa nagyurakat és alattvalóikat már előbb is igyekezett megnyerni: hivatalokat bízott rájuk, tiszteletben tartotta hagyományaikat, és csak az örökké menekülő Dareioszt tartotta ellenségének. I. e. 330 tavaszán – miután áttelelt Perszepoliszban – megtudta, hogy Dareiosz Bésszosz és Nabarzanész szatrapák segítségével új sereget toborzott, s Média fővárosában, Ekbatanában erősítette meg magát. Sándor ellene vonult, Dareiosz azonban újra megszökött... Miután átszervezte seregét, Parmeniónt pedig kinevezte Ekbatana gondnokává, kelet felé, Dareiosz után indult. A mai Teherán közelében megtudta, hogy Dareiosz a Kaspi kapu felé menekül (ez egy körülbelül tíz kilométer hosszú hágó az Elbrusz egyik nyúlványában, bejárata és kijárata alig huszonöt méter széles). Sándor feltételezte, hogy Dareiosz megerősíti a hágót, így hát igyekezett még Dareiosz előtt odaérni. A hágóban azonban nem védőket, hanem szökevényeket talált... A következő pihenőnél megtudta, hogy a perzsa tábor teljesen felbomlott, a Dareioszhoz hű görög zsoldosok Bésszosznak megtagadták az engedelmességet, és a nagyurak többségével együtt elpártoltak tőle. Sándor harminchat órán át rohant előre. Dareioszt azonban nem sikerült élve kezébe kapnia. Nabarzanész szatrapa az utolsó pillanat
ban leszúrta késével.” (V. Zamarovský, i. m., 282–286. o.)



164
4. „...eltört a nagy szarv”
„Sándor Makedóniába küldte Krateroszt, [aki] ...azt a felhívást vitte a görög államokba, hogy ismerjék el Sándort istennek. A görögök csak nevettek Sándor nagyzási hóbortján. Amikor Keleten kiáltatta ki magát istennek, azt a barbároknak tett engedménynek vélték, hiszen alkalmazkodnia kellett az ottani szokásokhoz... De Görögországban?... A legtöbb város végül engedett... I. e. 323 tavaszán aztán a görög államok küldöttei Babilonba mentek, hogy aranykoszorúval koszorúzzák meg Sándort, mint az isteneket illik. De mihelyt visszatértek, utolérte őket a megdöbbentő hír: az új isten belázasodott és
meghalt.” (Idézi: V. Zamarovský, i. m., 299. o.)
5. A diadokhoszok uralma
„A Nagy Sándor hagyatékára pályázók kezdetben mindannyian arra törekedtek, hogy az egész hagyatékot megkaparintsák... [Később] mindenki meg akart kaparintani legalább egy részt – lehetőleg minél nagyobbat... Könyörtelen harcba kezdtek egymással: harcuk az egész birodalmat megrendítette... Csaknem fél évszázadig tombolt, s a szövetségeknek, a semlegességnek és az ellenségeskedésnek szinte minden változatát bemutatta: az antik történetírók szerint sokkal több emberéletet követelt, mint Nagy Sándor hadjáratai együttvéve. Az igazság előnyére egyik fél sem támaszkodhatott, az győzött, akinek pillanatnyilag a legtöbb zsoldos katonája és a legtöbb pénze volt, aki az árulásban vagy a szövetségesek magához csalogatásában megelőzte a másikat... I. e. 311-ben a diadokhoszok már annyira kimerültek, hogy békét kötöttek egymással: megegyeztek, hogy mindenki azt tartja meg, ami éppen a hatalmában van. Nagy Sándor világbirodalma felbomlott. Az i. e. 311-ben megkötött béke – ha nevezhetjük békének – nem sokáig tartott. I. e. 310-ben... a diadokhoszok között ismét fellángolt a harc.



165
Ezúttal már mint önálló uralkodók harcoltak egymással: fokozatosan királlyá, egyesek istenné kiáltották ki magukat. Hosszú küzdelmek útján – miközben számos terület és város jó néhányszor gazdát cserélt – Antigonosz került fölénybe, akit fia, a Poliorkétésznek, „Városok leigázójának” nevezett, és Démétriosz is sikerrel támogatott. Ptolemaioszt, Szeleukoszt, Kasszandroszt és Lüszimakhoszt ez összefogásra ösztönözte. Seregeik i. e. 301-ben ütköztek meg Antigonosz és Démétriosz seregeivel Közép-Törökországban, Ipszosz mellett. Ebben a legnagyobb és legvéresebb ütközetben, amelyet görög hadvezérek valaha is vívtak egymással, Antigonosz elesett, Démétriosz pedig elmenekült a csatából. Negyvenezer zsoldos katona élte meg zsoldja kifizetését, s a négy győztes inkább viszálykodva, mint egyetértésben osztozott meg a zsákmányon. Rövid szünet után ismét megkezdték a harcot, amelyben Lüszimakhosz és Szeleukosz is elpusztult (i. e. 281-ben: Lüszimakhosz csatában esett el, Szeleukoszt saját ágyában szúrták le Ptolemaiosz hívei). Szeleukosz fia, I. Antiokhosz Szótér azonban hatalmon maradt, Démétriosz fia, II. Antigonosz Gonatasz pedig i. e. 276-ban Makedónia ura lett. Ezzel befejeződött a Nagy Sándor hagyatékáért vívott harcok utolsó szakasza. A háborúk ugyan tovább dúltak, az akkori területi felosztás azonban lényegében állandósult... Szinte hihetetlen, hogy a diadokhoszok és hatalmas építményeik dicsősége mennyire semmivé lett. Bazárokat és bulvárokat járunk... turisták gettói mögött csavargunk, s Sztrabón szerint itt egykor királyi paloták ragyogtak, templomok tündököltek, a bronzba öntött Ptolemaiosz és Szeleukosz istenként nyújtózott az ég felé. És sehol sem találjuk nyomukat. Talán minden gyorsan született dicsőség erre a sorsra jut. Főleg az a dicsőség, melynek bölcsőjénél az ércbe öltözött
Arész7 állt.” (V. Zamarovský, i. m., 291–292., 297–298. o.)
7 A háború, a vérszomjas öldöklés istene a görög mitológiában.



166
VIII. tanulmány – 2004. november 20.
A „KIS SZARV” TÁMADÁSA A SEREGEK
FEJEDELMÉNEK PAPI SZOLGÁLATA ELLEN,
ÉS A SZABADULÁS ÍGÉRETE
Dániel könyve 8,10–14. 23/b–26
1
Hogyan mutatja be a prófécia a „kis szarv”, azaz a pogány és a pápai Róma magatartás- és módszerbeli jellegzetességeit?
Dán 8,23/b, 24/a, 25/a, 12/b „Támad egy kemény tekintetű, kétértelmű beszédekhez értő király, és annak nagy ereje lesz, noha nem a maga ereje által. Bámulatosan pusztít, jó szerencsével halad... Okossága által szerencsés lesz az álnokság kezében. Szívében felfuvalkodik, és békés szándékot mutatva elveszt sokakat... Földre veti az igazságot, cselekszik, és jó szerencséje van.”1
................................................................................................................................................................
................................................................................................................................................................
Döbbenetes jellemzés, és minden meghatározása telitalálat! A „kemény tekintetű” megjelölés hivatkozás 5Móz 28,50-re, szó szerint idézi belőle ezt a kifejezést a jövendölés. (A héber szövegben szó szerint azonos a kifejezés mindkét helyen: „az-pánim” = kemény vagy még inkább kegyetlen tekintetű.) Ez az idézés megerősíti, hogy a kis szarv a római hatalommal azonos. Olvassuk el az 50. verset teljes szö
1 Az egész szakasz pontosított fordítás szerint.



167
vegösszefüggésében: 47–57. vers. A szóban forgó igeszakasz ugyanis egyértelműen Júda országa rómaiak általi megszállását, és Jeruzsálem végső pusztulását jövendölte meg a zsidó–római háború idején, i. sz. 70-ben. Josephus Flavius, a Jeruzsálem rómaiak általi kiéheztetését és ostromát átélt zsidó történetíró tanúsítja az 56–57. vers szó szerinti beteljesedését. (Lásd az 1. sz. függeléket.) A „kétértelmű beszédekhez értő”-nek fordított héber kifejezés a javított Károlyi-fordításban „ravaszságokhoz értő”. Ez az eredeti, javítatlan Károlyi-fordítás szerint: „meséknek értője”. A legáltalánosabban használt (King James) angol fordítás szerint: „intrikákban jártas”. Ez a bemutatás egybecseng Dániel könyve 2. és 7. fejezetének ugyanerre a hatalomra vonatkozó jellemzésével: „Erős lesz, mint a vas, széttör és összezúz mindent.” (2,40) „Rendkívül rettenetes volt, vasfogai, érckörmei voltak, falt, zúzott, és a maradékot lábaival összetaposta.” (7,19) Itt azonban nem annyira Róma fizikai, katonai ereje kerül előtérbe, hanem negatív előjelű szellemi hatalma: álnoksága, ravaszsága, kétértelműsége, békeszándék mögé rejtett pusztító kegyetlensége.
Fontos az a megjegyzés, hogy „nagy ereje lesz, noha nem a maga ereje által”. A pogány és a pápai Róma kiterjedésben, hatalomban és fennmaradási időben egyaránt felülmúlta összes elődeit. A pápai Róma jelenleg is politikai és szellemi nagyhatalom. Az a megállapítás, hogy „nem a maga ereje által” lesz ilyen rendkívül erős a kis szarv, kétségkívül Sátánra utal. Róma hatalma különleges, bámulatos történelmi jelenség, és ennek az a háttere – amint Jelenések könyvében olvassuk –, hogy „Sátán adta néki a maga királyi székét és hatalmát” (13,2/b). Akik csodálják e hatalom tüneményszerű előrehaladását, roppant erejét, szerencséjét, és hódolattal adóznak néki, azok (jóllehet sokan tudtukon kívül) „imádják a sárkányt [azaz Sátánt, vö. Jel 12,9], aki a hatalmat adta néki” – állapítja meg Jelenések könyve.
„Bámulatosan pusztít és jó szerencsével halad” – jellemzi tovább a prófécia. A pusztítás a pápai Róma esetében erkölcsi és vallási vonatkozású, nem jelenti azt, hogy nem épít és alkot sokat és nagyokat evilági tekintetben, ami viszont a megtévesztés erejét növeli. „Virágzó, pusztító álnokság” – ez a bibliai jellemzés summája. A szellemi erő, az éles, ravasz ész itt „sátáni adomány”, mert negatívumokban érvényesül. Olyan álcázottan és ügyesen ferdíti el az igaz



168
ságot, hogy a prófécia ismételten hangsúlyozza: „földre veti az igazságot jó szerencsével” (12/b), „szerencsés az álnokság az ő kezében” (25/a). Sokatmondó, döbbenetes megállapítás. Emlékezzünk a 7. fejezet szemléletes ábrázolására: a kis szarvban „emberszemekhez hasonló szemeket” látott a próféta, az értelmi erő, a szellemi fölény ábrázolásaként. Mindezekben a tulajdonságokban a háttérben álló, hatalomadó inspirátor jelleme ütközik ki, aki „a hazugság atyja” (János 8,44), aki „mind az egész föld kerekségét elhiteti” (Jel 12,9), és aki „átváltoztatja magát világosság angyalának” (2Kor 11,13–15).
„A megtévesztés e mamutszervezete útján a sötétség fejedelme megvalósítja célját: meggyalázza Istent, és szerencsétlenné teszi az embert... A pápaság nagyon alkalmas... két csoport igényeinek kiszolgálására, és e két osztály felöleli szinte az egész emberiséget. Az egyikhez azok tartoznak, akik saját érdemeik által akarnak üdvözülni, a másik csoporthoz pedig azok, akik bűneikkel együtt akarnak üdvözülni. Ebben rejlik a pápaság befolyásának titka.” (Ellen G. White: A nagy küzdelem/Kor
szakok nyomában, 506–507. o.)
Egyedül Isten Igéje leplezheti le azt a „szerencsés álnokságot”, amely e hatalom által megnyilatkozik. „Kétértelmű beszédeivel” szemben csak a Szentlélek tehet bölccsé és védetté. Isten bölcsessége, amely Igéjében megnyilatkozik, éles, tiszta, következetes gondolkodásra neveli azokat, akik kutatják. Ezáltal Isten alázatos, hívő népe leleplezheti, és szellemi téren legyőzheti e hatalmat. Sokatmondó az a megállapítás, hogy nyájas békeszándéka látszólagos. Jámborsága ne tévesszen meg – int a prófécia –, mert pusztító szándéka ott van minden cselekedete mögött, mivel a nagy Ellenség az inspirátora. A pogány Róma is gyakran kötött békét és mutatott barátságot a leigázásra kiszemelt népeknek, teljes lerohanásuk és bekebelezésük küszöbén. A jellemzés a római pápaságra vonatkozóan azonban talán még jellemzőbb. Igen időszerű a következő figyelmeztetés: „Róma békés hangvétele... nem jelenti jellegének megváltozását. Türelmes ott, ahol tehetetlen. A katolicizmus mint szervezet... most sincs jobban ráhangolódva Krisztus evangéliumára, mint történelmének bármely korábbi időszakában... A római egyház minden eszközt megragad befolyása kiterjesztésére és hatalma növelésére, mert heves és elszánt harcra készül, hogy visszanyerje világuralmát, ismét meg



169
indítsa az üldözést, és lerontsa mindazt, amit a protestantizmus felépített... A római egyház ma makulátlan arcot mutat a világnak... Keresztény köntöst öltött magára, de nem változott meg... Senki ne hagyja magát megtéveszteni! A pápaság, amelynek a protestánsok ma tisztelettel adóznak, ugyanaz, amely a reformáció idején uralta a világot... Ugyanaz a fennhéjázó büszkeség és önteltség jellemzi, amellyel királyokon és fejedelmeken hatalmaskodott, igényt tartva az Istennek kijáró tekintélyre. Lelkülete nem kevésbé kemény és uralkodó ma sem, mint amikor elfojtotta az emberi szabadságot, és megölte a Magasságos szentjeit... Mivel a protestáns egyházak a világ kegyét keresik, a hamis szeretet elvakítja szemüket. Azt tartják, hogy helyes minden gonoszságban a jót látni. Ennek az lesz az elkerülhetetlen következménye, hogy végül minden jót gonosznak fognak tartani. Ahelyett, hogy őriznék a hitet, amelyet egykor a szentek kaptak, úgy tűnik, mintha mentegetőznének, amiért szeretetlenül vélekedtek Rómáról, elnézést kérve »fanatizmusukért«.” (Ellen G. White: A nagy küzdelem/Korszakok nyomában, 501–502., 507–508. o.)
Még egy fontos jellegzetesség: „Szívében felfuvalkodik.” Egészen az „ég seregéig és a Seregek Fejedelméig növekszik” (10/a, 11/a), „a fejedelmek Fejedelme ellen is feltámad” (25/b). A pogány Római Birodalom esetében a császárkultuszra, a császárok isteni tiszteletben való részesítésére kell gondolnunk, ami káromlás, kihívás volt a teremtő és fenntartó Istennel szemben. A pápai Róma vonatkozásában pedig a „Krisztus helytartója” címre, valamint az ennek megfelelően megkívánt imádatra és a csalatkozhatatlanság igényére. Közvetlenül viszszautal ezekre a kijelentésekre 2Thess 2,4, amikor a „törvénytaposóról, a bűn emberéről” ezt mondja: „Isten és az istentisztelettel kapcsolatos dolgok fölé magasztalja magát, kijelentve magáról, hogy ő az Isten.” 2
Mindezek a jellegzetességek a római egyház hatalmi szervezetére vonatkoznak, valamint azokra, akik belsőleg azonosulnak céljaival. Nem szabad elfeledkezni azonban arról a tényről sem, hogy sok őszinte, Isten-szerető, igazságra vágyó keresztény él a római egyház tagjai és papjai között. A hagyományok foglyai sok mindenben, de szere
2 Pontosított fordítás szerint.



170
tik Istent, őszintén vágyakoznak az üdvösségre. Közülük sokaknak komoly kritikai észrevételeik vannak saját egyházukkal kapcsolatban, de sajnos nemigen találkozhatnak más hiteles keresztény közösséggel sem. Azt láthatják, hogy a protestáns közösségek is a lelki hanyatlás és a megalkuvás állapotában vannak. „A római katolikusok között vannak őszinte keresztények. Ezrek szolgálják Istent ebben az egyházban a legjobb ismeretük szerint. Nem férhettek hozzá Isten Igéjéhez, ezért nem ismerik az igazságot. Nem tudják, mi különbözteti meg a szívből jövő, eleven istenszolgálatot a puszta formaságok és szertartások körforgásától. Isten szánakozó szeretettel figyeli ezeket a lelkeket, akik olyan vallásban nevelkedtek, amely megtévesztő és nem elégíti meg a lelket. Isten világosságot fog adni nekik, amely elűzi az őket körülvevő sötétséget. Kinyilatkoztatja nekik az igazságot úgy, ahogyan Jézusban van, és sokan Isten népéhez
csatlakoznak majd.” (Ellen G. White: A nagy küzdelem/Korszakok nyomában, 502. o.)
2
Hogyan mutatja be az Ige a kis szarv tevékenységét?
Dán 8,10. 24/b, 25/b „Megnőtt mind az ég seregéig. A földre vetett ama seregből és a csillagokból, és megtaposta őket... Elpusztítja a hatalmasokat és a szentek népét... A fejedelmek Fejedelme ellen is feltámad.”3
................................................................................................................................................................
................................................................................................................................................................
A kis szarv addig növekszik, annyira felfuvalkodik, hogy egyenesen Istennel verseng, ellene hadakozik. A jelképes megfogalmazás utal a háttérben álló Sátánra, aki Jelenések könyve szerint „farka után vonzotta az ég csillagainak harmadrészét, és a földre vetette őket” (12,4), azaz magával rántotta a bűn lázadásába Isten angyalainak harmadrészét. A „csillag, hajnalcsillag” jelképe ugyanis elsődlegesen Isten angyalait jelöli a Szentírásban (vö. Ésa 14,12 stb.).
3 Pontosított fordítás szerint.



171
A jelkép – a prófétának adott magyarázat szerint – azt jelenti, hogy a kis szarv „elpusztítja a szentek népét”. A csillagok Isten hívő népét, ezen belül különösen a tanítókat is jelképezik a Szentírásban (vö. Fil 2,15; Jel 1,16. 20). A pogány Róma ismétlődő, súlyos keresztényüldözései által teljesítette be ezt a jövendölést, a pápai Róma pedig az inkvizíció évszázadokon át folytatott „eretnekirtó” tevékenysége által. Ennek az eszközével századokon keresztül valósággal széttaposta a bibliai tanításokhoz ragaszkodó hívő keresztényeket. A hívő nép üldözésével való azonosítást Jézus két fontos kijelentése is hitelesíti: Lukács 21,24 és Jelenések 11,2. „Jeruzsálem”, illetve a „szent város” Isten népét jelképezi ezekben az igékben. Jézus erre a dánieli jövendölésre utalt vissza, amikor Jeruzsálem jelképes „megtaposásáról” szólt. A taposás idejét meghatározó „negyvenkét hónap” azonos a Dán 7,25-ben meghatározott három és fél évvel. Ennyi idő „adatik” a kis szarvnak, hogy „a szentek ellen hadakozzék, és legyőzze őket”. A többi igehelyet is fontos figyelembe venni, ahol ugyancsak meghatározza ezt az időszakot a Szentírás (Dán 12,7; Jel 12,6. 12; 13,5). Ezeken a helyeken is ugyanerről a hatalomról van szó, és arról a tevékenységéről, hogy üldözi Isten hívő népét. Az „ég csillagai megtaposása” tehát azonos „Jeruzsálem, a szent város megtaposásával”, azaz a szentek pusztításával a középkori római egyház 1260 esztendeig tartó uralma idején. Az „elpusztítja a hatalmasokat” részlet arra figyelmeztet, hogy ne kicsinyeljük le a „kis szarv” hatalmát. Amikor a „mélységből”, Sátán birodalmától kap erőt, legyőzi az erőseket, hatalmasokat is. Van azonban még egy mélyebb értelme is ennek a részletnek. Az „elpusztítja a hatalmasokat” a magyarázatban ahhoz a látomásban hallott kijelentéshez kapcsolódik ugyanis, hogy a kis szarv egészen „a menny seregéig növekedett, és a menny seregéből valókat a földre vetette”. Jelenések 13,6 szerint a pápai Róma „szidalmazza azokat, akik a mennyben laknak”. Úgy tűnik, hogy a „hatalmasok” megjelöléssel a „mennyei hatalmasságokra” (Eféz 3,10) is utal a prófécia. A pápai Róma a mennyei hatalmasok ellen is támad azáltal, hogy eltorzítja a mennyről alkotott képet, hamis képet fest róla az embereknek. Benépesíti a mennyet a saját maga által kinevezett szentekkel és „boldogokkal”, a kulcsos Szent Péterrel, Szűz Máriával. Ily módon bántalmazza, szidalmazza „azokat, akik a mennyben lesznek”.



172
Sőt, ezenfelül valószínűleg még arra is emlékeztetni akar „a menny serege és a hatalmasok megrontására” vonatkozó részlet, hogy Sátán, aki a kis szarv mögött áll, még az ég angyalainak egy részét is meg tudta téveszteni, Isten ellen tudta fordítani egykor. Ezzel kapcsolatban írta Ellen G. White: „Bármilyen csalásra képes az, aki a mindenható Isten és Fia ellen tudta fordítani Isten angyalait, megnyerve magának rokonszenvüket. Négyezer éven át harcolt az isteni vezetés ellen, de ez idő alatt semmit sem veszített kísértésre és megtévesztésre
való hatalmából, tudományából.” (Szemelvények Ellen G. White írásaiból I.,
261. o.) Döbbenetes bizonyságtétel. Azt a komoly figyelmeztetést közvetíti tehát nekünk a szóban forgó prófécia, hogy „nem vér és test ellen van a mi tusakodásunk, hanem a fejedelemségek ellen, a hatalmasságok ellen, ez élet sötétségének világbírói [világhatalmai] ellen, a gonoszság lelkei ellen, melyek a magasságban vannak” (Eféz 6,12).
„Sokan még azok közül is, akik egyébként bírálnák a katolicizmust, veszélytelennek látják hatalmát és befolyását. Azt hangoztatják, hogy a középkor szellemi és erkölcsi sötétsége kedvezett dogmái, babonái és elnyomása terjedésének, de korunk kultúrája, a nagyobb tudás és a növekvő szabadság meggátolja a türelmetlenség és a zsarnokság feléledését. A puszta gondolatot is nevetségesnek tartják, hogy ilyen állapotok újra kialakulhatnának felvilágosult korunkban... Ha a protestánsok imádkozó szívvel kutatnák a Bibliát, meglátnák a pápaság valódi jellegét. Megdöbbennének attól, amit látnak, és őrizkednének tőle. Sokan azonban olyan bölcsnek tartják magukat, hogy úgy érzik, szükségtelen alázatos szívvel keresni Istent ahhoz, hogy az igazságot megismerjék. Miközben felvilágosultságukkal büszkélkednek, nem ismerik sem a Szentírást, sem Isten hatalmát... A sűrű szellemi sötétség kedvezőnek bizonyult a pápaság sikereihez. Meg fogjuk látni azonban, hogy a nagy szellemi világosság éppoly kedvező lesz újabb
sikerei eléréséhez.” (Ellen G. White: A nagy küzdelem/Korszakok nyomában,
507–509. o.) Ezek a sorok nem ma, hanem 1888-ban, több mint száz évvel ezelőtt írattak le!
A „fejedelmek Fejedelme ellen való támadást” a pogány Róma is beteljesítette azáltal, hogy a római alkirály, Heródes halálra kerestette az újszülött Messiás-királyt, majd pedig Heródes Antipas és Pilátus – Róma képviselőiként – szerepet játszottak Jézus halálra adásában.



173
Így értelmezi ezt maga az Írás (lásd Csel 4,26–28). Még inkább jellemző azonban a pápai Rómára a fejedelmek Fejedelme elleni kihívóan merész támadás. Legjellegzetesebb tette az Isten szenthelye és az ott folyó naponkénti szolgálat elleni támadás. Erről szól a továbbiakban a prófécia, a 11–12. versben.
3
Milyen „hadviselést” folytat a kis szarv a Seregek Fejedelmének szentélye és papi szolgálata ellen?
Dán 8,11–12 „A sereg Fejedelméig növekedett, és elvette tőle a szüntelen való [naponkénti, mindennapi] szolgálatot, és elvettetett az Ő szentségének helye. Sereg rendeltetett a szüntelen való szolgálat ellen a lázadás [törvényszegés, pártütés] miatt, földre veti az igazságot, véghezviszi, és jó szerencséje van.”4
................................................................................................................................................................
................................................................................................................................................................
„A szüntelen való szolgálat” helyesbített fordítás a Bibliánkban található „mindennapi áldozat” kifejezéssel szemben. A héber szövegben egyetlen szó szerepel: „támid”. Jelentése: „szüntelen való, folytonos”. Ezzel a szóval jelölték a szentélyben (a szent sátorban, majd a jeruzsálemi templomban) állandóan, megszakítás nélkül folyó papi szolgálatot, amely magában foglalta a következőket: a hétkarú lámpás ellátását olajjal, hogy szüntelen világítson, a szent kenyerek kihelyezését az asztalra, illetve azok hetenkénti kicserélését, hogy állandóan ott legyenek, a jó illattétel oltárán való szüntelen füstölögtetést, a reggeli és esti egészen égő áldozat bemutatását, a papi közreműködést az egyéni áldozatoknál, vagyis összességében mindazt, ami a naponkénti papi szolgálathoz tartozott. Ellen G. White felhívja a figyelmet a fordítás helyesbítésének jelentőségére (a King James, angol Biblia-fordítás is mindennapi áldozatot mond ugyanis, mint a mi fordításunk, de az áldozat szó dőlt betűvel szedett, ami jelzi, hogy fordítói kiegészítésről van szó): „Láttam,
4 Pontosított fordítás szerint.



174
hogy Dániel könyve 8. részének 12. versénél emberi bölcsesség toldotta a »mindennapi« szó mellé az »áldozat« szót, holott nem tartozik a szöveghez.” (Tapasztalatok és látomások, 1858, 37. o.)
Miért annyira fontos ez a helyesbítés, hogy Isten külön felhívta erre Ellen White figyelmét, és általa a mi figyelmünket is? Ha „mindennapi áldozatot” olvasunk a szövegben, akkor a templomban folyó áldozatok megszüntetésére gondolunk, valamely templom elleni külső támadás folytán. Az áldozat szócskával való kiegészítést egyébként azért eszközölték a különböző fordítások, mert a keresztény magyarázók sokasága IV. Antiokhosz Epiphanész, i. e. II. századi hellén-szír uralkodó tevékenységére való utalást vélt felfedezni ebben a prófétikus kijelentésben, mint ahogy a 7. fejezetben is egészen általánosan vele azonosítják a „kis szarvat” ma. (A IV. Antiokhosz Epiphanész személyére, tevékenységére és az ezzel kapcsolatban kirobbant Makkabeus-szabadságharcra vonatkozó történetírói ismertetést lásd e fejezet végén, az 2. sz. függelékben. Lásd továbbá a 3. sz. függelékben Isaac Newton, a nagy fizikus és Biblia-magyarázó érvelését arra vonatkozóan, hogy a kis szarv miért nem jelképezheti semmiképpen IV. Antiokhosz Epiphanészt.) A valóságban sokkal többről van szó, mint csupán a szenthely és az abban folyó áldozatok elleni külső támadásról. Ha ragaszkodunk a „támid” jelentéséhez, akkor válik világossá, miért mondja a prófécia: magától a Seregek Fejedelmétől vette el a támidot a kis szarv. A Seregek Fejedelme név egyértelműen Krisztusra utal. Őt mutatja be a Szentírás számos esetben a mennyei seregek, illetve az angyalok Fejedelmeként, és a bűnben elveszett emberiség megváltó Fejedelmeként (lásd: Józs 5,14; Dán 9,25; 10,21; 12,1). Dániel könyvében ismételten szó van a „Messiás fejedelemről” és „Mihály fejedelemről”, aki „az emberek fiaiért áll” (lásd: 9,25; 10,13. 21; 12,1). Közvetve benne foglaltatik e jövendölésben az a tény, hogy a Seregek Fejedelme pap, aki a szentélyében szolgálatot teljesít. Ez a prófétikus ige tehát úgy tesz bizonyságot Krisztusról, mint aki népének papja és közbenjárója, aki a valóságban végzi népéért mindazt a szolgálatot, amit az ószövetségi naponkénti szolgálat jelképesen ábrázolt. Emlékezzünk Zsolt 110,4 és Zak 6,11–13 messiási jövendöléseire, amelyek igen világosan szóltak előre arról, hogy az eljövendő Messiás



175
király és pap is lesz egy személyben. Gondoljunk a Zsidókhoz írt levél ugyancsak igen hangsúlyos tanítására Krisztus papi és főpapi szolgálatáról, amelyet a mennyei szentélyben végez: Zsid 8,1–2; 9,11–12. 24. A kis szarv „szíve felfuvalkodásában” nem éri be azzal, hogy „nagyokat szól a Felséges ellen” (Dán 7,8. 25), és Istennek kiáltja ki magát (2Thess 2,4), hanem eszerint cselekszik is, a legmerészebben érvényesítve azt, hogy ő „Krisztus helyettese”. Elveszi Krisztustól a papságot, helyette önmagát nevezi ki főpappá, és „sereget rendel”, papokat állít a saját szolgái közül, azokra az új szenthelyekre, amelyeket beiktat Isten egyetlen érvényes újszövetségi szentélye, a mennyei templom helyett, elvetve, elfeledtetve ezzel Isten valódi szentélyét. Az a pontos megfogalmazás, hogy a kis szarv tevékenysége folytán „elvettetett Isten szentségének a helye” valószínűleg arra utal, hogy a kis szarv természetesen nem valósíthatta meg azt, hogy ténylegesen eltörölje, megszüntesse Krisztus mennyei szentélyben folyó szolgálatát, csupán annak a „helyét” feledtethette el az emberekkel. Ezt a próféciát soha nem teljesítette be IV. Antiokhosz Epiphanész, hanem csakis a pápai Róma, az viszont tökéletesen. A földi papság által eszközölt miseáldozat, gyónás és feloldozás, bűnbocsánatadás beiktatásával a kis szarv valóságosan elvette Krisztustól az Ő papi közbenjáró szolgálatát. Elérte azt, hogy feledésbe merült az élő Krisztus és az Ő mennyei szentélye, közbenjárása és imádsága értünk, az a tény, hogy közvetlenül Krisztushoz fordulhatunk bűnbocsánatért. Homályba borult az igazság, hogy a mennyben értünk Isten színe előtt megjelenő Krisztushoz kell járulnia minden bűnösnek. A kis szarv elfordította, elfeledtette azt az igazságot, hogy a Megváltó áldozata által mindannyiunknak „bizodalmunk van az Ő szentélyébe való bemenetelre”, mert általa „megnyílt nékünk a mennyei szentély útja” (Zsid 10,19–22; 6,19–20). A földi áldozópapsággal, valamint a szentek és Mária közbenjáróvá tétele által ténylegesen „sereget állított” a pápaság Krisztus papi szolgálata ellen. Teljesen el akarta ragadni Krisztustól a papságot, el akarta választani tőle az üdvösséget kereső embereket. Ezzel a tettével igen kihívóan támadt a kis szarv a „fejedelmek Fejedelme ellen” (25. vers).
Valóban pusztító bűn, Isten elleni pártütés az, amit a kis szarv megvalósított. A lelki kár szinte felmérhetetlen. A pápaság olyan sze



176
rencsével vetette földre a Krisztus papságára és mennyei szentélyére vonatkozó igazságot, hogy mindez csak a végidő korszakának kezdetén tárult fel ismét igazi világosságában Isten hívő népe előtt, amint ezt a következő tanulmánynál látni fogjuk. Meg kell jegyeznünk, hogy részben a pogány Róma is beteljesítette a szóban forgó jövendölést, a kis szarv kettős jelentésének megfelelően. Közelebbről a jövendölésnek azt a részét, hogy a Seregek Fejedelme szentélye, temploma ellen támad. I. sz. 70-ben a zsidó szabadságharc leverése nyomán a pogány Róma lerombolta a jeruzsálemi templomot. Ebben a vonatkozásban is jelentőségteljes, hogy a prófécia a szentély „helyének” az elvettetéséről beszél. Mintegy arra utal ez, hogy a jeruzsálemi templom a támadáskor már nem volt ténylegesen Isten szentélye, azaz nem volt az Ő jelenlétének és az érvényes bűnrendezésnek a helye. Jézus, amikor halála előtt utoljára kilépett a templomból, kijelentette: „Ímé pusztán hagyatik néktek a ti házatok.” (Máté 23,38) Szavai beteljesedését természetfeletti jel is egyértelművé tette a zsidó nép számára: Jézus halálának pillanatában a kárpit – amely a templom első részét, a szenthelyet elválasztotta a szentek szentjétől, ahol Isten jelenlétének dicsősége szokott megjelenni – föntről az aljáig kettéhasadt (Máté 27,51). A rómaiak a korábban érvényes, Isten jelenléte által megszentelt szentélynek már csak a helyét pusztíthatták el i. sz. 70-ben.
4
Milyen kérdést hallott a próféta a kis szarv Isten szentélye elleni lázadásának bemutatása után? Milyen kijelentést hallott ezután válaszként? Mikor semmisül meg a kis szarv véglegesen?
Dán 8,13–14. 26 „Hallottam egy szentet szólni, és mondta egyik szent annak, aki szólt: »Meddig tart a látomás a szüntelen való szolgálatról, és a pusztító lázadásról, a szentély és a sereg meddig tapostatik?« És mondta nékem: »Kétezer-háromszáz estéig és reggelig, azután megigazíttatik [megtisztíttatik] a szentély... És az estéről és reggelről való látomás, amely megmondatott, igazság, te azonban pecsételd be a látomást, mert sok napra való.«”5
5 Pontosított fordítás szerint.



177
................................................................................................................................................................
................................................................................................................................................................
................................................................................................................................................................
A próféta látomásában mennyei lény tette fel a kérdést, és egy másik mennyei lény válaszolt rá – ez a tény mutatja, milyen nagy jelentőségű ez a téma. Isten nyomatékosan rá akarta irányítani a próféta figyelmét, illetve a mi figyelmünket. A kérdés, amely elhangzott, eszünkbe juttatja a mártírok hasonló kérdését Jel 6,10-ben: „Uram, Te szent és igaz, meddig nem ítélsz még, és nem szolgáltatsz igazságot 6 a mi vérünkért?” Dániel lelkében is ott lehetett a kérdés, amit a mennyei lény megszólaltatott: vajon meddig tűri Isten e borzalmas pártütést, és népe taposását, szenvedését? A mi Bibliánkban így olvasható az itt található kulcsfontosságú kifejezés (a héber nicdaq): „Kiderül a szenthely igazsága.” Ez a fordítás is lehetséges. Tudnunk kell azonban, hogy a szó alapjelentése: „megigazíttatik”, amely magában foglalja a következő jelentéseket is: „megtisztíttatik, helyreállíttatik, visszaállíttatik jogaiba, kiderül az igazsága”. Az eredeti, javítatlan Károlyi-szövegben „megtisztíttatik” található. Így fordította a szót az ókori görög Septuaginta is. Az isteni kijelentés bizonyára szándékosan alkalmazott itt egy gazdag tartalmú kulcsszót, amely egyébként csak ezen az egy helyen fordul elő. A „megigazítás” alapvető bibliai fogalom. Bűntől való szabadítást jelent, felmentő ítéletet, igaznak nyilvánítást, és a bűntől való valóságos megtisztítást. Arra enged következtetni ez a rendkívül pontos és alkalmas kifejezés, hogy Isten szentélyére bűnök háríttatnak, s ezért annak megigazításra, megtisztításra van szüksége. A szenthely megigazítása vagy megtisztítása konkrétan utal egy ószövetségi előképünnepre, a nagy engesztelési napra, amikor a szenthely és vele együtt Izráel hívői megigazítása, bűnük végleges eltörlése történt. Lásd: 3Móz 16,16. 30. A neves zsidó magyarázó, Rási is azt írja, hogy itt közvetlen utalás történik a „jom kippur”-ra, a nagy engesztelési napra. A nagy engesztelési napot az utolsó ítélet jelképének tekinti a zsidóság, mind
6 Pontosított fordítás szerint.



178
a mai napig. Ez az azonosítás a Szentírás alapján is helytálló. Ismét párhuzamot fedezhetünk fel tehát a 7. és 8. fejezetben olvasható látomás között: a 7. fejezetben azt találtuk, hogy a mennyei ítélet, majd az Emberfia ennek nyomán bekövetkező hatalomátvétele vet véget a kis szarv hatalmának. Itt azt olvassuk, hogy a szentély megtisztítása jelenti hatalma felszámolását, majd ezt követően „kéz nélkül rontatik meg”. Az adott mennyei válasz jelentése tehát a következő volt: Akkor vet véget Isten a szenthely elleni támadásnak, akkor lobbant világosságot ismét a naponkénti szolgálatra és a mennyei szentélyre vonatkozó összes igazságra, amikor a szentély „megigazíttatik”, avagy „megtisztíttatik” – azaz megkezdődik a nagy engesztelési napnak megfelelő valóságos ítélet és valóságos főpapi szolgálat. Ez megtisztítja Isten szentélyét az oda hárított bűnöktől, s ezzel egyidejűleg a hívő népet is megtisztítja, megszabadítja minden bűnéből. Egyszerre történik tehát majd a szenthely megtisztítása, és a reá vonatkozó igazság helyreállítása. E két dolog között szoros összefüggés van. Továbbá azt is magában foglalja a válasz, hogy Isten népe üldöztetését is Isten ítélete szünteti meg véglegesen és teljesen, amit a szentély megtisztítása, a nagy engesztelési nap jelképezett az ószövetségben. Ha Isten népe bűnei eltöröltetnek, felmentő ítéletben részesülnek, akkor Jézus dicsőséges eljövetele már a küszöbön van. Világosan mondta a mennyei kijelentés, hogy „a végső időre szól a látomás” (17., 19. vers). Dániel számára ezért kétségtelenül nyilvánvaló volt, hogy a 2300 nap nem valóságos napokat jelent, hanem esztendőket. Volt már példa arra a szent iratokban, amikor Isten ezt a jelképes időmeghatározást használta, hogy egy nap egy esztendőt jelent a valóságban. Dániel minden bizonnyal jól ismerte ezeket az igei kijelentéseket (4Móz 14,33. 34; vö. Ezék 4,6). A „reggel és este” jellegzetes héber kifejezés a teremtéstörténetben, 24 órás napot jelent, amelynek van napkeltéje és napnyugtája, van világos és sötét fele (lásd: 1Móz 1,5. 8 stb.). Megerősítette Dániel számára a 2300 nap jelképes meghatározás voltát az is, hogy a mennyei kijelentés utoljára, még egyszer hangsúlyozta: „a látomás sok napra való” (26. vers). A „kis szarv” létezése és tevékenysége a vég idejéig, egészen Krisztus visszajöveteléig tart. Hatalmának felszámolása a következő fokozatokban történik: Először megszűnnek az üldözései (a „három és



179
fél év”, az 1260 esztendő végén), azután még egy kis idő, és az általa támadott mennyei szentély is visszaállíttatik jogaiba, illetve megkezdődik a nagy engesztelési nap által jelképezett végső, egyetemes ítélet (a 2300 esztendő végén). Végül a „kő leszakadása” idején (2. fejezet) rontatik meg végleg, „kéz nélkül” (8,25). Ez azt sejteti, hogy a kis szarv egészen Jézus dicsőséges megjelenéséig, illetve azt megelőzően is gyakorolni fogja még hatalmát (vö. Jel 13,3). Megérthetjük, hogy miért szólnak különösképpen is a „vég idején” élőknek ezek a kijelentések. Ekkor feledésbe merül már e hatalom hosszú, szörnyű üldözésekkel terhes, 1260 esztendős uralma, valamint Isten és az Ő igazsága elleni támadásai. Isten népének ekkor szüksége lesz arra, hogy emlékezzék ezekre az időkre, amint az ihletett Ige feltárja a valóságos tényeket. Szükség van ebben az időben arra a vigasztaló, bátorító ígéretre is, hogy ez a démoni ihletésű antikrisztusi hatalom – amely mindenkor szerencsés volt Isten igazsága és népe megtaposásában – végül „kéz nélkül rontatik meg”, azaz Jézus Krisztus dicsőséges visszatérésekor isteni ítélet semmisíti meg teljesen.
5
Mit jelent az, hogy az itt közölt kijelentés be van zárva a vég idejéig? Milyen kulcsot találtak meg a prófétikus időmeghatározás megértéséhez a végidő korszakának kezdetén?
Dán 8,26 „Az estéről és reggelről való látomás, amely megmondatott, igazság, te azonban pecsételd be a látomást, mert sok napra való.”
Dán 12,4 „Te pedig, Dániel, zárd be e beszédeket, és pecsételd be a könyvet a végső időig. Tudakozzák majd sokan, és nagyobbá lesz a tudás.”
................................................................................................................................................................
................................................................................................................................................................
................................................................................................................................................................
Mennyire jelentőségteljes ez a kijelentés, hogy az Úr fontosnak tartotta megerősíteni: igazság ez, amely a vég idején bizonyosan beteljesedik!



180
Azáltal volt bepecsételt a 2300 évre vonatkozó kijelentés – több mint két évezreden át –, hogy senki sem fedezte fel, honnét kell számítani a 2300 esztendőt, amely egészen az utolsó időig terjed. Annyit tudtak csak megállapítani, hogy a prófétai nap-év elv szerint esztendőknek kell venni a 2300 napot, és az utolsó időre vonatkozik ez a kijelentés. Akik erre a következtetésre jutottak, azok közül a legelsők egyike Nicolaus Cusanus (1401–1464), a neves matematikus, filozófus, a középkori egyházat megreformálni kívánó főpap volt. Sejtések a végső napokról c. művében arról ír, hogy a napok itt éveket jelentenek, továbbá a végső időhöz vezet el a 2300 napra illetve évre vonatkozó prófétikus időmeghatározás. „Az egyház feltámadását” vélte megvalósulni ennek az időszaknak a lejártakor. Nem tudta azonban megállapítani, honnét, milyen kezdőponttól kell számítani a 2300 évet. A kezdőpont megtalálásához ugyanis a 8. és 9. fejezet között fennálló rejtett, de nagyon szoros összefüggést kellett felismerni. A múlt század első feléig egyetlen példa sem volt arra, hogy valaki felfedezte volna a két fejezet közötti kapcsolatot. Látszólag egymástól különböző, független kijelentéseket tartalmaznak ugyanis, és időben is több mint tíz év választja el őket egymástól. Így a 2300 évre vonatkozó jövendölés kezdő- és végpontja titokzatos maradt, amiképpen az is, hogy mit jelent az: „megigazíttatik” vagy „megtisztíttatik a szentély”, vagyis a záró esemény mibenléte is homályban maradt. A múlt század első felében – főként a nagy francia forradalom és a vele kapcsolatos próféciák beteljesedése nyomán – igen erőteljesen megújult a bibliai jövendölések iránti érdeklődés a különböző protestáns egyházak körében, Európában, Angliában, Észak-Európában, sőt a közel-keleti és ázsiai keresztény misszióterületeken is. Ekkor – egymástól függetlenül – számos igehirdető és Biblia-kutató keresztény fedezte fel a két fejezet belső összefüggését, és számította a 2300 év kezdetét a 70 hét, illetve a 490 év kezdetétől, amelyről a 9. fejezet 24–25. verse szól. Ennek alapján valamennyien 1843/44-ben vagy 1847-ben határozták meg a prófétikus idő lejártát, attól függően, hogy mennyire pontosan tudták meghatározni történelmileg a kezdőpontot. Nagy „ébredés”, adventvárás bontakozott ki bizonyságtételük nyomán, mivel valamenynyien azt gondolták, hogy Krisztus visszajövetelére mutat ez az időpont.



181
L. R. Froom Atyáink prófétai hite c. műve IV. kötetében 69 magyarázót sorol fel, akik erre az eredményre jutottak a két fejezet összefüggésének felfedezése nyomán. Most csak néhányat említünk meg név szerint a legnevezetesebbek közül: W. Cuninghame angol igehirdető és Biblia-kutató, E. Irving, az adventvárás egyik legnagyobb hatású igehirdetője Angliában, aki tízezres tömegeknek hirdette szabad ég alatt a közeli második advent üzenetét, L. Gaussen svájci igehirdető, J. Wolf, a közel-keleti zsidó-keresztény misszionárius, W. Miller baptista farmer, Biblia-kutató, majd prédikátor Észak-Amerikában, az amerikai nagy adventvárás vezéralakja. Így teljesedett be Dán 12,4 jövendölése, mely szerint a vég idején sokan kutatják majd ezt a jövendölést, és előrehaladás lesz a bibliai próféciák megértésében. Dán 12,4 próféciája beteljesedésének újabb lépcsőfoka volt, amikor nemcsak az idő, hanem az esemény mibenléte is feltárult, ugyancsak gondos igekutatás nyomán. Erről azonban a következő tanulmányban szólunk.
6
Hogyan tárult fel a 8. és a 9. fejezet összefüggése, és ennek nyomán a 2300 éves időszak kezdő- és végpontja?
Dán 9,1–3. 16–24/a „Dáriusnak, az Asvérus fiának első esztendejében, aki a Médiabeliek nemzetségéből volt, aki királylyá tétetett a Káldeusok országán, uralkodásának első esztendejében én, Dániel, megfigyeltem a könyvekben az esztendők számát, amelyről az Úr Igéje lőn Jeremiás prófétához, hogy hetven esztendőnek kell eltelni Jeruzsálem omladékain. Orcámat az Úr Istenhez emeltem, hogy keressem Őt imádsággal, könyörgéssel, böjtöléssel, zsákban és hamuban... Vétkeztünk, gonoszul cselekedtünk! Uram, a Te igazságod teljessége szerint forduljon el, kérlek, haragod és búsulásod a Te városodtól, Jeruzsálemtől, a Te szentséges hegyedtől, mert a mi bűneinkért és a mi atyáink hamisságaiért gyalázatára van Jeruzsálem és a Te néped mindeneknek körülöttünk. És most hallgasd meg, ó, Istenünk, a Te szolgád könyörgését és esedezéseit, világosítsd meg az Úrért orcádat a Te szent helyeden, amely elpusztíttatott. Hajtsad, én Istenem, a Te füledet hozzánk, hallgass meg, nyisd meg szemeidet, tekintsd meg a mi



182
pusztulásunkat, és a várost, amely a Te nevedről neveztetik, mert nem a mi igazságunkban, hanem a Te nagy irgalmasságodban bízva terjesztjük elődbe a mi esedezéseinket. Uram, hallgass meg! Uram, légy kegyelmes! Uram, légy figyelmes, és cselekedd meg, ne késedelmezzél tennen magadért, ó én Istenem, mert a Te nevedről neveztetik a Te városod és néped. Még szóltam és imádkoztam, vallást tettem az én bűnömről, és az én népemnek, az Izráelnek bűnéről, esedezésemet az Úr elé, az én Istenem elé terjesztettem az én Istenem szent hegyéért. Még az imádságot mondtam, amikor ama férfiú, Gábriel, akit elébb a látomásban láttam, sebességgel repülvén, megilletett engem az esti áldozat idején. Értésemre adta, és szólt nékem, mondván: Dániel, most jöttem ki, hogy értelemre tanítsalak. A te esedezésed kezdetén egy szózat támadt, és én eljöttem, hogy megjelentsem, mert te kedves vagy. Vedd eszedbe azért a szózatot, és értsd meg a látomást! Hetven hét szabatott a te népedre és szent városodra.”
................................................................................................................................................................
................................................................................................................................................................
................................................................................................................................................................
................................................................................................................................................................
A méd Dárius uralkodásának első éve i. e. 537. Tehát több mint tíz évvel azután, hogy a 8. fejezetben leírt látomást kapta, fordult Dániel Istenhez különleges könyörgéssel. Ez az idő a babiloni fogság 68. évével azonos. A babiloni fogság ugyanis i. e. 605-ben kezdődött, Nabukodonozor első, Jeruzsálemet is érintő hadjáratával, amelynek nyomán az első héber foglyok – köztük Dániel is – Babilóniába kerültek. A babiloni fogság előre megjövendölt 70 esztendeje Círusz uralkodásának első évében, i. e. 535-ben járt le. Mivel a méd Dárius személye történelmileg nem tisztázódott még teljesen, a történetírás kizárólag Círuszt említi a méd–perzsa birodalom első uralkodójaként, a babiloni birodalom feletti uralkodásának első évét pedig 538-cal, Babilon bevételének esztendejével azonosítja.



183
Ebben az esetben azonban nincs 70 év a babiloni fogság kezdete és Círusz első éve között, amikor a Szentírás szerint a fogság véget ért azzal, hogy a nagy perzsa király ekkor adta ki nevezetes rendeletét a zsidók javára: Ezsd 1,1–4. A Biblia szerint Babilon bevétele után a médek királya, Dárius7 „tétetett királlyá” a főváros és körzete, a „káldeusok országa” felett (Dán 5,31; vö. 9,1), noha Círusz volt a győztes hódító vezér. Bizonyára gesztusból, társuralkodóként osztozott Círusz a meghódított területeken a méd királlyal. (Lásd ezzel kapcsolatban a 4. sz. függeléket.) Círusz jellegzetes nagylelkűségével nagyon jól összeegyeztethető, hogy éppen a legfontosabb területet, Babilont és körzetét engedte át a méd királynak. A méd uralkodó azonban idős ember volt már (6,31), hamarosan meghalt, és ekkor Círusz lett az egyeduralkodó. A Biblia csak innen számítja Círusz első évét, aki még ebben az esztendőben kibocsátotta a zsidók hazatérésére és a jeruzsálemi templom megépítésére vonatkozó rendeletét. A 70 éves babiloni fogság tehát 605–535-ig tart. Ellen G. White így ír a méd Dárius személyéről, illetve a vele kapcsolatos időszámítási problémáról a néki adott világosság alapján: „Dániel ezt az imáját (9. fejezet) »Dáriusnak, a méd uralkodónak első esztendejében« (Dán 9,1) mondta, akinek a hadvezére, Círusz elragadta Babilóniától az egyetemes uralom jogarát. Dáriushoz – akinek uralkodását a menny értékelte – Isten elküldte Gábriel angyalt, hogy »támogassa és segítségére legyen« (Dán 11,1). Halála után – Babilon bukása után mintegy két évvel – Círusz lépett a trónra. Uralkodásának kezdete annak a hetven évnek a végét jelezte, amely akkor kezdődött, amikor Nabukodonozor az első héber csoportot hazájából,
Júdából Babilonba vitte.” (Próféták és királyok, 346. o.)
Dániel könyörgő imájának hátteréről és indítékairól pedig a következőket írja: „Círusz seregének megjelenése Babilon falai előtt azt jelezte a zsidó népnek, hogy fogságuk vége elközelgett. Círuszt születése előtt több mint egy évszázaddal az ihletett Ige név szerint említette. Isten Lelke leíratta azt is, hogy miként kell Babilont észrevétlenül elfoglalnia és a
7 Akiről Josephus Flavius említi, hogy a görögök között más néven ismeretes (A zsidók története, X/11/4.).



184
foglyok szabadulásának utat készítenie (Ésa 45,1–3)... Mindez bőséges bizonyítékot szolgáltatott a zsidóknak az ésaiási prófécia szó szerinti teljesedéséről, amelyet elnyomóik hirtelen bukásáról mondott... Nemcsak ezekre a próféciákra alapíthatták azonban a foglyok azt a reményüket, hogy hamarosan megszabadulnak. Jeremiás írásaihoz is hozzájutottak, és ezek félreérthetetlenül kinyilatkoztatták, hogy mennyi időnek kell eltelnie, mielőtt visszatérhetnek Izráelbe. »Mikor eltelik a hetven esztendő – jövendölte meg az Úr, szolgája által –, meglátogatom a babiloni királyon és az ő népén az ő álnokságukat, azt mondja az Úr, és a káldeai földön, és örökkévaló pusztasággá teszem azt.« (Jer 25,12) »Mihelyt eltelik Babilonban a hetven esztendő – mondta ki az Úr –, meglátogatlak titeket, és betöltöm rajtatok az én jó szómat, hogy visszahozzalak titeket e helyre.« (Jer 29,10–13) Dániel és társai sokszor átolvasták ezeket és a hasonló próféciákat, amelyek körvonalazták Isten szándékát. Most pedig, amikor az események gyors pergése jelezte, hogy Isten erős kézzel munkálkodik a nemzetek között, Dániel különösen elgondolkozott az Izráelnek adott ígéreteken. Röviddel Babilon eleste előtt... egy látomássorozatot kapott Dániel a birodalmak fölemelkedéséről és bukásáról. Az első látomás, amint ezt Dániel könyvének 7. fejezete feljegyzi, magyarázatot is tartalmaz. De nem minden tisztázódott a próféta előtt... Egy másik látomásban fény derült a jövő eseményeire. E látomás végén Dániel hallott »egy szentet szólni«, és »mondta egyik szent annak, aki szólt: Meddig tart e látomás?« (Dán 8,13) A válasz megdöbbentette: »Kétezer és háromszáz estéig és reggelig, azután kiderül a szenthely igazsága.« (Dán 8,14) Buzgón kutatta, mit jelent a látomás. Nem értette, milyen összefüggés van a Jeremiás által megjövendölt hetvenesztendős fogság és a kétezer-háromszáz év között, amelynek – a látomásbeli mennyei lénytől hallott kijelentés szerint – Isten temploma megtisztítása előtt el kell telnie. Gábriel angyal részben magyarázatot adott. Amikor azonban a próféta azt hallotta, hogy a »látomás... sok napra való«, elájult... Majd ezután – még mindig Izráel miatt aggódva – megint csak tanulmá
nyozta Jeremiás próféciáit.” (Próféták és királyok, 343–345. o.)
Dániel nem érthette, nem tudhatta azt, hogy a neki adott kijelentésben (8,14) a mennyei szentélyről van szó. Nem ismert más, Isten által magáénak vallott szenthelyet, csak a jeruzsálemi templomot. Meg



185
rendítette és szinte kétségbeejtette az a gondolat, hogy a jeruzsálemi templom csak 2300 év múlva, valamikor a végső időben „tisztíttatik meg”, avagy „állíttatik helyre”. (Lásd ezzel kapcsolatban még a tanulmány végén található 2. sz. függelék első bekezdését.) Az Ige szól arról, mit tett Dániel lelki aggodalmában és az isteni szabadítás utáni vágyakozásában: „A biztos prófétai beszédre alapozott hittel könyörgött az Úrhoz az ígéretek gyors beteljesedéséért... Dániel tudta, hogy az Izráel fogsága számára megszabott idő csakhamar lejár, de nem érezte úgy, hogy nekik semmi részük vagy tennivalójuk nincs, hiszen Isten megígérte a szabadítást. Böjtöléssel és töredelemmel kereste az Urat, megvallva saját bűnét és a nép bű
neit.” (Ellen G. White: Próféták és királyok, 345. o.; Review and Herald, 1897. febr. 9.)
Megfigyelhetjük az imában a próféta gondolatmenetét: a Mózes által közölt áldás-átok ígéretek ún. feltételes próféciák voltak. Az Úr nyíltan és határozottan bizonyságot tett népének: ha engedelmeskednek parancsolatainak, akkor az áldások teljesednek be rajtuk, ha pedig nem, akkor az átkok, azaz utolérik őket bűnös cselekedeteik következményei, és az Úr nem védi meg őket ezektől. A próféta érvei, amelyekkel Isten késedelem nélküli szabadításáért könyörgött, a következők voltak: Mindenekelőtt Isten irgalmasságára hivatkozott. Azután arra, hogy Jeruzsálem sorsa kihat Isten egész megváltási művére, mert „az Ő nevéről neveztetik” Jeruzsálem és Júda népe. Isten ügye győzelmére, neve megdicsőülésére vágyakozott Dániel imádságában, bizonyságul és üdvösségül minden nép számára. Az isteni ígéretek feltételességének tudatában számolt azzal, hogy Isten meghosszabbíthatja fogságuk idejét. Jeremiás által 70 esztendőt jelentett ki az Úr. Dánielnek viszont látomásában azt mondta a menynyei szózat, hogy 2300 év múlva, csak a végső időben állíttatik helyre a szenthely. Dániel attól félt, hogy ez egy újabb határozat Isten részéről, mivel nem találta teljesnek a fogságban lévő nép megtérését. Ugyanakkor a történelmi események arra mutattak, hogy Ésaiás és Jeremiás jövendölése csakhamar beteljesedik, s a zsidó nép szabadulása a küszöbön van. Aggódva és reménykedve könyörgött tehát a próféta, hogy Isten „ne késedelmezzen”, ne nyújtsa meg fogságuk idejét bűneik



186
miatt, hanem állítsa helyre az Ő népét és templomát a Jeremiás által megmondott 70 esztendő lejártakor, nem népe igazsága, hanem az Ő nagy irgalmassága alapján. (Lásd még az 5. sz. függeléket.) Dániel imája számunkra is sokatmondó. Ma is itt az idő, hogy beteljesedjenek Isten tervei, s csodálatosan megelevenedjék és felépüljön Isten műve, az evangélium és az egyház hosszú ideig tartó gyalázatban veszteglése után. Itt az idő, hogy hatalommal és dicsőséggel hirdettessék „az örökkévaló evangélium” Isten magasztalására és népek üdvösségére. Isten hívő népe teljes megtérésének hiánya azonban késlelteti az Úr terveinek megvalósulását. Mennyire megvan az okunk arra, hogy Dániel prófétához hasonlóan kutassuk az Úr dicsőséges ígéreteit a késői esőre vonatkozóan, és megalázzuk magunkat az Ő színe előtt, böjtöléssel és könyörgéssel. Mennyire szükséges, hogy megvalljuk – azaz elismerjük, megbánjuk és elvessük – atyáink bűneit és személyes bűneinket, amelyekkel hátráltattuk, késleltettük Isten terveinek megvalósulását! Bizonyosan itt van az ideje annak, hogy mi is buzgón esedezzünk az Úr előtt, hogy „ne késedelmezzék”, hanem árassza világosságát az Ő művére, egyházának élő templomára. Azt is láthatjuk, milyen közel van a menny a földhöz a teljes szívből imádkozó emberek esetében! Csakis lelki restségünk és „langyos” hitéletünk az oka annak, hogy nem nyerünk több személyes tapasztalatot a valóságos, kézzelfogható imameghallgatásra mi is. Kiemeljük azokat a kifejezéseket Dániel imájából, amelyek a 8. és 9. fejezet között fennálló, rejtett, de szoros belső összefüggésre utalnak:
–„ForduljonelaTeharagod...szentségeshegyedtől.”(Utalásatemplomhegyre; 16. vers.)
– „Világosítsd meg orcádat a Te szentélyeden, amely elpusztíttatott.” (Az eredeti szövegben „szentély” szerepel, egyértelműen a templomról van szó; 17. vers.)
– „Esedezésemet az Úr elé terjesztettem... az én Istenem szent hegyéért.” (Dánielt különösképpen a szentély, a templom sorsa aggasztotta; 20. vers.)
– „Ama férfiú, Gábriel, akit előbb a látomásban láttam...” (Ugyanaz a mennyei lény jelenik meg Dánielnek magyarázóként, aki előző látomásában is; 21. vers.)



187
– „Most jöttem ki, hogy értelemre tanítsalak.” (Azaz megértessem veled, amit eddig nem értettél; 22. vers.)
– „Eljöttem, hogy megjelentsem... vedd eszedbe azért a szózatot, és értsd meg a látomást!” (Dániel tehát egy bizonyos „szózatot” nem értett jól, illetve értett félre, emiatt nem értette a látomást, ezt a homályt akarja most eloszlatni Gábriel; 23. vers.)
– „Hetven hét szabatott a te népedre és szent városodra.” (A „szabatott”-nak fordított héber szó – chátak – elsődleges jelentése: „levágni, leszabni” valamiből. A 70 hét tehát a korábban jelzett hosszabb, 2300 éves időszakból vágatik le; 24. vers.) Kétszer is szerepel tehát a „látomás” szó ebben a szakaszban. Vajon milyen látomásról van szó? A 9. fejezetben nem olvasunk arról, hogy a próféta látomást kapott volna. A Gábriel személyével kapcsolatban tett megjegyzés (a 21. vers) céloz is arra, hogy az „előbbi”, az előző látomásról van szó.
Isten „messziről érti minden gondolatunkat”, azt a szót is érti, ami „még a nyelvünkön sincs” (Zsolt 139,2. 4). Ezért Dániel imádsága esetében sem csupán a kimondott szavakra válaszolt Isten, hanem a mögöttük lévő gondolatokat, aggodalmat is értette, s ennek megfelelően adott választ a prófétának Gábriel által. Gábriel azonnal – magyarázata kezdetén – levette a nagy lelki terhet Dánielről, amely előző látomása félreértése, illetve meg nem értése miatt nyomasztotta őt. Világosan kijelentette neki, hogy csak 70 hét, azaz a prófétai nap-év elv értelmében 490 év „vágatott le” a vég idejéig terjedő 2300 esztendőből Jeruzsálemre és a zsidó népre vonatkozóan. Csupán ennyi, csak a 490 évet átfogó első szakasz vonatkozik a hosszú, 2300 évből a zsidó népre és Jeruzsálem városára, illetve a jeruzsálemi szentélyre. A kijelentés nem arról szól tehát, hogy Isten meghosszabbítaná a Jeremiás próféciájában meghatározott 70 évet – biztosította Isten Dánielt, Gábriel magyarázata által.



188
FÜGGELÉK
1. Jeruzsálem kiéheztetése és ostroma
„Egy Mária nevű, előkelő származású és gazdag asszony, Eleázár leánya, a Jordánon túl fekvő Bethezob faluból a nagy tömeggel együtt menekült Jeruzsálembe, és ott szenvedte végig az ostromot. Vagyonát, amelyet Peraiából magával hozott Jeruzsálembe, a zsarnokok már régen elrabolták: megmaradt ékszereit és kevés élelmiszerét, amit fel tudott még hajszolni, a cinkosaik rabolták el, akik napról napra beberontottak a házába. Emiatt az asszonyon irtózatos elkeseredés vett erőt, és már nemegyszer megpróbálta szidalmakkal és átkozódásokkal magára uszítani a rablókat, de mivel sem haragjában, sem szánalmában egyik sem volt hajlandó megölni, és... az éhség már a beleit és a csontja velejét égette, de az éhségnél is jobban izzott benne a harag, végső ínségében a düh szavára hallgatott, fellázadt a természet ellen, felkapta csecsemő gyermekét, és így sikoltozott: »Szegény kisfiam, kinek tartogassalak ebben a háborúban, éhínségben és lázadásban?... Nos hát, légy nékem ételem, a zsarnokoknak bosszuló szellemük, az élőknek pedig rémmese, ami betetőzi a zsidók balsorsát!« Ezekkel a szavakkal megölte gyermekét, megsütötte, és felét megette. A másik felét letakarta, és félretette. De a lázadók máris ott termettek, hogy azonnal megölik, ha nem mutatja meg, hogy mit sütött. Erre az asszony azt mondta, hogy jó darabot félretett nekik, levette a fedőt gyermeke maradványairól. Irtózat és borzalom fogta el a rablókat, és erre a látványra szinte kővé dermedtek. De Mária tovább folytatta: »Ez az én édes gyermekem, én tettem ezt. Egyetek belőle, én is ettem. Ne legyetek gyengébbek egy asszonynál, érzékenyebbek egy anyánál! De ha istenfélők vagytok, és visszaborzadtok az én áldozatomtól, legalább az is nekem marad, ami
vel megkínáltalak.«” (Josephus Flavius: A zsidó háború, Gondolat Kiadó, 1963, 419–420. o.)
Figyelemre méltó, hogy a zsidó írásmagyarázat is tud arról: a „ke



189
mény” vagy „kegyetlen tekintetű nép” kifejezés 5Móz 28,50-ben, illetve az egész ezzel összefüggő igeszakasz a rómaiakra utal. A Hertz-kommentárban8 ez elolvasható: „Náchmánidesz szerint megjósolása ez a második Templom pusztulásának a rómaiak alatt.” (V. köt., 352. o.) Igaz, Hertz ezután hozzáteszi: „Azonban a szavak éppúgy illenek az asszírok és babilóniaiak betörésére, amint azt a próféták és a történeti könyvek elbeszélik.” (Uo.) 5Móz 28,68 értelmezésénél azonban maga is vallja, hogy ez a jövendölés a zsidó–római háború végén teljesedett be. Valóban döbbenetes a prófécia és annak teljesedése, amint Hertz erre rámutat. „Visszavisz téged az Úr Egyiptomba hajókon, azon az úton, amelyről azt mondtam néked, hogy nem fogod azt többé meglátni! És áruljátok ott magatokat a ti ellenségeiteknek szolgákul és szolgálóleányokul, de nem lesz, aki megvegyen.” (68. vers) „A baj legmagasabb foka. Isten visszavonja a XVII. 16-ban említett tilalmat, és visszamehetnek Egyiptomba és lesüllyednek az egykori egyiptomi rabszolgaságba. Midőn a rómaiak elpusztították Jeruzsálemet, Titus és Hadrian a zsidók nagy tömegét rabszolgaságra vetette, és e rabszolgák közül sok jutott Egyiptomba. Egyiptomból elindult [egykor] »600 000 ember gyalog«, szabad harcosok fegyelmezett serege, és most visszaviszik őket rabszolgahajókban összezsúfolva. A rómaiaknak volt hajóhaduk a Földközi-tengeren: ez könnyebb és biztosabb út volt a foglyok szállítására, mint szárazföldön a sivatagon keresztül... Josephus elmondja, hogy midőn Jeruzsálem elpusztításakor a római csapatok megunták az öldöklést, 97 000 fiatalabb foglyot megkíméltek. A tizenhét éven felülieket a bányákba küldték, vagy az arénában mint gladiátorok küzdöttek a vadállatokkal. A tizenhét éven aluliakat eladták rabszolgákul. De a rabszolgapiacon olyan sok fogoly volt, hogy még olcsó áron sem akarta senki megvenni őket. Akik megmaradtak, azokat börtönbe vetették, ahol százával és ezrével haltak éhen.” (Uo., 358. o.)
8 Dr. J. H. Hertz, a brit birodalom főrabbija: Mózes öt könyve és a Haftárák, Budapest, 1984.



190
2. IV. Antiokhosz Epiphanész szerepe a zsidó nép történetében
„A hellenizmus mozgalma a zsidóságban akkor vált veszedelmessé, amikor Szíria hódító királya, III. (Nagy) Antiokhosz (i. e. 218–187) i. e. 199-ben legyőzte az egyiptomiakat, és elfoglalta Palesztinát. Ezzel a zsidó nép az imperialista, uralkodni és terjeszkedni vágyó, ugyanakkor sokkal alacsonyabb műveltségű Szeleukida-család uralma alá került. A Szeleukida birodalom központi tartománya Szíria volt, hivatalos nyelve a görög, de a nép nagy része a szír nyelvet beszélte továbbra is. Ezért a Szeleukidák birodalmát szír-görög birodalomnak is szokták nevezni... I. e. 190-ben a rómaiak a magnesiai csatában legyőzték III. Antiokhoszt. Területi hódítás helyett megelégedtek súlyos hadisarccal, s III. Antiokhosz és fia, IV. Szeleukosz, hogy a sarcot lefizethessék, kirabolták a jeruzsálemi szentély kincseit... [Amikor] IV. Antiokhosz (i. e. 176–161) lépett a trónra, aki magát »Epiphanész«-nek, azaz »a földreszállt isten«-nek nevezte... a meggyengült Egyiptom ellen hadjáratot indított, de kétszeri próbálkozása eredménytelen maradt. Így Palesztina lett a Szeleukida birodalom déli határtartománya. Az uralkodó számára kétszeresen fontos volt, hogy ezen a kényes ponton olyan kormányzat uralkodjék, amely szolgai hűséggel támogatja őt. Ezt pedig csak a hellenista párttól remélhette. A vallásos réteg nem bocsátotta meg a Szeleukidáknak az egykori szentélyrablást... Az egyiptomi háború sikertelenségének hírére Jeruzsálemben felkelés tört ki IV. Antiokhosz ellen. Megtorlásul a király görög zsoldoscsapatokkal megszállta Jeruzsálem fellegvárát, az Akrát. De ez nem volt elég. A király a vallásos életű Chonja főpapot félreállította, és helyette Jasont, majd a szélsőségesen hellenista Menelaost ültette a főpapi székbe, a vallásos párt, a jámborok ellenállását már végleg meg akarta törni. A 167. évben a király rendeletet adott ki, amely szerint a mózesi törvényeket »királyi hatalmánál fogva« megszüntette, a zsidó vallásos hagyományokat, elsősorban a szombat megtartását és az Ábrahám szövetségébe való felvételt megtiltotta, az egyistenhit helyébe pedig a görög sokistenhitet tette a zsidók kötele



191
ző vallásává. Ettől fogva a görög isteneknek kellett áldozni, akiknek legkedvesebb áldozati állata a zsidó vallás szerint tisztátalan disznó volt. A király katonái bejárták az egész országot, és mindenkit arra kényszerítettek, hogy az új isteneknek áldozzék és az áldozati állat húsából egyék. Csak nagyon keveseknek – a szélsőséges és áruló hellenistáknak – tetszett ez. A legtöbben fogcsikorgató gyűlölettel teljesítették a király parancsát, de sokan voltak olyanok is, akik inkább a vértanúhalált választották, semmint megtagadják hitüket... I. e. 166-ban egy görög csapat Modiin városkába érkezett, hogy itt is elvégeztessék a pogány áldozatot. De váratlan ellenállásra találtak. A városka papja, az öreg Matiszjáhu néhány hívével rátámadt a katonákra, az oltárt felborította, és a példáján fellelkesült lakossággal együtt kiűzte a katonákat a városból. Ez az egész népnek példát mutatott az ellenállásra... A szír–görög kormányzat eleinte kevésbe vette a szervezetlen, kiképzetlen, rosszul felfegyverzett parasztkatonaság támadását. De a partizánok serege egyre nőtt... Amikor Matiszjáhu meghalt, és fia, Júda, akit Makkabinak, »Pörölynek« neveztek, vette át a felkelés vezetését, többé nem lehetett tagadni a zsidók katonai sikereit. Lysias főkormányzó nagy sereg élén Júda ellen vonult, de sorozatos balsikerek után királyának kiegyezéses békekötést ajánlott. IV. Antiokhosz visszavonta zsidóellenes rendeleteit, közkegyelmet hirdetett a felkelőknek, és lehetővé tette a szabad vallásgyakorlatot (i. e. 164). De Júda Makkabi már nem elégedett meg ezzel... 164 decemberében rajtaütésszerűen elfoglalta Jeruzsálemet, a szentélyből a pogány kultusz minden maradványát eltüntette, és Kiszlév 25-én a szentélyt nyolc napig tartó fényes ünnepségek között újra felavatta (chanuka = felavatás)... A küzdelem mindazonáltal tovább folyt... IV. Antiokhosz utóda, V. Antiokhosz előbb fegyverrel akarta tönkreverni a felkelést, majd a bét-curi csata félsikere után békére akarta hangolni Júda Makkabit... De Júda Makkabi és hívei törhetetlenül haladtak tovább a harc útján, a teljes politikai függetlenség felé. A szír seregnek azonban sikerült meglepnie és körülfognia Júda Makkabit nyolcszázadmagával. Az irtózatos túlerő ellen az ellenállás eleve reménytelen volt, de Júda Makkabi mégis a hősi halált választotta, és az emmausi csatában (i. e. 160) katonái élén, fegyverrel kezében esett el... Júda Makkabi halála után sokan úgy látták, hogy a küzdelem befe



192
jeződött. A zsidó nép folytathatja életét ott, ahol hét esztendővel azelőtt, IV. Antiokhosz zsidóellenes rendeletének kiadásakor abbahagyta: élheti tovább a politikai függőség és vallási önkormányzat kettős életét. Csak Júda Makkabi néhány fanatikus híve gondolkozott másként. Vezetőjük Jonathan, Júda testvérbátyja lett. Sokáig neki is, mint egykor öccsének, a partizánok törvényen kívüli életét kellett élnie a hegyek között. De az idő neki dolgozott. A szír–görög birodalom a legnagyobb nehézségekkel küzdött... Jonathan népe érdekében felhasználta ezeket a zavarokat. Csakhamar hivatalosan is elismerték a zsidó nép fejének és főpapjának. Amikor pedig orgyilkos merénylet áldozata lett (i. e. 143), öccse, Simon, Matiszjáhu fiai közül az utolsó fejezhette be diadalmasan a huszonöt esztendős küzdelmet. Az adófizetést megszüntette a Szeleukida birodalommal szemben, a jeruzsálemi fellegvár görög őrségét elűzte, végül pedig i. e. 140. elul 18-án kikiáltotta népe politikai függetlenségét... Nem sokkal később bekövetkezett halála után fia, Jochanán, aki héber neve mellett a görög Hyrkanos nevet is viselte, felvette a királyi címet. Ezzel a zsidó nép nemcsak szabaddá, hanem az akkori politikai felfogás szerint a többi néppel egyenrangúvá is lett. Megkezdődött a második zsidó állami önállóság nagyon is rövid története... A Makkabeusok szabadságharcosokként indultak el, és uralkodókká lettek. Királyok voltak, akik koruk minden más uralkodójához hasonlóan hódító politikát folytattak. A Makkabeus, vagy ahogy ők magukat nevezték, Hasmoneus királyok: I. Jochanan Hyrkanos (i. e. 134–104), I. Júda Aristobulus (104–103) és Alexander Jannaj (103–76) uralma az alig szűnő hódító háborúk korszaka. A babiloni száműzetésből való hazatérés után csak Jeruzsálem és környéke volt zsidó kézen, most kemény harcok árán zsidó birtok lett mindaz a föld, amelyen egykor Dávid uralkodott... Jochanan Hyrkanos legyőzte és meghódította a zsidó nép déli szomszédját, az edomitákat is, és erőszakkal zsidó hitre térítette őket. A zsidó történetben ez az egyetlen példa erőszakos térítésre... A zsidó állam szervezete az elmúlt évszázadok hagyományai alapján épült ki. Az ország élén a király állt, aki egyúttal a főpapi méltóságot is betöltötte. Így a világi és vallási irányítás egy kézben volt. A király oldalán az előkelőkből álló tanács, a 70 tagú szinhedrion



193
állt... Törvényeket csak a szinhedrion hozhatott, és az ország létfontosságú ügyeiben is ez a testület döntött. A szinhedrion tagjait a király nevezte ugyan ki, mivel azonban mindenkor a közvéleményt is figyelembe kellett vennie a kinevezéseknél, a szinhedrion az ország demokratikus fejlődésének eszközévé lett... Amióta a hellenisztikus párt teljesen elveszítette jelentőségét, három jelentősebb felfogás – úgy is mondhatnók: párt – alakult ki. A szadduceusok, a farizeusok, és a két nagyobb párt mellett az esszénusok... A nép többsége a demokratikusabban gondolkozó farizeus párthoz tartozott, a királyi udvar azonban a szadduceusokat – mint a papság, katonaság és arisztokrácia pártját – nézte jó szemmel. A szinhedrionba is nagyobbrészt a szadduceus párt tagjait nevezték ki. Ennek következtében a Hasmoneus királyok lassanként népszerűtlenné lettek. A szabadsághősök utódaiban a nép nagy része a demokratikus közvélemény elnyomóit látta. Alexander Jannaj alatt már véres felkelésekre is sor került. Halálos ágyán azonban a király meghagyta feleségének, hogy ne folytasson egyoldalú politikát... A király özvegye, Salome Alexandra (i. e. 76–67) szakított is elődei politikájával. A közvélemény nyomására a farizeus pártnak adta át az uralmat... A királynő alig egy évtizedes uralom után elhunyt, ugyanabban az évben, amikor Kelet kapujában egész félelmetes nagyságában megjelent az ókor leghatalmasabb hódító birodalma: Róma. Miközben a Hasmoneus királyok országuk határait bővítették, a világpolitikában jelentős változások történtek. A Fekete-tenger partján fekvő Pontus állam királya, Mithridates megtámadta a rómaiak kis-ázsiai birtokait. A rómaiak csak hosszú harcok után tudták legyőzni. De a nehezen kivívott győzelem után elhatározták, hogy a Közel-Kelet többi, római szempontból »megbízhatatlan« kisállamával is leszámolnak. I. e. 66-ban Pompeius római hadvezér leverte Mithridatest, már egy évvel rá legyőzte az utolsó Szeleukida királyt, és az egykori hatalmas birodalom roncsait »Syria provincia« néven a Római Birodalomhoz csatolta. Ezzel azonban Pompeius Erec Jiszráel határán állt, és semmi hajlandóságot sem mutatott arra, hogy itt megálljon. A zsidó ügyekbe való beavatkozáshoz azonban ürügyre volt szükség. Ezt Salome két fia, H. Hyrkanos és II. Aristobulus szolgáltatták, akik anyjuk halála után nem tudtak a trónöröklésen megegyezni, sőt már



194
polgárháborúra is sor került. Végül is – megbocsáthatatlan rövidlátással – éppen az akkor Damaszkuszban tartózkodó Pompeiust kérték fel döntőbírónak. Pompeius hosszas habozás után a gyenge akaratú Hyrkanosnak ítélte a trónt, mikor pedig Aristobulos és hívei ezt a kijelölést nem ismerték el, fegyverrel sietett védence segítségére. Erec Jiszráelben első ízben jelentek meg a római légiók – és aki vezette őket, nem volt más, mint Mattiszjáhúnak, a szabadság kivívójának dédunokája... I. e. 63-ban, háromhavi ostrom után Pompeius elfoglalta Jeruzsálemet... II. Hyrkanos (i. e. 63–40) Róma védnöksége (protektorátusa) alatt a zsidó nép királya lett, öccsét pedig rabként Rómába vitték. Pompeius Hyrkanos mellé annak régi tanácsadóját, a zsidó vallású, de nem zsidó (edomita) származású Antipatert gondnoknak nevezte ki. Antipater a gyenge uralkodóval szemben csakhamar minden hatalmat kezébe ragadott, és minden tekintetben kiszolgálta a rómaiakat... Egymást követték a felkelések, de minden hiába volt Rómával és Róma kiszolgálóival szemben. Antipater és fia, Heródes minden megmozdulást vérbe fojtott. Egy pillanatra mégis úgy látszott, hogy a Róma-barát irányzat megbukik. A rómaiakkal ellenséges párthusoknak sikerült Júda határáig előrenyomulniuk, és segítségükkel Antigonosz (a száműzött Aristobulos fia) került a trónra (i. e. 40–37). A gyűlölt Antipatert megölték, Heródesnek azonban sikerült elmenekülnie. Három évvel később a rómaiak visszafoglalták Palesztinát, Antigonoszt elfogták és kivégezték. Hyrkanost letették a trónról, és helyébe Antipater fiát, Heródest nevezték ki királynak (i. e. 37–i. sz. 4). Heródes a forrongó országban vaskézzel teremtett rendet, de ez a »rend« a temető némasága volt. A zsidó nép fölött immár nyíltan uralkodott a pogányok,
az edomiták leszármazottja.” (Hahn István: A zsidó nép története, Makkabi Kiadó, Budapest, 1996, 40–51. o.)



195
3. Miért nem jelképezheti a kis szarv IV. Antiokhosz Epiphanészt?
„A kis szarvat némelyek IV. Antiokhosz Epiphanésszel azonosították, de ez nem helyénvaló.9 Antiokhosz a négy szarv egyike felett uralkodott, a kis szarv pedig egy ötödik hatalom ezek után... Ez a szarv kicsi volt először, és azután rendkívül naggyá lett... Ez sem illik Antiokhosz-ra... Az ő királysága gyenge volt, adófizetője volt Rómának, és nem tudta növelni a területét. A kis szarv kemény tekintetű király, aki csodálatosan pusztít és virágzik... Antiokhoszt viszont megrettentette és kiűzte országából Egyiptom... és később a zsidók is ezt tették vele. A kis szarv nem a saját ereje által erős, Antiokhoszra ez sem illik rá. A kis szarv a mennyei Seregek Fejedelme ellen, a fejedelmek Fejedelme ellen támad, ez nem Antiokhosz, hanem az antikrisztus jellemző tulajdonsága. A szentélyt 2300 napig tapossa a kis szarv, Antiokhosz nem profanizálta (szentségtelenítette meg) a jeruzsálemi templomot ugyanennyi természetes napig. A 2300 nap [illetve év] az idők végéig terjed... egészen addig, míg a szentély, amely elvettetett, megtisztíttatik, és ez még máig sem következett be.” (Sir Isaac Newton:
Daniel and the Apocalypse, Sir William Whitla kiadás, 222. o.)
9 I. Newton 1733-ban írta ezeket, akkor még valóban csak némelyek azonosították a kis szarvat IV. Antiokhosz Epiphanésszel, ma viszont szinte egyeduralkodó ez az értelmezés. A XVII. sz. elején a protestánsok, a XVI. századi nagy reformátorok nyomán még leginkább a pápasággal azonosították a kis szarvat, amelyben az antikrisztusi tevékenység és magatartás prototípusát látták. A XVI. században még az iszlámmal is azonosították egyesek. Olykor Luther is ezt tette, noha egyébként határozottan a pápaságban látta a prófécia beteljesedését. Ezenkívül a IV. Antiokhosz Epiphanészszel való azonosítással is találkozni lehet szórványosan a XVI. századi protestáns irodalomban is. Károlyi Gáspár 1590-ben, a Vizsolyi Biblia lapszéli jegyzetében pl. ezt írta 7,23–25 mellé: „Ezt [a kis szarvat] némelyek Julius Caesarra, némelyek a törökre, némelyek a pápára, némelyek Antiokhosz Epiphanészre magyarázzák.”



196
4. Círusz és Dárius
A méd Dárius és Círusz egymáshoz való viszonyáról így ír egy XVII. század eleji magyar protestáns szerző, Kecskeméti Alexis János református prédikátor: „[A méd Dárius személyével kapcsolatban mondottakhoz] azt is hozzáteszi [Dániel], hogy »királlyá tétetett a káldeusok országán«. Melynek az az értelme, hogy noha Círusz veszi meg Babilóniát, úgy, mint aki fő hadakozó Fejedelem volt, Dárius pedig vén ember volt, s nem is vitéz, mindazonáltal a győzelemmel, jó hírrel, névvel, engedi azt a méd Dáriusnak, az ő ipának, úgy, mint vén embernek. Círusz megtérvén Perzsiába, gyönyörködött az ide-tova nyargalásban és hadakozásban. Círusz rendelte azért Dáriust Káldeának, avagy a babi
loni birodalomnak fejedelmévé.” (Kecskeméti Alexis János: Dániel Próféta könyvének magyarázata, 1621, Akadémiai Kiadó, Budapest, 1974, 492. o.)
5. Dániel imája
A katolikus Hittudományi Folyóirat 1902. december 15-ei számában kiváló értekezés jelent meg egy katolikus pap, a kalocsai Huber Lipót tollából, ezen a címen: A Messiás megjelenésének ideje Dániel próféta szerint. Meglepően pontos, biblikus magyarázatot fűz ez a tanulmány Dán 9,24–27-hez. A szerző többek között igen jól értette meg Dániel imájának lelki hátterét, illetve a próféta aggodalmának gyökerét. Ezt írja: „A méd Dárius király uralkodása első esztendejében, mely a babiloni fogság 68. esztendeje volt, történt, hogy Dániel böjtölve s vezekelve, forró imában arra kérte az Istent, ne vonná vissza ígéretét, ne hosszabbítsa meg a számkivetésnek Jeremiás próféta által megjövendölt hetven esztendejét, mely már-már lepergett.” (659. o.)



197
IX. tanulmány – 2004. november 27.
A „MESSIÁS FEJEDELEM” ELJÖVETELE,
ÉS A VELE KAPCSOLATOS ESEMÉNYEK
Dániel könyve 9,24–27
Rendkívüli jelentősége van ennek a rövid, de igen tartalmas igeszakasznak, a következő okok miatt: a) Jelkép nélkül, egészen nyíltan szól a „Messiás fejedelem”-ről. Megjövendöli nyilvános fellépése és halála pontos időpontját, körülményeit. „Kétségtelen, hogy Dániel e jövendölése az Ószövetség legérdekesebb, s figyelemre legméltóbb jóslata, a messiási vaticiniumoknak [jövendöléseknek] mintegy a koronája... Méltán ragadja csodálatra lelkünket Dániel próféta páratlanul álló jóslata, melyben oly pontosan jelzi a jövendő Messiás-Megváltó idejét, hogy annak alapján Izráel, s mindazok a népek, melyekhez e jóslatnak híre eljutott, csaknem ujjaikon számlálhatták megjelenésének napjait.” (Huber Lipót, Hittudományi
Folyóirat, 1902. dec. 15., 658. o.)
b) Ugyancsak rendkívül fontos és világos kijelentést tartalmaz ez a prófécia Jeruzsálem városa és híres temploma sorsáról, a „Messiás kiirtásától” fogva egészen az idők végezetéig. c) E prófétikus szakasz megadja a 490 esztendő kezdetének dátumát, amelyet végső kegyelemidőként adott Isten a zsidó népnek – mint az Ő különleges választott népének –, megtérésükre, küldetésük betöltésére. Ez az időszak egyben a „végső időig terjedő” 2300 év (8,14. 17. 19) kezdőpontja is, amint erről az előző tanulmányban már szóltunk. Ennek a prófétikus szakasznak a megértése vezet el a 2300 évre vonatkozó kijelentés kezdő- és végpontjának meghatározásához is. d) Itt jelenik meg először Dániel könyvében a „pusztító utálatosság” kifejezés (a 27. versben, az eredeti szöveg szerint), amelyhez kapcsoló



198
dik Jézus nevezetes hivatkozása és „Aki olvassa, értse meg!” felhívása (Máté 24,15).
1
Milyen kijelentést hallott Dániel a kegyelemidő tartamáról, melyet Isten Júda népének biztosít a babiloni fogságból való szabadulás után? Mi mindennek kellett beteljesednie ezen az időszakon belül az isteni kijelentés szerint?
Dán 9,24 „Hetven hét szabatott a te népedre és szent városodra, hogy vége szakadjon a gonoszságnak és bepecsételtessék a bűn, hogy eltöröltessék a hamisság és elhozassék az örökkévaló igazság, hogy bepecsételtessék a látomás és a próféták, hogy felkenettessék a szentek szentje.”
................................................................................................................................................................
................................................................................................................................................................
Az eredeti, 1590-es kiadású vizsolyi Bibliából idézzük Károlyi Gáspár megjegyzéseit, amelyek itt nem széljegyzetben vannak, hanem a szövegbe iktatott apróbb betűs, terjedelmes kitérő magyarázatban, mely ezt a címet viseli: A 24, 25, 26 és 27. verseknek világos magyarázatja. Mai helyesírással és a nyelvezet megértését nehezítő régiességek lecsiszolásával idézünk néhány részletet: „Mintha azt mondaná [az Úr Dánielnek]: Amely népért és városért te ilyen szorgalmassággal törekedsz, annak a népnek szabadulására és amaz városnak megépítésére 70 hetet rendelt Isten. De nemcsak erre, hanem a Messiás elbocsátására is rendelte ezt az időt. Mert Isten nemcsak a nép szabadulására nézve hallgatott meg téged, hanem a Messiás elbocsátása felől is. Azaz Isten nemcsak a babiloni fogságból szabadítja meg a népet, és nemcsak Jeruzsálemet építi meg, hanem a megígért Messiást is elbocsátja, aki a népet lelki fogságából szabadítja meg, és lelki várost épít. Mivelhogy azt mondja, hogy Isten mindezekre hetven hetet rendelt, meg kell látnunk, mennyi időt tesz ez. A Szentírásban kétféle hét van. Az első rendbeli hetek nap-szám szerint való hetek, melyek hét napból állnak... A másodrendbeli hetek esztendőszám szerint való hetek, melyek hét esztendőből állnak (3Móz 25,8). Az angyal azért nem napok, hanem esztendők hetéről szól, melyek



199
mindenestől 490 esztendőt tesznek, mert 70x7=490. Azért azt mondja az angyal, hogy a nép hazamenetelére, a város és a templom megépülésére és a Messiás elbocsátására (halálára és feltámadására) 490 esztendőt rendelt Isten. A rabság és Isten haragja 70 esztendeig volt, az Ő kegyelmességét azonban hétszerte nagyobbra terjeszti Isten, tudniillik hétszer hetven esztendőre.” Huber Lipót ilyen érveket sorakoztat fel amellett, hogy 70 hét esetében év-hetekről van szó, a napok kétségtelenül esztendőket jelentenek: „Hogy e jövendölésben a hetek alatt nem közönséges (7 napos) hetek, hanem a régi zsidóknál az időszámításnál szintén használt évhetek, vagyis hét esztendőből álló időszakok értendők, abban a régi zsidó értelmezők egyetértettek, s ebben kezdettől fogva megegyeztek velük a keresztény írásmagyarázók... S hogy csakis e hagyományos felfogás felel meg a jövendőt kinyilatkoztató Isten szándékának s a jövendölés szövegének, az kitűnik először is a jövendölés céljából. Gábriel ugyanis vigasztalni akarta Dánielt és népét, pedig ugyancsak sovány vigasz, ha szavainak értelme az lett volna, hogy Jeruzsálem, leendő felépítése után, csak hetven közönséges hetet, tehát alig két esztendőt fog megérni újabb – s végleges – lerombolásáig. Hogy évhetek értendők, kitűnik abból is, mert képtelenség, hogy a város hét közönséges hét, azaz 49 nap alatt felépüljön, s egyáltalában lehetetlen, hogy az e jóslatban előre hirdetett sok és nagy esemény mind oly rövid idő (490 nap) alatt végbemenjen, amekkorát a hetven hét, hétnapos hetek feltevése mellett nyújt. Tehát sem Gábriel angyal, sem Dániel próféta nem érthetett e jóslatban a hetek alatt közönséges heteket.” (I. m., 662–663. o.) J. Doukhan a következő, 10. fejezet 2. versére hívja fel a figyelmet, amely szintén bizonyság arra, hogy Dániel biztos volt abban: a mennyei kijelentésben említett 70 hét évhétként értelmezendő. A mi magyar fordításunk nem jelzi, de a szóban forgó részlet eredetiben szó szerint így hangzik: „Három hétig, napok.” 1 „Amikor a háromhetes böjtről tétetik említés, a próféta ráérez a közelebbi meghatározás szükségességére, arra, hogy jeleznie kell: itt napok száma szerinti hetekről
1 A héber nyelv gyakran használ rövid, tömör, ún. nominális, azaz csak névszókból álló, igei állítmány nélküli mondatokat, amelyeket mi hiányos mondatoknak érzünk.



200
van szó (2. vers). Az egész Bibliában ez az egyetlen szakasz, amely ilyen kifejezést használ, s e műgond bizonyára a kétféle hét közötti különbségtételt szolgálja. A böjti hetek nyilván napok szerintiek, míg a nagy idő felett átívelő prófétikus hetven hét esztendők szerinti hete
ket jelöl.” (I. m., 179–180. o.)
Arra vonatkozóan, hogy a 70 hét és annak részei esetében mind a katolikus, mind a protestáns írásmagyarázat elismeri a prófétai nap-év elvet, lásd az 1. sz. függeléket. Négy döntő jelentőségű eseménynek kell megtörténnie a 490 esztendőn belül a jövendölés szerint:
a) „Vége szakad a gonoszságnak, és bepecsételtetik a bűn.” (Az új protestáns fordítás szerint: „Akkor véget ér a hitszegés, és megszűnik a vétek.”)
Az ószövetségi választott nép bűneinek pohara betelik, kegyelemidejük lezárul. (A „bepecsételés” héber fogalma nemcsak megerősítést jelenthet, hanem lezárást is, amint egyébként a magyar fogalom is.) „Tanuljuk meg innét, a 70 hétből, hogy miben áll Isten nagy türelme: Nem siet Isten az Ő igaz ítéletének véghezvitelével, hanem gyakran hosszú időt hagy az embereknek a megtérésre, mielőtt teljességgel kiöntené haragját az emberekre. Amiképpen megtetszik ez a zsidó nép példájából, akiknek 490 esztendőt engedett Isten a megtérésre és a bűnbánattartásra, mielőtt teljességgel számkivetésre küldte volna őket, amelyben mindez óráig is vannak.” (Kecskeméti Alexis János, i. m.,
537. o.)
b) „Elfedeztetik2 a bűn és elhozatik az örökkévaló igazság.” Egyér
2 Az eredeti szövegben a kippér szó található. Az „eltöröltetik” fordítás félrevezető lehet. A bűnök eltörlése nem a Messiás első eljövetelekor történik, hanem csak a vég idején, a 2300 év lejárta után, a Messiás mennyei szentélyben végzett főpapi szolgálata által. Gyakran „engesztelő áldozatnak, engesztelésnek” is értelmezik a különböző fordítások a káfar igét, annak különböző alakjait. Ez azonban egyrészt nem pontos visszaadása a héber szónak, másrészt pedig szintén súlyos félreértésre adhat okot, mivel azt sugallja, mintha Jézusnak az Atyát kellett volna kiengesztelnie, az Ő jóakaratát kellett volna megnyernie a bűnös emberiség iránt. Istent azonban a bűnnel szemben nem lehet, a bűnössel szemben viszont nem kell engesztelni, mert szánja és megmenteni kívánja. Az embernek van szüksége „elfedezésre” vagy „befedezésre” a törvény igazságos ítéletével szemben, a szeretetből történt, önkéntes helyettes áldozat által. (Vö. Róm 3,24–25)



201
telműen a Messiás eljövetelére vonatkozik ez a meghatározás. A Messiás küldetése kettős volt: – „Elfedező áldozattá” kellett lennie, hogy megszabadítson minket bűneink büntetésétől, a „bűn zsoldja a halál” törvénytől (Róm 6,23), illetve magától a bűntől is. – El kellett hoznia az „örökkévaló igazságot” ebbe a világba a saját személyében. Emberré válása által, szeplőtlenül igaz élete és tanításai által Jézus kinyilatkoztatta az „örökkévaló igazságot”. A héber szövegben a cedek szó szerepel, amely gyakorlati igazságot, igazságosságot, igaz életet jelent. A héber kifejezés is megerősíti tehát, hogy itt a megtestesült igazság Földre jöveteléről van szó. Az „elhozassék” (vagy behozassék) ige utal arra, hogy valahonnét kívülről érkezik világunkba a megtestesült igazság. Az a tény pedig, hogy az örökkévaló megjelölés kapcsolódik hozzá, érzékelteti, hogy isteni személy által jön el világunkba ez az igazság, mert az „örökkévaló” jelző egyedül a teremtő Istent jelölheti, aki minden teremtmény előtt létezett. Amint egy másik messiási jövendölés mondja: az a valaki születik meg emberként a Földre, „akinek származása eleitől fogva, öröktől fogva van” (Mik 5,2). Jelentősége van annak is, hogy szorosan összekapcsolódik e két fogalom: „elfedeztessék a bűn és elhozassék az örök igazság”. Jézus azáltal valósíthatta meg bűneink elfedezését, hogy Ő maga a tökéletes igazság megtestesítője volt földi, emberi életében is. Azért halhatott meg a bűnösök helyett, mert önmagáért nem kellett meghalnia. E helyettesítés másik oldala viszont az, hogy a Megváltó igazsága, igaz élete számíttatik be a bűnösöknek. Így teljes a csere, a helyettesítés a bűnös ember és az isteni Messiás között. Dániel könyvének ez a tömör kijelentése a Messiásról, hogy általa elfedeztetik a bűn és elhozatik az örök igazság, az egyik legszebb és legtömörebb messiási ígéret. Egybecseng egy másik, Jeremiás könyvében található messiási jövendöléssel: „Azokban a napokban, abban az időben sarjasztok Dávidnak igaz sarjadékot, aki jogot és igazságot szerez e földön. Azokban a napokban megszabadul a Júda, bátorságban lakozik Jeruzsálem, és így hívják majd őt: Az Úr a mi igazságunk.” (33,15–16)
c) „Bepecsételtetik a látomás és a próféták.” A Messiás eljövetelével hiánytalanul beteljesedik sok-sok ószövetségi messiási jövendölés. Ez hitelesíti a próféták szavát, küldetését, illetve a prófétai írásokat, amint



202
az ige mondja: „Mert Istennek valamennyi ígérete Őbenne lett igenné és Őbenne lett Ámenné.” (2Kor 1,20)
Bepecsételtetik a 70 hét eseményei által a „látomás” is. Immár harmadszor történik említés a „látomásról” ebben a fejezetben, holott ezúttal nem kapott látomást Dániel. Csakis az „előbbi látomásról”, a 8. fejezetben olvasható, Dánielnek sok töprengést és gondot okozó látomásról lehet szó, amelyre a 21. vers konkrétan utal is. (Ez újabb bizonyság a 8. és 9. fejezet összetartozásáról.) A 70 hét, illetve a 490 év a 2300 éves nagyobb időszak része. Amikor a kisebb időszakra vonatkozóan megjövendölt sorsdöntő események – a Messiás eljövetele, és mindaz, ami vele kapcsolatos – beteljesednek, akkor ez az egész látomást is hitelesíti, bepecsételi. Meggyőz bennünket arról, hogy a 2300 évre vonatkozó kinyilatkoztatás is „igazság” (8,26), noha számunkra láthatatlan mennyei történésre vonatkozik.
d) „Felkenettetik a szentek szentje.” Magyarázók sokasága gondolta úgy, hogy a Messiás felkenetésére utal ez a jövendölés, amely Jézus keresztségekor történt, azáltal, hogy a Szentlélek alászállt reá, és megnyugodott rajta. Ezzel szemben fontolóra kell venni a következőket: – A mennyei szózat egy mondatban felsorolja itt, hogy mi mindennek kell megtörténnie a zsidó népre és Jeruzsálemre szabott, végső kegyelemidőn belül. Ebben a felsorolásban szólt már a Messiás eljöveteléről egyértelmű és mindent magában foglaló, pontos meghatározással („hogy elfedeztessék a hamisság, és elhozassék az örök igazság”). Nem valószínű, hogy miután közben már más témát említett („a próféták és a látomás bepecsételése”), még egyszer visszatérne a jövendölés a Messiás eljövetelére, külön kiemelve csak egy mozzanatot. – A „szentek szentje” kifejezés több mint 40-szer fordul elő az Ószövetségben, és egyetlenegyszer sem vonatkozik személyre, hanem minden esetben a szentéllyel van kapcsolatban. A legszentségesebb dolgokat jelöli a templommal kapcsolatban, mindenekfelett a templom legbelső részét, az ún. szentek szentjét: 2Móz 26,33–34. A Károlyi-fordítású Bibliában is nagybetűvel van írva a Szentek Szentje, ami tanúsítja, hogy Károlyi és a későbbi kiadók is Krisztusra vonatkoztatták a kifejezést. A héber szövegben viszont csak egyféle betű létezik, nincs külön nagy- és kisbetű, így a nagybetűvel írás fordítói értelmezés.



203
Megállapíthatjuk tehát, hogy nem a Messiás felkenetéséről van szó itt, hanem valamely új „szentek szentje” felkenéséről. A „felkenés” ismerős fogalom a templommal kapcsolatban. Az első, pusztai szent sátort is felkenéssel avatták fel ünnepélyesen, azután kezdődtek meg benne a szolgálatok (lásd: 2Móz 40,1–2. 9). Az olaj a Szentlélek jelképe (lásd: Zak 4,1–6). A szentély felkenése azt jelképezte, hogy ettől fogva Isten jelenléte tölti be és szenteli meg a templomot. Emlékezzünk arra, hogy Jézus halála pillanatában kettéhasadt a szentek szentje kárpitja a jeruzsálemi templomban, jelezve, hogy valósággá lett Jézus kijelentése: „Pusztán hagyatik néktek a ti házatok.” (Máté 23,38) Isten jelenléte távozott ekkor a jeruzsálemi templomból, illetve a szentek szentjéből, ahol Isten jelképes trónja volt, a frigyláda felett, a kérubok között. Jézus, az isteni közbenjáró, aki pap és főpap is, mennybemenetele után megkezdte szolgálatát a mennyei szentélyben: Zsid 8,1–2; 9,24. Olyan horderejű esemény volt ez, hogy méltó helye van a 70 hét legfőbb történéseinek felsorolásában. Amint ezt tisztáztuk, azonnal felfedezhetjük, hogy ez a kijelentés ismét kapcsolatot teremt az előző, 8. fejezet látomásával. Itt mutat rá a Gábriel által adott kiegészítő magyarázat arra a szentélyre, amelyben „a Seregek Fejedelme” végzi naponkénti szolgálatát, arra a szentélyre, amelynek igazságát az antikrisztusi hatalom földre tapossa, az idők végén azonban mégis „megtisztíttatik és visszaállíttatik jogaiba” (8,11–14).
2
Milyen kezdő időpontot jelöl meg a prófécia a 490 év (és egyben a 2300 év) kiindulópontjául?
Dán 9,25 „Tudd meg azért és vedd eszedbe: A Jeruzsálem újraépíttetése felől való szózat keletkezésétől a Messiás-fejedelemig hét hét és hatvankét hét van, és újra megépíttetnek az utcák meg a városfalak,3 mégpedig viszontagságos időkben.”
................................................................................................................................................................
3 Pontosított fordítás szerint.



204
A meghatározás világos: a Jeruzsálem újjáépítése felől való szózat „kimenetelétől”, azaz keletkezésétől, hatálybalépésétől kell számítani a 70 hetet, illetve a 2300 évet is, amelyből ez az időszak „levágatott”. Három királyi rendelet született a babiloni fogság után, amelyek a fogoly nép hazatérését, és templomuk, városuk felépítését engedélyezték, illetve támogatták: i. e. 536/535-ben Círusz rendelete, i. e. 520ban (Nagy) Dárius rendelete, i. e. 457-ben Artaxerxész Longimanus rendelete. Sok magyarázó4 számította a 490 évet Círusz rendeletétől, mivel ez volt az első és legnevezetesebb rendelet. A szöveg pontos megfigyelése azonban bizonyosságot ad arra vonatkozóan, hogy melyik rendeletre utalt az isteni kijelentés. Arról a rendeletről van szó, amelynek nyomán maga Jeruzsálem városa, „az utcák és a városfalak” épülnek fel, mégpedig „viszontagságos időben”. Olyan precíz meghatározás ez, hogy nem lehet eltévedni. Az első két rendelet csak a templom felépítésére vonatkozott. Kizárólag a harmadik vonatkozott magának a városnak a megépítésére, és ez történt „viszontagságos időben”, amint erről Ezsdrás–Nehémiás könyve tudósít. A városfalak megépítése azért volt fontos lépés a helyreállítás munkájában, mert enélkül nem lehetett benépesíteni, fővárossá tenni Jeruzsálemet. A kerítetlen város nem volt biztonságos, illetve gyakorlatilag lakhatatlan volt az ókori világban (vö. Péld 25,28). A templomépítést is megakasztotta ugyan egyszer a samaritánusok ellenségeskedése, a szövegben azonban a városról és a városfalakról van szó, ezenfelül a harmadik rendelet utáni városépítésnél kezdettől fogva mindvégig tartott a háborús viszontagság. Az építkezés vezetője – Nehémiás – ezt írja könyvében e viszontagságokról: „A kőfalon munkálkodók közül a teherhordók egyik kezükkel, amely a munkát végezte, rakodtak, a másik pedig a fegyvert tartotta. Akik pedig építettek, azoknak derekukra volt felkötve a fegyverük, így építettek... Legényeim egyik fele dárdákat tartott hajnalhasadtától fogva mind a csillagok feltámadásáig... Sem én, sem az én atyámfiai, sem legényeim, sem az őrizők, akik énutánam voltak, nem vetettük le ruháinkat, és ki-ki csak mosdáskor tette le fegyverét.” (Neh 4,17–18. 21. 23)
4 Köztük Károlyi Gáspár is.



205
Még egy igen jelentős szempont: a harmadik rendelettel teljes lett Júda nemzeti restaurációja (helyreállítása). Nemcsak fővárosukat állíthatták helyre – a városfalak megépítésével és a város benépesítésével (7. fejezet) –, hanem önkormányzatot is kaptak a birodalomban. Az írástudó Ezsdrás – aki a rendelet kiadatásában közreműködött – királyi meghatalmazást kapott a hazatértek társadalmának bizonyos mértékű megszervezésére (Ezsdr 7,25), a segítségére jövő Nehémiás pedig, aki eredetileg a perzsa király pohárnoka volt, már kifejezetten helytartói rangot kapott (Neh 5,14). Círusz rendelete igen fontos volt, mert a 70 éves fogság végét jelezte, engedélyt adott a hazatérésre és a templomépítés megkezdésére, de a nemzet teljes helyreállítása csak közel száz évvel később indult meg, Ezsdrás és Nehémiás hittel teljes, áldozatkész munkája nyomán. A templom már korábban felépült, most pedig gondoskodtak a megszakítás nélküli, törvény szerinti templomszolgálatról, ennek megszervezéséről és anyagi fedezetéről is: Ezsdr 7,11. 14–24. Artaxerxész rendelete előtt nyomorúságos állapotban volt a hazatért kis maradék nép. Círusz rendelete után volt egy lelkes kezdet, Zorobábel (vagy Sesbassár) fejedelem, Józsua főpap, valamint Aggeus és Zakariás próféták vezetésével, és a templom fel is épült. A későbbiekben azonban hanyatlás következett be. Ezsdrás sem tudott egymagában érvényt szerezni Artaxerxész rendeletének, míg Nehémiás meg nem érkezett segítségül (Neh 1,1–4). Artaxerxész Longimanus i. e. 457-ben kiadott rendelete volt tehát a zsidóság újonnan szervezett nemzeti és vallási életének tényleges kezdőpontja a babiloni fogság után. A régi próféciamagyarázók közül is többen felismerték, hogy Artaxerxész rendelete az a királyi „szózat” vagy rendelet, amelytől a Dániel könyve 9. fejezetében megjelölt időtávolságokat számítani kell. Isaac Newtont (1642–1727) idézzük: „Itt egy hetet hét esztendővel számítva 490 esztendőt kell venni, attól az időtől, amikor a szétszórt zsidók újból egy néppé és egy várossá váltak, amikor ismét visszatértek a politikához... Ez Artaxerxész Longimanus uralmának hetedik évében történt, amikor Ezsdrás a zsidóság egy csoportjával visszatért a fogságból, és újból felélesztette a zsidók istenimádását. A király rendelete következtében minden országrészben magisztrátusokat létesítettek, hogy megítéljék és kormányoz



206
zák a népet Isten és a király törvényeinek megfelelően (Ezsdr 7,25). A fogságból csupán két visszatérés történt, a zorobábeli és az ezsdrási. A Zorobábel-féle alatt csak azt a parancsot kapták, hogy építsenek egy templomot, az Ezsdrás-félénél viszont először alkottak politikai testületet, vagy várost saját kormányzásuk alatt.” (Daniel and the Apocalypse
c. művéből; idézi: L. E. Froom: The Prophetic Faith of our Fathers II., Washington, 1948, 662–663. o.)
Artaxerxész uralkodása 7. évének 1. hónapjában jelent meg a rendelet: Ezsdr 7,7. Egyértelmű történelmi dátum ez: i. e. 457 ősze. Vita tárgyát csupán az képezte egy ideig, hogy milyen időszámítást használtak a zsidók, köztük Ezsdrás is a fogságban, számkivetésük földjén, az uralkodók uralkodási éveinek meghatározásánál. Ókori dokumentumok alapján bizonyossá vált, hogy mindenkor ősztől, a vallási év 7. hónapjától (október) számolták a polgári újévet, és ezzel együtt a királyok uralkodási éveit is. Ezt figyelembe véve esik Artaxerxész 7. évének 1. hónapja i. e. 457 őszére.
3
Milyen időszakokra osztja a prófécia a 70 évhetet, milyen történések kapcsolódnak az egyes időszakokhoz? Hogyan teljesedett be a történelemben az a jövendölés, hogy a Messiás „7+62 hét múlva”, vagyis Artaxerxész rendelete után 483 esztendővel jelenik meg?
Dán 9,25. 27/a „Tudd meg azért és vedd eszedbe: A Jeruzsálem újraépíttetése felől való szózat keletkezésétől a Messiás-fejedelemig hét hét és hatvankét hét van, és újra megépíttetnek az utcák meg a városfalak, mégpedig viszontagságos időkben... És egy héten át sokakkal megerősíti a szövetséget.”
................................................................................................................................................................
................................................................................................................................................................
Válaszoljunk az igék alapján, kitöltve a táblázatot: 70 hét felosztva:
...... hét + ...... hét + ...... hét = ...... hét
...... év + ...... év + ...... év = ...... év



207
A következő eseményeknek kellett történni ezekben az időszakokban: 1. szakasz 2. szakasz 3. szakasz ........................ ........................ ........................ ........................ ........................ ........................
Amikor azt mondja a jövendölés, hogy 7 hét és 62 hét, azaz 483 év van a Messiás fejedelemig, igazolva láthatjuk előző következtetésünket, hogy az „elfedeztessék a bűn és elhozassék az örök igazság” részlet a Messiás megjelenésére vonatkozik, mert a következő mondatban már egészen nyílt szóval szól a prófécia a Messiás-fejedelem érkezéséről. B. Pascal, a 17. századi természettudós és gondolkodó, aki komoly figyelmet szentelt a bibliai próféciáknak, amint erről fennmaradt gondolattöredékei tanúskodnak, a következőket írja: „A Jeruzsálem újraépíttetése felől való szózat keletkezésétől a Messiás fejedelemig hét hét és hatvankét hét van. (A zsidók a számokat részekre szokták osztani, s mindig a kisebbiket tették előre.) E hét meg hatvankettő tehát hatvankilencet jelent: a hetvenből így fennmaradt a hetvenedik (vagyis az az utolsó hét esztendő, amiről később szól majd), és újra megépíttetnek az utcák és a városfalak, mégpedig viszontagságos időkben. A hatvankét hét után pedig (amelyek az első hétre következnek) kiirtatik a Messiás, és senkije sem lesz. Krisztust tehát a hatvankilenc hét elteltével ölik meg, vagyis az utolsó héten.” (Gondolatok, 722. töredék.) „Gábriel az eddig csak általánosságban mondottakat bővebben fejti ki, és pontosabban adja elő, s részletezvén a 70 évhetet, felosztja azokat: 7, 62 és 1 évhétre. Az első időszakban újra felépül a lerombolt Jeruzsálem, a második végén – mely az utolsó előkészület ideje a Messiás fogadására – fellép a Messiás... A harmadik időszakban... meg
öletik a Messiás.” (Huber Lipót, i. m., 664–665. o.)
Ha i. e. 457 októberétől 483 évet számolunk, akkor túljutunk a 0 időszámítási ponton, átlépünk az időszámítás utáni időbe. Ezért a 483 évből kivonva a 457-et tudjuk meg, hogy időszámításunk után hány esztendőt kell még számlálni a Messiás fejedelemig. A kivonás eredménye: i. sz. 26. Figyelembe kell venni azonban, hogy zéró év nincsen a történelmi időszámításban. Nem a 457. év kezdetétől kell számolni tehát a



208
483 teljes évet, mivel a rendelet kiadása a 457. esztendő őszén történt (ősztől őszig terjedő évekkel számolva Ezsdr 7,7 értelmezésénél, a zsidó időszámítás szerint), ennélfogva a hiányzó hónapokat hozzá kell adnunk i. sz. 26-hoz, hogy meglegyen a teljes 483 év. Így i. sz. 27 őszén jár le az i. e. 457 őszétől számított 483 év.
„A rendelet, amellyel Artaxerxész Longimanus a Jeruzsálem helyreállítására és felépítésére kiadott rendeleteket kiegészítette, i. e. 457 őszén lépett hatályba. Innen kiindulva a 483 év i. sz. 27 őszéig nyúlik. A prófécia szerint ez az időszak a Messiásig, a Felkentig tart. Jézus i. sz. 27-ben – keresztségekor – a Szentlélek kenetét nyerte, és nemsokára ezután megkezdte szolgálatát. Ekkor kinyilatkoztatta, hogy
»betölt az idő« (Márk 1,15).” (Ellen G. White: Próféták és királyok, 435. o.)
„Tudjad azért és jegyezd meg: Azon ige (rendelet, engedély) kihirdetésétől, hogy ismét felépíttessék (a babiloniak által lerombolt) Jeruzsálem, Krisztusig, a fejedelemig, nem születéséig, hanem nyilvános fellépéséig, midőn megkereszteltetvén, mennyei Atyjának szózata által ünnepélyesen Messiásnak, Krisztusnak, Felkentnek nyilváníttatott... hét hét (hét évhét, vagyis 49 esztendő lesz, mely alatt viszszaállíttatik, azaz teljesen felépül s megerősíttetik Jeruzsálem)5 és (e visszaállítás befejezésétől a Messiás fellépéséig) hatvankét hét (tehát 7+62=69 évhét, vagyis 49+434=483 esztendő) lesz.” (Huber Lipót, i. m.,
665. o.)
457 456 1 0 1 26 27
483 év
5 Az 1 hét, azaz 49 esztendő i. e. 408-ban jár le, i. e. 457-től számítva. Nincs történelmi adat arra, hogy ekkor fejeződött be Jeruzsálem teljes újjáépítése. A prófécia nem is tesz hangsúlyt erre. Az egy hét, illetve a városfalak és az utcák megépítése csak abból a szempontból van megemlítve, hogy a nemzeti lét, illetve Jeruzsálem városa teljes helyreállítása benne foglaltatik a 490 éves kegyelemidőben. Isten valóban új kezdetet biztosít, új lehetőséget nyit a választott nép számára. Az időtartam mindenesetre reális. Ennyi időt valóban igénybe vehetett a rommá, pusztasággá lett főváros újjáépítése.



209
Jól megérthetjük, mennyire indokolt, hogy ezt az időt – i. sz. 27-et, Keresztelő János fellépése és Jézus keresztsége esztendejét – adta meg a jövendölés a Messiás fejedelem megjelenése időpontjaként. – A Messiás név jelentése: Felkent, Isten Lelkével teljes.6 A megjelölt prófétikus időben történt Jézus keresztsége, amikor a Szentlélek „alászállt reá és megnyugodott rajta”, galamb jelképében. Ez avatta, nyilvánította látható módon Messiássá Jézust (Máté 3,17; Márk 1,20; Lukács 1,21–22). Jézus tehát i. sz. 27-ben jelent meg népe előtt „Messiás fejedelemként”.
– Keresztelő János ebben az évben kezdte meg üzenethirdetését, és ébresztette fel a Messiás-várást a nép széles köreiben. Éppen Dániel idézett próféciája alapján hirdethette megingathatatlan bizonyossággal azt, hogy a Messiás közvetlenül „őutána jön”, hogy „elközelített az Isten országa”. Azt mondhatjuk tehát, hogy bár Jézus születésekor is felismerték néhányan a messiási ígéret teljesedését, az egész nép figyelme i. sz. 27-ben irányíttatott rá hathatósan erre, az előfutár próféta, Keresztelő János által. – Jézus nem úgy jelent meg a nép körében, hogy önmagát ajánlotta volna. Isten prófétát támasztott Keresztelő János személyében, aki bemutatta Jézust a népnek Isten megbízásából. Félreérthetetlen, világos szavakkal és ünnepélyes módon történt ez a bemutatás a Jordán partjára sereglett nagy tömeg előtt, akik az ország minden részéből jöttek: János 1,29–34. I. sz. 27-ben történt tehát Jézus bemutatása Messiásként a népnek, Isten prófétája által. – Keresztelő Jánoson kívül az Atya is bizonyságot tett Jézusról keresztségekor, ami – bár kevesen értették a szózatot – a legmagasabb rendű hitelesítés és bemutatás volt. – Keresztsége után Jézus nem tért vissza többé Názáretbe, hanem elhívta tanítványait, és megkezdte messiási szolgálatát. I. sz. 27 tehát Jézus nyilvános munkájának a kezdete is.
6 Vö. Zak 4,2–6. Az olaj, amely az olajfákból a szenthely lámpásainak olajtartójába ömlött, a Szentlelket jelképezte. Izráelben a prófétákat, a főpapot és a királyt úgy iktatták be szolgálatukba, hogy „felkenték” őket, azaz olajat töltöttek a fejükre, ami azt jelképezte, hogy csak a Szentlélek velük lakozása, állandó segítsége képesítheti őket szolgálatukra.



210
Az időpont kérdésének lezárásaként emlékezzünk arra, hogy Lukács 3,23 szerint Jézus „mintegy harmincesztendős volt”, amikor megkeresztelkedett és tanítani kezdett. Mivel Jézus i. e. 5 végén vagy 4 elején született (lásd ezzel kapcsolatban a 2. sz. függeléket), i. sz. 27-ben, az előre megadott és beteljesedett prófétikus időpontban valóban mintegy harmincesztendős volt. Mindezek ismeretében mennyire másként látjuk Jézus kijelentésének értelmét és horderejét: „Betölt az idő, és elközelített az Isten országa.” (Márk 1,15) Az is világossá válik, hogy azoknak, akik Jézus születése idején „várták a váltságot”, vagyis számoltak azzal, hogy a Messiás eljövetele közel van (Lukács 2,38), nagyon konkrét alapjuk volt erre. Milyen döbbenetes viszont e prófétikus beteljesedés ismeretében Izráel közönye, elsősorban a vallásos vezető rétegé. Milyen bűnös mulasztás terhelte őket azért, hogy általánosságban a várakozás és a felkészülés teljes hiánya volt jellemző a választott népre a megjövendölt idő elérkeztekor. Meg kell emlékeznünk arról is, hogy a Messiás-fejedelem megjelölés egészen egyedülálló és jelentőségteljes Dániel könyvének ezen a helyén. Egyrészt jelkép és szimbólum nélkül, teljesen nyíltan, félreérthetetlenül van szó a Messiásról. Másrészt Dániel könyvében ismételten szó esik a „Seregek Fejedelméről, a fejedelmek Fejedelméről, Mihály fejedelemről”. Kézenfekvő, hogy e fejedelmek azonosak a Messiás-fejedelemmel.
4
Hogyan szól a jövendölés a továbbiakban a Messiás fejedelem erőszakos haláláról?
Dán 9,26/a, 27/b „A hatvankét hét után7 pedig kiirtatik a Messiás, és senkije sem lesz... A hét közepén8 véget vet a véres áldozatnak és az ételáldozatnak.”
................................................................................................................................................................
................................................................................................................................................................
7 Pontosított fordítás szerint. 8 Pontosított fordítás szerint.



211
Mindenekelőtt az ragadhatja meg a figyelmünket, hogy a jövendölés félreérthetetlenül kijelenti: a Messiás erőszakos halált hal. A héber ige jelentése: kivágatik, kitépetik, megöletik. Ugyanolyan félreérthetetlen kifejezés ez, mint ahogyan a Messiás-fejedelemről is teljesen nyíltan, Őt néven nevezve szól a jövendölés. Mennyire feledésbe merülhetnek Isten Igéjének legvilágosabb kijelentései is! Mennyire elhomályosíthatják a bevett, általánosan elterjedt emberi értelmezések még az ilyen abszolút egyértelmű isteni kinyilatkoztatást is! Jézus tanítványai sem tudták felfogni, amikor a Megváltó arról szólt nekik, hogy meg fogják ölni. Bámulatos, hogy még Dániel könyvének ez az egészen nyílt kijelentése sem jutott eszükbe. A „múlva” szócska a 26. versben helyesen fordítva: „után”. Tehát nem pontosan a 7+62 hét, azaz a 483 esztendő lejártakor történik a Messiás kiirtása, hanem ezután az idő „után”. A pontos időt a 27. vers adja meg, amely kétségtelenül Jézus helyettes áldozati halálára utal azzal a megfogalmazással, hogy a Messiás „a hét közepén véget vet az áldozatoknak”. Beteljesíti az előképeket, és ezáltal érvényteleníti is őket. Gondoljunk a templomkárpit kettéhasadására, amely jelezte, hogy Isten jelenléte eltávozott a templomból, valamint azt is, hogy a továbbiakban az itt folyó áldozati szertartások értelmetlenek (Máté 27,50–51). Az a hét, amelynek a közepén ez történik, nyilván csak a 7+62 hét után visszamaradt egy hét, a 70. évhét lehet. Ez annyit jelent, hogy három és fél évvel a Messiás fellépése után következik be a Messiás áldozati halála. János evangéliumából tudjuk, hogy pontosan ennyi ideig tartott Jézus nyilvános tanító szolgálata. Az evangélista említi ugyanis a nagy ünnepeket, amelyekre Jézus felment Jeruzsálembe, és ezek alapján meg lehet állapítani, hogy Jézus nyilvános működése három és fél évig tartott. Drámai tömörséggel, megrendítő egyszerűséggel és pontossággal szól a jövendölés a Messiás halálának körülményeiről is: „Kiirtatik a Messiás, és senkije sem lesz.”
„Senkije sem lesz” – ezzel nemcsak arra utal a jövendölés, hogy tanítványai szétfutnak a Messiás elfogatásakor, s nemcsak Péter fájdalmas tagadását és Júdás árulását foglalja magában. Arra is utal, hogy a Messiás nemcsak emberektől elhagyottan hal meg, hanem az Atya is magára hagyja Őt – mivel a Megváltónak a második halált, a kárhozat



212
ítéletét kell elszenvednie, a „külső sötétség” (Máté 22,13) gyötrelmeit. Megrázóan teljesedett be ez a jövendölés, amikor Jézus felkiáltott a kereszten: „Én Istenem, én Istenem, miért hagytál el engem?” (Máté 27,46; vö. Zsolt 22,2) Egy másik fontos ószövetségi jövendölés is a teljes elhagyatottság megrendítő valóságáról szól a Messiás halálával kapcsolatban. Így hangzik a szenvedő Messiás panasza a 69. zsoltárban: „A gyalázat megtörte szívemet, vártam részvétre, de hiába, vigasztalókra, de nem találtam.” (21. vers) Egyértelmű tehát, hogy Jézus halálának egyedülálló tragikumára, különösképpen Istentől való elhagyatottságára utal a „senkije sem lesz” prófétikus kifejezés. Jézus bizonyára erre az igére is hivatkozott, amikor feltámadása után magyarázta tanítványainak az Őrá vonatkozó ószövetségi próféciákat, amelyek előre megjövendölték, hogyan „kellett néki szenvednie” (Lukács 24,44–46). J. Doukhan tanulságosan összegzi, hogyan szól a Messiásról Dániel könyve 7., 8. és 9. fejezete: „Dániel könyve 7. fejezetében a Messiás király volt, »Emberfia«, aki elnyeri a világ feletti uralmat. Dániel könyve 8. fejezetében a Messiás pap volt, aki a végső jom kippur, vagy nagy engesztelési nap idején teljesít szolgálatot. A 9. fejezetben a Messiás elfedező áldozat. Visszafelé haladtunk, ekképpen követve a jellegzetes héber ok-okozati gondolkodásmódot. A Messiás halála hozza mozgásba a megváltás művét (9. fejezet). Majd ugyanezen áldozat alapján a Messiás közbenjár a mennyei szentélyben, és megnyeri a pert önmagáért és értünk (8. fejezet). Végül eljön az Ő országa hatalomátvételének az ideje (7. fejezet).” (I. m., 191–192. o.)
5
Mi történik Jeruzsálem városával és a templommal a Messiás „kiirtása” következtében?
Dán 9,26/b „A várost és a szentélyt elpusztítja egy következő fejedelem népe, vége lesz mintegy vízözön által, és végig tart a háború, elhatároztatott a pusztulás.”9
9 Pontosított fordítás szerint.



213
................................................................................................................................................................
................................................................................................................................................................
................................................................................................................................................................
Tömör, megdöbbentően pontos meghatározás ez a mondat is. Négy fontos tényt jövendöl meg: a) Utal arra, hogy a város és a szenthely pusztulása a Messiás „kiirtásának” következménye lesz. Azzal fejezi ki ezt, hogy közvetlenül a Messiás megölése után, ahhoz szorosan kapcsolódva szól a város és a templom sorsáról. „Krisztus elhárította volna a zsidó nemzet pusztulását, ha a nép befogadta volna Őt. Az irigység és féltékenység azonban kérlelhetetlenné tette őket. Elhatározták, hogy nem fogadják el Messiásként a Názáreti Jézust. Elvetették a világ Világosságát, és ettől kezdve életüket éjféli sötétség vette körül. A zsidó népet utolérte megjövendölt végzete. Saját vad indulataik, zabolátlan szenvedélyeik okozták romlásukat. Elvakult haragjukban egymást pusztították. Lázadó, konok gőgjükkel kihívták a győztes rómaiak haragját. Jeruzsálem elpusztult, a templom romokban hevert. Helyét felszántották, mint a mezőt. Júda fiai a legborzalmasabb halállal pusztultak el, sok ezret eladtak, hogy pogány földön rabszolgákként szolgáljanak.” (Ellen G. White: Próféták és
királyok, 443–444. o.)
Emlékezzünk arra, hogy a Golgota felé haladva Jézus elsiratta Jeruzsálemet, mert tudta, mi lesz az egyenes következménye személye és bizonyságtétele elvetésének: Lukács 19,41–44. Továbbá arra is emlékezzünk, hogy a Jézus ellen „Feszítsd meg!”-et kiáltó tömeg önkéntelenül, öntudatlanul is kimondta maga felett az ítéletet: Máté 27,24–25. Már a korai keresztény időkben is általános volt az a meggyőződés, hogy Jeruzsálem pusztulásában Dánielnek ez a jövendölése teljesedett be. Egy IV. századi, szír nyelvű, keresztény irodalmi műből idézzük: „Nincs többé köztük sem király, sem pap, sem próféta, sem húsvéti bárány, amiképpen Dániel jövendölte róluk [a zsidókról]: »Hatvankét hét elmúltával megölik a Felkentet, elpusztul a szentség városa, s pusztaság lesz, míg be nem teljesül az ítélet«, vagyis az örökké
valóságig.” (A törzsek származásáról, avagy a kincsesbarlang, Budapest, 1985, 79–80. o.)



214
b) „Egy következő fejedelem népe” pusztítja el a várost és a templomot. A héber szövegben nincs határozott névelő a fejedelem előtt, tehát így helyes fordítani: „egy következő fejedelem”. A prófétikus szavak pontosan beteljesedtek. Egy emberöltőn belül Jézus halála után, a zsidó–római háború (66–73) során, i. sz. 70-ben eljött a megjövendölt „fejedelem”, Titus, Vespasianus császár fia Jeruzsálem ellen. Pontosan határozza meg rangját a prófécia: több volt mint hadvezér, a császár fia, a leendő császár volt. A templomot azonban mégsem ő pusztította el, sőt akarata ellenére semmisült meg a csodálatos építmény. (Az egykori templomra vonatkozó leírást lásd a 3. sz. függelékben.) A prófécia e tekintetben is igen pontosan fogalmazott: a „fejedelem népe”, azaz a hadserege fogja elpusztítani a szentélyt. Olyan történetírói leírás áll rendelkezésünkre erről, amely szemtanú átélőtől származik. Josephus Flavius A zsidó háború c. műve hiteles, hatalmas tanúságtétel a megrendítő prófétikus ítélet beteljesedéséről. Valóban azt mondhatjuk, hogy a jövendölés minden részlete betű szerint beteljesedett. (A Josephus művéből való szemelvényeket lásd a 4. sz. függelékben.) c) A templom és a város pusztulása ily módon következik be: „Vége lesz mintegy vízözön által.”
Josephus Flavius művéből idézünk ismét annak bemutatására, menynyire teljes volt a város pusztulása: „Mintha tövétől a tetejéig izzott volna a templomhegy, a tűz szinte beburkolta: de a lángtengernél is bővebben áradt a vérpatak, és az áldozatok szinte többen voltak, mint a gyilkosok. A halottaktól látni sem lehetett a földet, a katonák hullahegyeken át üldözték a lázadókat... Miután a katonák belefáradtak az öldöklésbe, és még mindig rengeteg zsidó került elő, a Caesar megparancsolta, hogy csak azokat öljék meg, akiknél fegyver van, vagy akik ellenállnak, a többieket élve fogják el... Titus a 17 évesnél idősebbeket az egyiptomi bányákba küldte, de a legtöbbet a tartományoknak ajándékozta, hogy a játékokon vadállatok vagy a fegyverek végezzenek velük. A 17 évesnél fiatalabbakat eladták. Azokban a napokban még 11 000 ember halt éhen... A háborúban ejtett hadifoglyok száma 97 000 volt. Az ostrom alatt 1 100 000 ember pusztult el... Titus elpusztította a várost... Sem a város régisége, sem roppant gazdagsága, sem a zsidó nép elterjedése az egész világon, sem az itt tartott



215
istentiszteletek nagy híre nem tudta megmenteni a várost a pusztulástól. Így végződött Jeruzsálem ostroma.” (A zsidó háború, 1963, Budapest.
427., 441–444. o.)
d) A templom további sorsáról is szól a jövendölés: „Végig tart a háború, elhatároztatott a pusztulás.”
Gondoljunk az iszlám hódításokra, a középkori keresztes háborúkra, és a XX–XXI. századi közel-keleti háborúra zsidók és palesztinok között. Jeruzsálem a mai napig kilátástalan harcok színtere. A templom helyén ma is egy iszlám mecset, az Omár mecset áll. A zsidóságon belüli cionista mozgalom10 nyomán zsidó állam jött ugyan létre ezen a területen, és Jeruzsálem óvárosa ehhez az államhoz tartozik, sőt a fővárosává is lett, békesség és biztonság azonban egyáltalán nincs. A prófécia szerint nem is lesz. A kereszténység széles köreiben elfeledkeztek erről a jövendölésről. Ennek főként az az oka, hogy általánosan beépült a keresztény köztudatba (főként az amerikai protestánsokéba és az európai szabadegyházi protestánsokéba) az a téves felfogás, hogy a millennium itt a Földön lesz, Jézus adventjét megelőzően, és hogy ez Krisztus uralma lesz a földi történelem keretei között. Úgy vélik, ezt a korszakot a zsidók meg
10 A cionista mozgalom elnevezés a templom hegye, Sion hegye nevéből ered. „Herzl Tivadar (1860–1904), bécsi hírlapíró... antiszemita mozgalmak hatása alatt szentelte életét a zsidó sors problémáinak. Herzl a legélesebb és legszélsőbb megfogalmazását adta a cionizmus eszméjének: elpusztulni a diaszpórában, vagy új életre kelni Palesztinában, mint szabad nemzet saját országa földjén, önálló állam határai között!... Az 1896-ban megjelent »Judenstaat«-ban már tisztán kifejti ezt a gondolatot, és felveti egy zsidó világszervezet tervét, amelynek feladata, hogy megteremtse egy nagy palesztinai tömegtelepülés politikai és pénzügyi lehetőségét... A »politikai cionizmus« e zászlóbontása rövid időn belül zsidók ezreit nyerte meg az egész világon, főként Kelet-Európában.” (Simon Dubnov: A zsidóság története, Gondolat–Bethlen Kiadó, Budapest, 1991, 208. o.) „Az első világháború után a Palesztinába való bevándorlásnak négy nagy hulláma volt... Az itt lakó zsidóság száma 1945-ben 560 000-re... emelkedett... A fasizmus szörnyű pusztítása... után a megtizedelt, családjukat vesztett zsidók egy része Izrael (akkori nevén Palesztina) felé vette útját... Az Egyesült Nemzetek Szervezetének közgyűlése 1947. november 29-én külön zsidó és arab államok felállítása mellett döntött... [majd] 1948. május 14-én... kikiáltották Izrael államát.” (Hahn István: A zsidó nép története, Makkabi Kiadó, Budapest, 1996, 181., 215–216. o.)



216
térése vezeti be, amelynek nyomán Jeruzsálem újra visszanyeri régi szerepét. Sokan vélekednek úgy e felfogás hívei közül, hogy a templom is megépül. Ezzel kapcsolatban írta Ellen G. White: „Láttam, hogy a régi Jeruzsálem sohasem épül fel többé. Sátán minden erejével arra törekszik, hogy Isten gyermekeinek figyelmét most, az egybegyűjtés ideje alatt ezekre a dolgokra terelje. Ezzel visszatartja őket attól, hogy figyelmüket és érdeklődésüket az Úr jelenlegi munkájára fordítsák, és arra befolyásolja őket, hogy elhanyagolják az előkészületet az Úr nagy napjára.” (Tapasztalatok és látomások, 1858,
38. o.)
A Jeruzsálem és a temploma sorsára vonatkozó jövendölést egy megrendítő idézettel zárjuk, amely bizonyság e prófécia meggyőző ereje mellett. Egy zsidó rabbi, Marokkói Sámuel 1075-ben (tíz évvel azelőtt, hogy keresztény hitre tért volna) a következőket írta egyik társának, rabbi Izsáknak: „Úgy vélem, én uram, hogy már beteljesedett, amit Dániel 9. fejezetében ír, ahol azt mondja: »A hatvankét hét után megöletik a Messiás, s akkor eljön egy nép a jövendő fejedelmével, és feldúlja a várost, a szentélyt elpusztítja és elátkozzák azt, s megszűnik az áldozat és bevégződik az örökké tartó pusztítás.« Kétségtelen, én uram, hogy a végleges pusztulás az a számkivetés, melyben vagyunk, s aminek már ezer esztendeje. És az Isten világosan mondja a próféta által, hogy örökké tartó lészen a pusztulás a Messiás meggyilkolása után, amilyen is valóban a mi pusztulásunk azóta, hogy Jézus megöletett, s nem is fenyegetett minket Isten másért örökké tartó pusztulással, mint a Messiás meggyilkolása miatt... Bizony uram, én nem találok kibúvót ama jóslat alól, mert a tények azt bizonyítják, hogy miután a (város) újból való felépítésétől elmúlt hatvankét hét, azon (hét) évek után – ami 434 esztendő, akkor öletett meg Jézus atyáink által, és ezután jött el a vezér (fejedelem), tudniillik Titus és a római nép, és cselekedett velünk ama jóslat szerint, s ma ennek már ezer és több esztendeje, s mi nem kevésbé Isten haragjában vagyunk, s mégis
remélünk Őbenne.«” (Idézi: Huber Lipót, i. m., 673. o.)
6
Milyen vigasztaló ígéreteket foglal magában még e súlyos kijelentéseket tartalmazó jövendölés is?
Dán 9,27 „Egy héten át sokakkal megerősíti a szövetséget...



217
És a templomban pusztító utálatosság lesz a vég idejéig, de [akkor] az, ami elhatároztatott, kitöltetik a pusztítóra.”11
................................................................................................................................................................
................................................................................................................................................................
„A jövendölés komor igéi közé Gábriel most vigasztalókat sző. Megjövendöli ugyanis, hogy a Messiás az utolsó évhétben új szövetséget köt, és... sokakat... fog megnyerni, tudniillik részint saját, részint aposto
lainak működése által.” (Huber Lipót, i. m., 676. o.)
„Az angyal ezt is mondta: »Egy héten (hét éven) át sokakkal megerősíti a szövetséget.« A Megváltó szolgálata megkezdése után hét évig az evangéliumot különösen a zsidóknak kellett prédikálni. Három és fél évig Krisztus maga prédikálta, majd azután az apostolok... I. sz. 31 tavaszán Krisztus, az igazi áldozat feláldozta önmagát a Golgotán. Ekkor a templomban kettéhasadt a kárpit, jelezve, hogy az áldozati szolgálat szentsége és jelentősége megszűnt. Elérkezett a földi áldozat lezárulásának ideje. Az egy hét – hét év – i. sz. 34-ben ért véget. Ekkor – István megkövezésével – a zsidók végleg elvetették az evangéliumot. Ez a tettük volt döntésük pecsétje. A tanítványok, akiket az üldözés szétszórt, »széjjeljártak, hirdetve az Igét« (Csel 8,4). Nem sokkal ezután Saul, az üldöző megtért, és Pállá, a pogányok apostolává lett.”
(Ellen G. White: Jézus élete, 233. o.)
István, az első keresztény mártír halála után a zsidókból lett keresztények eltávoztak Jeruzsálemből. Missziójuk súlypontja fokozatosan áttevődött Samáriára, a közeli Szíriára, majd más vidékekre. „Támadt azon a napon nagy üldözés a jeruzsálemi gyülekezet ellen, és mindnyájan eloszlottak Júdeának és Samáriának tájaira...” (Csel 8,1) Követték tehát Jézus szavát, aki feltámadása után így szólt tanítványaihoz: „Lesztek nékem tanúim mind Jeruzsálemben, mind az egész Júdeában és Samáriában, és a föld végső határáig.” (Csel 1,8) Pál apostol nyíltan rámutatott a Júda népének adott kegyelemidő lejártára, és arra, hogy ezt saját magatartásuk okozta: „Akkor Pál és Barnabás nagy bátorsággal szólva mondták: Szükséges volt, hogy először néktek hirdettessék az Isten Igéje,
11 Pontosított fordítás szerint.



218
de mivelhogy ti megvetitek azt, és nem tartjátok méltóknak magatokat az örök életre, ímé a pogányokhoz fordulunk.” (Csel 13,46) A zsidó nép választott nép volta, üdvtörténeti szerepe ettől fogva megszűnt. Noha az üdvösség ajtaja továbbra is tárva-nyitva az evangéliumot elfogadni készséges egyének számára, érvénybe lépett Jézus kijelentése: „Annakokáért mondom néktek, hogy elvétetik tőletek az Isten országa, és oly népnek adatik, amely megtermi annak gyümölcsét.” (Máté 21,43)
Dániel megértette a prófétikus kijelentésből, hogy népe mégsem semmisül meg egészen, és nem hiúsulnak meg teljesen Isten tervei a választott néppel. Lesz egy hívő maradék a Messiás „kiirtása” idején is. A város és a szenthely a maga sorsára jut ugyan, mégis „sokan” lesznek a zsidó nép között, akikkel a Messiás nem felbontja, hanem megerősíti a szövetséget. Emlékezzünk az utolsó vacsorára, ahol Jézus „új szövetséget” kötött tanítványaival (Máté 26,27–28). A „sokak” kifejezéssel kapcsolatban pedig gondoljunk azokra az ezrekre, akik a Jézus feltámadása utáni három és fél év alatt, az apostolok igehirdetése nyomán elfogadták Jézust Megváltójuknak (Csel 2,42. 47; 4,4; 5,14; 6,7). A „megerősíti” szó sokatmondó. Tanúsítja, hogy az ószövetség nem volt eleve kudarcra ítélve. Felbontás nélkül, „megerősítéssel” ment volna át egy új szövetségbe, ha a választott nép nem megtagadja, hanem elfogadja Messiását. Amit megtett az Úr „sokakkal”, azt örömest megtette volna mindnyájukkal. Isten igazságszolgáltatása érvényesült abban, hogy a kereszténnyé lett zsidók közül senki sem veszett el Jeruzsálem pusztulásakor. Jézus előre adott tanácsa (Lukács 21,20–22), illetve a szavának való engedelmesség megmentette őket. Isten gondviselése készített utat nekik a menekülésre, amikor i. sz. 66-ban a Jeruzsálemet ostromló első római hadvezér, Cestius, hirtelen elvonult a város alól. Ez volt a Krisztus által megadott jel a keresztényeknek, hogy késedelem nélkül hagyják el a várost. Josephus Flavius ezt írja: „Ha Cestius még rövid ideig folytatja az ostromot, bizonyára gyorsan elfoglalhatta volna a várost... Ugyanis Cestius, akinek nem volt tudomása az ostromlottak kétségbeesett helyzetéről, sem pedig a nép hangulatáról, váratlanul parancsot adott katonáinak a visszavonulásra, ámbár semmi kudarc nem érte: mégis elcsüggedt, és érthetetlen módon távozott a városból... Cestius vere



219
sége után sok tekintélyes zsidó elhagyta a várost, mintha süllyedő hajóról menekült volna.” (I. m., 205., 208. o.) Vigasztalás az is, hogy itt ismét elhangzik: a „pusztító utálatosság” végső megsemmisítése bizonyos. A mi Bibliánkban található fordítást helyesbíteni kell: „A szárny alatt a templom orma, illetve a templom értendő... s az eredeti szöveg e részlete így olvasandó: És a templomban utálatosságok, pusztulás [helyesebben: pusztító utálatosság]
lészen.” (Huber Lipót, i. m., 660–661. o.)
A „szárnynak” fordított szó a templom ormát, illetve átvitt értelemben magát a templomot is jelenti.12 Ezt megerősíti két ókori fordítás: Theodotioné és Jeromosé a Vulgatában. Mindkét fordításban ezt olvassuk: „és a templomban”. Mindenekfelett pedig maga Jézus értelmezte így a szöveget, amikor így hivatkozott rá: „Mikor azért látjátok, hogy a pusztító utálatosság, amelyről Dániel próféta szólott, ott áll a szent helyen...” (Máté 24,15)
Az „utálatosság” a pogányságot jelölő jellegzetes kifejezés a Szentírásban (lásd: 5Móz 18,9–12 stb.). Az eredeti szövegben ugyanaz a héber kifejezés szerepel itt, amely 11,31-ben és 12,11-ben is, és ez a fordítása: „pusztító utálatosság”. Így lehetne tehát a legjobban visszaadni a héber szöveget: „És a templom ormán pusztító utálatosság lészen.” Mintegy pogány „lobogó” alá kerül Isten temploma. Kettős prófécia ez. Vonatkozik egyrészt arra, hogy miután a Messiás „véget vet az áldozatnak”, és a jeruzsálemi templom megszűnik Isten temploma lenni, elfoglalja azt a „pusztító utálatosság”. Jézus magyarázata szerint (Máté 24,15; vö. Lukács 21,20) az ellenállhatatlan erejű, kegyetlen római hadseregre utalt elsődlegesen ez a jövendölés, amely benyomult a jeruzsálemi templomba, és megsemmisítette. A próféciának azonban másodlagos jelentése is van, hiszen a pusztí
12 Jézus megkísértésében azt olvassuk, hogy a „templom tetejére” vitte Őt a kísértő (Máté 4,5). Az eredeti görög szöveg szó szerint így hangzik: „És vitte őt a templom szárnyára.” Valószínűleg azért jelöli itt a „szárny”, illetve az „orom” kifejezéssel a templomot, mert az a kép van a szövegben, hogy a templom ormán jelenik meg a pusztító utálatosság, vagyis pogány jelvényt tűznek ki Isten templomára. Sokat mond ez a szemléletes megfogalmazás, mert emlékeztet a rómaiak törekvésére, hogy a római sas jelvényt kitűzzék a jeruzsálemi templomra.



220
tó utálatosság a vég idejéig a templomban lesz. Kétségtelen, hogy az átvitt értelmű „templomra”, Isten újszövetségi egyházára is vonatkozik a jövendölés, arra is utal, hogy oda is betör a „pusztító utálatosság”, sőt kitűzi jelvényét az egyház felett. Először tehát a pogány Róma teljesítette be ezt a próféciát a jeruzsálemi templom szó szerinti elfoglalásával, majd pedig a pápai Róma, Isten átvitt értelmű templomának bevételével. A pápaság megvalósította az ókori pogány vallásosság és szellemiség, valamint a pogány Római Birodalom világhatalmi eszméje és törekvése átültetését a keresztény egyházba. Ezenkívül ugyanolyan harcot folytat Isten hívő népe ellen, mint az ókori pogány Róma a zsidók, majd a keresztények ellen. Ezt az értelmezést alátámasztják a következő igei párhuzamok és összefüggések: – Gábrielnek ez a magyarázata kiegészítés a 8. fejezet prófétikus látomásához. Ott a kis szarv „pusztító bűnéről” hangzott el kijelentés, ami abban nyilatkozik meg, hogy Isten „szentélyét és seregét tapossa”. (Lásd a VII. tanulmányban.) „A pusztító bűn” és a „pusztító utálatosság” nyilván párhuzamos kifejezések. Azonos összefüggésben is szerepelnek: az antikrisztusi hatalomra vonatkoznak, amely Isten szentélye ellen támad. – Dán 8,13-ban egyértelmű, hogy a „pusztító bűn” a pápaságra is vonatkozik, amely a Seregek Fejedelme papi szolgálata és szentélye ellen támad. Logikus következtetés, hogy a „pusztító utálatosság” 9,27ben is vonatkozik a pápai Rómára is.
– „Jeruzsálem, a szent város megtaposásán” nemcsak a szó szerinti város elpusztítását értette Jézus, hanem Isten népe középkori nyomorgatását is (Lukács 21,24 és Jel 11,2 tanúsága szerint; lásd a VIII. tanulmányban). – 2Thess 2,4 jövendölése szerint a „törvénytaposó bűn embere beül Isten templomába”. Ennek megfelelője, éppen csak kicsit eltérő szövegváltozata az, amit itt mond az ige, ti. hogy „a templomban pusztító utálatosság lesz”.
A prófétikus kijelentés legutolsó része: „a vég idejéig... [amikor] ami elhatároztatott, kitöltetik a pusztítóra.” Fontos kijelentés. Eddig is azt láthattuk, hogy a Dánielnek adott prófétikus kinyilatkoztatá



221
sok és magyarázatok végén mindig ott volt az isteni szabadítás ígérete. A 9. fejezetben adott isteni kijelentés is azzal zárul, hogy az antikrisztusi hatalom félelmetes, hosszú uralmát isteni közbeavatkozás szünteti meg: örökre, teljesen meg fogja semmisíteni a vég idején, Jézus dicsőséges visszajövetelekor. Összegzés: A Messiás-fejedelem eljövetele tehát sorsdöntő változásokat idéz elő. Az Izráellel kötött szövetség a nép többségét illetően felbomlik, mert a Messiás elvetésével betelik bűneik pohara, egyesekkel viszont megerősíttetik a szövetség. A szövetség megváltozásával együtt megváltozik a szövetség szentélye is. A földi, jeruzsálemi szentély szolgálatai először érvényüket vesztik, mivel a Messiás véget vet az áldozatoknak azáltal, hogy beteljesíti azt a nagy áldozatot, amelyet ezeknek a jelképes szertartásoknak rendeltetésül volt előre jelezni. Ezt követően pedig el is pusztul ez a templom, teljesen. Felkenetik viszont helyette egy új szentek szentje, a mennyei szentély azáltal, hogy a Messiás megkezdi ott papi közbenjáró szolgálatát. Beteljesíti tehát, és ezáltal megszünteti a földi papság előképét. A szövetség megváltozásával megszűnik az ószövetségi papság is, helyét a Messiás papsága foglalja el.
Az e heti adomány a könyvevangélista munkát támogatja.



222
FÜGGELÉK
1. A prófétai nap-év elv
A következő idézetek tanúsítják a prófétai nap-év elv elfogadását a 70 hétre vonatkozóan, mind a katolikus, mind pedig a protestáns írásmagyarázatban, a mai napig: „Dániel szeretné tudni, hogy népe mikor szabadul meg a fogságból. Az angyal kitágítja a jövendölés kereteit, és nemcsak a hetvenéves rabság lejártáról, hanem többről, 70 évhétről beszél... Az Emberfia eljövetele és annak ideje van megadva a jövendölésben, amely Krisztus szavai szerint és az állandó keresztény hagyomány szerint is messiási jövendölés, vagy egyenesen, vagy tipikusan (előképként). A számításban azonban nehézségek merülnek fel, mert nem tudjuk, melyik rendeletre hivatkozik a szerző, és milyen éra [időszámítási rendszer] szerint számol. Az egyházatyáktól kezdve sokan a rendeleten I. Artaxerxész 7. éve, Kr. e. 458. évi rendeletét értik. [Artaxerxész 7. éve Kr. e. 458, ha figyelmen kívül hagyjuk a zsidó ősztől őszig számítás használatát.] Ha ehhez az évhez hozzáadjuk a 7+42 évhetet, Krisztus u. 25ig jutunk. A következő hét közepén halt meg Jézus Krisztus... Újabb katolikus magyarázók szerint a jövendölés betű szerint a Makkabeuskorra vonatkozik (a 8. és a 11. fejezet közé van ékelve), tipikusan (előképként) azonban a messiási korra vonatkozik... Az Egyház erről a jövendölésről nem adott ki hivatalos magyarázatot.” (Az 1973-ban kiadott
új fordítású katolikus Biblia Dániel 9. fejezetéhez fűzött jegyzetéből, 1052. o.)
„70 évhétre osztja be a Dán az időt... A 70 évhét megint csak szakaszokra oszlik: 7–62–fél–fél... A 25. versben említett Messiás egy olyan személy, aki az exilium [fogság] végén élt. Pontosan nem lehet megállapítani, hogy kire gondol Dániel. A magyarázók vagy Kyrosra gondolnak (vö. Ésa 45,1; 2Krón 36,20 kk.), vagy pedig Józsua főpapra. A nágid szó ugyan fejedelmet jelent, viszont a Dán 11,22-ből nyilvánvaló, hogy a nágid szó a főpapra is vonatkoztatható. A második periódus 62 évhétig tart... A 26. versben szereplő »Messiás« III. Oniás



223
lehetett. Az ő főpapi méltóságából való eltávolítására utal a 26a, a 26b pedig kivégeztetésére... A harmadik periódus csak egy évhétig tart... Az évhét felénél IV. Antiokhosz Epiphanész megszünteti a templomban a naponkénti kétszeri áldozatot... Az igehirdető nem akkor magyarázza helyesen ezt az ószövetségi textust, ha kiragadja kortörténeti összefüggéséből, és a »Messiás« személyén Krisztust érti. Krisztusról nem szólhatott Dániel, de Krisztusra nézve igen.” (A Szentírás
magyarázata, Református Jubileumi Bibliakommentár, Zsinati Iroda Sajtóosztálya, Budapest, 1963, 786–787. o.)
A számítások nem pontosak, a protestáns magyarázat pedig elszomorító tévelygés, de az „évhét” fogalmát, azaz a prófétai nap-élv elv érvényét a 70 héttel kapcsolatban egyik magyarázat sem vitatja.
2. Jézus születésének időpontja
Jézus születésének időpontjára vonatkozóan két támpontot találunk az evangéliumi leírásokban. Az első támpont: Lukács 2,1–6. Arról értesülünk itt, hogy akkor született Jézus, amikor Mária és József Betlehembe mentek az adóöszszeírásra, amelyet Augustus császár rendeletére Cirénius (Quirinius) szíriai helytartó valósított meg. Valószínűleg arról a vagyonösszeírásról van szó, melyet i. e. 8-ban rendelt el Augustus. A pontos év meghatározásában azonban nem segít ez az adat, mert semmit sem tudunk arról, hogy mikor érte el Palesztinát – amely akkor római provincia volt – a rendelet végrehajtása. Mivel Lukács leírásának történelmi hitelességét sokat vitatták, anynyit jegyzünk meg ezzel kapcsolatban, hogy azóta számos régészeti bizonyság lett ismertté, amelyek azt mutatják, hogy Lukács közlése nagyon is megbízható. Egy i. sz. 104-ből való papirusz például így tanúskodik arról, hogy mindenkinek a saját származási helyére kellett menni az adóösszeírás céljából: „Gaius Vibius Maximus, Egyiptom helytartója mondja: Mivel elérkezett a vagyonösszeírás ideje, mindazoknak, akik bármi oknál fogva állandó lakhelyüktől távol tartózkodnak, vissza kell térniük



224
saját lakóhelyükre, hogy a vagyonbevallást meg tudják tenni.” (P.
Lond. III. 904., idézi: G. Kroll: Jézus nyomában, Szent István Társulat, Budapest, 1982, 16. o.)
A második támpont: Máté evangéliumának leírása a Heródes-féle gyermekgyilkosságról, amelyből megtudjuk, hogy Nagy Heródes1 még élt, amikor Jézus született, de nem sokkal azután meghalt. Josephus Flavius részletesen leírja Heródes halálának körülményeit A zsidók történetében. Többek között azt is említi, hogy a király egyik utolsó rémtette idején holdfogyatkozás volt Jeruzsálemben. Nem sokkal ezután, húsvét ünnepe előtt meghalt Heródes. A csillagászok pontosan meghatározták, hogy Jeruzsálemben i. e. 4. március 12-én volt holdfogyatkozás a húsvéti ünnephez közel eső időben, Heródes valószínűleg április legelején halt meg. Az evangéliumi leírások alapján számításba kell vennünk, hogy Jézus születése után mintegy 40 nappal történt elsőszülöttként való bemutatása a templomban, éppen ez idő tájt lehetett a napkeleti bölcsek látogatása (utazásuk ugyanis bizonyos időt vett igénybe), mindezek után menekült József Egyiptomba a gyermek Jézussal és anyjával, s miután bizonyos időt töltött ott, szerzett tudomást Heródes haláláról. Tehát a felsorolt eseményeknek mind i. e. 4. április eleje előtt kellett történniük. Ezek az adatok vezetnek el Jézus születési időpontja megközelítő pontosságú meghatározásához, amely – ez a legvalószínűbb – i. e. 5 ősze lehetett. Meg kell említenünk, hogy sokan a napkeleti bölcsek csillagát tekintik támpontnak, még tudományos és teológiai művekben is. A XVII. századi csillagász, Kepler feltételezte, hogy a csillag, amelyet a napkeleti bölcsek a zsidó király megszületése jelének értelmeztek, a Jupiter és a Szaturnusz együttállása volt a halak csillagképében, ami i. e. 7-ben volt látható. Ezt az adatot azonban egyáltalán nem vehetjük alapul, ha a bibliai kinyilatkoztatás ihletettségét komolyan vesszük. Egyrészt az égi jelekből való tájékozódás és a csillagjóslás minden formája szigorúan megítélt pogány gyakorlatnak minősül az Ószövetségben (lásd pl. Ésa 47,13 stb.). Másrészt azt mondja a csillagról az evangéliumi
1 Uralkodási ideje i. e. 37–i. sz. 4. Edomita, tehát zsidó szempontból pogány származású király, a rómaiak juttatták trónra, és fennhatóságuk alatt uralkodott egész Palesztina felett.



225
leírás, hogy vezette a bölcseket: előttük ment Jeruzsálemtől Betlehemig, és „megállt a hely fölött, ahol a gyermek volt” (Máté 2,9). Ez a csillag semmiképpen sem lehetett természetes, ismert csillag. Mindezeket összegezve azt mondhatjuk tehát, hogy Heródes halála az egyetlen biztos pont, amely valószínűleg i. e. 4. április legelején lehetett. Jézus semmiképpen sem születhetett ezután, de sokkal korábban sem. „Lukács, aki evangéliumának nem egy helyén a pontos adatok megjelölésével figyelmes történetírónak bizonyul, és azt állítja magáról, hogy »elejétől fogva mindennek szorgalmasan utánajárt« (Lukács 1,3), Jézus születésének pontos évét nem tudja megadni. Az egyházi hagyomány sem ismert kezdettől fogva ilyen dátumot, amellyel ki tudta volna egészíteni az evangélium adatait, hiszen tudjuk, hogy a karácsony ünnepének dátuma a negyedik század elején került decem
ber 25-ére.” (G. Kroll, i. m., 9. o.)
Azt állapíthatjuk meg tehát, hogy az ihletett ige nem helyez súlyt Jézus születése pontos dátumának közlésére. Nem jövendölték meg az oly sok részletre kiterjedő ószövetségi messiási próféciák, és nem adják meg a pontos időt az evangéliumok sem. Ez nyilván nem véletlen, hanem szándékos. Jézus messiási szolgálatának kezdete az az időpont, amelyről pontos időbeli meghatározást adott egy ószövetségi prófécia, és amelynek beteljesedésére hivatkoznak az evangéliumok. Az ihletett ige erre a prófétikus időpontra és eseményre irányítja a figyelmet: a kisded Jézus helyett a felnőtt Jézusra, és a minden emberért vállalt megváltói szolgálatára. Arról is szólnunk kell még röviden, hogy miért nem esik egybe időszámításunk 0 pontja Jézus Krisztus születésének az évével, noha az eredeti szándék és a közvélemény tudomása szerint innen számítjuk az időt. „Időszámításunk, amely »Krisztus születése után« számlálja az éveket, nem pontos, mert a keresztény korszak kezdő éve nem esik egybe Krisztus születésének esztendejével. A különbség egy számítási hibából adódott, amely egy római apát, Dionysius Exiguus nevéhez fűződik (Krisztus után 540 és 560 között halt meg). Ő ugyanis a naptárban, melyben akkor Diocletianus 248. évét írták, »Urunk Jézus Krisztus« 532. évét vette, mert méltóbbnak tartotta, hogy »az évek folyását



226
Krisztus megtestesülésétől« számláljuk, s nem olyan ember után, aki »inkább zsarnok volt, mint császár«.” (G. Kroll, i. m., 9. o.) Dionysius Exiguusnak nem álltak rendelkezésére az elérhető legpontosabb adatok, ezért nem tudta jól meghatározni Krisztus születésének az esztendejét, amit a keresztény időszámítás kiindulópontjává akart tenni. Időszámítása azonban bizonyos idő múlva általánosan elterjedt, a benne rejlő hiba pedig javítatlanul maradt a mai napig.
3. A jeruzsálemi szentély Jézus korában
„Egy boltíveken nyugvó óriási híd íveli át a közbeeső Tyropaion völgyét, összekötve Dávid városát azzal, amit úgy neveznek, »a templom Királycsarnoka«. Romjaiból rekonstruálhatjuk ezt a hidat. Mindegyik boltív 12,5 métert fog át, áthidaló kőgerendái 7 m hosszúak és 2 m szélesek. Csupán más épületekkel összehasonlítva mérhetjük fel, mit is jelentenek ezek a méretek. Egy darab kő 7 m hosszú! És nem is ezek a legnagyobb kövek a templom épületegyüttesében. Mind a délkeleti, mind a délnyugati szögletben voltak 6–12 m hosszú és 100 tonna fölötti tömegű kövek... A csarnokok, vagy más néven kerengők a templom legnagyszerűbb építészeti látványosságai közé tartoznak. A templomterület falain belül körbefutva az ún. Pogányok udvarának külső kerítését alkották. A kettős oszlopcsarnokokat egyetlen márványtömbből kifaragott, 11,5 m magas korinthoszi oszlopok alkotják... De a Királycsarnok – amelyen keresztül képzeletben belépünk – volt a legragyogóbb. Ez a többi kerengő két oszlopcsarnokával szemben három oszlopcsarnokból állt, amelyet 162 oszlop alkotott négy sorba rendezve, mindegyik sorban 40 oszloppal, a fennmaradó 2 oszlop pedig egyfajta védőfalként szolgált ott, ahol a kerengő a hídra nyílt. A Királycsarnokot egy 14 m széles központi hajó alkotja – hatalmas, 30,5 m magas oszlopokkal –, amelyhez két 9 m széles oldalhajó csatlakozik, 15 m magas oszlopokkal. Szaktekintélyek szerint e Királycsarnok, ahogyan a neve is jelzi, Salamon ősi palotájának helyén áll, amelyet a fáraó lányának épített. Itt állhattak Salamon istállói is. Amikor Nagy Heródes újjáépíttette a templomot, egyesí



227
tette ezeket az ősi királyi palota területével. Hogy milyen nagyszerű és milyen magas is volt valójában a templom e csarnoka, azt leginkább Wilson kapitány szavai adják vissza: »Szinte lehetetlen felmérni egy olyan épület hatását, amely magasabb, mint a mi legmagasabb templomtornyaink.« És ez csak egy volt a csarnokok közül, amelyek a déli udvart körbevették... A Királycsarnok oszlopsorának tetejéről a Kidron-völgy aljáig 135 m volt a távolság, szédítő panorámát nyújtva a
szemlélőnek.” (Alfred Edersheim The Temple c. művéből; Eerdmans, Grand Rapids, Mich, Egyesült Államok, 1975; idézi: a Sola Scriptura Teológiai Főiskola lapja, 2003/3-4. sz.)
4. A templom pusztulása
„Titusnak az volt a véleménye, hogy ha a zsidók továbbra is védekeznek a templomból, akkor sem szabad az emberek helyett élettelen tárgyakon kitölteni bosszújukat, és ilyen pompás épületet odadobni martalékul a lángoknak, mert csak a rómaiak károsodnak így, hiszen a templom, ha megmarad, ékessége lesz az egész birodalomnak... De Isten már régebben azt a sorsot mérte a templomra, hogy tűz pusztítsa el, és az idők forgásában most el is érkezett a végzetes nap... Egy katona, anélkül, hogy parancsra várt volna, vagy meggondolta volna cselekedetének súlyos következményeit, mintegy felsőbb sugallatra csóvát ragadott, egyik bajtársa felemelte, ő pedig az arany ajtón át – amely a templomot övező lakóházak északi bejárata volt – bedobta a templom belsejébe... Gyors futár jelentette a dolgot Titusnak. Ez éppen a csata fáradalmait pihente ki sátrában. Most felugrott, és úgy, ahogy volt, a templomhoz rohant, hogy gátat vessen a tűznek, nyomában a tisztek és a megriadt légió... A Caesar kiáltozással és kézmozdulatokkal akarta értésükre adni a harcolóknak, hogy oltsák el a tüzet, de ezek nem hallották kiáltozását, mert túlharsogta a többiek még hangosabb ordítozása, integetéseivel pedig nem törődtek, mert egyeseket a harc izgalma, másokat pedig a düh teljesen elvakított... Mikor a templom közelébe érkeztek, úgy tettek, mintha nem hallanák a fővezér paran



228
csait, és odakiáltottak az elöl állóknak, hogy dobjanak még tűzcsóvát a templomra... Mikor a Caesar semmiképpen sem tudta megfékezni őrjöngő katonái dühét, és a lángok egyre tovább harapództak, tábornokaival bement a szentélybe és megtekintette a belsejét. Sokkal káprázatosabb volt, mint ahogy az idegenek híresztelték... Mivel a tűz a legbelső helyiségekbe még nem kapott bele, hanem csupán a templomhoz épített lakosztályokat pusztította, joggal hihette, hogy magát az épületet még meg lehet menteni. Tehát kisietett, és nemcsak személyesen buzdította a katonákat az oltásra, hanem a testőrségében szolgáló Liberalis századosnak parancsot adott, hogy akik ellenkeznek, azokat botozza meg. De az elkeseredés, a zsidógyűlölet és az általános harci düh erősebbnek bizonyult, mint a Caesar tekintélye és a félelem a büntetéstől... Mialatt tehát a Caesar kisietett, hogy katonáit megfékezze, az egyik katona azok közül, akik behatoltak a templom belsejébe, a sötétben tűzcsóvát tett az egyik ajtószárny alá, s mikor most a templom belsejéből hirtelen felcsapott a láng, a tisztek a fővezérrel együtt viszszavonultak, és már senki sem próbálta a templom körül sürgő-forgó katonákat visszatartani a további gyújtogatástól. Így égett le a temp
lom Titus akarata ellenére.” (Josephus Flavius: A zsidó háború, Budapest, 1963, 423–426. o.)



229
X. tanulmány – 2004. december 4.
A 2300 ÉV VÉGE
1
Hogyan ad „kulcsot” a 70 évhétről szóló prófécia a 2300 éves prófécia megértéséhez?
Dán 8,26 „Az estéről és reggelről való látomás, amely megmondatott, igazság, te azonban pecsételd be a látomást, mert sok napra való.”
Dán 12,4 „Te pedig, Dániel, zárd be e beszédeket, és pecsételd be a könyvet a végső időig. Tudakozzák majd sokan, és nagyobbá lesz a tudás.”
................................................................................................................................................................
................................................................................................................................................................
................................................................................................................................................................
A 9,24–27-ben olvasható kinyilatkoztatást kiegészítő magyarázatként kapta Dániel, az előző, 8. fejezetben leírt látomáshoz, amint ezt már megállapíthattuk. Nem közvetlen magyarázatot tartalmaz azonban ez a szakasz sem az utolsó időig terjedő 2300 éves jövendölés megértéséhez. Most sem fejtette meg Gábriel Dánielnek azt, amit előzőleg „bepecsételtnek” és „sok napra valónak” jelentett ki. Vagyis nem hangzott el semmi a 2300 év kezdő vagy záró időpontjáról, vagy arról a különleges kifejezéssel jelölt eseményről, amelynek e prófétikus idő lejártakor meg kell valósulnia. A 70 héttel kapcsolatos kijelentésekben azonban megértési kulcsok vannak, amelyek elvezetnek a 2300 éves prófécia megfejtéséhez is. A Gondviselés terve az volt, hogy a vég idején megtalálják ezeket a kulcsokat a szorgalmas kutatók, és ezáltal feltárul a prófécia jelentése. Az első megértési kulcs a 2300 éves időszak történelmi időben való



230
elhelyezésére vonatkozik. Ha felfedezik a 8. és 9. fejezet rejtett, de szoros összefüggését, akkor nyilvánvaló lesz, hogy a 70 évhét történelmi kiindulópontja, Artaxerxész Longimanus i. e. 457 őszén kelt rendelete egyben a 2300 év kezdő dátuma is, mert a 490 év ebből „vágatik le”.
A második megértési kulcs az esemény mibenlétére vonatkozik. A 70 hétről szóló kinyilatkoztatás szerint a Messiás fejedelem „kiirtása” után elpusztul a jeruzsálemi szentély „mintegy vízözön által”, és pusztulása végleges. Sőt az is kiderül, hogy Isten jelenléte már a látható pusztulást megelőzően távozik a szentélyből, mert még a 490 éven belül „felkenetik” egy új „szentek szentje”. Mindezek alapján egyértelmű, hogy a 2300 év végén megvalósuló „szentélymegtisztítás” semmiképpen sem vonatkozhat a jeruzsálemi templomra, ahogyan Dániel először gondolta. Csak arról az új szentélyről lehet szó, amely még a 490 éven belül felkenetik a jeruzsálemi helyett. Ez pedig nem lehet más, mint a mennyei szentély, mert az Írás a jeruzsálemi templomon kívül csak erről a szentélyről tud mint Isten előtt érvényes, bűnrendezésre lehetőséget adó szentélyről. A mennyei szentély valóban a 490 éven belül, Jézus mennybemenetele után kenetett fel, amikor a Megváltó megkezdte ott közbenjáró szolgálatát. Az első kulcsot bizonyos idővel a 2300 év lejárta előtt megtalálták azok, akik szorgalmasan kutatták a jövendölést, a második kulcsot viszont csak pontosan a 2300 év lejártakor.
2
Mikor ér véget tehát a 2300 év? Mikor, kik találták meg az első „kulcsot” a prófécia megértéséhez? Mikor került a figyelem középpontjába a 2300 év lejártának ténye?
Jel 10,1–2/a, 5–11 „Láttam egy másik, erős angyalt az égből leszállani, aki felhőbe volt öltözve, és a fején szivárvány volt, az arca olyan volt, mint a Nap, a lábai mint a tűzoszlopok. A kezében egy nyitott könyvecske volt...
Az angyal, akit láttam állni a tengeren és a szárazföldön, felemelte kezét az égre, és megesküdött arra, aki örökkön örökké él, aki teremtette az eget és a benne valókat, a földet és a benne valókat, a tengert és a benne valókat, hogy idő többé nem lesz, hanem a hetedik angyal szavának napjaiban, mikor az trombi



231
tálni fog,1 elvégeztetik az Isten titka, amint megmondta szolgáinak, a prófétáknak. A szózat, amelyet hallottam az égből, ismét szólt nékem, és mondta: »Menj el, és vedd el azt a nyitott könyvecskét, amely a tengeren és földön álló angyal kezében van!« Elmentem azért az angyalhoz, mondván néki: »Add nékem a könyvecskét!« Mondta nékem: »Vedd el és edd meg! Megkeseríti a gyomrodat, de a szádban édes lesz, mint a méz.« Elvettem azért a könyvecskét az angyal kezéből, és megettem, és íme a számban olyan édes volt, mint a méz, de mikor megettem, megkeseredett a gyomrom. Ekkor mondta nékem: »Ismét prófétálnod kell néked sok nép és nemzet, nyelv és király előtt.«2”
................................................................................................................................................................
................................................................................................................................................................
Amint már említettük, a 18. sz. végén és a 19. században a nagy francia forradalom hatására igen megélénkült a bibliai próféciák, s ezen belül Dániel könyve jövendöléseinek kutatása protestáns körökben. Mintegy hetven magyarázó fedezte fel a 8. és 9. fejezet közötti összefüggést, közelebbről azt, hogy a 2300 évet a 70 hét kiindulópontjától kell számítani.3 (Lásd a VIII. tanulmány 5. kérdéséhez fűzött megjegyzést.)
1 Pontosított fordítás szerint. 2 Pontosított fordítás szerint. 3 Ezzel kapcsolatban meg kell jegyeznünk még, hogy több fordításban (köztük a King James angol Bibliában és az Ószövetség ókori görög fordításában, a Septuagintában) a „vágatott” vagy „szabatott le” helyett „határoztatott” olvasható. Az eredeti héber szó, a chátak ezen az egy helyen fordul elő az Ószövetségben. A Biblián kívüli ókori héber irodalomban azonban többször előfordul, és az alapjelentése ez: valami hosszabból levágni. Másodlagosan viszont azt is jelentheti, hogy határozni, leszabni, meghozni egy döntést. Egyes fordítások tehát a másodlagos jelentést véve figyelembe fordították így a kérdéses szövegrészt: „70 hét határoztatott”. A 8. és 9. fejezet közötti szoros logikai összefüggés azonban, amire az előzőekben rámutattunk, egyértelművé teszi, hogy a szó elsődleges jelentése érvényesül ezen a helyen, így a „70 hét vágatott le” a megfelelő fordítás.



232
A számításoknál néhány eltérés és pontatlanság előfordult ugyan, de abban egység volt, hogy úgy értelmezték: a 490 évet a 2300 esztendőből kell „levágni”, így i. e. 457-től kell számítani a 2300 évet is. Az észak-amerikai William Miller (1782–1849) egyike volt azoknak, akik a legprecízebb kutatómunkát végezték, és ő értette meg legjobban felismerése jelentőségét. Hosszas vívódás után, 1831-től kezdve, egy igen egyértelmű isteni késztetésnek engedve kezdte a nyilvánosság elé tárni, hogy a 2300 esztendő 1843-ban lejár. (William Miller e tapasztalatának leírását lásd az 1. sz. függelékben.) Ezt az időpontot
végül 1844-re módosította.4 A számítás következetes és világos volt:
2300 év
490 év
7 hét 62 hét 1 hét 7 év 62 év 1 év
i. e. 457 ősze
408 0 27 31 34 1844 ősze
Jeruzsálem újjáépítése befejeződik
A Messiás fejedelem megjelenése
A hét közepe, a Messiás helyettes áldozati halála
A választott nép bűneinek pohara betelik
4 Először ő sem ismerte fel ugyanis, hogy i. e. 457 őszétől kell számítani a 490 évet és a 2300 évet, mivel a zsidók ősztől őszig számították a királyok uralkodási éveit, fogságuk földjén is.
M



233
William Millerhez számos amerikai protestáns lelkész (egyes becslések szerint mintegy ötszáz) csatlakozott, amint bizonyságtétele szóban és 1836-tól írásban is mindinkább ismertté vált. Ezek a prédikátorok bekapcsolódtak a nagy felismerés hirdetésébe. Ennek nyomán nagy hatású felekezetközi ébredési, adventváró mozgalom bontakozott ki 1840–44 között. (Egyes becslések szerint a csúcspontot jelentő 1844-es esztendőben közel egymillióan hallgatták a sátor-összejöveteleken a millerita igehirdetéseket.) Azt azonban nem tudták pontosan meghatározni még, hogy mi történik 1844-ben. Nem értették ugyanis a „megigazíttatik a szentély” meghatározást. A kis szarv támadása olyan eredményes volt a Seregek Fejedelme szentélye és papi szolgálata ellen, hogy a mennyei szentélyről, valamint Krisztus papi és főpapi szolgálatáról szóló bibliai tanítást sűrű homály takarta a protestantizmus köreiben is, ez a bibliai igazság még nem állíttatott helyre. William Miller és igehirdető társai azt gondolták, hogy Jézus visszajövetelét jelzi a 2300 év vége, mivel a látomáshoz fűzött isteni magyarázat egyértelműen mondja, hogy „az utolsó időre szól ez a látomás” (17. vers). A számítás vitathatatlanul logikusnak tűnt. Ezenkívül ők még komolyan, őszintén hívő protestánsok voltak, akik vágyakoztak Jézus megjelenésére. Örültek annak, hogy a prófécia szerint ennyire közel van már a boldog, végső szabadítás. A nagy öröm, valamint a számítás teljesen világos és bizonyos volta eltakarta előlük Máté 24,36 kijelentésének igazságát. William Miller ezt írta naplójába 1822-ben, amikor hat éven át folytatott módszeres Biblia-tanulmányai eredményeit pontokba foglalta: „Hiszem, hogy Jézus második eljövetele közel van, sőt az ajtó előtt, 21 évnyi időtartamon
belül, 1843-ban, vagy az előtt.” (Compendium of Faith, 15. pont; idézi L. E. Froom: The Prophetic Faith of our Fathers IV., 470. o.)
A millerita igehirdetések nyomán kibontakozott ébredési, adventváró mozgalom csúcspontja az 1844 augusztusától október 22-ig terjedő időszak volt. Tulajdonképpen közel jártak már ekkor a megoldáshoz. A mozgalom egyik igehirdetője, S. Snow ugyanis arra a következtetésre jutott, hogy a 2300 év október 22-én jár le, mivel ez volt az utolsó ítéletet jelképező nagy engesztelési nap dátuma (a 7. hónap 10. napja a zsidó időszámítás szerint) abban az esztendőben. Tehát már derengett, hogy a 2300 év lejárta valamiképpen a nagy engesztelési nappal



234
van kapcsolatban. Az újszövetségi szentélyről szóló bibliai tanítás teljes feltárulásának ideje azonban még nem érkezett el, és a mozgalom híveit teljességgel áthatotta a Jézus közeli dicsőséges eljövetelére való ünnepélyes előkészület. Ellen G. White (aki fiatalon szintén az adventmozgalom résztvevője és híve volt) így jellemzi a mozgalomnak ezt a szakaszát: „Az apostolok napjai óta támadt vallási törekvések közül egy sem volt annyira mentes az emberi tökéletlenségektől és Sátán csalásaitól, mint az a mozgalom, amely 1844 őszén volt. Azok a résztvevői, akik szilárdan megmaradtak az igazság alapzatán, még most, majdnem fél évszázad múltán is érzik annak az áldott munkának a megszentelő befolyását, és bizonyságot tesznek isteni eredetéről... Akik azt remélték, hogy nemsokára szemtől szemben állnak Megváltójukkal, oly ünnepélyes boldogságot éreztek, amelyet nem lehet szavakkal kifejezni... Szívük szorosan összefonódott, sokat imádkoztak egymással és egymásért... Isten jóváhagyásának bizonyossága fontosabb volt nekik, mint a mindennapi táplálék. Ha felhő borult lelkükre, nem nyugodtak addig, amíg az el nem vonult. Amikor Isten kegyelmes bocsánatáról megbizonyosodtak, vágyakoztak arra, hogy megláthassák Őt, akit lel
kük szeretett.” (A nagy küzdelem, Beteljesedett próféciák c. fejezet)
William Miller így ír errõl: „Nincs nagy örömkitörés, mintha ezt arra az időre tartogatnák, amikor az egész menny és föld együtt örvendezik majd, kibeszélhetetlen és teljes dicsőségben. Nincs kiáltás, ezt is akkorra őrzik, amikor a mennyből hangzik majd... Nincsenek eltérő nézetek: mindenkinek egy a szíve-lelke.” (Idézi Ellen G. White, uo.) Amikor az Úr nem jelent meg a várt időpontban, az ún. „nagy csalódás” megrázó tapasztalatát élték át a mozgalom résztvevői. Ez azonban a Szentírásban előre kijelentett csalódás volt, melyet az Úr – aki egy pillanatra sem hagyta el az őszinte hívőket – áldásukra, javukra fordított. Erről tesz bizonyságot Jelenések könyve 10. fejezete. Az „erős angyal” itt maga Jézus Krisztus. (Az angyal szó jelentése „követ, küldött”, és az Írás másutt is szól Jézusról úgy, mint a menny és az Atya követéről. Az Ószövetségben a „szövetség angyala”, „az Úr orcájának angyala” kifejezések egyértelműen Őrá vonatkoznak. Lásd: Mal 3,1; Ésa 63,9.) Ezt megerősíti az is, hogy megjelenése azonos a megdicsőült Ember



235
fiáéval, akit János apostol Pátmosz szigetén kapott látomása elején látott (Jel 10,1-et vö. Jel 1,12–15-tel). A „nyitott könyvecske” kétségtelenül Dániel könyve, mert egyedül Dániel könyvére vonatkozóan hangzott el ugyanilyen esküvés (Jel 10,5–6-ot vö. Dán 12,6–7-tel) „a gyolcsba öltözött férfi” részéről, akiben szintén Krisztusra ismerhetünk, mivel személyleírása megegyezik az „Emberfiához hasonló” és az „erős angyal” megjelenésének leírásával Jel 1. és 10. fejezetében. Továbbá egyedül Dániel könyve „pecsételtetett be” a vég idejéig, és hangzott el felőle a prófétikus kijelentés, hogy akkor majd feltárul az értelme, vagyis „megnyittatik” (Dán 8,26; 12,4. 10). A könyvecske elnevezés is az azonosítást erősíti, mert Dániel könyve súlyos igazságokat tartalmaz, de kis terjedelmű írás a bibliai iratgyűjteményen belül. Krisztus esküje hatalmasan erősíti meg Dániel könyvecskéjének azt az üzenetét, amely a megnyílásakor feltárult: a 2300 év lejárta után nincs több prófétikus időmeghatározás, hanem csak a megváltási terv befejező szakasza van hátra, mely a várakozás és készülés ideje Jézus adventjére, amelynek pontos dátuma ismeretlen. János apostol isteni utasításra megvalósított jelképes cselekedete azoknak a hívőknek a tapasztalatát jelenítette meg, akik vágyakozva nyújtották ki kezüket Dániel könyve után, és üzenete feltárulásának első megízlelésekor nagy örömet éltek át: „édes volt az a szájukban, mint a méz”. A bepecsételt prófécia teljes megértéséhez azonban egy nagy csalódáson keresztül jutottak el: „megkeseredett gyomrukban a könyvecske”.
Azonban ugyanazoknak, akik ezt a megkeseredést, csalódást átélték, szólt Krisztus személyes megbízó parancsa, hogy „ismét prófétálniuk kell”, mégpedig „sok nép, nemzet és király előtt”. A mozgalom bizonyságtevésének tehát éppen a megkeseredés után kellett kiterjednie az egész világra. Ellen G. White így ír arról, hogy Isten miért engedte meg a nagy csalódás tapasztalatát a Miller-mozgalom őszinte istenfélelemmel, ünnepélyes örömmel várakozó hívői életében: „A várt idő elmúlt, és Krisztus nem jelent meg, hogy népét megszabadítsa. Akik Megváltójukat őszinte hittel és szeretettel várták, keservesen csalódtak. Isten szándéka mégis megvalósult. Próbára tette azokat az embereket, akik



236
azt állították, hogy várják Krisztus visszatértét. Sok embert csak a félelem, nem pedig szentebb indíték sarkallt. Hitvallásuk nem érintette szívüket és életüket. Amikor a várt esemény elmaradt, ezek az emberek azt mondták, hogy nem is csalódtak. Sohasem hitték, hogy Jézus Krisztus eljön, és az elsők között gúnyolódtak az igaz hívők fájdalmán. De Jézus és a mennyei sereg szeretettel és együttérzéssel tekintett a megpróbált, hűséges, ám csalódott emberekre. Ha fellebbent volna a látható és láthatatlan világot elválasztó fátyol, angyalokat láttak volna, akik közel húzódtak hozzájuk... A Krisztus második adventjét hirdetők fájdalma hasonlított az első tanítványok fájdalmához, akik az első advent idején prédikálták »az Isten országának evangéliumát«. »Betölt az idő, és elközelített az Isten országa!« – vallották. Miller és társai éppígy hirdették, hogy a Biblia utolsó és leghosszabb prófétikus időszaka lejáróban van, az ítélet elközelgett, s az örökkévaló ország nemsokára megnyitja kapuit... Mindkét csoport prédikálása ugyanannak a nagy prófétikus időszaknak – csak más és más részének – a teljesedésére épült. William Miller és társai nem értették meg teljesen az általuk tolmácsolt üzenet tartalmát, akárcsak az első tanítványok. Az egyházban régóta meghonosodott tévedések gátolták meg őket abban, hogy a prófécia egyik fontos tételét helyesen értelmezzék... Dán 8,14... magyarázatánál Miller azt az általánosan elfogadott nézetet alkalmazta, hogy a Föld a szentély. A szentély megtisztításán pedig azt értette, hogy az Úr eljövetelekor a Föld tűz által megtisztul. Amikor látta, hogy a próféta pontosan megjövendöli a 2300 nap végét, arra a következtetésre jutott, hogy a 2300 nap vége egybeesik a második advent időpontjával. Miként az első tanítványok tévedtek abban, hogy Isten a hetven hét végén megalapítja országát, az adventhívők is rosszul tudták, milyen esemény következik be a 2300 nap lejártakor. Mindkét csoport egy közhiedelmet fogadott el, azaz vallotta azokat a korabeli tévedéseket, amelyek elvakították az igazsággal szemben. Mindkét csoport Isten akaratát teljesítve hirdette az általa küldött üzenetet, és mindkettő a saját tanítását félreértve csalódott. De Isten áldott célja valósult meg azzal, hogy felhívták az emberek



237
figyelmét az ítéletre. A nagy nap elközelgett, és a gondviselő Isten egy meghatározott idővel próbára tette az embereket, hogy felismerjék, mi van a szívükben... A csalódás is – habár saját tanításuk félreértése miatt történt – javukat szolgálta. Próbára tette azokat, akik állításuk szerint elfogadták az intő üzenetet. Megtagadják-e tapasztalataikat a csalódás miatt, és eldobják-e Isten szavába vetett bizalmukat? Vagy pedig imában és alázattal igyekeznek megtalálni, hol értették félre a próféciát?... Tömegek állították, hogy vágyva várják az Úr megjelenését. Megtagadják-e a hitet a késedelem és a csalódás vizsgáztató próbájában, amikor a világ gúnyolódik és gyalázkodik? Félredobják-e az Ige világos bizonyságtevésével alátámasztott igazságokat csak azért, mert nem értik meg azonnal Isten intézkedéseit?... A hit fiaiban a tévedésük nyomán támadt bizonytalanság és szenvedés elvégezte a szükséges helyesbítést. Arra késztette őket, hogy alaposabban kutassák a prófétai igét. Megtanulták belőle, hogy gondosabban kell megvizsgálni hitük alapját, és elvetniük mindazt, ami nem az igazság Igéjére épült, bármilyen sok híve van is a keresztény világban. E hívők előtt – csakúgy, mint annak idején az első tanítványok előtt – a próba idején sötétnek és érthetetlennek tűnő dolgok később világossá váltak... Felfogták, hogy a tévedéseikből származó próba ellenére a szerető Isten szándékai bizonyosan teljesültek. Az áldott tapasztalatból megtanulták, hogy az Úr »minden útja kegyelem és hűség azoknak, akik szövetségét és bizonyságait megtartják« (Zsolt
25,10).” (A nagy küzdelem, 334., 314–316. o.)
William Miller így vallotta meg töretlen hitét a nagy csalódás után is: „Bár kétszer csalódtam,5 nem csüggedtem el, sem el nem bátortalanodtam. Isten velem volt Lelke által, és megvigasztalt... Hiszek Isten Szavában, és bár ellenségek és gúnyolódók vesznek körül, gondolataim mégis teljesen nyugodtak, és reménységem Krisztus eljövetelében éppoly erős, mint azelőtt... Testvéreim, tartsatok ki, senki el ne vegye koronátokat!... Nyugodtan megvallom, hogy a pontos időmeg
5 Utalás az 1843-as és a 1844. okt. 22-i várakozásra.



238
határozásban hibát követtem el, ezen túl azonban nem kívánom védeni azt, amit tettem... Tiszta indítékokból tettem, és Isten dicsőségét szolgálta. Hiszem, hogy Isten megbocsátja hibáimat és tévedéseimet. Nem tudok szemrehányást tenni magamnak azért sem, hogy határozott időt hirdettem meggyőződésem alapján... Tekintettel nézeteim más vonatkozásaira, nem látok okot arra, hogy hitemet megváltoztassam. A 4. birodalom utáni megosztottság idején élünk, amely a véghez vezet. Azok a próféciák, amelyeknek Krisztus eljövetelét megelőzően be kell teljesedniük, oly messzemenően teljesedtek, hogy nem látok semmi okot, ami miatt messzire kellene
helyezni az Úr eljövetelét.” (L. E. Froom: The Prophetic Faith of our Fathers IV., 837. o.)
3
Mikor találták meg a második kulcsot a 2300 éves prófécia megértéséhez? Hogyan ismerték fel a 2300 év lejártakor megvalósuló üdvtörténeti esemény mibenlétét és jelentőségét?
Dán 8,14 „Kétezer és háromszáz estéig és reggelig, azután megigazíttatik a szentély [avagy megtisztíttatik, helyreállíttatik, kiderül az igazsága].”
................................................................................................................................................................
................................................................................................................................................................
Dán 8,14-ben (amint korábban rámutattunk6) egy egyedülálló, gazdag jelentésű szó7 utal arra, hogy két dolog teljesedik be egyidejűleg: – Megkezdődik a mennyei szentély nagy engesztelési napja, amelynek során „megigazíttatik, megtisztíttatik” a szentély.
– A szentély „igazsága kiderül”, azaz újból felfedezik a mennyei szentély létezését, a földi előkép szentély és a mennyei szentély kapcsolatát, ezen belül a mennyei nagy engesztelési nap és Krisztus főpapi szolgálata valóságát és jelentőségét. A jövendölés pontosan teljesedett. A 2300 éves időszak lejárt 1844
6 Lásd a VIII. tanulmány 4. kérdéséhez fűzött megjegyzés 2–4. bekezdésében. 7 A héber nicdaq.



239
ben, és ugyanakkor feltárult az ó- és újszövetségi szentély igazsága is, illetve ezzel együtt megvilágosodott a nevezetes prófétikus időszak lejártakor bekövetkező esemény mibenléte. Ez a következőképpen történt: Hiram Edson (1806–1882) a Port Gibson-i (New York állam) adventváró csoport vezetője volt. A helybeli metodista gyülekezet egyik tisztelt vezetőjeként fogadta el az adventüzenetet 1839-ben. Farmer volt, komoly hívő, aktív a saját közösségében. Két személyt külön meg kell említeni a gyülekezetből: dr. F. B. Hahn orvost, és O. R. L. Croisier tehetséges igehirdetőt és írót, akik Edsonnal szoros barátságban voltak. A nagy csalódás előtt rendszeresen tartottak adventváró összejöveteleket házában, 1844. október 22-én is itt gyűltek össze már reggel. A legnagyobb áhítattal és ünnepélyes várakozással készültek a nagy pillanatra, Krisztus megjelenésére. A csalódás mélységesen megrázta mindnyájukat. E. Hiram így ír erről: »Vártunk Urunk eljövetelére, míg az óra éjfélt ütött. A nap elmúlt, és csalódásunk bizonyossággá lett. Legdrágább reményeink és várakozásaink omlottak össze... Az adventvárás egész keresztény életem leggazdagabb és legragyogóbb tapasztalata volt... A Biblia tévedésnek bizonyulna? Vajon nincs Isten, sem menny, sem mennyei Jeruzsálem, sem
paradicsom?«” (Kézirat, Life and Experience, 8–9. o.; idézi: L. E. Froom, i. m., IV. köt., 879. o.)
Az éjfél elmúlta után, 23-án hajnalban a többség lesújtva, szomorúan távozott. A néhány visszamaradottnak Hiram Edson azt javasolta, menjenek a csűrbe, és ott imádkozzanak Istenhez világosságért, hogy megmagyarázza nekik csalódásukat. Nagyon közel jutottak Istenhez, és azzal a bizonyossággal keltek fel térdükről, hogy Isten elfogadta őket, meghallgatta imájukat. Ezután elindultak Hiram Edson betakarítatlan földjein át, vigasztalni a hívőket. Szótlanul, gondolkodva, egymásról szinte megfeledkezve mentek. Edson hirtelen úgy érezte, mintha valaki megérintené a vállát. Ez megállásra késztette, és az égboltra pillantva ismét világosságért fohászkodott. Előzőleg az foglalkoztatta gondolatait, hogy Jézus miért nem jelent meg október 22-én, amely az ószövetségi előkép szerinti nagy engesztelés napja. Most hirtelen világosság támadt gondolataiban. Az villant fel benne,



240
hogy Krisztus nem kilépett a szentek szentjéből, hanem belépett oda. A szentély, amelyről Dán 8,14 beszél, nem a Föld, mely megtisztíttatik az ítélet tüzében Jézus megjelenésekor, hanem a mennyei szentély. Krisztus bement a menyegzőre, és onnét jön meg (Lukács 12,36–37). Ellenállhatatlan gondolatláncolat vezette őt tovább: Dániel könyvecskéje először édes, azután keserű (Jel 10), és ezután ismét prófétálni kell (Jel 10,11). Még Jel 11,19 is eszébe jutott: „Megnyilatkozik az Isten temploma a mennyben, és megláttatik az Ő szövetségének ládája az Ő templomában.”
Croisier megállt, és kiáltott elmaradt társának. Edson boldogan felelt neki: „Az Úr meghallgatta reggeli imánkat, világosságot adott a csalódásra vonatkozóan!” Örömmel mentek tovább a hívők vigasztalására. Visszajövet az emmausi tanítványok útjáról, az első tanítványok csalódásáról beszélgettek. Felfedezték a párhuzamot saját tapasztalatuk és az első tanítványok csalódása között. Edson, Croisier és dr. Hahn ezután hónapokon át tartó Bibliatanulmányozásba kezdtek a szentély szolgálatáról. 1845 márciusában egy saját kiadású újságban megjelentették közös tanulmányukat. A leginkább elterjedt adventváró nézeteket képviselő lap, a Day-Star szerkesztője felfigyelt írásukra, és bővebb tanulmányt kért. Ez 1946. február 7-én jelent meg a Day-Star mellékleteként. Már az első cikk eljutott Joseph Bateshez és James White-hoz, a nemsokára kibontakozó h. n. adventista mozgalom úttörőihez, akik örömmel ismerték fel benne az Istentől adott világosságot. A bővebb írás még nagyobb világosságot gyújtott, és még nagyobb örömet okozott nekik. A cikkek megfogalmazója Croisier volt. Hamarosan konferenciát tartottak Hiram Edson házában, s ezen többen részt vettek azok közül, akik a nagy csalódás után is hűek maradtak meggyőződésükhöz, hogy a 2300 év lejárt, és megőrizték a közeli második adventbe vetett reménységüket.
4
Mi történt tehát ténylegesen a 2300 év lejártakor?
Jel 11,15–19/a „A hetedik angyal is trombitált, és nagy szózatok szólaltak meg a mennyben, amelyek ezt mondták: E világ országai a mi Urunkéi és az Ő Krisztusáéi lettek, aki örökkön örökké uralkodik. A huszonnégy Vén, akik Isten előtt ülnek



241
királyi székeikben, arcra esve imádták Istent, ezt mondván: Hálát adunk néked, Uram, mindenható Isten, aki vagy, aki voltál, és aki eljövendő vagy, mert a Te nagy hatalmadat kezedhez vetted, és országlásodat elkezdted. Megharagudtak a népek, és eljött a Te haragod, és a halottak ideje, hogy megítéltessenek, hogy jutalmat adj szolgáidnak, a prófétáknak és a szenteknek, s akik a Te nevedet félik, kicsinyeknek és nagyoknak, és hogy elpusztítsd azokat, akik a földet pusztítják. És megnyilatkozott az Isten temploma a mennyben, és megláttatott az Ő szövetségének ládája az Ő templomában.”8
................................................................................................................................................................
................................................................................................................................................................
................................................................................................................................................................
Az idézett bibliai szakasz arról szól, hogy a mennyei lények és a huszonnégy vén (akiknek a megváltott emberiség képviselőiként kiváltságuk, hogy a mennyben élhetik át, onnan szemlélhetik a megváltás műve körül folyó nagy küzdelem utolsó felvonásait) hogyan látják ennek az eseménynek a jelentőségét. A mennyei szózatok jelentését jól meg kell értenünk: – A „hetedik trombitaszó” a 2300 év lejártakor szólal meg, és egy egész korszakot ölel fel. Ez világosan kitűnik a Jel 10,6–7-ben olvasható kijelentésből. Az „erős angyal”, azaz Krisztus9 megesküszik arra, hogy amikor „megnyittatik a könyvecske”, akkor ettől fogva, ezután már nincs több meghatározott idő, nincs több időpontra vagy időtartamra vonatkozó kinyilatkoztatás az üdvtervet illetően. Ezután már csak „a hetedik angyal szavának napjai” következnek. „Amikor az trombitálni fog,10 elvégeztetik a Krisztus titka”, azaz diadalmasan beteljesül, lezárul a megváltás terve úgy, „amint megmondatott a próféták által”, vagyis amint Isten előre kijelentette ezt az üdvterv történelmi megvalósulására vonatkozó jövendölésekben.
8 Pontosított fordítás szerint. 9 Az azonosítás alapjáról a 2. kérdéshez fűzött megjegyzésben szóltunk. 10 Pontosított fordítás szerint.



242
– A mennyei szentély megtisztításának kezdete a valóságban azt jelenti, hogy Isten „az Ő nagy hatalmát kezéhez vette, és az Ő országlását megkezdte” (17. vers). Azt jelenti, hogy megkezdte Sátán hatalma és birodalma felszámolását, előkészíti hatalomátvételét a Föld felett. Ellen G. White így foglalja össze, mit ábrázolt a földi szentély nagy engesztelési napja mint előkép: „[Ez az ünnep az izráeliták figyelmét] évente egyszer a Krisztus és Sátán között folyó nagy küzdelem záró eseményére – a világegyetem bűntől és bűnösöktől való végső megtisztítására – irányította.” (Pátriárkák és próféták, 337. o.) Ez a folyamat a Föld megtisztítása a bűntől és a bűnösöktől – vette kezdetét a 2300 év lejártakor, 1844-től. – A mennyei szentély megtisztításának kezdetétől Sátán még inkább „tudja, hogy kevés ideje van” (Jel 12,12), ezért lázas tevékenységbe kezd Földünkön. Úgy manipulálja, forgatja a történelmi folyamatokat, hogy „a föld királyait és népeit” Isten műve és népe elleni harcra tüzelje. Erre utal a mennyei szózatnak az a részlete, hogy „megharagudtak (vagy felindultak, felingerlődtek) a népek”. Felismerhető, hogy ez idézet a 2. zsoltárból, amely kettős – a Messiás első és második eljövetelére egyaránt vonatkozó – jövendölésként a következőket mondja: „Miért dühösködnek a pogányok, és gondolnak hiábavalóságot a népek? A föld királyai felkerekednek, és a fejedelmek együtt tanácskoznak az Úr ellen és az Ő felkentje ellen: Szaggassuk le az Ő bilincseiket, és dobjuk le magunkról köteleiket!” (1–3. vers)
Erre utalnak Ellen G. White sorai is: „A világon minden mozgásban van, minden nyugtalan. Az idők jelei vészjóslóak... Az emberek gyorsan felsorakoznak az általuk választott zászló alá. Nyugtalanul várakoznak, és figyelik vezetőik mozdulatait. Vannak, akik éberen várakoznak Uruk megjelenésére, és munkálkodnak is ezért. Mások viszont az első nagy hitehagyó fővezérsége alatt menetelnek.” (Jézus
élete, 552. o.)
– „Eljött a Te haragod.” Döbbenetes bejelentés ez, ha belegondolunk. Mindjárt itt van az irgalmas Isten haragjának, a „Bárány haragjának nagy napja” (Jel 6,17), hogy hatalmával megítélje a beérett gonoszságot, s érvényesítse a bűn történelmének kezdete óta visszatartott jogos büntetést a bűn szerzőjére és egész táborára vonatkozóan. A 2. zsoltár úgy folytatódik a már idézett első szakasza után,



243
hogy rámutat, mi lesz Isten válasza a népek lázadására: „Majd szól nékik haragjában, és megrettenti őket gerjedelmében: Én kentem ám fel az én királyomat a Sionon, az én szent hegyemen! Törvényül hirdetem, az Úr mondta nékem: Én fiam vagy te, én ma nemzettelek téged. Kérjed tőlem, és odaadom néked a pogányokat örökségül, és birtokodul a föld határait. Összetöröd őket vasvesszővel, széjjelzúzod őket, mint a cserépedényt.” (5–9. vers)
– „És [eljött] a halottak ideje, hogy megítéltessenek, és hogy jutalmat adj szolgáidnak, a prófétáknak és szenteknek, akik a Te nevedet félik, kicsinyeknek és nagyoknak.” A mennyei szentély megigazítása vagy megtisztítása az oda áthárított bűnök végső rendezését jelenti. Értelemszerűen egy vizsgálati ítélettel kapcsolódik egybe, amely eldönti, hogy azok, akik Jézus áldozata és közbenjárása alapján bűnbocsánatért folyamodtak, mindvégig megtartották-e hitüket, erről tanúskodnak-e tetteik, ennek alapján eltöröltethetnek-e vétkeik örökre, hogy felmentést nyerjenek a halál törvénye alól, vagy pedig vissza kell hárítani rájuk bűneiket, mivel méltatlannak bizonyultak a nekik korábban gyakran adott kegyelemre. Az is értelemszerű, hogy a vizsgálat és ítélkezés a meghalt nemzedékeken kezdődik, majd halad előre az utolsó nemzedék felé, amely életben éri meg Jézus dicsőséges eljövetelét. Az is világos, hogy a felmentő ítélettel együtt Isten a „jutalmukat” is meghatározza, Jézus – mint közbenjáró főpapjuk – részt kér számukra az újjáteremtett Föld örökségéből. Világosan rámutat a mennyei szózat arra, hogy a végső, egyetemes ítéletnek ez az első szakasza még csak „Isten háza felett” folyik (1Pét 4,17), csak azokra vonatkozik, akik valaha is Isten kegyelméért folyamodtak, s így bűneik a mennyei szentélyre háríttattak. A mennyei szózatnak ez a részlete a legnyilvánvalóbb bizonysága annak, hogy ténylegesen létezik preadvent (második adventet megelőző) vizsgálati ítélet a mennyben. Dán 7,9–10 is erről beszélt. Amikor ugyanis azt mondja, hogy a halottak felett folyik az ítélet, akkor világos, hogy amikor az ítélet kezdődik, Jézus még nem jött el, mert a halottak még a sírjukban alusznak. Az ítélet azonban már megkezdődik ekkor, hogy eldöntse, kik támadhatnak fel az első feltámadáskor, Jézus dicsőséges megjelenésekor. Figyelemre méltó az is, hogy a zsidóság mind a mai napig az utolsó



244
ítélet előképének tekinti a nagy engesztelési napot. Az erre vonatkozó idézeteket lásd a 2. sz. függelékben.
– „Elpusztítsd azokat, akik a földet pusztítják.” A hét utolsó csapáson kívül a millennium végén megvalósuló büntetés-végrehajtást (Jel 20,7–10), Sátán és démonai végső és teljes megsemmisítését is magában foglalja ez a kijelentés. A nagy engesztelési nap előképi szolgálatában ezt jelképezte az Azázelt szimbolizáló bak Izráel bűneivel való megterhelése, majd a pusztába küldése, hogy ott végleg elvesszen. Az a tény, hogy e mennyei szózat felhangzásával egyidejűleg János apostol azt látta látomásában, hogy „megnyilatkozott Isten temploma a mennyben, és megláttatott az Ő szövetségének ládája”, világos közlése annak, hogy a 7. trombitaszó ideje a mennyei szentély nagy engesztelési napjával azonos. A földi szentély is csak ilyenkor nyilatkozott meg ugyanis, ilyenkor vonta el a függönyt a főpap és lépett be a szentek szentjébe, ahol a frigyláda volt, amely őrizte a Tízparancsolatot, Isten és ember szövetségének alapokmányát, és amelynek a fedele volt Isten „kegyelmi trónusa”, dicsősége megnyilatkozásának helye. Arra is utal a prófétikus kinyilatkoztatásnak ez a részlete, hogy a menynyei szentély megtisztítása idején, az Ő haragja kitöltésének küszöbén Isten minden ember figyelmét rá akarja terelni az ítélet mértékére, a Tízparancsolatra. Ezáltal meg akarja mutatni nekik a menekvés útját. Még mindig felkínálja nekik bűnbocsátó és megszentelő kegyelmét, amennyiben igazságának ezt a kinyilatkoztatását és mértékegységét elfogadják.
5
Hogyan irányítja rá a figyelmet a mennyei szentély megtisztításának eseménye arra, hogy az üdvösség műve Jézus golgotai áldozata, győzelme ellenére sem befejezett, s hátravan még a megváltás dicsőséges lezárása?
1Kor 15,22–28 „Amiképpen Ádámban mindnyájan meghalnak, akképpen Krisztusban is mindnyájan megeleveníttetnek. Mindenki pedig a maga rendje szerint. Az első zsenge Krisztus, azután akik a Krisztuséi, az Ő eljövetelekor. Aztán a vég, mikor átadja az országot az Istennek és Atyának, amikor eltöröl minden birodalmat, minden hatalmat és erőt. Mert addig kell néki uralkodnia, mígnem ellenségeit mind lábai alá veti.



245
Mint utolsó ellenség töröltetik el a halál. Mert mindent az Ő lábai alá vetett. Mikor pedig azt mondja, hogy minden alávettetett, nyilvánvaló, hogy azon kívül, aki néki mindent alávetett. Mikor pedig minden alávettetett, akkor maga a Fiú is alávettetik annak, aki neki mindent alávetett, hogy Isten legyen minden mindenekben.”
Vö. Zsolt 110,1 „Mondta az Úr az én Uramnak: Ülj az én jobbomon, míg ellenségeidet zsámolyul vetem lábaid alá.” (Vö. Máté 22,44)
................................................................................................................................................................
................................................................................................................................................................
A kereszténység körében napjainkra teljességgel feledésbe merült az a tény, hogy a megváltás egyetemes záróműve – a végső, egyetemes ítélet, valamint a meghozott felmentő és kárhoztató ítéletek végrehajtása Isten hatalmával és dicsőségével – még hátravan. Ez pedig óriási kártétel. Elhomályosítja az örökkévaló evangéliumot, a végső szabadulás nagy ígéretét a kereszténység és az emberiség nagy tömegei előtt. „Dániel számára a hetven hétről szóló látomás lényegében azért adatott, hogy segítse őt a 2300 estéről és reggelről szóló látomás megértésében. A két jövendölés egyazon perspektívába illeszkedik, és egymáshoz való kapcsolatában értendő meg... A két jövendölés közötti kapcsolat arra tanít bennünket, hogy az üdvösség a keresztáldozattal (hetven hét) még nem lesz teljessé. Az üdvösség művének ezután még szükségképpen át kell haladnia a világméretű, végső nagy bűnrendezés fázisán is (2300 este és reggel)... Ez valójában már a lévitai szertartásrendből is kitűnt: a naponkénti áldozaton kívül a nagy engesztelési napra is szükség volt az év végén, hogy bevégezze az üdvösség munkáját... A két jövendölés közül az első a Messiás eljövetelének és halálának pontos idejét jelzi... A 2300 estéről és reggelről szóló jövendölés egy időtartamot ad meg, amelynek végén egy esemény következik be: »megtisztíttatik a szenthely«. Az első datálás pontszerű... elvégzett és hirtelen eseményekre vonatkozik, a szentély megtisztítása viszont túllép az 1844-es esztendőn, és egy egész időszakra vonatkozik, amit



246
a prófécia a vég idejeként jelöl meg. Az 1844-ben kezdődő végidőben olyan esemény történik, amelyet egymásrautaltsági viszonyban kell értenünk a 31. esztendő eseményével [Jézus kereszthalálával]. Sok keresztény saját üdvmagyarázatában figyelmen kívül hagyta vagy elfelejtette Isten programjának ezt a jellegét. Megálltak a keresztnél. Ily módon a [kereszténység] lényegében a kereszt vallása lett, úgy értem, hogy a múlt vallása, és az egyéni átélés vagy tapasztalat vallása... Az emberek az üdvösséget itt a Földön vélik megélni. Elfelejtették, hogy az üdvösség a Biblia szerint alapvetően felülről való, az üdvösség mindenekelőtt reménység. Elfelejtették, hogy Isten országa egy másik világban van, és a megváltottak egy másfajta testben lesznek majd részesei ennek az országnak, ahol nem lesz többé bűn, szenvedés és halál. Ezért kapcsolja össze a Szentírás a keresztet és az egyetemes ítéletet... A keresztnek nincs teljes jelentése az Isten országába utat nyitó ítélet nélkül. Másfelől a felmentő ítélet elnyeréséhez a kereszt hitbeli elfogadása elengedhetetlen... Az isteni szabadítás nem áll meg a keresztnél. Mert Isten nem elégszik meg azzal, hogy megmutatja szeretetét. Mivel igazán szeret, gesztusa több, mint azé a hősé, aki bőkezűen odaadja életét, hogy szeretetet és odaadást ébresszen. Az ilyen szeretet lényegében akár énközpontú is lehetne. Mivel Isten igazán szeret, az ember valóságos üdvössége, a teljes megbocsátás, bűneltörlés és a teljes újrakezdés távlatában gondolkodik. Dániel könyve szerint tehát 1844-től kezdődően a megváltás munkája jut tetőpontjára a mennyei udvarban... A földi történelem is bizonyságot tesz e mennyei szívdobbanásról, mert 1844 egy mozgalom kezdete is. Ezt a mozgalmat a világ színpadára küldi Isten, hogy világgá kiáltsa a nagy reménységet, meghirdesse az ítéletet és az újjá
teremtést.” (J. Doukhan, i. m., 187–191. o.)
6
Miért veszi körül olyan nagy némaság e létfontosságú jövendöléseket? Mi a hívő nép feladata?
2Tim 4,3–4 „Mert lesz idő, mikor az egészséges tudományt el nem szenvedik, hanem a saját kívánságaik szerint gyűjtenek maguknak tanítókat, mert viszket a fülük. Az igazságtól elfordítják fülüket, de a mesékhez odafordulnak.”



247
2Pét 3,3–4 „Az utolsó időben gúnyolódók11 támadnak, akik a saját kívánságaik szerint járnak, és ezt mondják: Hol van az Ő eljövetelének ígérete? Amióta az atyák elhunytak, minden azonképpen marad a teremtés kezdetétől fogva.”
Jel 14,6–7 „Láttam más angyalt az ég közepén repülni, akinél az örökkévaló evangélium volt, hogy a föld lakosainak hirdesse az evangéliumot, minden nemzetségnek, ágazatnak, nyelvnek és népnek, ezt mondván nagy szóval: Féljétek az Istent, és néki adjatok dicsőséget, mert eljött az Ő ítéletének órája! Imádjátok azt, aki teremtette a mennyet, a földet, a tengert és a vizek forrásait!”
2Tim 4,2 „Hirdesd az Igét, állj elő vele alkalmas és alkalmatlan időben, ints, feddj, buzdíts teljes béketűréssel és tanítással!”
................................................................................................................................................................
................................................................................................................................................................
................................................................................................................................................................
................................................................................................................................................................
„Az evangélium igazsága sajnos nemcsak hogy nem formált meggyőző tanúságtevőket a keresztényekből, hanem inkább türelmetlenné tette őket. A Messiás-kérdés ürügyként szolgált arra, hogy kárhoztassák és öldössék a zsidókat. A zsidó Messiás így csak a »keresztények Messiása« lett. Ettől fogva a hetven hétre vonatkozó érvek gyanúsak lettek a zsidó közösségben. A keresztény közösségekben szintén gyanús, mi több, ismeretlen e jövendölés manapság, mivel az emberek ma már nem hisznek az abszolút igazságban. Az emberek hagyományból, megszokásból vagy lustaságból keresztények, illetve zsidók. Ehhez nincs szükségük bizonyságokra. Kinek-kinek megvan a saját vallása, végül pedig már nem is beszélnek másról, csak kultúráról, hagyományról, meg nemzeti vallásról.
11 Pontosított fordítás szerint.



248
A pluralizmus (a sokféle világnézet vagy vallási meggyőződés) állítólagos tisztelete nevében az emberek nem kockáztatják többé a másik fél felé való nyitást, vagy a másik meghökkentését, nem kockáztatják azt, hogy tanuljanak tőle, vagy megismerjék őt. Nem kockáztatják a konfrontációt, nem kockáztatják a megváltozást. Jobban szeretik tehát a nem kimutatható igazságot, megelégszenek azzal, hogy alaposabb meggondolás nélkül ismételgetik a múlt szavait és megszokásait. Már csak amolyan »úgy gondolom, hogy« és »úgy érzem, hogy« alapon vallásosak. Mindenki megvan a maga megelégedettségével, senki sem kérdezősködik, mivel az igazság nem szólítja meg őket. Ezért marad észrevétlen Dániel könyve 8. és 9. fejezetének jövendölése is... E jövendölés hatása tulajdonképpen messzebbre ér, mint a puszta értelmi felismerése annak, hogy a jövendölés helyes és az igazi Messiásra vonatkozik. Zavarba ejt és elkötelez... Amíg a vallási igazság megmarad a »spirituális« és elvont dolgok felségterületén, addig ártalmatlan, s talán még érdekesnek és rokonszenvesnek is találják. Ám mihelyt leereszkedik a történelem hús-vér valóságába, és még az idői meghatározás botrányát is megengedi magának, akkor gyanút fognak, és menekülnek előle. Elmenekülnek mindenekelőtt azért, mert túlságosan is emlékeztet a fantáziáló spekulánsokra, akik hasonló szavakkal szóltak, hogy meséket tálaljanak és hamis messiásokhoz vezessenek. De a tévelygés miatt nem kell lemondani az igazság felfedezéséről. Ha gyakran tévedünk is, ez nem akadályozhat meg a kutatásban. Épp ellenkezőleg, a múlt tanulságai arra szolgálnak, hogy a kutatást tovább folytassuk. A bibliai jövendölés mindenképpen erre ösztönöz... A történelmi eseményt nyomatékosító időpont is annak jele, hogy Isten nem tréfál, prófétája nem sarlatán. Nem is beszélve arról, hogy a héber gondolkodás Istent a történelembe és az időbe illeszti. A bibliai igazság nem filozófiai, hanem mindenekelőtt történelmi igazság. Logikus tehát, hogy a pontos időmeghatározások sem idegenek tőle. A 2300 éves jövendöléstől elmenekülünk, mert túlságosan közelről érint, és ebből fakadóan elkötelez. Szívesen vesszük szó szerint a hetven hét tanulságát. Mert elvégre az i. sz. 27. és 31. évi időpontok nagyon távol vannak tőlünk. De a két... jövendölés közötti kapcsolat értelmében a 2300 estét és reggelt ugyanazon történelmi és időrendi



249
gondolkodásmód szerint magyarázzuk, mint a hetven hetet. Ha hiszszük azt, hogy a Messiás eljövetele és halála 27-ben és 31-ben beteljesedett, akkor ugyanúgy várhatjuk a 2300 estéről és reggelről szóló jövendölés beteljesedését is, mégpedig hasonló történelmi és időrendi jegyek alapján... Emberek olyan rosszul képviselték Isten nevét, hogy szinte már nem is akarjuk meghallgatni őket. Senki nem is meri már az abszolút igazság bizonyságtételét hordozni. Mégsem kerülhetjük el. A Biblia Istenének beszéde abszolút igazság marad, még ha dadogó és szenynyes ajkakról hallatszik is. A Biblia korához hasonlóan a nagy Isten igazsága embereken keresztül tárul fel. Ez a jövendölés legvégső, és meglehet, hogy legnehezebb tanulsága... Az Ige... arra kényszerít, hogy konkrétan válaszoljunk egy történelmi hívásra, amely egyrészt megrendíti kényelmünket, másrészt kihoz bennünket a nyugodt és semleges közönyből, megtérésre és új életre hív.” (J. Doukhan, i. m.,
186–191. o.)
„Itt az ideje, hogy az utolsó figyelmeztetés elhangozzék... Szükséges, hogy az emberek ráébredjenek az idők ünnepélyességére, annak a napnak közelségére, amikor az emberiség kegyelmi ideje lejár. Határozott erőfeszítések szükségesek, hogy a korunknak szóló üzenetet szembetűnően az emberek elé tárjuk... Mint nép alázzuk meg szívünket mélyen Isten előtt, könyörögjünk szívből bocsánatért hanyagságunk miatt, hiszen az evangéliumi megbízatásnak nem tettünk eleget... Lássunk hozzá kiszabott munkánkhoz, hirdessük az üzenetet, amely férfiakat és nőket veszélyük tudatára ébreszt... Ha tudatában volnánk annak, hogy a Föld lakói milyen hamar felsorakoznak Isten ítélőszéke elé, számot adni e testben elkövetett tetteikért, milyen komolyan munkálkodnánk Istennel együtt, hogy feltárjuk az igazsá
got!” (Ellen G. White: Evangelizálás, 2. o.)



250
FÜGGELÉK
1. William Miller elhívása a nyilvános szolgálatra
William Miller – a maga csendes módján – éveken át bizonyságot tett a környezetében élőknek a második advent közvetlen közelségéről. Meglepte és csalódást okozott neki, hogy csak kevesen mutattak érdeklődést a téma iránt, és még kevesebben voltak azok, akik valóságos meggyőződésre is jutottak. Kilenc év múlt el így (1822-től, amikor lezárta hat éven át tartó Biblia-kutatásait, és amikor már bizonyos lett abban, hogy a 2300 év lejártára vonatkozó tanítása helytálló). Eközben azonban mindig erősödött benne a meggyőződés: valamiképpen tudtul kell adni a világnak, hogy a végítélet közel van. Érezte a felelősség terhét, hogy majd emberek vérét kéri számon rajta Isten, Ezékiel próféciája szerint (33. fejezet), ha nem közvetíti nekik az intést. Nem tudott kitérni az elől, hogy ha a világ vége közel van, akkor a világnak erről feltétlenül tudnia kell, felismerését a nyilvánosság elé kellene tárnia. Belső válsága 1831-ben jutott a tetőpontra. Ekkor már ötvenéves volt. Augusztus 13-án vasárnap reggel egy kis időre az íróasztalához ült, hogy ellenőrizzen néhány pontot, eddigi Biblia-tanulmányai eredményét illetően. Azután felkelt, hogy valami más munkához lásson, s ekkor olyan nagy erővel és sürgetéssel nehezedett lelkére a hívás „Menj, és mondd el ezt a világnak!” –, mint soha azelőtt. Mintha Isten maga szólt volna hozzá belülről. Olyan realisztikus és erőteljes volt ez a benyomás, hogy visszasüppedt karosszékébe, és párbeszédbe kezdett a belső hanggal. „Nem mehetek, Uram” – mondta. „Miért nem?” – hangzott a kérdés, ugyancsak belülről. Ekkor felsorakoztatta összes régi mentségét: az életkorát, azt, hogy nem prédikátor, képzettsége hiányos, lassú beszédű stb. De egyik érv sem, és az összes együttvéve sem tudta elnémítani a meggyőződés hangját, amely arról szólt, hogy hitbeli felfedezését meg kell osztania a nyilvánossággal. A késztetés nagyon súlyosan nehezedett lelkére, s a belső párbeszéd során végül



251
fogadalmat tett Istennek, és ezt egy imával is megpecsételte, hogy teljesíti a világ iránti kötelezettségét, ha Isten erre egyértelműen utat nyit neki. Ekkor megint hallotta a belső hangot: „Mit értesz az út megnyitásán?” Ő így válaszolt magában: „Ha meghívást kapnék, hogy valahol nyilvánosan beszéljek, akkor elmennék és elmondanám azt, amit felismertem a Szentírásból.” Amikor ezzel az Istennek tett ígérettel letette terhét, megkönnyebbült. Úgy érezte, most már megnyugodhat, az Úr majd jelez neki, ha teljesíttetni akarja fogadalmát. Nem gondolta, hogy fél órán belül szembesülni fog „az út megnyitásával”. Csakhamar egy tizenhat éves fiatalember érkezett lóháton a közeli Dresden Low Hamptonból. Az unokaöccse volt, és meghívást közvetített. Elmondta, hogy lelkipásztoruk nem lesz otthon a következő vasárnap, és a szülei arra kérik, menjen át, és beszéljen nekik Jézus második adventjével kapcsolatos bibliai felismeréseiről. (A fiú apja, Miller sógora a dresdeni baptista gyülekezet vezetője volt.) Együtt lesz az egész gyülekezet, meghívják a szomszédokat is – mondta a fiú. Összejöhetnek az ő tágas nappalijukban is, ha Millert feszélyezné, hogy a templomban kell beszélnie. Miller úgy hallgatta, mint akire villám sújtott le. Megpróbált még egyszer tiltakozni lelkében, de belülről hallotta: „Ilyen gyorsan megszegnéd Istennek tett fogadalmadat?” A szobájába ment, letérdelt, és imában vívta meg a küzdelmet önmagával. Végül kimondta: „Uram, el fogok menni.” Ezután békesség töltötte el. Első nyilvános igehirdetéséről (1831. aug. 14.) így emlékezett meg később: „Amikor beszélni kezdtem, minden nehézség és szorongás eltűnt, csak a téma nagyságát éreztem át, amelyet Isten segítsége által képes voltam világosan feltárni.” (L. E. Froom, i. m., IV. köt., 482–485. o. alapján)
2. A nagy engesztelési nap
„Jóm Kippúr ünnepi rendje már az Első Szentély idejében kialakult, s nem változtattak rajta a Második Szentély idején sem. »Örök törvény« – írja a Tóra, tehát nem szabad rajta változtatni... Ez a nap, amikor az élet és halál könyve nyitva van Isten előtt, és ítélete megpecsételésének



252
félelme hatja át a gyarló halandót.” (Jólesz Károly: Zsidó hitéleti kislexikon, Budapest, 1987, 92. o.)
„Teljes szentséget kell adnunk e napnak, mivel ez a félelem és a rettenet napja. Ezen a napon állíttatik fel a Te uralmad, és erősíttetik meg trónod... Mert Te vagy a bíró, az ügyész, a tanú, aki ír és aki megpecsétel. És Te megemlékezel minden feledésbe merült dologról, meg fogod nyitni az emlékek könyvét... Akkor majd megszólal a nagy sófár, és hallhatóvá lesz a kemény csend, és angyalok fognak sürgölődni félelemmel és remegéssel eltelve, azt mondván majd: »Eljött az ítélet
napja!«” (Imagyűjtemény, Mahzor minrós hakhána weyom hakippurim, I. rész, 31. o.; idézi: J. Doukhan, i. m., 159. o.)
„[Egy régi hagyomány szerint Kippúr idején] Isten a trónján ül, hogy megítélje a világot. Egyszerre bíró, ügyvéd, szakértő és tanú, és így nyitja meg a feljegyzések könyvét, amelyet felolvasnak, és amelyben minden ember neve megtalálható. A nagy trombita megzendül, előbb halkan, majd az angyalok azt mormolják: ez az ítélet napja.” (Jewish
Encyclopedia, II. köt., 286. o., az „atonement” – engesztelés – szócikk; idézi: J. Doukhan, i. m., 159. o.)



253
XI. tanulmány – 2004. december 11.
KINYILATKOZTATÁS A NAGY KÜZDELEMRŐL
ÉS MIHÁLY FEJEDELEMRŐL
Dániel könyve 10. fejezet
1
Mikor kapta Dániel az itt közölt kinyilatkoztatást? Milyen megjegyzés erősíti meg e kinyilatkoztatás hitelességét és jelentőségét, mindjárt a bevezetésben? Miről szól és milyen időre vonatkozik a látomás?
Dán 10,1. 14 „Círusnak, Perzsia királyának harmadik esztendejében egy ige jelenteték Dánielnek, aki Baltazárnak neveztetik. Igaz az ige, és nagy küzdelemről [háborúról]1 szól. Figyelt az igére és megértette a látomást.” „Jöttem pedig, hogy tudtodra adjam, ami a te népedre az utolsó időkben következik, mert a látomás azokra a napokra szól.”
................................................................................................................................................................
................................................................................................................................................................
Círusz harmadik éve: i. e. 533/32. Ez volt az utolsó prófétai kinyilatkozatás, amelyet Dániel kapott. Érdekes az a megfogalmazás, hogy „ige jelentetett meg néki”. Ezúttal valóban kijelentéseket hallott, nem pedig jelképes ábrázolásokat és történéseket szemlélt. Az „ige” kinyilatkoztatása előtt (majd annak a végén is) azonban látomást kapott egy fenséges mennyei lényről. A 10. fejezet tartalmazza a bevezető látomást a kijelentett prófétikus igékhez. (Természetesen az „igét”, a
1 Pontosított fordítás szerint.



254
kijelentéssorozatot is a látomás állapotában kapta Dániel a mennyei követtől.) A 11–12. fejezet tartalmazza a prófétával közölt igéket, amelyek a Dániel könyvében található negyedik nagy vázlatpróféciát alkotják. A 10–12. fejezet összefüggő prófétikus kinyilatkoztatás. A 12. fejezet végén utalás történik a próféta idős korára, illetve arra, hogy az utolsó kinyilatkoztatás átadásával lezárul élete, prófétai szolgálata. Figyelemre méltó, hogy megerősítő, hitelesítő és a kinyilatkoztatás jelentőségét hangsúlyozó kijelentést találunk mindjárt a bevezető mondatban: „igaz az ige”. (Vö. 8,26-tal: „Az estéről és a reggelről való látomás igazság...”) Ez a megjegyzés arra ösztönöz, hogy nagy figyelmet szenteljünk Dán 10–12. fejezete tanulmányozásának.
A kinyilatkoztatott „ige” „nagy küzdelemről” vagy „háborúról” szól – ezt Dániel mindjárt a látomásáról szóló beszámoló elején közli. A jó és a gonosz erőinek nagy ütközete zajlott, amikor Dániel ezt az utolsó látomást kapta, válaszul könyörgő imájára. Mindvégig ez a kinyilatkoztatás nézőpontja: a mennyei és démoni erők harca. Az eddigi vázlatpróféciákhoz hasonlóan itt is határozottan kijelenti a mennyei követ Dánielnek, hogy a látomás „az utolsó időkre” vonatkozik. Azt a következtetést vonhatjuk le ebből, hogy az utolsó napokban különösen nagy küzdelem bontakozik ki az Úr seregei és Sátán tábora között, mennyei és földi résztvevőkkel. Isten különleges kinyilatkoztatásokat ajándékoz nekünk, hogy előre felkészítsen erre a nagy küzdelemre. Igen fontos ez a közelebbi meghatározás is: „...ami a te népedre következik azokban a napokban.” Isten nem általában a történelemről, a jövő politikai mozgalmairól és csatározásairól akar tájékozatni minket. Ő csakis a megváltási terv történelmi megvalósulásáról, az e körül folyó nagy küzdelemről, az Ő hívő népét érintő eseményekről ad létfontosságú kijelentéseket. Ezáltal mélységes lelki tanításokat is közöl velünk az Úr a megváltás titkait illetően. Ezért e próféciák helyes alapelvek szerinti tanulmányozása messze többet nyújt a jövő titkainak megismerésénél. Magasrendű lelki tanításban és nevelésben részesülünk, miközben ezeket a jövendöléseket kutatjuk. A 14. vers értelemszerűen a 11–12. fejezetben leírtak egészére is vonatkozik. Akkor értjük csak helyesen ezeket a fejezeteket, ha általuk



255
az tárul fel előttünk, ami Isten hívő népére vonatkozik. Aki ettől a mennyei kijelentésben meghatározott nézőponttól eltér az értelmezésnél, és valamilyen történelmi vagy politikai spekulációt bont ki a jövendölésből, az eleve tévúton jár. Azért fontos ezt hangsúlyozni, mert a 11. fejezettel kapcsolatban különösen sok, Isten népe sorsától teljesen független, furcsa elmélet és magyarázat látott napvilágot. Máskor (pl. 8,26) azt hangsúlyozta a próféta, hogy nem értette a látomást. Most viszont azt írja, hogy „figyelt az igére, és megértette a látomást”. Láttuk az előbbiekben, hogy a próféta „igének” mondja a hallott prófétikus kinyilatkoztatássorozatot, amelyhez bevezetésül kapott egy látomást. Azt írja most, hogy „az igére figyelve megértette a látomást”. Arra következtethetünk ebből, hogy a bevezető látomás és a kijelentett ige közötti összefüggést értette meg. Amikor hallotta az igét a „nagy küzdelemről”, megértette, hogy miért látta előtte a dicsőséges mennyei lényt, és hallotta a másik mennyei lényt szólni „Mihály fejedelem” beavatkozásáról a történeti folyamatba. Ha a próféta megértette ezt, akkor bizonyosan megérthetjük mi is. Ez a kis megjegyzés arra figyelmeztet, hogy a 10. fejezet bevezető látomása rendkívül fontos, továbbá hogy egymással való összefüggésében kell megértenünk a látomást és az igét. Emlékezzünk még Dán 12,4 és 10 ígéretére is. Nem értelmezhetjük úgy, hogy ezeknek az ígéreteknek a beteljesedése a múlt században lezárult, amikor megtalálták a legdöntőbb magyarázati kulcsokat a 2300 éves, bepecsételt jövendölés megértéséhez. Bizonyára a végidő egész korszaka folyamán is azt várja tőlünk Isten, hogy kutassuk a végidőben élő hívő népnek szóló kinyilatkoztatásokat. Meg kell jegyeznünk, hogy a „Te néped” meghatározás itt már nem vonatkozhat a zsidó népre, hanem a mindenkori hívő népről, illetve az utolsó idők hívő maradékáról (Jel 12,17) van szó. Előzőleg (9,24-ben) már szólt arról, hogy a 70 hét, a 490 esztendő lejártával a választott nép megbízatása véget ér, nem lesz többé Isten szövetséges népe, noha az Úr közülük „sokakkal megerősíti a szövetséget” (9,27).
2
Milyen előzménye volt annak, hogy Dániel ezt a kinyilatkoztatást kapta?
Dán 10,2–3 „Azokban a napokban én, Dániel, bánkódtam



256
három egész hétig. Kívánatos étket nem ettem, hús és bor nem ment az én számba, és sohasem kentem meg magamat, míg el nem telt az egész három hét.”
................................................................................................................................................................
................................................................................................................................................................
A próféta nem teljes böjtöt, hanem olyan böjtöt tartott, amelyet mindaddig folytathatott, amíg a különleges könyörgés szükségességét érezte, miközben napi feladatait is el tudta végezni. (Valószínű, hogy a király szolgálatában volt még ebben az időben is. Erre utal a 7. vers, amely szerint más férfiak kíséretében volt a Hiddekel folyó partján.) A próféta csak a legszükségesebb élelmet vette magához. Nem fogyasztott semmi kívánatos étket (csemegét), nem evett húst, nem ivott bort. A bornak fordított „jajin” héber szó pontos jelentése: megsűrűsödött gyümölcsnedv, főként szőlőlé, amely egyaránt lehet szeszmentes, vagy erjedt, szesztartalmú. Nem következtethetünk tehát arra, hogy Dániel szeszes italt fogyasztott volna. Emlékezzünk rá, hogy a király asztalának borával nem akarta „megfertőztetni” magát: 1,8. Miért bánkódott Dániel, miért érezte szükségesnek a kitartó böjtöt és könyörgést? A továbbiakból kitűnik, hogy Círuszt, a perzsa királyt Sátán megpróbálta a saját tervei szolgálatába állítani. Nem nézte tétlenül, hogy Dániel bizonyságtétele nyomán „felindította az Úr” Círusz lelkét (Ezsdr 1,1), és kiadta a zsidók hazatérésére és a jeruzsálemi templom megépítésére vonatkozó rendeletet. Ezsdrás könyvében ezt olvassuk: „Igyekezett e tartomány népe [a samaritánusok] megkötni Júda népének kezeit, elrémíteni őket az építéstől, és felbérelni ellenük tanácsosokat, hogy semmivé tegyék szándékukat Círusznak, Perzsia királyának egész idejében, Dárius perzsa király uralkodásáig.” (4,4–5) Sátán ösztönzése állt a samaritánusok ellenségeskedése mögött. Tanácsosokat béreltek fel, azaz fizettek le, hogy áskálódjanak Júda népe ellen, s jóindulat helyett gyanakvást ébresszenek Círusz lelkében a zsidók iránt. Ez igen veszélyes támadás volt, éreztette hatását, s Dánielt arra késztette, hogy imaküzdelmet folytasson Isten műve és népe érdekében. „Sátán arra akarta rávenni a médó–perzsa birodalom legmagasabb méltóságait, hogy vonják meg kegyüket Isten népétől. Eközben



257
angyalok munkálkodtak a száműzöttekért. Az egész menny figyelemmel kísérte ezt a küzdelmet. Dániel próféta írásaiból valamelyes képet kapunk a hatalmas harcról, amely a jó és gonosz erők között folyt.”
(Ellen G. White: Próféták és királyok, 354–355. o.)
A fogság idején sok veszélyhelyzetet élt át a próféta, amely népét és saját életét, illetve Isten művét érintette. Bizonyára nehéz volt átélnie időskorában ezt az újabb súlyos válságot, amely a nagyszerű remények és az eddig elért eredmények romba döntésével fenyegetett.
3
Hol, milyen körülmények között kapta Dániel a látomást? Ki volt az a fenséges mennyei lény, akit Dániel meglátott?
Dán 10,4–9 „Az első hónap huszonnegyedik napján, ímé a nagy folyóvíz, azaz a Hiddekel partján voltam. Felemeltem szemeimet, és láttam, ímé egy férfiú, gyolcsba öltözve, dereka ufázi arannyal övezve, teste mint a társiskő, tekintete mint a villám, szemei mint a tűzláng,2 karjai és lábatája mint az izzó érc színe, beszédének szava mint a sokaság zúgása. Egyedül én, Dániel láttam e látomást, a férfiak pedig, akik velem voltak, nem látták a látomást, hanem nagy rettenés szállt reájuk, elfutottak, hogy elrejtőzzenek. Egyedül hagyattam, és láttam ezt a nagy látomást. Semmi erő sem maradt bennem, dicsőségem romlottsággá fordult át bennem,3 odalett minden erőm. Hallottam az ő beszédének szavát, és mikor hallottam, ájultan orcámra estem, orcámmal a földre.”
................................................................................................................................................................
................................................................................................................................................................
A Hiddekel a Tigris folyó másik neve. A nagy folyó partján volt a próféta, amikor hirtelen látomás állapotába helyeztetett. Kísérői nem láttak semmit, de valami rendkívülit érzékeltek. Nagy félelem lepte meg őket, s elmenekültek a helyszínről. Pontosan így írja le Pál apostol is
2 Pontosított fordítás szerint. 3 Pontosított fordítás szerint.



258
damaszkuszi élményét, illetve azt, hogy miként hatott a vele lévőkre a látomás (Csel 22,9). Próbáljuk magunk elé képzelni a leírás alapján azt a valakit, akit a próféta látott. Gyolcsba volt öltözve: ez arra a papi öltözékre emlékeztetett, amelyet a főpapok viseltek a nagy engesztelési napon (3Móz 16,4. 23). Egész alakja fénylett, tekintete olyan volt, mint a villám, a szeme tűzlángként világított, kezei és lábai izzó érhez hasonlónak tűntek, és talán a szava volt a legmegrendítőbb, mert olyan volt, „mint a sokaság zúgása”. Ezzel teljesen megegyező leírást ad János apostol arról a mennyei lényről, aki Pátmosz szigetén jelent meg neki, és rábízta Jelenések könyve kinyilatkoztatásait. Az apostol mennyei dicsőségében is felismerte benne az Emberfiát, azaz szeretett Mesterét, Jézus Krisztust. A fenséges Lény meg is erősítette az apostol meggyőződését, amikor úgy mutatkozott be, hogy Ő az „élő, aki halott volt” (Jel 1,12–18). Egyértelmű és bizonyos tehát az azonosítás: „Nem kisebb személy jelent meg Dánielnek, mint Isten Fia... A mi Urunk egy másik menynyei küldöttel jelent meg Dánielnek, hogy tanítást adjon neki azokról, amik az utolsó napokban lesznek. Értünk adatott Dánielnek ez az ismeret, számunkra, akikhez az idők vége elérkezett, jegyeztetett
fel az ihletés által.” (Ellen G. White, Review and Herald, 1881. február 8.)
Tudta-e vajon Dániel, hogy akit lát, az maga az eljövendő Messiásfejedelem? Talán sejthette. Később, amikor az igét hallva ismét hivatkozás történt „Mihályra, a nagy fejedelemre”, azt is megtudta, hogy Ő a hívő nép oltalmazója, a körülöttük és értük folyó küzdelem láthatatlan vezére. Bizonyára megértette Dániel, hogy ez a vezér jelent meg látomása elején és végén. Így értette meg „az ige által a látomást”. Látszólag nem volt ugyanis összefüggés a látomás és az utána hallott ige között. A fenséges Lény eltűnt, amikor a próféta elveszítette erejét. Ezután egy másik mennyei lény – bizonyára Gábriel – erősítette meg a prófétát, és beszélt vele tovább. A hallott kinyilatkoztatás után bizonyára tudta már Dániel, hogy miért láttatta meg vele Isten a hatalmas mennyei Fejedelmet egy pillanatra (12,11). Megértette, milyen hatalmas mennyei vezér áll Isten népe mellett. Bármilyen súlyos küzdelmeket szenved tehát a földön az egyház, bármilyen gyengének és kiszolgáltatottnak tűnik sokszor, bizonyosan győzelemre jut. Ésaiás



259
könyvében az egyik legszebb vigasztaló ige így hangzik: „Ne félj, férgecske Jákób, maroknyi Izrael, én megsegítelek.” (41,14) Dániel látomása mintha csak ezt az ígéretet erősítené meg, és mintegy „láttatná” is, mert nyilvánvalóan ez a mondanivalója a látomásnak. Ez a dicsőséges Fejedelem a sokszor elnyomott és üldözött hívő nép oltalma és erőssége. A küzdelem lelki-erkölcsi természetű, ezért Ő nem nyilatkozik meg gyakran a küzdelem folyamán természetfeletti, isteni erejével, de mindig ott áll népe mellett együttérző szeretettel, kegyelme támogatásával. A vég idején láthatóan és hatalmasan avatkozik majd be a földi történelembe, örökre megszabadítva az övéit. Figyelemre méltó az is, hogyan hatott Dánielre ez a látomás. Nemcsak fizikai ereje hagyta el, hanem „dicsősége is romlottsággá fordult át benne”.4 A kinyilatkoztatásnak ehhez a részletéhez a következő megjegyzést fűzi Ellen White: „Dániel próféta az igazi megszentelődés példája volt. Hosszú élete során sok nemes lelkű szolgálatot végzett a Mesterért. »Kedvelt, szeretett férfi« volt (Dán 10,11) a menny előtt. Ez a megbecsült próféta mégsem tartotta magát tisztának és szentnek. Azonosult Izráel vétkezőivel, amikor Isten előtt így könyörgött a népért: »Nem a mi igazságunkban, hanem a Te nagy irgalmasságodban bízva terjesztjük eléd a mi esedezéseinket... Vétkeztünk, gonoszul cselekedtünk!« A próféta ezt is mondja: »Szóltam és imádkoztam, vallást tettem az én bűnömről, és az én népemnek, az Izráelnek bűnéről.« Később, amikor Isten Fia megjelent, hogy eligazítást adjon neki, Dániel így szól: »Dicsőségem romlottsággá lett bennem, és semmi erő sem maradt bennem.« (Dán 9,18. 15. 20; 10,8)” (A nagy küzdelem/Korszakok nyomában, 419. o.)
4
Hogyan erősítette meg Dánielt egy másik mennyei lény, és tárta fel az összefüggést a próféta kitartó imádsága és a látomás között?
Dán 10,11–13 „Ekkor egy kéz illetett engem, felsegített térdeimre és tenyereimre. Ezt mondta nékem: »Dániel, szeretett (kedvelt)5 férfiú! Értsd meg a beszédeket, amelyeket szólok
4 Ez a fordítás tűnik a legalkalmasabbnak. (A héber szövegben a „hód” szó található.)



260
néked! Állj helyedre, mert most hozzád küldettem!« Mikor e szót szólta nekem, felálltam reszketve. Ekkor mondta nékem: »Ne félj, Dániel, mert az első naptól fogva, hogy szívedet adtad megértésre és megalázkodásra6 a te Istened előtt, meghallgattattak a te beszédeid, és én a te beszédeid miatt jöttem. De Perzsiának fejedelme ellenem állott huszonegy napig, és ímé Mihály, a főfejedelmek közül az első,7 eljött segítségemre, és én [győztesen] ott maradtam a perzsa királyoknál.«”
................................................................................................................................................................
................................................................................................................................................................
................................................................................................................................................................
Milyen sokatmondó a mennyei lény kijelentése: „Hozzád küldettem, a te beszédeid (imáid) miatt jöttem.” Lehetséges, hogy ilyen nagy dolgok történnek halandó, földi ember imájára? Isten rendelkezik a mennyben, és segítséget küld az embernek? Lehetséges, hogy egy emberi lény imádsága miatt mennyei erők mozdulnak meg? Dániel tapasztalata arról tanúskodik, hogy ez valóság. Csakis olyan imádságra érkezik azonban ilyen válasz, amilyen Dánielé is volt, melyet a mennyei követ így jellemzett: „Szívedet adtad megértésre és megalázkodásra a te Istened előtt.” Így szól az ígéret másutt is a Szentírásban: „Megtaláltok engem, mivelhogy teljes szívetekből kerestek engem.” (Jer 29,13)
5 Pontosított fordítás szerint. 6 Pontosított fordítás szerint. 7 Pontosított fordítás szerint. Helyesbítésre szorul „az egyike az előkelő fejedelmeknek” fordítás. „A 13. vers egy felsőfokú nyelvtani alak segítségével még azt is sejteti, hogy Õ az »első fejedelmek legeleje« (szó szerinti fordítás), és nem »egyike az előkelő fejedelmeknek« (Károlyi-fordítás). Az ahad szót, amit rendszerint az »egy« tőszámnévvel fordítunk, az »első« sorszámnév jelentésében is használják. Ez utóbbi jelentés sokkal inkább megfelel külön e mondat, valamint általában Dániel könyve szövegösszefüggésének itt. A szerző az ahad (egy vagy első) szót használja a rishon (első) szó helyett ezen a helyen, valószínűleg ez esetben szóhalmozás elkerülése végett.” (J. Doukhan, i. m., 202. o.)



261
Érdekes ez a kettős meghatározás: Dániel „szívét adta megértésre és megalázkodásra Isten előtt”. Nem a saját kívánságának vagy elgondolásának teljesítését kérte Istentől, hanem Isten szándékát akarta megérteni, és azzal együttműködni. Azt kérte, hogy Isten tanítsa és vezesse őt az adott válsághelyzetben, mert teljességgel Istenre bíz mindent, az Úr akarata szerint kíván viselkedni és cselekedni. A „megalázkodásra” kifejezés bizonyára arra utal, hogy Dániel ezúttal is önvizsgálatot tartott, Isten irgalmáért, bűnbocsánatért esedezve tárta könyörgését Isten elé, amint korábban is tette (lásd 9,1–19-ben). A böjt a könyörgő lelki megerősítésére és a könyörgés nyomatékosítására szolgál, a szívbeli megalázkodást azonban nem helyettesíti.8 A következő idézet rámutat az őszinte megalázkodás mibenlétére és jelentőségére: „Olyan Istenünk van, akinek a füle nincs zárva kéréseink előtt. S ha próbára tesszük szavát, az Úr tiszteletben fogja tartani hitünket. Azt akarja, hogy összes célunk az Ő céljával fonódjon össze. Akkor kockázat nélkül meg tud áldani minket, mivel nem magunknak tulajdonítjuk a dicsőséget az áldás elnyerésekor, hanem Istennek... Isten nem mindig felel imánkra, amikor első ízben hívjuk Őt, mert ha ezt tenné, akkor biztosra vennénk, hogy jogot formálhatunk a ránk árasztott összes áldásra. Szívünk megvizsgálása helyett, hogy melengetünk-e gonoszságot, vagy bűnbe merültünk-e, hanyagul megfeledkeznénk arról, hogy Tőle függünk és az Ő segítségére van szükségünk. Illés megalázta magát, míg olyan lelkiállapotba került, hogy többé nem tulajdonított magának dicsőséget. Az Úr ezzel a feltétellel hallgatja meg imánkat... A szolga hatszor tért vissza, hatszor mondta: »Nem látszik semmi, nincs felhő, nincs jele esőnek.« A próféta mégsem adta fel, nem csüggedt. Végigtekintett életén, hogy hol mulasztotta el Isten tiszteletét, bevallotta bűnét. Így gyötörte lelkét Isten előtt, miközben figyelt valami jelre, hogy imája meghallgatásra talált. Amint Illés a szívét vizsgálta, egyre kevesebbnek és kevesebbnek látta önmagát mind a saját szemében, mind Isten szemében. Úgy látta, hogy ő semmi, és Isten a minden. Amikor eljutott oda, hogy önmagát sem
8 Ezért nagyon fontos itt a „sanyargatás” szó helyesbítése a fordításban. Nem önsanyargatás az, ami kiváltja Isten cselekedetét, hanem az ember „megalázkodása” nyit utat ehhez.



262
minek tartotta, amikor egyedül a Megváltóba kapaszkodott, a válasz megérkezett. A szolga előállt, és így szólt: »Íme kicsinyke felhő jelent meg a tenger felől, tenyérnyi nagyságú.«” (Ellen G. White, Review and Herald, 1913. március 27.)
„Sátán állandóan arra törekszik, hogy Isten szándékai meghiúsuljanak. Isten szolgái csak akkor tudják előbbre vinni az Ő művét, ha megalázzák magukat az Úr előtt. Az eredmény érdekében soha ne támaszkodjunk saját erőfeszítéseinkre, vagy külső tényezőkre... A menny leghatalmasabb angyalai vannak kijelölve arra a feladatra, hogy teljesítsék a kérelmeket, amelyek Isten ügye előrehaladásáért szállnak az Úrhoz... Napról napra folyik a küzdelem a jó és a gonosz között. Miért nem veszik komolyan ennek a harcnak a hevességét azok, akiknek sok alkalmuk és lehetőségük volt?... Nem értettük meg igazán, milyen harc folyik az Istenhez hű és az ellene fellázadt angyalok között. Imádkoznunk kell úgy, ahogyan Dániel tette, hogy a mennyei fejedelemségek bölcsessége és hatalma őrizzen bennünket. Mint szolgáló lelkek küldettek el az angyalok azok szolgálatára, akik örökölni fogják az üdvösséget (Zsid 1,14). Testvéreim, imádkozzatok úgy, mint
soha azelőtt!” (Ellen G. White, 201. sz. levél, 1899)
A perzsa király három hétig ellenállt a jó mennyei befolyásnak, mert démonok is igyekeztek hatást gyakorolni Círuszra, és törekvésük eredményesnek bizonyult. „Gábriel három héten át tusakodott a sötétség hatalmaival – akik Círuszt befolyásolni akarták –, hogy meg
hiúsítsa szándékaikat.” (Ellen G. White: Próféták és királyok, 355. o.)
Hányszor lehet így a mi esetünkben is, amikor valakiért, vagy Isten ügyéért imádkozunk? Talán hosszabb idő óta szívből, kitartóan könyörgünk, de semmi jelét nem látjuk a meghallgatásnak. Ennek ellenére lehetséges, hogy „az első naptól fogva” meghallgattatott az imádságunk. Imánk „miatt” is mennyei erők kezdenek munkába, hogy emberszívekre hassanak, erőszak nélkül. Küzdenek velük és értük: a legmegfelelőbb bizonyságokkal és késztetésekkel veszik körül őket annak érdekében, hogy végül szabad választásukkal elforduljanak a rossztól, és engedjenek az igazságnak. Sértetlen marad azok döntési szabadsága, akikért imádkozunk. Ellene lehet állni Isten akaratának, mert soha nem alkalmaz kényszert értelmes teremtményeivel szemben.



263
Sokszor az ellenállást érezzük mi is, amikor imameghallgatást várnánk, és elkeseredünk, feladjuk a reményt, abbahagyjuk az imádságot. Nem számolunk azzal, hogy a démonok is harcba szállnak azért, akiért küzdünk, és éppen az imádságainkban való kitartásunk biztosít erkölcsi alapot ahhoz, hogy a menny erői tovább küzdjenek és visszaszorítsák a sötétség hatalmait. „Ha lelki látásunk jobb lenne, látnánk bánattól lesújtott, megterhelt és megkísértett embereket, akik roskadoznak, mint a kévékkel megrakott szekér. Csüggedten várnak a halálra. Látnánk, hogy angyalok sietnek segítségükre, visszaszorítják az őket körülvevő gonosz sereget, és lábukat biztos alapra helyezik. A két tábor közötti harc éppen olyan valóságos, mint amelyet a világ seregei vívnak. A lelki küzdelem kimenetelétől emberek örök sorsa függ.” (Ellen G. White: Próféták és királyok, 11. o.) (Lásd még a fejezet függelékében közölt különleges bizonyságtételt.) Ne csüggedjünk tehát, és ne adjuk fel a lelki küzdelmeket! Egyértelmű biztatásokat találunk a Szentírásban arra vonatkozóan, milyen fontos a kitartás az imádságban: 2Mózes 17,10–12; Lukács 18,1–8. Elgondolkoztatóak a következő idézetek: „Ugyan mit gondolsz, minek volt eddig olyan nagy hatása, mi gátolta és akadályozta volna meg ellenségeink tervét, öldöklését és felkelését, amellyel az ördög el akart nyomni minket az evangéliummal együtt, ha a mi oldalunkon nem állt volna vasfalként néhány igaz ember imádsága?... Az imádsággal megbirkózunk velük és az ördöggel, ha ugyan kitartunk, és nem lankadunk meg!” (Luther Márton: Nagy Káté,
a harmadik részből)
„Kérdeztem az angyalt, hogy miért nincs több hit és erő Izráelben? Így felelt: »Ti nagyon hamar elengeditek a Mindenható karját. Szálljon fel fohászotok Isten királyi székéhez, és tartsatok ki erős hitben! Az ígéretek bizonyosak. Higgyétek, hogy elnyerítek mindazt, amikért könyörögtök, s akkor meglesznek ezek néktek.«” (Ellen G. White:
Tapasztalatok és látomások, 1858, 36. o.) Az „ott maradtam a perzsa királyoknál” kifejezésnek ez az értelme: „győztesen ott maradtam”. Azt jelenti, hogy a mennyei befolyás és támogatás egy időre ismét felülkerekedett a perzsa fejedelem életében.



264
A Mihály név a héber Mi-ká-él név magyaros átírása. Szó szerinti jelentése: „Ki olyan, mint Isten?” Ötször fordul elő a Szentírásban ez a név, tehát ezen kívül még négy helyen: Dán 10,21; 12,1; Júd 9; Jel 12,7. Az öt igehely összehasonlítása egyértelművé teszi, hogy minden esetben Krisztusról van szó. Érdekes, hogy csak akkor nevezi Krisztust ezen a néven az Írás, amikor a Sátánnal vívott harcáról szól. Ebben a harcban valóban az a tét, hogy „Ki olyan, mint Isten?” (Vö. Ésa 14,14). Júd 9-ben arkangyalnak nevezi Mihályt az Írás. Az arkh-angelosz görög szó jelentése: angyalfejedelem. Nem azt jelenti tehát az arkangyal megjelölés, hogy Krisztus maga is angyal, tehát teremtmény lenne, még ha bármilyen magasrendű teremtmény is. Dániel könyve 8. fejezetében Krisztusnak azzal a megnevezésével találkoztunk, hogy ő a „Seregek Fejedelme”. A Szentírás az angyalseregek vezéreként mutatja be Mihályt, azaz Krisztust (Jel 12,17). Mihály azonban nemcsak az angyalseregek vezére, hanem a megváltásra sóvárgó emberek, a hívő nép fejedelme is. A mennyei követ ezt mondta róla: „A ti fejedelmetek” (20,21), „aki a te néped fiaiért áll” (12,1). A mennyei lények így ismerik Krisztust. Kérdés, hogy mennyire ismerjük mi emberek Fejedelmünk értünk végzett szolgálatát, és mennyire becsüljük meg? Dániel könyve 10. fejezetének látomása igen fontos kinyilatkoztatás mindazok számára, akik Dániel népéhez, azaz Krisztus hívő gyülekezetéhez tartoznak, mert bemutatja Krisztust mennyei dicsőségében. Jézus fenséges, rendkívüli hatalmat sugárzó megjelenése, amely itt elénk tárul, eszünkbe juttatja kijelentését, amelyet feltámadása után tett tanítványainak: „Nékem adatott minden hatalom mennyen és földön.” (Máté 28,18) Ugyancsak emlékezetünkbe idézi Jelenések könyvéből azt a megállapítást, hogy Jézus „a föld királyainak fejedelme” (1,5). Nem tudunk és nem mondhatunk semmi konkrétat arról, miként avatkozott bele Krisztus annak idején a perzsa fejedelem körül folyó küzdelembe. Talán átvette a közvetlen irányítást, vagy közvetlenül Ő maga cselekedett valamiképpen? Ez titok marad számunkra, amíg Isten országában további kinyilatkoztatást nem nyerünk. Tény azonban, hogy az Ő közbelépése a mennyei akarat győzelmét eredményezte a nagy válságban.



265
5
Hogyan hathatott Dánielre Isten angyalának kijelentése? Hogyan nyert ismét megerősítést?
Dán 10,15–19 „Amikor ilyen szavakkal szólt velem, orcámmal a földre estem és megnémultam. És ímé, egy emberhez hasonló megillette ajkaimat, és megnyitottam számat. Szóltam, és mondtam annak, aki előttem állt: »Uram, a látomás miatt reám fordultak az én fájdalmaim, annyira, hogy semmi erőm nincsen. Mi módon szólhat ezzel az én urammal ennek az én uramnak szolgája?« Hiszen bennem attól fogva nem állt meg az erő, és lélegzet sem maradt bennem. Ekkor ismét illetett engem az emberhez hasonló, és megerősített. Ezt mondta: »Ne félj, te szeretett [kedvelt] férfiú, békesség néked, légy erős, igen erős!« Mikor szólt velem, megerősödtem, és mondtam: »Szóljon az én uram, mert megerősítettél engem.«”
................................................................................................................................................................
................................................................................................................................................................
Dániel próféta idős kora miatt is, de valószínűleg azért is, mert újra harcról, háborúról hallott, ismét erejét veszítette, még szólni sem tudott. Akkor a mennyei követ érintette őt, majd szelíd, szeretetteljes szóval bátorította, és újból érintette. Ekkor a próféta megerősödött, s kifejezte készségét, hogy vállalja a mennyei küldetés teljesítését. Dániel próféta leírása arról, hogy miként hatott rá a látomás, bizonyos ismeretet nyújt nekünk a számunkra egyébként titokzatos prófétikus látomásról. Isten bizonyára természeti törvények alkalmazásával helyezte a kinyilatkoztatás átvételére alkalmas állapotba a prófétákat. Ezeket a törvényszerűségeket azonban mi nem ismerjük. Dániel is csupán a jelenség külső leírását adja: a) A látomás különleges fizikai állapot voltára mutat az a tény, hogy a próféta nem lélegzett a látomás alatt (17. vers). b) A látomás állapotában fizikai erővesztést és megnémulást élt át, de nem öntudatvesztést. Világos értelemmel érzékelt mindent, ami vele és körülötte történt, s értelmesen felelt a mennyei lénynek. Tudatában volt üzenetközvetítői feladatának is, és vállalta azt. c) Látomásában mennyei lény segítette felállni, majd két ízben is



266
érintette és bátorította őt. Feloldotta némaságát, és megerősítette fizikailag. A mennyei lény szólt – „légy erős, bizony erős” –, és szavára a próféta azonnal fizikai erőt nyert. Készen állt, hogy feladatát teljesítse. Így szólt a mennyei lényhez: „Szóljon az én uram, mert megerősítettél engem!”
Ennél többet nem tudhatunk, illetve nem érthetünk meg. Pál apostol azt írja a látomás állapotáról, hogy ő is „elragadtatott a harmadik égig – ha testben-e, ha testen kívül, nem tudja, az Isten tudja – és hallott kimondhatatlan beszédeket, amit nem szabad az embernek kibeszélnie” (2Kor 12,2–4). Ugyanakkor közös vonás, hogy mindazok a földi emberek, akik valamilyen módon és mértékig megláthatták a menny dicsőségét, mélyen átélték saját gyengeségüket és méltatlanságukat e tapasztalat során. Dánielt „szeretett, kedves férfiúnak” nevezte a mennyei szózat, ami azt jelentette, hogy Isten előtt igaz életet élt. Mégis – Ésaiás prófétához (6. fej.) hasonlóan – tisztátalannak és elveszettnek érezte magát Isten dicsősége közelségében. Bizonyságtételének el kellene gondolkoztatnia bennünket, vajon kellő tisztelettel viseltetünk-e Isten és a mennyei dolgok iránt?
6
Milyen összefüggés van a földi hatalmasok befolyásolására irányuló mennyei küzdelem és a történelem változásai között? Mit mondott a mennyei követ a Dánielre bízott kinyilatkoztatások forrásáról?
Dán 10,15–21 „Mondta nekem: Tudod-e, miért jöttem hozzád? Most visszatérek, hogy küzdjek a perzsa fejedelemmel,9 és ha én kimegyek, ímé Görögország fejedelme jön elő! Megjelentem néked, ami fel van jegyezve az igazság írásában, és senki sincs, aki énvelem tartana ezek ellenében, hanem csak Mihály, a ti fejedelmetek.”
................................................................................................................................................................
................................................................................................................................................................
9 Pontosított fordítás szerint.



267
Az angyal elmondta Dánielnek, hogy tovább fog küzdeni a perzsa fejedelemmel.10 Kétségtelenül arra utalt, hogy a gonosz erők ellenségeskedése nem szűnt meg, és a mennyei erők tevékenységére a továbbiakban is szükség lesz. Ez egybecseng azzal, amit Ezsdrás könyve mond erről a történelmi korszakról: „Igyekezett e tartomány népe [a samaritánusok] megkötni Júda népének kezeit és, elrettenteni őket az építéstől, és felbérelni ellenük tanácsosokat, hogy semmivé tegyék szándékukat Círusznak, Perzsia királyának egész idejében, Dárius perzsa király uralkodásáig.” (4,4–5) Isten angyalának küzdelme a perzsa fejedelemmel eredményes volt: „Az ellenség erői féken tartattak Círusz egész idejében, és fia, Kambüszész kb. hét és fél évig tartó uralkodása
alatt is.” (Ellen G. White: Próféták és királyok, 355. o.)
„Ha én kimegyek – folytatta az angyal –, Görögország fejedelme jön elő.” Megdöbbentő kinyilatkoztatás ez a mondat! Olyan, mintha elhúznák a függönyt a történelem kulisszái elől. Bizonyára csak akkor hagyta el őrhelyét a mennyei követ a perzsa udvarban, illetve szüntette be a perzsa uralkodók jóra késztetéséért vívott küzdelmét, amikor a visszautasítás és a megkeményedés egyértelművé vált, amikor eltűntek az erkölcsi értékek, és a hatalmon lévők elfajulása már megállíthatatlan volt. Mihelyt Isten hatalmas angyala visszavonul – hangzott a prófécia –, a gonosz erők veszik át az ellenőrzést, elszabadulnak az emberszívekben rejlő gonosz indulatok, szenvedélyek, és a birodalom összeomlik. Ennek következményeként „nem lesz erő” a birodalomban (Dán 8,7) arra, hogy ellenálljon a világtörténelem színpadán megjelenő új vetélytársnak. Drámai változás következik: Görögország jön elő. Érdekes, hogy Görögország „fejedelmét” említi, nem egyszerűen csak Görögországot. Ebben az esetben valóban igen fontos tényező volt a király személye, a világhódító Nagy Sándor hadvezéri képessége és ambíciója. Micsoda összefüggések vannak a történelem meglepő fordulatai és eseményei mögött! Sokkal nagyobb jelentősége van a természetfeletti erők harcának a látható történések mögött, mint gondoljuk. Ebbe nyújt bepillantást Dániel könyve. Milyen jó tudni, hogy a Mindenható
10 Ez a helyes fordítás. A héber szövegben az „im” prepozíció található itt.



268
Isten küldöttei tevékeny részt vesznek az ember megmentéséért folyó „nagy küzdelemben”. Ennek a kinyilatkoztatásnak az ismeretében értjük meg az apostoli felhívást: „Intelek azért mindenekelőtt, hogy tartassanak könyörgések, imádságok, esedezések, hálaadások királyokért és mind a méltóságban levőkért, hogy csendes és nyugodalmas életet éljünk, teljes istenfélelemmel és tisztességgel. Mert ez jó és kedves dolog a mi megtartó Istenünk előtt, aki azt akarja, hogy minden ember üdvözüljön, és az igazság ismeretére eljusson.” (1Tim 2,1–4)
Dániel könyve 10. fejezete alapján megérthetjük, miért „jó és kedves dolog ez Istennél”. Amint Dániel imája befolyásolta a történelmet, és azt eredményezte, hogy maga Krisztus is beavatkozott a történésekbe isteni hatalmával, ugyanígy a mi hívő imádságunk is a mennyei erők tevékenységének nyit utat. Különleges kifejezést találunk a fejezet utolsó versében:„az igazság írása”. Létezik talán valamilyen rögzített dokumentuma a megváltási tervnek? Nincs erről közelebbi kinyilatkoztatásunk azon kívül, hogy Jelenések könyve is szól jelképesen egy bizonyos „hétpecsétes könyv”ről (Jel 5. fej.). Annyi bizonyos csupán, hogy Isten tervei a legkisebb részletekre vonatkozóan is tökéletesen ki vannak dolgozva, és eleve az Ő előre ismerésén alapulnak, amely az egyéni szabad döntésekre és a pszichikai-történelmi törvényszerűségekre egyaránt kiterjed. Ezért amit erről kijelent nekünk, az „igazság”. Milyen kegyelem és megtiszteltetés, hogy Isten bepillantást enged az „igazság írásába” e bibliai próféciák által! Különös kinyilatkoztatás ez a kijelentés is: „Senki sincsen, aki énvelem tartana ezek ellenében, hanem csak Mihály, a ti fejedelmetek.” Talán az emberi szövetségesek gyengeségére és állhatatlanságára utal itt az ige, holott az egész nagy harc a mi megmentésünkért folyik. Bizonyos, hogy sokkal több „Dánielre” lenne szükség, akik hittel teljes könyörgéssel segítségül hívják a mennyei erőket, és kitartóan támogatják Isten követeinek küzdelmét.



269
FÜGGELÉK
A két tábor között dúló harc
„Sátán elmegy hatalma végső határáig, hogy nyugtalanítsa, kísértse és félrevezesse Isten népét. Aki Urunk elé mert állni, meg merte Őt kísérteni és kötekedni merészelt vele, aki felvihette Őt a templom tetejére és a magas hegyre, gyakorolni fogja hatalmát ezen a nemzedéken. Láttam a gonosz angyalokat versengeni az emberekért, és Isten angyalait, amint küzdöttek a sátáni sereg ellen. A harc elkeseredett volt. Gonosz angyalok árasztották mérgező befolyásukat, és szorosan körülvették az embereket, hogy besötétítsék értelmüket. A szent angyalok aggódva őrködtek, és várták, hogy visszaverhessék Sátán seregét. De nem a jó angyalok feladata, hogy az emberek akarata ellenére cselekedjenek. Ha az emberek behódolnak az ellenségnek, és nem feszítik meg erejüket, hogy ellenálljanak, akkor Isten angyalai alig tehetnek többet, mint hogy megállítsák Sátán seregét, amíg a veszedelemben forgók nagyobb világosságot kapnak, amely felrázza őket, hogy a mennyhez forduljanak segítségért. Ha Sátán látja, hogy valaki kisiklik a kezéből, akkor a végsőkig megfeszíti erejét, hogy megtartsa magának. Amikor valaki rádöbben a veszélyre, és nyomorultságát érezve buzgón Jézushoz fordul segítségért, Sátán megijed, hogy veszíteni fog. Tartalék erőket hív angyalai közül, körülveszik a szerencsétlen embert, sötét falat emelnek körülötte, hogy a menny világossága ne juthasson el hozzá. Ha azonban az, aki veszélyben forog, kitart, és tehetetlenségében Krisztus érdemeire támaszkodik, könyörgése eljut Megváltónkhoz, aki a hit buzgó imájára különleges erejű angyalsereget küld ennek az embernek a megmentésére. Sátán képtelen elviselni, ha hatalmas ellenfeléhez könyörgünk, fél és remeg Krisztus ereje és fensége előtt. A buzgó ima hallatán Sátán egész serege reszket. Sátán mind nagyobb sereget hív a harcba, hogy elérje célját. De amikor korlátlan hatalmú angyalok jönnek a menny fegyverzetével a gyengülő, üldö



270
zött ember segítségére, akkor Sátán és serege visszavonul. Jól tudják ilyenkor, hogy elvesztették a csatát. Sátán önkéntes alattvalói kitartóak, tevékenyek, és egyetlen célra törnek. Bár egymást is gyűlölik és küzdenek egymással, mégis minden alkalmat megragadnak közös céljuk elérése érdekében. Sátán hatalmának azonban határt szab a menny Parancsnoka.” (Ellen G. White)



271
XII. tanulmány – 2004. december 18.
ISTEN NÉPÉNEK SORSA
AZ ÉSZAKI ÉS DÉLI KIRÁLY HARCA KÖZEPETTE
Dániel könyve 11. fejezet
A 11. fejezetben olvasható kinyilatkoztatás bizonyos vonatkozásban eltér az előző – a 2., 7. és 8. fejezetben található – vázlatpróféciáktól. Nemcsak abban, hogy ez a kinyilatkoztatás „ige”, azaz ezúttal kijelentéseket hallott Dániel, nem pedig jelképes ábrázolásokat látott. (Lásd a 10,1-hez fűzött megjegyzést az előző tanulmánynál.) Az előző próféciáknál a vázlatosság, a tömör, átfogó ábrázolás volt jellemző. A 11. fejezetben pedig egészen kinagyított, aprólékos részletekkel is találkozunk. Az ember elámul: ilyen részletekig menően tartalmazza „az igazság írása” a bekövetkezendőket? Emlékezzünk arra, hogy Jézus első adventjével kapcsolatban is előre megírattak pl. olyan kis mozzanatok is, hogy megfeszítésekor „megosztoznak ruháin és köntösére sorsot vetnek” (Zsolt 22,19; vö. János 19,23–24). A szabad akaratot soha nem kényszerítő, de mindent előre ismerő, és ennek alapján mindent előre eltervező isteni bölcsesség felfoghatatlanul csodálatos. A 11. fejezet tanulmányozásánál nem szabad elfeledkezni a 10. fejezet 14. verséről, amely kimondja, hogy miről szól ez az utolsó, legrészletesebb kinyilatkoztatás, amelyet Isten Dánielnek adott: „Jöttem pedig, hogy tudtodra adjam, ami a te népedre az utolsó időkben következik: mert a látomás azokra a napokra szól.” (10,14) Az „utolsó idő” kifejezés kettős értelmű a Szentírásban, tágabb értelme szerint az első advent időszaka is utolsó idő már (lásd Zsid 1,1 stb.), szűkebb értelme szerint csak a második adventet megelőző végidő korszaka számít „utolsó időnek”.



272
Valószínűleg itt kettős értelmű a kifejezés. Egyrészt tehát Dániel szó szerinti népe, a zsidó nép babiloni fogság utáni további sorsáról szól a látomás, kegyelmi idejük utolsó idejében, a Jézus első eljövetele előtti időszakban. Ebben a tekintetben egyedülálló ez a kinyilatkoztatás az egész Szentírásban. Az ún. intertestamentális korról1 sehol másutt nem szól a Szentírás. E prófétikus kijelentés mintegy áthidalja ezt a korszakot, és általa isteni nézőpontból ismerhetjük meg e kor történéseinek lényegét. Másrészt viszont Dániel átvitt, illetve hitbeli értelemben vett népéről, a hívő, maradék egyházról lesz szó – mint Isten megváltási tervének képviselőjéről és eszközéről a szűkebb értelemben vett „utolsó napokban”, Jézus visszajövetele előtt. A 2., 7. és 8. fejezetben kifejezetten a végső, természetfeletti isteni beavatkozás előtti időről szólt a kijelentés úgy, mint „utolsó napokról”, vagy „a vég idejéről”. A 11. fejezet utolsó részében is szerepel a „vég ideje” kifejezés (40. vers). A 12. fejezet első részében is félreérthetetlenül a végső isteni közbelépésről lesz szó. Valószínűleg olyan jellegű kettős prófécia ez a kijelentés, mint Jézus Olajfák hegyén mondott nagy prófétikus beszéde, amelyben a Jeruzsálem pusztulását megelőző események a világ vége előjeleinek az előképei. Itt azok a harcok válnak az Isten népe körül folyó, illetve őket érintő küzdelem előképévé, amelyek az intertestamentális korban a zsidó nép körül folytak. (Lásd még az előző tanulmány 3. kérdésénél található megjegyzés második részét.) Ellen G. White ezt írta a múlt század elején: „A háborúság szelleme kavarja fel a világot. Dániel próféta könyve 11. fejezetének jövendölése hamarosan eléri teljes beteljesülését. Nemsokára itt lesznek a zűrzavarnak azok a jelenetei, amelyekről a próféciák szólnak.” (Bizonyság
tételek IX., 14. o.)
Azt láttuk az eddigiekben, hogy a 2., a 7. és a 8–9. fejezet kijelentései egyre bővülő és mind konkrétabb módon tettek bizonyságot a végidő utolsó, küzdelmes szakaszáról, amely megelőzi az isteni beavatkozást. Úgy tűnik, hogy a 11–12. fejezet a csúcs ebben a soro
1 Az ó- és újtestamentumi korszak közötti idő.



273
zatban, mert itt tárul elénk ez az időszak a legjobban kinagyítva. Egészen közelről szemlélhetjük azokat a súlyos harcokat, amelyek Isten népe sorsát érintik. Azonban e prófécia értelme a mai napig sem tárult fel olyan egyértelmű világossággal, mint az előző fejezeteké. Dán 12,4 beteljesedése bizonyára fokozatos. Mivel – mint a Dániel könyvében található 4. vázlatprófécia – a 11–12. fejezet tartalmazza a legközelebbi leírást arról, ami Isten népére „az utolsó napokban következik”, törvényszerű, hogy a könyvnek ez a része világosodik meg utoljára. Az az Isten, aki ajándékul adta ezeket a kijelentéseket népének, és aki kijelenti, hogy „a vég idején az értelmesek érteni fogják” e könyv próféciáit (Dán 12,10), bizonyára feltárja majd ezeknek az igéknek a teljes értelmét a maga idejében, a Szentlélek által. Egy-egy elrejtett jelentésű prófécia megértése mindig üdvtörténeti jelentőségű esemény. Isten tervében meghatározott az ideje és meghatározottak az eszközei. Nem úgy kell elgondolni tehát a prófécia értelmének feltárulását, hogy egyszer csak valaki esetlegesen felfedezi a megfejtést pusztán emberi töprengések, ügyesség vagy megérzés alapján, kb. úgy, mint ahogy egy rejtélyt vagy nehéz matematikai példát egyszer csak megold valaki. Az értelem feltárulása a Szentlélek hatalmában van. Amikor Ő nyitja meg a megértés kapuját, akkor ez a prófécia is éppoly világos lesz – a legkisebb részletig és összefüggésig –, mint Dániel könyve előző vázlatpróféciái. Egy-egy prófécia Szentlélektől ihletett értelmezésénél nem maradhat semmi bizonytalanság, nem maradhat helye a sötétben tapogatózásnak, a legkisebb részletet illetően sem. Ha a Szentlélek ad világosságot, akkor ennek két jellegzetessége van: Egyrészt egyértelmű és nyilvánvaló lesz minden, mint ezt kifejtettük. Másrészt sokak előtt tárul fel ugyanaz az értelem. Isten egész népe meghallja és elfogadja általa Isten üzenetét. Isten nemcsak azokat az emberi eszközöket ihleti, akik által feltárja a magyarázatot, hanem mindazokat a hívőket is, akiknek ezáltal világosságot akar küldeni. Munkálja bennük, hogy felismerjék az általa küldött bizonyságtételt, és engedelmeskedjenek neki. Az idők folyamán sok magabiztos emberi értelmezést terjesztettek elő a 11. fejezetről, de egyik sem megnyugtató és elégséges, nem



274
viseli magán annak a biztos jegyeit, hogy itt a Szentlélek munkálkodott, hogy Krisztus maradék egyházát „elvezérelje az igazságra” (János 14,26; 16,13). Azok járnak el tehát helyesen, akik óvatosak a magyarázatban, és a biztos támpontokat ragadják meg. (Pl. az olyan jellegzetes kifejezésekre és részletekre kell ügyelnünk, amelyek másutt is előfordulnak Dániel könyvében, vagy újszövetségi visszahivatkozást ismerünk velük kapcsolatban.) Nem arról van szó tehát, hogy a még be nem teljesedett jövendölésekkel egyáltalán ne foglalkozzunk. Ez éppoly helytelen lenne, mint az önkényes emberi magyarázatokkal való próbálkozás. Az a helyes, ha „szívünkben tartjuk és forgatjuk” ezeket (Lukács 12,9. 51), ha figyelő és várakozó állásponton vagyunk velük kapcsolatban, hogy mihelyt a Szentlélek feltárja a helyes és teljes magyarázatot, azonnal megragadhassuk, s felismerjük a küszöbön lévő beteljesedést. Valószínűleg az okozza a megértési nehézségeket, hogy a 11. fejezet a vázlatprófécia és a pillanatkép-prófécia együttesének tűnik, a gondolatmenet nem folyamatos, töretlen egymásutániságban tárgyalja az eseményeket, hanem kitérő megszakítással és a félbehagyott gondolatmenethez való visszatéréssel. A következő szerkezet látszik a legvalószínűbbnek: 5–13. vers: A Ptolemaidák és Szeleukidák egymás elleni küzdelme, amely a zsidó nép sorsát is igen megnehezítette, egészen i. e. 198-ig. 14. vers: Döntő, átfogó kijelentés a zsidó nép sorsáról, annak kapcsán, hogy III. Antiokhosz idején (tehát azon a ponton, ameddig a 13. vers vezet) ők is beleelegyedtek a két hellén királyság viszályába. 15–22. vers: A szent föld további sorsáról számol be. Szól a rómaiak megjelenéséről és tevékenységéről, egészen Krisztus haláláig („a szövetség fejedelme megtöretéséig”). 23–30. vers: Visszatérés a megszakított gondolatmenethez: a Ptolemaida és Szeleukida királyok további egymás elleni harca, a rómaiak közbeavatkozásáig (a kitteus hajók megjelenéséig). 31–39. vers: A pogány és a pápai Róma tevékenysége és Isten népe elleni harca. 40–45. vers: Az északi és a déli király harca a vég idején.



275
1
Hogyan vázolta a mennyei követ a méd–perzsa birodalom szerepét a megváltás műve és a történelem alakulása szempontjából?
Dán 11,1–2 „Én is a méd Dárius első esztendejében mellette álltam, hogy őt támogassam és segítségére legyek. Most igazságot jelentek néked: Ímé, még három király támad Perzsiában, és a negyedik meggazdagodik nagy gazdagsággal mindenki felett, és mikor hatalomhoz jut az ő gazdagsága által, mindent megmozdít Görögország ellen.”
................................................................................................................................................................
................................................................................................................................................................
................................................................................................................................................................
Döbbenetes kijelentés a földi történések rejtett hátteréről! Hatalmas angyalfejedelem állt egy földi uralkodó mögött, hogy emberi szemek számára láthatatlanul tanácsolja őt, és támogassa jó törekvéseiben. A hatalom birtokosai körül – akiknek a döntései néptömegek sorsát befolyásolják – sokszor különösen kiélezett a mennyei és a démoni erők küzdelme. Kész együttműködni velük a menny, de Sátán is szüntelenül ostromolja és a maga eszközeivé akarja tenni őket. A Dániel könyve 6. fejezetében leírtak tanúsítják, milyen nyitottság és fogékonyság jellemezte a méd Dárius királyt a próféta szavai és élete által közvetített isteni kinyilatkoztatás iránt. Láthattuk azonban, hogy Sátán itt sem tétlenkedett, mindent megtett azért, hogy ellentétes irányban befolyásolja a királyt. A mennyei erők azonban győzedelmeskedtek: a rendelet, amellyel a király bizonyságot tett birodalma népeinek az „élő és szabadító Istenről, aki jeleket és csodákat cselekszik a földön, és akinek az uralma örökkévaló” (6,26–27), az igazság nagy diadala és magvetése volt a pogány népek körében. A mennyei befolyás hatékonyan érvényesült a következő uralkodó, Círusz esetében is, ő adta ki az engedélyt a zsidók hazatérésére és a templomépítésre (Ezsdr 11,1). Az előző, 10. fejezet azonban éppen arról szólt, hogy ezután volt olyan időszak, amikor ő is tartósan ellenállt a mennyei befolyásnak. Végül mégis ennek engedett. A láthatatlan mennyei ügyvivő munkálkodása érzékelhető volt utódai életében is.



276
A „még három királyt” nem a méd Dáriustól, hanem a kinyilatkoztatás idejétől számítja a jövendölés. Dániel Círusz 3. évében kapta a látomást, tehát innét számítva, Círusz után még három uralkodó következik a negyedikig, akiről a jövendölésnek fontos mondanivalója van
a továbbiak szempontjából.2 A további három király, akik Círusz után következtek: Kambüszész (530–522), Al-Smerdisz (522) és I. Dárius (522–486). A negyedik, Xerxész (486–465) – aki Ahasvérus néven szerepel Eszter könyvében – rendkívüli gazdagságáról és hatalmáról volt nevezetes. (Lásd Eszter 1,4. 6–7-ben is.) A roppant gazdagság és hatalom kísértette őt egy olyan vállalkozásra, amely meghatározóan hatott a történelem további menetére. Tökéletes, tömör meghatározás a 2. versnek ez a részlete: a negyedik király, Xerxész „mindent megmozdít Görögország ellen”. A héber szöveg kettős értelmű. Így is fordítható: „Felriasztja (felrázza) az egész Görögországot.” A kijelentés mindkét értelmében beteljesedett: Xerxész élete fő vállalkozásaként indult Görögország ellen, hogy apja, I. Dárius eredménytelen hódítási próbálkozását sikerre vigye. Hérodotosz, a görög történetíró fantasztikus adatokat közöl hadereje nagyságáról, és a hadi előkészületekről. Valóban „mindent megmozdított” a siker érdekében. (Lásd erre vonatkozóan az 1. sz. függeléket.) Mindezek ellenére megsemmisítő vereséget szenvedett. Hadjáratával ugyanis beteljesítette a prófécia másik értelmét is: „felrázta az egész Görögországot”. A perzsa támadás súlyos veszélye egységbe kovácsolta az egymással folytonosan háborúzó görög városállamokat. A perzsákkal szembeni honvédő harcokban kialakult egység pedig nemsokára egy új, erős makedón–görög állam létrejöttében öltött testet. Már a makedón Nagy Sándor apja, II. Fülöp idején megfogant a bosszúhadjárat terve: „A korinthoszi kongresszus, amelyen a görögök a történelemben először egyeztek meg ügyeik közös irányításában, i. e. 337 elején zajlott le. II. Fülöp ugyanebben az évben egy másik konferenciát is összehívott, és előterjesztette újabb tervét: a görögök
2 Egyes magyarázók a méd Dáriustól számítják a három királyt. A negyedik így is Xerxész, mert kihagyják viszont a rövid ideig uralkodó, trónbitorló Al-Smerdiszt.



277
indítsanak szent háborút a perzsák ellen. Bosszulják meg, hogy Xerxész meggyalázta a görög templomokat, szabadítsák fel a kis-ázsiai
görögöket a perzsa iga alól.” (V. Zamarovský: i. m., 277. o.)
Nagy Sándor hadjáratát a perzsa birodalom ellen szintén nagymértékben a visszafizetés eszméje ösztökélte. A gyönyörű perzsa fővárost, Perszepoliszt is valószínűleg azért gyújtották fel a hódító görögök, hogy bosszút álljanak Athén felgyújtásáért, amit Xerxész rendelt el Görögország elleni hadjárata során. (Lásd erre vonatkozóan a 2. sz. függeléket.) Így tehát Xerxész valóban felriasztotta birodalma ellen az új, hódító világhatalmat, Görögországot. Csak az előre ismerő és végtelenül bölcs Isten jelenthette ki mindezt annyira tömör és tökéletes megfogalmazásban Dánielnek, mintegy kétszáz esztendővel a megvalósulást megelőzően.
2
Hogyan alakult a hellén birodalom további sorsa?
Dán 11,3–4 „Támad egy erős király, aki uralkodik nagy hatalommal és tetszése szerint cselekszik. De alighogy támadt, megrontatik az ő országa, és elosztatik az égnek négy tája szerint, de nem száll az ő maradékaira, és nem az ő hatalma szerint, amellyel ő uralkodott, mert szétszaggattatik az ő birodalma, és másoknak adatik ezeken kívül.”
................................................................................................................................................................
................................................................................................................................................................
................................................................................................................................................................
Ha a 2. vers már elemzett részét abban az értelemben vesszük, hogy Perzsia 4. királya „felriasztja az egész Görögországot”, akkor teljesen logikus és töretlen a történések fonalának követése: a felriasztás nyomán „támad egy erős király”, aki kétségtelenül Nagy Sándorral azonosítható. A prófécia első része tehát még nagyon tömör, csakúgy, mint a 2., 7. és 8. fejezet prófétikus vázlatai. Az átfogó prófétikus jövendölés látóterén kívül esnek a Xerxész utáni perzsa királyok, akik alatt állandósult a hanyatlás, noha a perzsa birodalom az utolsó pillanatig gazdag



278
és erős maradt. Xerxész után mindjárt Nagy Sándorral folytatja az Isten népét érintő történelem vázolását a prófécia. Csakúgy, mint az előző vázlatpróféciáknál is láttuk, a kinyilatkoztatás itt is rövid, pontos, találó összefoglalással mutatja be Nagy Sándor és birodalma további sorsát, a négy utódállam kialakulását. (Az itt leírtakat vö. a négy fejjel és a négy tekintélyes szarvval Dán 7,6-ban és 8,8-ban, valamint a 8,21–22-ben található magyarázattal; a négy utódállamra vonatkozóan lásd még a VII. tanulmány 5. kérdéséhez fűzött megjegyzést is.) Az előző próféciák kijelentései kiegészülnek még azzal a megállapítással, hogy a négy utódállamban nem Nagy Sándor „maradékai” uralkodnak majd, hanem „mások ezeken kívül”. Ez a jövendölés így teljesedett be: „Milyen sorsra jutott nagy Sándor családja?... Roxané (Nagy Sándor első felesége) meggyilkoltatta Sándor második feleségét, Sztateirát i. e. 312-ben. Olümpiasz (Nagy Sándor anyja) meggyilkoltatta Sándor mostohatestvérét, Philipposz Arrhidaroszt (mintegy száz előkelő hívével együtt), i. e. 315-ben viszont Kasszandrosz gyilkoltatta meg Olümpiaszt. I. e. 310-ben Kasszandrosz megölette Roxanét és a kis Alexandroszt is. I. e. 309-ben Polüszperkhón meggyilkoltatta Sándor szeretőjét, Barszinát, és Sándor törvénytelen fiát, Héraklészt. Nem egészen tizenhárom évvel Nagy Sándor tizenhárom esztendei uralma után már senki sem élt utódai és közeli rokonai közül. Mindannyian gyilkosok áldozatai lettek.” (V. Zamarovský, i. m., 300. o.) Milyen tévedhetetlen pontossággal és biztonsággal jelentette ki mindezt előre az isteni jövendölés! Ésaiás könyve igéi jutnak eszünkbe, amelyek rámutatnak arra, hogy a prófétikus jövendöléseknek az élő és mindenekfelett bölcs Isten előtti meghajlásra kell késztetniük bennünket: „Emlékezzetek meg a messze régi dolgokról, hogy én vagyok Isten, és nincs hozzám hasonlatos, aki megjelentem kezdettől fogva a véget, és előre azokat, amik még meg nem történtek... Hallgassatok rám, ti kemény szívűek, akik távol vagytok az igazságtól!” (Ésa 46,9–12)
A négy utódállam közül kettőnek az ütközőpontjába került Palesztina. Tőle délre volt az Egyiptomban létesített hellén királyság, a Ptolemaiosz-dinasztia uralmával. Tőle Északra volt a Szíria, Mezopotámia és Irán területét magában foglaló másik hellén állam, a Sze



279
leukida-dinasztia uralmával. A két királyság szinte szüntelenül háborúzott egymással, és a kicsiny Júda hol az egyik, hol a másik uralma alá került. Eközben sokat szenvedett mindkettőtől, területe sokszor lett hadszíntér.
3
Hogyan mutatja be ezután a prófécia a két hellén királyság ideoda hullámzó, szüntelen harcát (i. sz. 198-ig), és a közöttük őrlődő kicsiny Júdát?
Dán 11,5–13 „Elhatalmasodik a déli király, de az ő vezérei közül is egyik, és ez hatalmat vesz rajta és uralkodik, nagy uralkodás lesz az ő uralkodása. Esztendők múlva szövetkeznek, és a déli király leánya az északi királyhoz megy, hogy békéltessen, de a kar erejét meg nem tarthatja, és ő sem áll meg, sem az ő karja, hanem kiszolgáltatják őt és kísérőit és nemzőjét, és azt, aki őt egy ideig gyámolította. De támad helyébe az ő gyökerének csemetéje közül, aki a had ellen jön majd, és tör az északi király erősségeire, és azokat megszállja, beveszi. Azoknak isteneit is bálványaikkal és drága arany- és ezüstedényeikkel együtt fogságba viszi Egyiptomba, és néhány esztendeig erősebb lesz, mint az északi király. Ez ugyan bemegy a déli király országába, de visszatér az ő földjére. De fiai fegyverkeznek, nagy sereget gyűjtenek, hirtelen jön és beözönlik, átmegy és visszatér, és hadakoznak mind az ő erősségéig. Felháborodik a déli király, kimegy és megütközik vele, az északi királlyal. Az nagy sokaságot állít fel, de ez a sokaság ennek a kezébe adatik. Amint a sokaság elfogatott, felfuvalkodik a szíve, sok ezret letipor, mégsem lesz hatalmas. Mert az északi király visszatér, és az előbbinél nagyobb sokaságot állít, néhány esztendő múlva nagy sereggel és nagy készlettel jön bizony.”
................................................................................................................................................................
................................................................................................................................................................
................................................................................................................................................................
................................................................................................................................................................



280
Ennél az igeszakasznál az események aprólékos részletezése jellemző. Mély benyomást tesz az emberre, hogy még a kis mozzanatokat is olyan precízen meghatározta a jövendölés, illetve az a tény, hogy mindezek beteljesedtek. Valószínű azonban, hogy ennek a szakasznak több a jelentősége annál, mint hogy lenyűgöző módon tanúskodjék nekünk az isteni előre ismerésről. Ezek az események valószínűleg előképei valamiképpen a végidő hívő népe körüli történéseknek is. E szakasz nyomán még inkább megérthetjük Dán 8,23 kijelentését is, mely szerint akkor adatnak a római hatalom kezébe a diadokhoszok, amikor „betelik a gonoszságuk”. (A szöveg magyarázatát lásd a VII. tanulmány 5. kérdéséhez fűzött magyarázatban.) Az egyiptomi és szíriai–ázsiai hellén királyságok örökös háborúzásaikkal mérhetetlen nyomorúságot zúdítottak a népekre. Josephus Flavius írja: „Midőn Nagy Antiokhosz uralkodott Ázsiában, a zsidók és Coelesyria lakói sokat szenvedtek, mert egyre-másra pusztította országukat az ellenség. Ugyanis abban a háborúban, amelyet az említett király Ptolemaiosz Philopator és fia, Ptolemaiosz Epiphanész ellen viselt, rengeteg csapás érte őket, akár győzött a király, akár nem, úgyhogy olyanok voltak, mint a viharban hánykódó hajó, amelyet minden oldalról hullámok ostromolnak. A zsidók Antiokhosz szerencséje és szerencsétlensége között őrlődtek.” (A zsidók története,
Budapest, 1980. 296. o.)
Részletesebb magyarázat a történelmi beteljesedésről: 5. vers A déli király: I. Ptolemaiosz (mellékneve: Szótér = Megmentő), aki i. e. 323-ban alapította meg Egyiptomban – Alexandria fővárossal – a hellén birodalom első utódállamát. Júda ehhez a királysághoz tartozott egészen i. e. 198-ig. (Júda a 70 éves babiloni fogság után újra benépesült zsidó lakossággal, de nem nyerte vissza teljes függetlenségét, hanem csak önkormányzatot kapott a perzsa birodalmon belül Artaxerxész Longimanus i. e. 457-ben kiadott rendelete nyomán. Nagy Sándor alatt ugyanebben az állapotban maradtak, majd a Ptolemaioszok uralma alá kerültek.)
„Vezérei közül az egyik”, aki „elhatalmasodik”: I. Szeleukosz (mellékneve: Nikátor = Győző), Nagy Sándor másik hadvezére, aki mielőtt kialakította és megszilárdította volna királyságát (i. e. 312-ben),



281
Ptolemaioszhoz csatlakozott egy ideig és parancsnoksága alá rendelte magát, hogy közös erővel győzzenek le egy másik versenytársat, Demetrioszt, Antigonosz fiát.
„Nagy uralkodás lesz az ő uralkodása.” Területileg a Szeleukidák birodalma volt a legnagyobb. „Alexandrosz utódai közül a nagy hódító eszméihez Szeleukosz állt a legközelebb... Fiára hatalmas kiterjedésű és az általános vélemény szerint harmincmillió lelket számláló birodalmat hagyott... A Szeleukidák mindent megtettek, hogy megvalósítsák azt, ami elődeiknek egyszer sem sikerült: a birodalom népeinek és civilizációinak sokfélesége ellenére egységes államot akartak teremteni. Ezt azonban nekik sem sikerült elérniük... A Szeleukidák között is voltak olyan uralkodók, akik, mint III. Antiokhosz, sokat fáradoztak, sőt bámulatra méltó erőfeszítéseket tettek azért, hogy talpra állítsák a birodalmat. De ők sem tudták megállítani... az irániak lassú, de folyton erősödő eszmélését és Róma növekvő erejét, amely már az i. e. II. században gyógyíthatatlanul megsebezte a birodalmat.” (R. Ghirsh
man: Médek, perzsák, párthusok, Budapest, 1985, 196–198. o.)
„A Szeleukidák uralma, amely dicstelenül ért véget, nem kezdődött rosszul. Nagy reményeket ébresztett, és a bevándorlók olyan áradatát csábította be Görögországból, amely méretében a nagy gyarmatosításra emlékeztetett. A Szeleukidák több várost alapítottak, mint a többi diadokhosz együttvéve, s a városok lakosságának – a görög hagyományokhoz híven – függetlenséget biztosítottak: utakat, kikötőket, hidakat, erődöket építettek.” (V. Zamarovský, i. m., 296. o.) 6. vers: A Ptolemaidák és Szeleukidák birodalma között szüntelen ellentét és harci állapot volt, míg mintegy 35 évvel I. Szeleukosz halála után a két ország szövetséget kötött egymással egy házasság által. II. Antiokhosz (mellékneve Theosz = Isten, ami jellemzően mutatja a „káromlás nevét”, az önistenítés törekvését) feleségül vette Berenikét, II. Ptolemaiosz Philadelphosz leányát, és elbocsátotta első feleségét, Laodikét, akinek fia megszűnt trónörökös lenni. De Antiokhosz mégis visszahívta később Laodikét, aki viszont megölette Berenikét, és annak Antiokhosztól született fiát, valamint Egyiptomból vele jött kíséretét, és magát Antiokhoszt is megmérgezte. (A „nemzőjét” szó helyesen értelmezve, illetve fordítva: nemzettjét, azaz a fiát. A vers az új protestáns fordítás szerint: „A déli király lánya hozzámegy az



282
északi királyhoz a jó viszony érdekében. De ezzel nem tudja megtartani hatalmát. Nem marad meg sem a király, sem a gyermeke. Az asszony pedig áldozatul esik kíséretével és fiával és azzal együtt, aki támogatta őt abban az időben.”)
7–8. vers: Az előbbi eseményt természetesen megfizetés követte. Bereniké apja, II. Ptolemaiosz éppen ebben az időben meghalt, de az új uralkodó, III. Ptolemaiosz (mellékneve: Euergetész = Jóltevő), Bereniké testvére („gyökerének sarjadéka” = apja fia) büntető hadjáratra indult II. Szeleukosz Kallinikosz ellen (aki az új Szeleukida uralkodó volt, mint II. Antiokhosz Theosz és Laodike fia). Vállalkozása eredményes volt. Egy i. e. 239/38-ból való ókori okirat III. Ptolemaioszt dicsérve külön megemlékezik arról, hogy hadjárata során visszaszerezte mindazokat a kultusztárgyakat (istenszobrokat és templomi edényeket), amelyeket korábban a perzsák elvittek Egyiptomból. Viszszavitte ezeket Egyiptomba, és visszaállította eredeti helyükre. 9–10. vers: II. Szeleukosz Kallinikosz ellenhadjárattal próbálkozott, hogy visszaszerezze elvesztett tekintélyét és az elragadott zsákmányt, de vereséget szenvedett, és vissza kellett vonulnia. Halála után azonban fiai – III. Szeleukosz (Kerannosz) és III. (Nagy) Antiokhosz – szerveztek visszavágó hadjáratot Egyiptom ellen, ahol akkor már IV. Ptolemaiosz (Philopator) uralkodott. A két testvér közül az előbbi meghalt, és III. Antiokhosz folytatta a harcot. Ezért folytatódik egyes számban a prófétikus leírás. Egészen Bafiáig nyomult előre, amely egy erődítmény Egyiptom határán. 11–12. vers: IV. Ptolemaiosz nagy felháborodással indult Antiokhosz ellen, személyesen vezette hadseregét. Antiokhosz valóban „nagy sokasággal vonult ellene”. Polybius ókori történetíró szerint 62 000 gyalogossal, 6000 lovassal és 102 elefánttal. Ptolemaiosz azonban fényes győzelmet aratott felette az ütközetben (raphiai csata, i. e. 217), „kezébe adatott” Antiokhosz nagy sokasága. Az előbbi történetíró szerint 10 000 gyalogos és 300 lovas esett el seregéből, és 4000-en estek hadifogságba. Ptolemaiosz azonban visszavonult, és nem használta ki győzelmét. 13. vers: III. Antiokhosz vereséget szenvedett Egyiptommal szemben, de eredményes hódító volt Kelet felé. Megszilárdította birodalmát. Amikor ellenfele, IV. Ptolemaiosz és felesége is rejtélyes körül



283
mények között meghaltak (i. e. 203-ban), és fiuk, a mindössze ötéves V. Ptolemaiosz Epiphanész került a trónra, azonnal hadjáratra indult Egyiptom ellen, hogy előző kudarcát győzelemre váltsa.
4
Milyen fontos kijelentést tesz ezek után a prófécia a zsidó nép sorsának további alakulásáról?
Dán 11,14 „Azokban az időkben sokan támadnak a déli király ellen, a te néped erőszakos fiai is felkelnek, hogy beteljesítsék a látomást, de elhullnak.”
................................................................................................................................................................
................................................................................................................................................................
................................................................................................................................................................
„Azokban az időkben”: a 13. versre utal vissza ez a kijelentés, tehát III. (Nagy) Antiokhosz Egyiptom elleni újabb hadjáratának idejéről van szó. „Sokan támadnak a déli király ellen.” A kiskorú egyiptomi uralkodó ellenében az ország, illetve az uralkodóház minden ellensége igyekezett kihasználni az alkalmat. Ehhez csatlakoztak a zsidók is. Elsődlegesen erre vonatkozik a 14. vers második része: „A te néped erőszakos fiai is felkelnek.”
Ez a következőképpen történt: Egyiptom részéről egy Szkopasz nevű hadvezér harcolt Nagy Antiokhosszal. Először sikere volt, de végül, i. e. 198-ban megsemmisítő vereséget szenvedett Antiokhosztól Paneionnál, a Jordán forrásvidékén. A zsidók, akik eddig a Ptolemaidák birodalmához tartoztak, most szintén belefolytak a viszályba, azt remélve, hogy valami jót nyernek ezzel a maguk számára. Átálltak Antiokhoszhoz, sőt vele harcoltak Szkopasz ellen: „Nem sokkal utóbb Antiokhosz megverte Szkopaszt a Jordán forrásainál, s hadseregének jó részét elpusztította. Mikor ennek következményeként Antiokhosz azokat a coelesyriai városokat, amelyeket Szkopasz elfoglalt, valamint Samáriát hatalmába kerítette, a zsidók önként meghódoltak néki, bebocsátották városukba, hadseregét és elefántjait ellátták élelmiszerrel, és lelkesen segítettek neki a jeruzsálemi várban maradt Szkopasz-féle helyőrség megostromlásában.” (Josephus Flavius: A zsidók
története, Budapest, 1980, 296. o.)



284
Miért minősíti viselkedésüket az Ige így: „a te néped erőszakos fiai is felkelnek”? A babiloni fogság után Isten további életlehetőséget biztosított a zsidó népnek. Újrakezdhették nemzeti életüket, megépült a templomuk, folytak az istentiszteletek. Még bizonyos önkormányzatot is élvezhettek a perzsa birodalmon, majd a Ptolemaidák királyságán belül. Értékes, de szerény kezdet volt ez. Megszűntek ugyan büszke, független királyság lenni, és csak Júda területe volt az övék (Samária, Galilea nem tartozott hozzájuk többé). A fogság alatti és utáni próféták (Ezékiel, Aggeus, Zakariás) mindennek ellenére a virágzás ígéreteit tárták eléjük, az Úr szövetsége iránti engedelmesség, a lelki megújulás és a folytonos lelki növekedés előfeltételével. A Ptolemaiosz-uralom viszonylag türelmes volt. A zsidók adófizetők voltak, de gyakorolhatták hitüket, nyitva állt az út a lelki fejlődéshez. De Júda nem akart ezen az úton járni. A vezető réteg Nagy Antiokhosz hadi szerencséje idején politikai játszmába kezdett, hogy előnyökhöz jusson, és végül visszaszerezze régi nemzeti dicsőségét. Nem Isten útján akartak fölemelkedni, hanem erőszakos, emberi módon. Ettől fogva sajnos végig ezt az utat járták. Ennek megfelelően mindig beteljesedett az is, amit a prófécia röviden így mond: „De elhullnak.” Helyesebben fordítva: „Megbotlanak és elesnek.”
Amikor kiderült, hogy rossz lapra tettek, s a Szeleukidák uralma sokkal rosszabb, mint a Ptolemaidáké volt, mert súlyos elnyomással nehezedett rájuk, akkor kitört a Makkabeus-szabadságharc (i. e. 167ben). Egy ideig ez sikeres volt. Kivívták függetlenségüket a gyengülő, rómaiak által visszaszorított, párthusok által támadott és trónviszályoktól dúlt Szeleukida királysággal szemben. Simon (Júdás Makkabeus testvére és utóda) idején (i. e. 143) örökös főpapnak nevezték ki a család leszármazottait, az ún. Hasmoneus-dinasztia tagjait. (A főpap a nemzet polgári vezetője is volt ebben az időben, ők szedték pl. az adókat is a két hellén királyság uralkodóinak.) Simon fia, Jochanán Hyrkanos (i. e. 134–104) lerohanta és területéhez csatolta Idumeát, Samáriát és Galilea egy részét. Fia – Alexander Janneusz (i. e. 103–76) – felvette a király címet. „Ezek a királyok azonban nagyon elvtelen jelleműek voltak, utánozták a kis hellenista uralkodókat... Janneusz pl. teljes vandálnak mutatkozott... Senki sem
volt méltatlanabb nála.” (F. F. Bruce: New Testament History, 1969, New York,



285
6. o.; a Makkabeus-korszakra vonatkozóan lásd a történetírói összegzést a VIII. tanulmány 2. sz. függelékénél.)
Janneusz két fia – II. Hyrkanos és Aristobulus – polgárháborút vívtak egymással a trónért, és mindketten a római hadvezérhez, Pompeiushoz fordultak segítségért, aki gyorsan be is avatkozott. Ennek eredménye az lett, hogy i. e. 63-ban elfoglalta Palesztinát, és római provinciává tette a Hasmoneus-királyság egész területét. II. Hyrkanos tanácsadója volt az idumeus (edomita) Antipater, aki ügyesen egyengette az utat családja számára a hatalomhoz. Fia, Nagy Heródes meg is kapta a tetrarcha (negyedes fejedelem) címet a rómaiaktól, és ezáltal a gyűlölt, megvetett edomita lett királlyá a zsidó nép fölött. Az „erőszakos fiak” ezután Heródes és a rómaiak ellen lázongtak szüntelenül. Ez a történelmi szakasz már jobban ismert, részben az evangéliumokból, részben pedig Josephus Flavius A zsidó háború c. művéből. Ott olvashatunk a döbbenetes erőszakosságokról, a már-már démonikus állapotokról, amelyek Jeruzsálemben uralkodtak, amikor i. sz. 70-ben a rómaiak elpusztították a várost. Úgy tűnik, hogy nemcsak a III. Antiokhosz idején történt pártütésre, hanem a zsidó nép egész további történelmére is vonatkozik tehát a 14. vers fontos kijelentése. Az a részlet, „hogy beteljesítsék a látomást”, minden bizonnyal a 9. fejezet prófétikus kijelentéseire utal vissza, amelyek szerint a zsidó népre és Jeruzsálemre 490 év „szabatott” még a babiloni fogság után, azután betelik bűneik pohara. A Messiás kiirtása után elvész templomuk is, és „végig tart a háború, elhatároztatott a pusztulás” (9,24–27).
A babiloni fogságban azt kellett volna megtanulniuk, hogy mint nemzet csak Isten által maradhatnak meg és virágozhatnak. Az isteni oltalom és áldás feltétele viszont az Isten törvényei iránti hűség volt mindenkor. A kicsiny Júda csak Isten hatalma által támogatva maradhatott meg szabad nemzetnek az egymással harcoló nagyhatalmak között, még a politikai realitás szerint is. Ők azonban az erőszak útját választották – a hitbeli engedelmesség útja és Isten terve helyett. Nem tudták alázattal viselni bizonyos mértékig szabad, de a perzsa, majd a hellén fennhatóságnak alávetett állapotukat. Nem tekintették kegyelemnek, hogy így is létezhetnek és élhetnek őseik földjén a babiloni fogság után. A későbbi nemzedékek nem vallották azt, amit Ezsdrás olyan szépen és hittel fogalmazott meg: Ezsdr 9,7–13. A nép vezetői



286
közül sokan rettenetes bűnökben éltek, vérlázító gonosztetteket vittek véghez a kegyesség látszata alatt. Isten világosan kijelentette még a babiloni fogság előtt, hogy bűneik miatt a „korona”, avagy „a királyi pálca és a fejedelmi bot” elvétetik Júdától, és csak a Messiás király fogja „felemelni Dávid leomlott sátorát”, Ő állítja majd helyre a lelki értelemben vett dávidi királyságot (Ezék 21,26–27; 1Móz 49,10; Ámós 9,11). A nép vezetői és többsége azonban Isten helyett a saját kezébe akarta venni nemzet sorsát a babiloni fogságból való hazatérést követően is, egy bizonyos idő után. Emberi módon, az erőszak eszközével akartak érvényt szerezni a régi dicsőség helyreállítása utáni vágyuknak. Úgy tűnik tehát, hogy ezzel az egyetlen tömör és szomorú mondattal foglalja össze a jövendölés a zsidó nép történelmét a babiloni fogság utáni kegyelemidő utolsó két évszázadában: „A te néped erőszakos fiai is felkelnek, hogy beteljesítsék a látomást, de megbotlanak és elesnek.” A 14. vers tudatja velünk Isten véleményét a nemzeti szempontból dicsőséges korszaknak számító Makkabeus-harcokról, és az egész intertestamentális korról. Egyedülálló, fontos kijelentés ez a Szentírásban. Átvezet minket az Ószövetségből Jézus korához. Megadja a hiányzó láncszemet a babiloni fogság utáni pozitív korszaktól a Jézus korabeli farizeusi korszakig.
5
Hogyan vázolhatjuk a 31–40. vers jelentését? Milyen bibliai párhuzamokat (azonos kifejezéseket tartalmazó, és ezzel az igeszakasszal egybecsengő igei kijelentéseket) kell figyelembe vennünk ennek a résznek az értelmezésénél?
Dán 11,31–40 „Seregek állnak fel az ő részéről, és megfertőztetik a szenthelyet, az erősséget, és megszüntetik a mindennapi áldozatot, és felteszik a pusztító utálatosságot. És akik gonoszul cselekszenek a szövetség ellen, azokat hitszegésre csábítja hízelkedésekkel, ellenben az Istenét ismerő nép felbátorodik és cselekszik. A nép értelmesei sokakat oktatnak, de hullnak fegyver és tűz miatt, fogság és rablás miatt napokig. Miközben elhullnak, megsegíttetnek kicsiny segítséggel, és sokan csatlakoznak hozzájuk képmutató beszédekkel. Elhullnak az értelmesek közül is, hogy megpróbáltassanak, megtisztíttassanak



287
és megfehéríttessenek a vég idejéig, mert a rendelt idő még hátravan. A király a maga tetszése szerint cselekszik, felfuvalkodik és felmagasztalja magát minden isten felett, és az istenek Istene ellen is vakmerőn szól, s szerencsés lesz, mígnem betelik a harag, mert ami elhatároztatott, az végre is hajtatik. Nem gondol atyáinak isteneivel, nem gondol az asszonyok kívánságával, egy istennel sem, hanem mindennek fölibe magasztalja magát. De ahelyett tiszteli az erődök istenét annak helyén, azt az istent, akit nem ismertek atyái, tiszteli arannyal, ezüsttel, drágakövekkel és becses ajándékokkal. Az erődített városokban így tesz az idegen istenek nevében: aki hódol, annak dicsőségét megsokasítja és sokak felett ad néki hatalmat; a földet elosztja jutalom gyanánt. De a vég idején összetűz vele a déli király, és mint a forgószél, úgy megy reá az északi király szekerekkel, lovasokkal és sok hajóval, s betör az országokba, elözönli és végigjárja azokat.”
................................................................................................................................................................
................................................................................................................................................................
................................................................................................................................................................
................................................................................................................................................................
A 15–30. vers részletes magyarázatába nem bocsátkozunk, mivel jelenlegi ismereteink szerint nem teljesen világosak az összefüggések és a részletek sem. Azt lehet csupán sejteni, hogy a 22. vers Jézus Tiberius császár alatti halálára utal, amikor azt mondja, hogy „megtöretik a szövetség fejedelme”. Ez ugyanis jellegzetes kifejezés. A 31–40. versig terjedő szakaszban azonban már több olyan kifejezés jelenik meg, amelyeket az igei párhuzamok alapján biztosan azonosítani lehet.
A „naponkénti szolgálat elvétele”,3 és a „pusztító utálatosság” felállítása a szenthelyen egyértelműen a „kis szarv” tevékenysége Dániel könyve 8. és 9. fejezetében. Mivel a „kis szarv” a pogány és a pápai
3 A kifejezés fordításának helyesbítését Dán 8,12-nél indokoltuk.



288
Rómát jelenti a 8. fejezetben, a 31. vers bizonyosan a pogány és a pápai Rómára vonatkozik. A 32. vers tömör vázolása annak, ami a constantinusi fordulat idején és nyomán történt a keresztény egyházban. A pogány Róma képviselői „hitszegésre csábították”, „hízelkedésekkel” (közjogi méltóságokká tétellel és egyéb megtiszteltetésekkel) a keresztény egyház vezetőit. A vers második része bizonyára a valdensek első nemzedékeire vonatkozik, arra a kis maradékra, akik az i. sz. IV–VI. században kibontakozó nagy hitehagyás idején is hűségesek maradtak. A 33–35. vers arról szól, hogy mit jelentett a hűséges maradéknak a pápai Róma középkori, 1260 esztendős uralma. Feltűnő az utalás a hosszabb, szabott időre. (A 33. versben a „napokig” kifejezésre, a 36. versben „a rendelt idő még hátravan” megfogalmazásra gondolunk.) Hasonlítsuk össze ezt a leírást a 3–5. levéllel és a 3–5. pecsét felnyitásával Jelenések könyvében. Meglepő párhuzamokat fogunk felfedezni. A 34. vers első része valószínűleg a Jelenések könyve 12. fejezetében említett isteni segítségre utal. A Gondviselés nem mentette ki ugyan az üldözött, hívő maradékot a gonosz kezéből, megengedte, hogy megpróbáltassanak, de mindig adott nekik „kicsiny segítséget”: „Istentől készített helyük” volt a pusztában, „tápláltattak”, „segítségül lett nékik a föld”. E „kicsiny segítségekkel” ahhoz kapott támogatást az egyház, hogy fennmaradhasson, bizonyságot tehessen, és lelkileg növekedhessen az ellenséges túlerő ellenére is. A 34. vers második része talán a reformációs mozgalmak nem igazán megtért tömegekkel való felhígulására utal, ami nagy gyengülést és romlást vont maga után. A 36. vers értelmezése a legegyértelműbb. Pál apostol ezt az igét idézi 2Thess 2,4-ben „a bűn embere, avagy a veszedelem fia” jellemzésénél, aki „szakadást, hitehagyást” valósít meg „Isten templomában”. De ismétli ez az ige Dániel könyve 7. és 8. fejezetének a kis szarvra vonatkozó jellegzetes meghatározásait is. A vers utolsó gondolata is ismerős Dániel könyve előző vázlatpróféciáiból: természetfeletti hatalom, mennyei közbeavatkozás fogja végleg megsemmisíteni ezt a pusztító hatalmat, a vég idején. A 37–39. versnél a fordítás javításra szorul egyes helyeken. Az „aszszonyok kedvence” kifejezés helyén ez a fordítás található az eredeti,



289
javítatlan Károlyi-szövegben: „Nem gondol az asszonyok kívánságával.” A reformáció idején a cölibátusra utaló kifejezésnek tekintették ezt a meghatározást. (A 36. verset egyértelműen és hangsúlyosan alkalmazták a pápaságra.) Az „erődök istene” kifejezés minden bizonnyal a hatalom imádására utal, amelynek a tiszteléséhez pénzre, vagyonra van szükség. A „hatalom istenének” imádata természetszerűen megkívánja, maga után vonja az anyagi javak megszerzésére és felhalmozására irányuló mohó vágyat is. Ezt az „istent” valóban pénzzel, kincsekkel és „becses ajándékokkal” kell tisztelni. Kemény, de találó az itt adott jellemzés. Nincs elve ennek a hatalomnak, hanem bárkivel szövetkezve csak egy istent imád: a „hatalom istenét”. Olyannyira tiszteli ezt, hogy az „asszonyok kívánságáról vagy kívánásáról” is lemond érte. Abban talál kielégülést, ha „hódolnak” neki, ha rendelkezhet a föld felett, „eloszthatja a földet jutalom gyanánt”. Ténylegesen ilyen hatalmat élvezett a középkor idején a római pápaság, és ez a hatalma újul meg a vég idején. Törekvéseinek legfőbb mozgatója a hatalomvágy, a prófétikus jellemzés szerint. „Az északi hatalom a 11. fejezet leírása alapján jó néhány figyelemre méltó közös pontot mutat a kis szarvval ábrázolt hatalommal, és a hasonlóságok gyakran még a szóhasználatban is kifejezésre jutnak... Az északi király és a kis szarv ugyanarra a sorsra jutnak. Az északi király a »végére jut, és senki sem segít rajta« (11,45), a kis szarv »kéz nélkül rontatik meg« (8,25; vö. 2,45).” (J. Doukhan, i. m., 208–209. o.)
6
Mit figyelhetünk és sejthetünk meg a prófécia utolsó szakaszának bizonyságtevésében?
Dán 11,40–45 „A vég idején összetűz vele a déli király, és mint a forgószél, úgy megy reá az északi király szekerekkel, lovasokkal és sok hajóval, betör az országokba, elözönli és végigjárja azokat. Bemegy a dicső földre, sokan elesnek, de ezek megszabadulnak az ő kezéből: Edom, Moáb és az Ammon fiainak színe-java. Kezeit az országokra veti, és Egyiptom földe meg nem menekedhetik. Ura lesz Egyiptom arany- és ezüstkincseinek, és minden drágalátos javainak, líbiabeliek és szerecsenek is lesznek az ő kíséretében. De megriasztják őt napkeletről és északról való hírek, kivonul nagy haraggal, hogy elveszessen



290
és megöljön sokakat. Felvonja sátor-palotáját a tengerek és a dicső szent hegy között, és végére jut, és senki sem segít rajta.”
................................................................................................................................................................
................................................................................................................................................................
................................................................................................................................................................
A „vég idején” – ezzel az egyértelmű meghatározással kezdődik a szakasz – „az északi király” összetűz „a déli királlyal”. A déli király Egyiptom királya. Kérdés, hogy vajon nem a Jel 11. fejezetében szereplő, „mélységből feljövő fenevadról” van-e itt szó, amely „lélek szerint Egyiptomnak is neveztetik” (Jel 11,8).
A 44. vers első része talán párhuzamba állítható Ésa 41,2; 46,11 ószövetségi prófétikus előképével, és Jel 16,2/b-vel, a vers második része pedig Jel 13,15-tel és 16,13–16-tal. Szó szerinti párhuzamokat fedezhetünk fel Ezékiel könyve 38. fejezetének egyes részleteivel is. Az „armageddoni csata” és a „Góg és Magóg háborúja”, amelyekről Jelenések könyve 16. fejezetében és Ezékiel könyve 38–39. fejezetében van szó, jelképes kifejezések, ugyanarra a végső háborúra vonatkoznak, amelyet Sátán szervez Isten maradék egyháza ellen (Jel 12,17). A 45. versben a „tengerek” talán az északi királyt támogató tömegekre utal, figyelembe véve Jel 17,15 jelképértelmezését. A „dicső, szent hegy” pedig valószínűleg Isten népének a jelképe. A vers utolsó része a visszavonhatatlan, végső isteni ítéletre utal. A „senki sem segít rajta” kifejezés talán Babilon végső magárahagyatottságával azonosítható, illetve azzal, hogy a korábbi szövetségesek nagy gyűlölettel fordulnak ellene a 6. csapástól fogva, amint erről Jel 16,16; 17,15–17 és 18,9–19 tanúskodik. Példa a tapogatózó értelmezésre: „Amiképpen Észak eszméje magában hordozza arra a »vallási« mozgalomra való utalást, mely nagyobbnak akar látszani Istennél, akképpen Dél annak az emberi erőben való bizakodásnak a jelképe lehet, amely megtagadja Istent, és csak magára támaszkodik... Részint az egyházi hatalomra gondolunk, amely olyan naggyá akar lenni, hogy Istent akarja képviselni a földön – az azzal járó megté



291
vesztéssel, jogbitorlással és csalárdsággal (Észak). A másik oldalon a filozófiai és politikai mozgalmakra gondolunk, amelyek tagadni akarják Isten létét, hogy annál szorosabban kapcsolódjanak a politikához és az emberi észhez (Dél). E két hatalom közötti vetélkedés állandó volt... Történetileg ez azt jelenti, hogy az egyház diadalt fog aratni a politikai és ateista mozgalmak felett, majd egyazon karcsapással rövid időre benyomul Isten népe területére is... Meg kell várni az utolsó fázist, az utolsó időt (40–45. vers) ahhoz, hogy megláthassuk e cselekmények teljes kifejlődését és megvalósulását.” (J. Doukhan, i. m., 213–215. o.)



292
FÜGGELÉK
1. Xerxész hadjárata Görögország ellen
„Xerxész, akit leginkább a fényűző udvari élet érdekelt, és paloták építésével, emlékművek állításával foglalkozott legszívesebben, nem törekedett a háborúk folytatására... A befolyásolható uralkodó a háborús párt és az athéni száműzöttek nyomásának engedve, szándéka ellenére apja politikájának folytatása mellett döntött, és mozgásba hozta a Dareiosz kovácsolta csodálatos hadi gépezetet. Seregét negyvenhat nép alkotta, és huszonkilenc vezér irányította. Mind a huszonkilenc perzsa volt, mert a médek és a babilóniaiak nem kerül
hettek ilyen magas posztra.” (R. Ghirshman: Az ókori Irán, Gondolat Kiadó, Budapest, 1985, 170. o.)
„Minden általunk ismert sereg között ez volt a leghatalmasabb, úgyhogy ehhez a vállalkozáshoz nem hasonlítható sem Dareiosz szkütha hadjárata, sem [semmi más]... Mindezek a háborúk, meg a többi is, együtt sem fogható ehhez az egyhez. Mert van-e népe Ázsiának, amelyet Xerxész nem vezetett volna Hellasz ellen? Hol az a víz – leszámítva az egészen nagy folyamokat –, amellyel szomját olthatta volna ez a hatalmas tömeg? Volt nép, amely a hajókat szolgáltatta, volt, amelyiket a gyalogos seregbe osztottak be, a harmadik a lovasságot alkotta, a negyedik a lószállító hajókat adta... Sokukat a hidakhoz szükséges nagy hajók megépítésével bízták meg, ismét mások élelmi
szert és hajókat szolgáltattak.” (Hérodotosz: A görög–perzsa háború, Európa Kiadó, Budapest, 1989, 469. o.)
2. Nagy Sándor hadjárata a perzsa birodalom ellen
„Sándor aztán elölről és hátulról egyszerre támadt a perzsákra... Hamarabb jelent meg Perszepolisz előtt, mintsem a város védői felké



293
szülhettek volna a harcra, viharként tört be a városba. Kezébe került Perzsia büszkesége, az Akhaimenida királyok fővárosa... A győzelem ünneplésekor a görögök a beszámíthatatlanságig leitták magukat: éjszaka aztán lerombolták a királyi palotát, amely azóta is romokban hever. Irán legmeseszerűbb romjai ezek, s láttukra senki sem bírja leküzdeni ámulatát... A hivatalos magyarázat szerint Sándor állítólag megfontoltan, józan mérlegelés után gyújtotta fel a palotát, hogy így álljon bosszút, amiért Xerxész elpusztította a görög városokat: a palota megsemmisülésének kellett jelképeznie a perzsa birodalom megsemmisülését. Diodórosz viszont azt állítja, hogy Sándor ezt részegségében cselekedte, mikor nem volt ura magának. Az esemény szemtanúja, Kleitarkhosz történetíró szerint a palota felgyújtását egy Thaisz nevű athéni hetéra, Ptolemaiosz szeretője javasolta, hogy így bosszulják meg az Akropolisz és az Agora feldúlását. Plutarkhosz még megjegyzi: Thaisz ezt azért javasolta, »hogy híre keljen a világban, hogy a Sándort kísérő nők sokkal kegyetlenebbül megbüntették Görögországért a perzsákat, mint a tengeri vagy a szárazföldi seregek parancsnokai«. Bárhogy történt is, az Akhaimenidák büszke és csodálatos székhelye lángokban zuhant a
földre.” (V. Zamarovský, i. m., 285–286. o.)



294
XIII. tanulmány – 2004. december 25.
„MIHÁLY, A NAGY FEJEDELEM”
LEZÁRJA A „NAGY KÜZDELMET” A „VÉG IDEJÉN”
Dániel könyve 12. fejezet
1
Milyen hatalmas és csodálatos ígérettel kezdődik a 12. fejezet?
Dán 12,1 „Abban az időben felkél Mihály, a nagy fejedelem, aki a te néped fiaiért áll, mert nyomorúságos idő lesz, amilyen nem volt attól fogva, hogy nép kezdett lenni, mind ez ideig. Abban az időben megszabadul a te néped, aki csak beírva találtatik a könyvben.”
................................................................................................................................................................
................................................................................................................................................................
„Abban az időben.” E kijelentést megelőzően, a 11. fejezet utolsó szakaszában arról volt szó, hogy milyen események követik majd egymást a vég idején (40–45. vers). Akkor, abban az időben „felkel Mihály, a nagy Fejedelem,1 aki az Ő népe fiaiért áll”. „Ez a vég. Minden erről szól... Az utolsó látomás száguldó eseményekről jövendöl. Ennek az utolsó történetnek a hallatlan hevessége már a fejezet első igéjéből is kihallható: »Felkél« (amad). Ez a héber ige harci mozdulatra utal... A győzelem annál fényesebb, mivel a szorultság és a reménytelenség hátterén rajzolódik ki, olyan szenvedés hátterén – mondja a szöveg – »amilyen nem volt attól fogva, hogy nép kezdett lenni, mind ez ideig«.” (J. Doukhan, i. m., 228. o.)
1 A Mihály név jelentését lásd a XI. tanulmány 4. kérdésénél.



295
Mire utal a „nyomorúságos idő” kifejezés, és kiket érint ez a nyomorúság különösképpen? Következtetni lehet abból a tényből, hogy Mihály fejedelem felkel, aki „az Ő népe fiaiért áll”, és abból, hogy a jövendölés ezt mondja: „Abban az időben megszabadul a te néped.” Kitűnik ebből, hogy kiket sújt a nyomorúságos idő a legjobban. Jézus szó szerint hivatkozott Dániel könyvének erre a kijelentésére az Olajfák hegyén mondott nagy prófétikus beszédében: „Mert akkor nagy nyomorúság lesz, amilyen nem volt a világ kezdete óta mind ez ideig, és nem is lesz soha. És ha azok a napok meg nem rövidíttetnének, egyetlen ember sem menekülhetne meg, de a választottakért megrövidíttetnek majd azok a napok.” (Máté 24,21–22) Jézus tehát még jobban hangsúlyozta, mennyire komolyan kell venni azt, hogy valóban olyan nyomorúságos idő lesz, amely a mindvégig rettenetes emberi történelem folyamán még sohasem volt. Ez a nyomorúság totális pusztulást idézne elő, egy ember sem maradna életben, ha a Szabadító közbe nem lépne.
„Nemsokára itt van a »nyomorúságos idő... amilyen nem volt még«... Sokszor a várható bajt nagyobbnak látjuk, mint amilyen a valóságban. De nem ez a helyzet az előttünk álló veszéllyel. A legéletszerűbb ábrázolás sem tükrözi, milyen súlyos lesz a megpróbáltatás.” (Ellen G.
White: A nagy küzdelem/Korszakok nyomában, 554. o.) „Aki csak beírva találtatik a könyvben.” Ez a kijelentés is a preadvent (Jézus második eljövetelét megelőző) ítélet valóságáról tanúskodik. A könyv, amelyről itt említés történik, nyilvánvalóan „az élet könyve”, amelyből kitöröltetnek nevek a Jézus adventjét megelőző mennyei ítélet során. Akik beírva maradnak, azok dicsőséges szabadulásban részesülnek. Jézus ezt mondja: „Aki győz, az fehér ruhákba öltözik, és nem törlöm ki annak nevét az élet könyvéből, és vallást teszek annak nevéről az én Atyám előtt és az Ő angyalai előtt.” (Jel 3,5)
Az ígéret nagyon határozott: „Megszabadul a te néped.” Hasonlóképpen szól a nyomorúságos idő minden képzeletet felülmúló válságáról és a felülről való szabadítás bizonyosságáról egy Jeremiás könyvében található ige is: „Ezt mondta ugyanis az Úr: A félelemnek, rettentésnek szavát hallottuk, és nincs békesség. Kérdjétek meg csak és lássátok, ha szül-e a férfi? Miért látom minden férfi kezét az ágyékán, mintegy gyermekszülőét, és miért változtak orcáik fakósárgává? Jaj, mert nagy az



296
a nap, annyira, hogy nincs hozzá hasonló, és háborúság ideje az Jákobon, de megszabadul abból!” (Jer 30,5–7)
Dániel, Jézus és Jeremiás kijelentése a tartalmat illetően teljesen azonos. Nehéz kitérni a logikus következtetés elől, hogy a három igehely megegyezése a bibliai iratgyűjtemény Istentől ihletett voltának bizonysága. A végső isteni szabadítás reménységének hatalmas nyomatékot ad e háromszoros ígéret, a három – nem egyforma, de tartalmilag mégis teljesen megegyező – tanúságtétel.
2
Milyen feltámadásról van szó a 2. versben?
Dán 12,2 „Sokan azok közül, akik alusznak a föld porában, felserkennek, némelyek örök életre, némelyek pedig gyalázatra és örökkévaló utálatosságra.”
A helyes válasz megtalálásához tanulmányozzuk a következő igéket: János 5,28–29; Jel 20,5–6; Márk 14,61–62; Jel 1,7. A „sokan azok közül” kifejezés nyilvánvalóvá teszi, hogy az a feltámadás, melyről ez az ige szól, nem azonosítható sem az első, sem a második általános feltámadással. A „részleges feltámadás” elnevezés, amellyel az adventmozgalom úttörői ezt a feltámadást jelölték, valóban a legmegfelelőbb elnevezés. A részleges feltámadásra vonatkozó bibliai tanítás bővebb kifejtését lásd a függelékben. „Akik alusznak a föld porában” – pontos, szép és megnyugtató meghatározása a halottak állapotának. Soroljunk fel olyan igéket az Szentírásból, amelyek szerint a halottak „alusznak”:
................................................................................................................................................................
................................................................................................................................................................
................................................................................................................................................................
Soroljunk fel olyan igéket, amelyek szerint a „föld porában” vannak:
................................................................................................................................................................
................................................................................................................................................................



297
3
Milyen boldogító ígéretet tartalmaz a 3–4. vers?
Dán 12,3–4 „Az értelmesek pedig, akik sokakat az igazságra vezetnek, fénylenek, mint az égnek fényessége, miként a csillagok, örökkön-örökké. Te pedig, Dániel, zárd be e beszédeket, és pecsételd be a könyvet a végső időig. Keresztül-kasul átkutatják2 majd sokan, és nagyobbá lesz a tudás.”
................................................................................................................................................................
................................................................................................................................................................
Dániel könyve előző fejezetében is találkoztunk már az „értelmesek” említésével (11,33). Hasonlítsuk össze a két igét! Jézus ennek az igének egy részletét is idézte földi szolgálata idején. A búza és a konkoly példázatához fűzött magyarázatában szólt arról, hogy a világ végén, amikor Isten angyalai szétválasztják egymástól a búzát és a konkolyt, s a búzát Isten csűrébe takarítják, „az igazak fényleni fognak, mint a Nap az ő Atyjuk országában” (Máté 13,43). Nem lehet szebb hasonlattal érzékeltetni a megváltottak kifejezhetetlen örömét: úgy ragyognak majd az örömtől, ahogyan a Nap és az égitestek fénylenek az égbolton. Számos tiszteletre méltó régi könyvünk úgy értelmezte a „nagyobbá lesz a tudás” részletet, hogy ez a természettudományos és technikai tudás növekedésére vonatkozik a vég idején. Ezt az értelmezést helyesbítenünk kell, mert a szövegösszefüggés figyelembevétele abszolút szabály a Szentírás értelmezésénél. Ettől egyetlen esetben sem szabad eltérni vagy eltekinteni! S ennek alapján azt kell megállapítanunk, hogy itt csakis a prófétikus tudás növekedéséről van szó. Nagy kiváltság, hogy e nagyobb ismeret világosságában járhatunk. Sok áldást nyertünk hitbeli atyáink által, akik át- meg áttanulmányozták a Szentírást, és ezen belül Dániel próféciáit is. Ránk is jellemző ez az igyekezet? Továbbépítettünk-e az általuk lehelyezett alapon? „A földi történelem lezárulásához közeledve hatalmasan megnö
2 A „tudakozzák”-nak fordított héber kifejezés elsődleges, szemléletes jelentése: „ideoda futkosnak”, azaz „keresztül-kasul, át- meg átkutatják”.



298
vekszik az ismeret Krisztusról, és a rá vonatkozó próféciák megér
tése.” (Ellen G. White, 176. sz. kézirat, 1899) Akkor teljesedik ez az ígéret
személy szerint rajtunk is, ha mi is át- meg átkutatjuk a Szentírást, és a „szívünkben forgatjuk” üzenetét.
A negyedik verssel véget ér a prófétikus kijelentéssorozat, amelyet Isten a negyedik vázlatprófécia által közölt Dániellel.
4
Ki jelent meg ezután ismét a próféta látomásában, és hogyan erősítette meg a közölt kinyilatkoztatások igazságát?
Dán 12,5–7 „Széttekintettem én, Dániel, és ímé másik kettő állt ott, egyik a folyóvíz partján innét, a másik túl a folyóvíz partján. Mondta az egyik a gyolcsba öltözött férfiúnak, aki a folyóvíz felett volt: »Mikor lesz végük e csudadolgoknak?« Ekkor hallottam a gyolcsba öltözött férfiút, aki a folyóvíz felett volt, hogy felemelte jobb kezét és bal kezét az ég felé, és megesküdött az örökké élőre, hogy ideig, időkig és fél időig, mikor befejezik a szent nép erejének megtörését,3 mindezek elvégeztetnek.”
................................................................................................................................................................
................................................................................................................................................................
A kijelentéssorozat végén a próféta „széttekintett”. Úgy tűnik, mindeddig teljességgel lekötötték figyelmét a hallottak. Amint mintegy felocsúdik ebből a koncentrált figyelésből, meglát két mennyei lényt a Hiddekel két partján. Egyikük felteszi éppen azt a kérdést, amely minden bizonnyal Dániel elméjében is kérdésként merült fel, főként az utoljára hallott „csodadolgokra” vonatkozóan, amikor a porban alvók is feltámadnak. Dánielben is eleven volt a kérdés, hogy mikor teljesül be ez a „boldog reménység”. Valószínűleg a kérdező mennyei lény tekintetét követve fedezte fel, hogy ugyanaz a fenséges lény, a gyolcsba öltözött férfi, akinek látása annyira megrendítette látomása elején, most ott áll a „folyóvíz felett”. Valószínűleg ámultan és megdöbbenve
3 Pontosított fordítás szerint.



299
figyelte, hogy a kérdésre válaszolva mindkét kezét ünnepélyesen felemeli az ég felé, és esküvéssel megerősített választ ad a kérdésre. A gyolcsba öltözött férfi Krisztussal való azonosításáról már szóltunk.4 Mi a jelentősége annak, hogy itt, a Dániel által közölt, és a vég idejéig bepecsételendő próféciák igazságára esküszik Krisztus, Jelenések könyvében pedig Dániel megnyitott könyvecskéjére? (Vö. Jel 10,6–7. Éppen a szóban forgó igeszakasszal való párhuzam teszi egyértelművé és bizonyossá, hogy a „megnyitott könyvecske” Jel 10. fejezetében Dániel könyve.) Embereknél nem nagy dolog az eskü – vagyis könnyedén esküsznek, akár hamisan is – mondja Zsid 6,16. De mekkora súlya van Isten esküjének? Milyen nagy horderejű, mennyire bizonyos kijelentés az, amelyre Krisztus megesküszik, két kezével, az örökkön-örökké élő Atyára hivatkozva, és mintegy a föld felett állva (vö. Jel 10,5)! Isten akkor lép közbe esküvéssel – olvashatjuk Zsid 6,17-ben –, amikor az „Ő végzése változhatatlan voltát akarja megmutatni az ígéret örököseinek”.
Ilyen bizonyos tehát, hogy az 1260 év lejárta utáni időben hamarosan beteljesülnek a megjövendölt „csodadolgok”. Krisztus esküvéssel szavatolja, hogy fogható történelmi időben, annak egy meghatározott időpontja utáni szakaszban jön el az a vég, amelynek pontos dátuma azonban már nyitva hagyott (Máté 24,36). Elménkben és szívünkben tartjuk-e szüntelenül Krisztusnak ezt az ünnepélyes esküvését? Beíratott-e az elménkbe és a szívünkbe ez a megerősített „végzés” a végidő elérkeztéről? Úgy élünk-e, úgy készülünk-e a végre és a vég csodadolgaira, mint akik ezt mindenkor szem előtt tartjuk, és teljes szívvel hisszük. A Jézus esküvésével megerősített időmeghatározás szerint mélyen benne járunk már a végidőben, nagyon közel kell lennünk a „csodadolgok” megvalósulásához. A 7. vers így hangzik pontosabb, illetve érthetőbb fordításban: „Amikor befejezik a szent nép erejének megtörését.” Vagy más fordításban: „Amikor véget ér a szent nép megrontójának hatalma.” Isten népe hosszú üldöztetésének megszűnése, a középkori üldöző egyházi
4 Lásd az erre vonatkozó megjegyzést a XI. tanulmány 3. kérdésénél.



300
hatalom erejének megroppanása a 18. sz. végén, a végidő kezdetének meghatározó eseménye. Ekkor kell megalapozódnia annak a mozgalomnak, amely elvégzi majd a végső nagy evangéliumhirdetés munkáját – ami olyan fontos, hogy csak ezután, ennek nyomán jön el majd a vég (Máté 24,14; Jelenések 14,14). Az egy év, két év és fél év5 meghatározás történelmi azonosításával kapcsolatban lásd a VI. tanulmány 3. kérdéséhez fűzött megjegyzést, és a tanulmány végén lévő függeléket. Az időmeghatározás 1798-hoz vezet el. Ezzel az időponttal kapcsolatban egy történetírói összefoglalást idézünk: „Napóleon 1796-os, első itáliai hadjárata során... behatolt az Egyházi Állam északi területeire is. A pápa az 1796. júniusi bolognai fegyverszüneti megállapodás értelmében lemondott Bolognáról, Ferraráról, és átadta a franciáknak Anconát. Emellett 21 millió scudi hadisarcot fizetett, és a győzők több száz, felbecsülhetetlen értékű műkincset vittek magukkal Párizsba. Ekkor VI. Pius a franciák ellen Ausztriával és Nápollyal szövetkezett. Napóleon ismét győzött, és mélyen benyomult az Egyházi Állam területére. Az 1797. február 19-ei tolentinói békében... VI. Piusnak le kellett mondania Avignonról és Venaissinról, valamint a három megszállt legációról: Bolognáról, Ferraráról és Ravennáról, illetve kikötőjéről, Anconáról. A pápa 15 millió scudi hadisarcot fizetett, és további műkincsek vándoroltak Franciaországba...
1798. február 15-én a francia hadsereg Berthier tábornok vezetésével megszállta Rómát. A rómaiak kikiáltották a köztársaságot, a pápát pedig megfosztották világi hatalmától. A Római Köztársaság azután 1798. február végén Franciaországhoz csatlakozott. A pápai testőrséget és a Svájci Gárdát lefegyverezték. A 81 éves agg és beteg pápát letartóztatták, és Siennán, Firenzén, majd Grenoble-on keresztül végül 1799 márciusában Velencébe vitték, ahol augusztus végén meghalt...
A száműzetésbe hurcolt és fogságba vetett pápa halálakor úgy tűnt, maga a pápaság is megsemmisült. Rómát a Francia Köztársaság birtokolta, a bíborosok szétszéledtek, vagy szintén börtönbe kerültek.” (Gergely Jenő: A pápaság története, Budapest, 1982, 266–267. o.)
5 Pontosított fordításban.



301
5
Milyen párbeszéd zajlott le ezután „a gyolcsba öltözött férfi” és Dániel között? Milyen fontos kijelentések hangzottak el ennek során?
Dán 12,8–12 „Én pedig hallottam ezt, de nem értettem, és mondtam: »Uram, mi lesz ezeknek a vége?« Ekkor mondta: »Menj el, Dániel, mert be vannak zárva és pecsételve e beszédek a vég idejéig. Megtisztulnak, megfehérednek és megpróbáltatnak sokan, akik pedig a bűnnek szolgálnak, bűnt cselekszenek, és a bűn szolgái közül6 senki sem érti, de az értelmesek értik. Az időtől fogva, hogy elvétetik a mindennapi áldozat, és feltétetik a pusztító utálatosság, ezerkétszáz és kilencven nap lesz. Boldog, aki várja és megéri az ezerháromszáz és harmincöt napot.«”
................................................................................................................................................................
................................................................................................................................................................
A szövegösszefüggésből kitűnik, hogy maga a gyolcsba öltözött férfi, azaz Krisztus az, akihez Dániel szólt, és aki neki válaszolt. A válaszul kapott kijelentések tehát Krisztus szájából származnak, további magyarázatul a vég idejével és mikéntjével kapcsolatban elhangzott újabb kérdésre. Dániel nem értette, nem érthette teljesen az esküvéssel tett kijelentést, csak rendkívüli jelentőségét érzékelte. Úgy tűnik, szinte kétségbeejtette, hogy nem tudja felfogni az oly fontos válasz értelmét. Ez bátorságot adott neki ahhoz, hogy tisztelettel és sóvárgó vágyakozással megszólítsa a fenséges Lényt, és további, világosabb magyarázatot kérjen tőle. Krisztus, válaszának első részében, a Dániellel közölt próféciák vég idejéig „bepecsételt” voltát erősítette meg (9. vers). Mivel a Dániel által közölt igék különösen a vég idejére vonatkoznak (nemcsak a
6 Pontosított fordítás szerint. Az „istentelen” fordítás is lehetséges, mert a héber szó bűnnek elkötelezett embert jelöl. Félreérthető azonban, mert az ateistákra gondolhat valaki. Egyszerűbb megoldás volna, de ugyancsak félreérthető lenne az eredeti szó „gonoszoknak” fordítása, ez esetben ugyanis esetleg csak az elvetemült, megbélyegzett gonosztevőkre gondolnánk.



302
prófétikus, hanem a történeti részek is), nyilvánvaló, hogy csak a vég idején lehet teljesen megérteni őket, és felfogni a jelentőségüket. Természetesen csak akkor lesz a miénk a megnövekedett világosság a vég idején is, ha kutatjuk, ha úgy keressük az értelmét – böjtöléssel és könyörgéssel is –, mint ahogy Dániel tette. A megértés tekintetében nagy kiváltságunk van még Dániel prófétához képest is. A végidő nemzedékeire érvényesek Jézus kijelentései: „A ti szemeitek boldogok, hogy látnak, és a ti füleitek, hogy hallanak. Mert bizony mondom néktek, hogy sok próféta és igaz kívánta volna látni, amiket ti láttok, és nem látták, és hallani, amiket ti hallotok, és nem hallották.” (Máté 13,16–17) Jézus második kijelentése a válaszadás során fontos, szép és bátorító ige volt (10. vers). E próféciák megértése nem egyszerűen értelmi képességek és ismeretek kérdése – ez tűnik ki Jézus szavából. Mélységes lelki tanításaikat csak azok érthetik meg, akik „megtisztulnak, megfehérednek és megpróbáltatnak”. A végidő egész korszakára vonatkozik ez, és különösen a legutolsó nemzedékre. Milyen bátorító az az ígéret, hogy „sokan” fognak megtisztulni ekkor, és ezek az értelmes emberek megértik majd a bepecsételt kijelentéseket is. Dániel könyvének időszerűsége folyvást növekszik a végidő korszakán belül. Ezzel együtt növekednie kell kutató igyekezetüknek is. Dániel könyvének megértése az idők végéig nem teljesen befejezett. A beteljesedéssel párhuzamosan mindjobban feltárul a benne foglalt kijelentések igazi értelme és mélysége. Dániel könyve próféciáira vonatkozóan állandóan a fülünkbe kell csengnie Jézus felhívásának: „Aki olvassa, értse meg!” (János 14,29) Akik megőrzik a folyamatos, szoros kapcsolatot Isten Igéjével, akik alázatos tanítványként hallgatják Isten beszédeit, és engedik, hogy az meg is szentelje őket (János 17,17), azok az „értelmesek” közé fognak soroltatni, akik „megfehérednek, megpróbáltatnak és megtisztulnak” a vég idején.
Jellegzetes az „értelmes” kifejezés használata. Dán 11,33-ban is találkoztunk már ezzel a fogalommal. Ott párhuzamban állt az előző versben említett szép meghatározással: „az Istenét ismerő nép”. Ez utóbbi megjelölés nyilván a személyes Isten-ismeretre, az élő hitre utal. A vég idején ritka lesz az igazi hit, de akik ebben az elfajult korban is (Lukács 18,8) valódi hitet gyakorolnak, azok annál mélységesebb és erősebb hitről tesznek bizonyságot. Az értelmeseket jellemzi még



303
a folyamatos, hűséges bizonyságtevés is felebarátaik körében, „sokakat oktatnak, sokakat az igazságra visznek” (11,33; 12,3).
Csak azokat nevezi tehát Isten Igéje „értelmeseknek”, akiknél együtt van e három dolog: Isten Igéjét kutatják, megszentelődnek és megtisztulnak általa, valamint állandóan végzik a bizonyságtevés szolgálatát felebarátaik körében. Akiknél a három fő jellemző közül csak az első van meg, azokat Sátán könnyen tévútra vezeti, könnyen saját spekulatív értelmezéseik foglyává lesznek, és befolyásuk sem lesz megszentelő. Figyelemre méltó az a megállapítás is, hogy „akik a bűnnek szolgálnak, azok bűnt cselekszenek”, és közülük „senki sem érti” e jövendöléseket a vég idején sem. Az értelmesek azért értik, mert „megtisztulnak és megfehérednek”. Az istentelenek pedig azért nem fogják érteni, mert „bűnt cselekszenek”.
A próféta azt az alapvető választ kapta tehát kérdésére, hogy a végső dolgok teljesebb ismerete az utolsó nemzedékeknek van fenntartva. Ugyanakkor a gyolcsba öltözött férfi mégsem utasította el egészen a próféta további magyarázatra irányuló kérését. Két időmeghatározással egészítette ki az előzőleg esküvéssel megerősített időmeghatározást. Ez a két időszak érzékelhetően az alapvető időmeghatározáshoz kapcsolódik. Erre mutat az a tény, hogy az egyiknek csak a kezdő, a másiknak pedig csak a záró eseményét határozza meg Jézus. Ebből következően nem önálló időmeghatározások ezek. Továbbá a prófétai nap-év elv (Ezék 4,6/b) ugyanúgy érvényes ezeknél a meghatározásoknál, mint a három és fél évnél. Így ábrázolhatjuk a Dániel könyve 12. fejezetében adott három időmeghatározás egymáshoz való viszonyát:
31⁄2 év = 1260 év
1290 év
1335 év
538 1798
508
1843
1290év
1335év
Mivel a próféciának csak a kezdõ eseménye adott, feltételezzük, hogy a vége azonos az 1260 év lejártával, onnan számítjuk vissza az 1290 évet, így jutunk 508-hoz.
Mivel itt csak a záró esemény adott, az 1290 év kezdõ pontjától számítjuk elõre az 1335 évet, így jutunk 1843-hoz.
Errõl a nagyon pontosan meghatározott idõszakról már Dán 7,25 is szól. Jelenések könyve további öt alkalommal említi, azaz összesen hétszer olvasható a Bibliában.



304
Történt-e olyan esemény ezekben az időpontokban, amely megfelel Dán 12,11–12 kijelentésének?
„A naponkénti szolgálat elvétele és a pusztító utálatosság” kifejezés a római egyház mint hatalmi intézmény jelölésére szolgáló meghatározás a Szentírásban. Valóban történt 508-ban egy olyan esemény, amely a pápai intézmény alapkőletételének tekinthető. A római katolikus hitre térő első barbár király, Klodvig, döntő győzelmet aratott az ariánus (eretnek keresztény irányzatú, és Róma püspökével szemben ellenségesen viselkedő) nyugati gótok felett. „Klodvig [507-ben]... kivonult II. Alarik nyugati gót király ellen... Fegyverét diadal kísérte, maga a gót király, II. Alarik is elesett a döntő ütközetben, s a nyugati gótok területe a Loire és a Pireneusok között Klodvig birtokába
jut.” (Félegyházi József: Az egyház a korai középkorban, Budapest, Szent István
Társulat, 1967, 132. o.) Ami a következő évben, 508-ban történt, kapcsolatban volt Klodvig győzelmével. A történetíró a következőképpen ismerteti és értékeli ezt az eseményt: „Az sem jelentéktelen a frank császárság 300 év múlva bekövetkező kialakulására, hogy a bizánci császár, Anastasius a nyugati gótokon aratott győzelem után a Birodalom »tiszteletbeli konzuljának« címét és jelvényét küldte meg Klodvignak, aki azokat nagy ünnepélyességgel öltötte magára a tours-i Szent Márton-bazilikában. Ezzel a gall római őslakosság szemében uralma császári hitelesítésben részesült, s benne a »romanitást« törvé
nyesen folytatódottnak látták.” (Félegyházi József, i. m., 133. o.)
Nemcsak a később kialakuló frank császárság szempontjából volt azonban jelentős ez az esemény, hanem a pápaság kialakulása szempontjából is. Ugyanis a frankok tették világi hatalommá Róma püspökét a 8. században, az ő területi adományozásuk révén jött létre az egyházi állam 756-ban. (Lásd erre vonatkozóan az V. tanulmány 5. kérdéséhez fűzött megjegyzést és a hozzá kapcsolódó függeléket.) A frank király ekkor már a Római Birodalom törvényes folytatója és képviselője volt Nyugaton, a keletrómai császár által 508-ban neki adományozott cím és jelvény által. A pogány Római Birodalom tehát a frankok közvetítésével ruházta át világi hatalmát Nyugaton a pápaságra. (Emlékezzünk arra, hogy Dániel könyve próféciáiban mindig érvényesül az a nézőpont, hogy a pápai Róma a pogány Róma jogutóda, hagyományának és hatalmának továbbvivő örököse.)



305
Ezt a nem annyira szembetűnő történelmi mozzanatot azért is szükséges ismerni, mert magyarázza az 1798-ban történt esemény jelentését és jelentőségét: azok a frankok, illetve franciák fosztották meg világi hatalmától a pápaságot az 1260 esztendős időszak végén, akik egykor ezt a hatalmat neki adományozták, a pogány Római Birodalom világi, politikai hatalmának képviselőiként. Az 1335 év lejárta 1843-hoz vezetett. Erről az időről azt mondja a prófétikus kijelentés, hogy „boldog, aki várja és megéri”. Az 1843-as esztendő a Dán 12,4 teljesedéseként feltárult 2300 éves prófécia nyomán kialakult nagy ébredési mozgalom, adventvárakozás boldog időszaka volt, elsősorban Észak-Amerikában. Amint megértették a 8. és 9. fejezet összefüggését, illetve ezzel együtt a 2300 nap és a 70 hét egymáshoz való viszonyát, eljutottak az 1843-as évhez. (Csak röviddel a prófétikus idő lejárta előtt ismerték fel, hogy az ősztől őszig számítandó évek miatt bizonyos időeltolódás keletkezik, és a 2300 év ténylegesen 1844 őszéig terjed.) Akik Isten hívő népe közül megérték, átélték ezt az időszakot, azok valóban boldogok voltak. Ez volt az az időszak, amikor a Dániel megnyitott könyvecskéjéből nyert ismeret „édes volt a szájukban, mint a méz” (Jel 10,9–10).
„Azok, akik elfogadták az üzenetet, kimondhatatlan vágyakozással várták Megváltójuk jövetelét... Nyugodt szívvel gyönyörködtek az Istennel való áldott közösségben. Ez záloga volt annak a békességnek, amelyben Isten dicső országában lesz részük. Akik ilyen reménységgel és bizalommal várták, nem tudják elfelejteni a várakozás drága óráit... Nem volt kétely, sem kérdés... Abban az időben olyan volt a hit, amely az imára választ nyer... Mint a szomjas földre hulló záporeső, úgy szállt alá a kegyelem Lelke a buzgó könyörgőkre. Akik azt remélték, hogy nemsokára szemtől szemben állnak Megváltójukkal, olyan ünnepélyes boldogságot éreztek, amelyet nem lehetett szavak
kal kifejezni.” (Ellen G. White: A nagy küzdelem, 1985-ös kiadás, 332–333., 359–360. o.)
A Jézus által adott két kiegészítő időmeghatározás a következő okokból fontos tehát: – Az első megmagyarázza az 1260 év végét jelző esemény hátterét, általa megértjük, mi a jelentősége annak, hogy éppen Franciaország szüntette meg a pápaság világhatalmát 1798-ban.



306
– A második összekapcsolja a végidő korszaka idői meghatározására vonatkozó két fontos időszakot, az 1260 évet és a 2300 évet.
6
Milyen üzenettel búcsúzott hűséges szolgájától Krisztus e látomás végén?
Dán 12,13 „Te pedig, Dániel, menj el a vég felé, és majd nyugszol, és felkelsz a te sorsodra a napoknak végén.”
................................................................................................................................................................
................................................................................................................................................................
Mintha csak azt mondta volna a dicsőséges, mennyei Fejedelem: Dániel, te most térj nyugovóra, de a napok végén – amire vonatkozóan oly sok jövendölést közvetítettél – te is felkelsz, feltámadsz majd, és látni fogod azokat a csodadolgokat, melyeknek a teljes megértésére olyannyira vágyakoznál most. Nemcsak Dánielnek szólt azonban ez az ige, hanem minden hívő embert is segít abban, hogy miként tekintsen a halálra, amely még az Isten igéi és ígéretei iránti teljes bizalom esetén is bizonyos szorongást és félelmet kelt minden emberben. Akár egy rajzzal is ábrázolható, amit ez az ige mond:
Halál Ítélet Feltámadás
Földi életünk vége az ún. első halál. („Első halál” a „második halálhoz” képest. Jel 2,11; 20,4.)
Nyugvás, „alvás a föld porában” (Dán 12,3).
A végső, egyetemes ítélet, közelebbről a preadvent ítélet döntése, amely meghatározza kinek-kinek a „sorsát”. Bár csak Isten háza felett folyik (1Pét 4,17), eldönti azt, hogy kinek a neve marad az élet könyvében (Jel 3,5), s ezáltal azt, hogy ki támad fel az élet feltámadására, és ki a kárhozat feltámadására (János 5,28–29).



307
(Megjegyzés: Az ítélet és a feltámadás közötti szakaszt azért jelöltük szaggatott vonallal, mert ez határozatlan időtartam. Az utolsó meghatározott prófétikus idő a 2300 év lejártának időpontja, amely a preadvent ítélet kezdete. Ezután bizonytalan hosszúságú, de viszonylag rövid idő múlva következik be Jézus dicsőséges visszajövetele, és vele együtt az első feltámadás, majd ezer év múlva – Jel 20,5 – a második feltámadás.)
Dániel könyve – tartalmához és üzenetéhez illően – utolsó szavaival is a „napok végére” irányítja figyelmünket.
Az e heti adomány a könyvevangélista munkát támogatja.



308
FÜGGELÉK
„Isten éjfélkor mutatja meg hatalmát népe szabadítására... Jelek és csodák történnek gyors egymásutánban... A természetben mintha minden a visszájára fordulna. Sötét, nehéz felhők jelennek meg, majd egymásra tornyosulnak. A haragos ég közepén egyetlen tiszta hely van, amely leírhatatlan dicsőségtől tündököl. Onnan hallatszik Isten hangja, amely olyan, mint a sok víz zúgása. Ezt mondja: »Meglett!« (Jel 16,17) Ez a hang megremegteti az eget és a földet. Hatalmas földrengés támad, olyan, »amilyen nem volt, mióta az emberek a földön vannak, ilyen földindulás, ilyen nagy« (Jel 16,18)...
A börtönfalak széthasadnak, és Isten gyermekei, a hitükért raboskodók megszabadulnak. Sírok nyílnak meg, és »sokan azok közül, akik alusznak a föld porában, felserkennek, némelyek örök életre, némelyek pedig gyalázatra és örökkévaló utálatosságra« (Dán 12,2). Azok, akik a harmadik angyal üzenetébe vetett hittel haltak meg, megdicsőülten jönnek elő sírjukból, hogy meghallják, amikor Isten békeszövetséget köt törvénye megtartóival. Azok is, »akik Őt általszegezték« (Jel 1,7), akik gúnyolódtak és nevettek Krisztus haláltusáján, és akik a leghevesebben támadták igazságát és népét, feltámadnak, hogy meglássák Krisztus dicsőségét és a hűségesek megdicsőítését.” (Ellen G. White:
A nagy küzdelem/Korszakok nyomában, 566–567. o.)
„Jézus szava be fog teljesedni. Ő mondta Kajafás főpapnak az elítéltetése előtti kihallgatás során: »Akkor a főpap odaállván a középre, megkérdezte Jézust, mondván: Semmit sem felelsz-e? Miféle bizonyságot tesznek ezek teellened? Ő pedig hallgatott és semmit sem felelt. Ismét megkérdezte őt a főpap: Te vagy-é a Krisztus, az áldott Isten Fia? Jézus pedig mondta: Én vagyok. Meglátjátok majd az Emberfiát ülni a hatalomnak jobbján, és eljönni az ég felhőivel.« (Márk 14,60–62) »És sír őmiatta a föld minden nemzetsége« – így hangzik helyesbített fordításban Jel 1,7 második része. Ez a részlet idézet egy ószövetségi messiási jövendölésből: »Reám tekintenek, akit átszegeztek, és siratják őt, mint siratják az egyetlen fiút, és keseregnek utána, mint keseregnek az elsőszülött után... És sír a föld.« (Zak 12,10. 12) Számos messiási jövendölés együttesen szól Jézus első és második eljöveteléről, a két



309
esemény időbeli különbséget nem érzékeltetve. Ez érvényes Zakariás próféta idézett jövendölésére is. Jézus is idézte ezt az ószövetségi igét nagy prófétikus beszédében, a következő összefüggésben: „Mert amiképpen a villámlás napkeletről támad, és ellátszik egész napnyugatig, úgy lesz az ember Fiának eljövetele is... Mindjárt pedig ama napok nyomorúságai után a nap elsötétedik, és a hold nem fénylik, a csillagok az égről lehullnak, és az egek erősségei megrendülnek. Akkor feltetszik az Emberfiának jele az égen, és akkor sír a föld minden nemzetsége, amint meglátják az ember Fiát eljönni az ég felhőiben, nagy hatalommal és dicsőséggel.” (Máté 24,27. 29–30) A dicsőségben visszatérő Jézust elszánt ellenségei is meglátják majd, és ők is sírni fognak... A Jel 1,7 második részében olvasható kijelentés azonban úgy is érthető, hogy akik Jézust átszegezték, úgy látják meg Őt, amint jön az ég felhőiben. Jézus válasza a főpapnak (Márk 14,60–62) alátámasztja ezt az értelmezést. Ez pedig ahhoz a következtetéshez vezet, hogy többen feltámadnak Jézus ellenségei közül az Ő eljövetelekor egy részleges feltámadásban, elkülönítetten az első feltámadástól. A Dán 12,1–2ben leírtak is erre utalnak. Figyelembe lehet venni azt is, hogy egyfajta részleges feltámadás történt Jézus halála pillanatában is (Máté 27,52). Talán ennek hasonlóságára lesz egy nem pozitív, hanem negatív előjelű részleges feltámadás Jézus dicsőséges megjelenésekor is. Úgy tűnik, hogy Isten igazságszolgáltatásának része és kívánalma ez, hogy ellenségeinek találkozniuk kell Vele dicsőséges megjelenésekor.” (Vankó
Zsuzsa: Jézus Krisztus apokalipszise I., 34–35. o.)



KÖN Y VAJÁ N LÓ
Reuben Lynn Hilde:
A kis szarv Dániel könyve 8. fejezetében
D
ániel könyve 8. fejezetében olvashatunk a látomásról, amely Dánielt bámulatba ejtette és elgyengítette. Nem tudta teljességében felfogni a látomás értelmét (Dán 8,27). A 8. fejezetben kiemelkedő helyet foglal el egy „kis szarv, amely rendkívül nagyra nőtt” (Dán 8,9). A látomásban Dániel látott egy kost, egy kecskebakot, egy „tekintélyes szarvat”, majd négy szarvat, melyek akkor jöttek elő, amikor a „tekintélyes szarv” letörött (Dán 8,4–14), és végül a kis szarvat, amely a négy szarv egyikéből támadt. Erről a kis szarvról szól ez a tanulmány. (Részlet a könyv Bevezetésébõl)
A Bibliaiskolák Közössége gondozásában megjelenõ, 64 oldal terjedelmû, puha, tûzött kötésû kiadvány várható ára: 430 Ft A könyv 2004. november 8-tól rendelhetõ meg.
Elõkészületben