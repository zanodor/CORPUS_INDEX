---
master_file: "[[@KuliffayHannaSzkita]]"
---
# Index for Kuliffay Hanna – Szkíta (baktriai) aranykincsek – kiállítás Washingtonban.pdf

EMPIRIA Magazin VII. évfolyam 8. szám
Kuliffay Hanna
WASHINGTONBAN
KIÁLLÍTÁSI ISMERTETŐ
I. rész
© Kuliffay. Minden jog fenntartva.
Több mint két évtizedig senki sem tudta, vajon Afganisztán Nemzeti Múzeumának legféltettebb gyűjteménye túlélte-e a szovjet és amerikai bombázásokat és háborús fosztogatásokat. Mivel a múzeum anyagának több mint 75%-a áldozatául esett az elmúlt évtizedek atrocitásainak és – akárcsak Irakban – tendenciózus pusztításának, legtöbben biztosra vették, hogy az északafganisztáni Baktria csodálatos régészeti leletei is odavesztek. Éppen ezért 2004-ben valóságos médiaszenzációt keltett, mikor kiderült, hogy épségben vészelték át a tragikus időszakot.
A kabuli múzeumi vezetőség előrelátásának volt köszönhető, hogy a szovjet inváziót megelőzően a legértékesebb gyűjteményeket köztük a jelenlegi washingtoni kiállítás anyagát – időben biztos helyre szállíttatta. Némi kitérőkkel – és a legnagyobb titoktartás mellett – végül is 1989-ben a válogatott kollekció az elnöki palota Központi Bankjának széfjébe került. A bank jelenlegi képviselője szerint a ládák végig zárt és lepecsételt állapotban voltak, ami azt jelentette, hogy közel egy negyed évszázadig emberi szem nem látta az antik világ bennük rejlő kincseit.
1. kép. A kiállítási ismertető címlapja. Ural-altáji hatást tükröző, mégis jellegzetesen szkíta halántékfüggő.
Az 1979-es szovjet invázió és az azt követő megszállás, a tálibok szelektív pusztítása és az amerikai bombázások, illetve megszállás következtében Afganisztán kulturális örökségének jelentős része megsemmisült. (Utólag beigazolódott, hogy Donald Rumsfeld védelmi miniszter
BAKTRIA ARANYKINCSEI



nem túlzott, mikor – majdhogynem bosszúsan – azt a megjegyzést tette, hogy az amerikai harci repülők dolguk végezetlenül térnek vissza (csak pazarolják az üzemanyagot?), mivel nem maradt érdemi célpont Afganisztánban.)
A kulturális hagyaték egy másik hányada rablók, csempészek, orgazdák kezére került. (A múzeum 1922-ben épült, és a század közepén már kb. 100 ezer iszlám hódítás előtti műtárggyal és jelentős etnográfiai gyűjteménnyel dicsekedhetett.) Erre az egész országot érintő, pótolhatatlan veszteségre hívta fel Kabulban járva a figyelmet Sotiris Mousouris, az Egyesült Nemzetek főtitkára: „Egy múzeum mindig a történelem fő tárháza, és a nép identitását képviseli. Bármelyik tárgyának hűtlen kezelése jóvátehetetlen katasztrófa és a nemzet lelke elleni támadás.”
Mousouris 1994-ben azért járt az afgán fővárosban, hogy segítő kezet nyújtson a lerombolt, részben kiégett múzeum részleges renoválásához és a megmaradt archeológiai anyag mentéséhez, digitális katalogizálásához. Az ENSZ támogatásával megkezdett több éves munkának az 1998-as amerikai bombázás vetett véget, majd átmeneti szünet és egy biztonságosabb időszak után a 2001es amerikai intervenció teremtett olyan lehetetlen körülményeket, hogy a Kabuli Nemzeti Múzeum képtelenné vált, és mai napig is képtelen biztonságos otthont adni, még kevésbé közszemlére tenni a modernkori barbarizmust átvészelő kincseket.
2. kép A lebombázott, részben kiégett Nemzeti Múzeum romjai – Kabul, 2001
Valójában ezeknek a több évezredes, felbecsülhetetlen értékeknek ideiglenes védelmére születetett meg az ötlet, hogy gondos katalogizálás és egyes tárgyak restaurálása után időszakos kiállítások keretében külföldi körutat szervezzenek számukra. Az egyedülálló és káprázatos kiállítási anyag 2006 decembere óta járja a világot. Európai bemutatkozása során Párizst követően Torinóban majd Amszterdamban aratott hatalmas sikert.
”Ennek a kiállításnak az üzenete, hogy Afganisztán nemcsak a háború, pusztítás és terrorizmus országa, de az életé, a kultúráé és a művészeté is“ – mondta az amszterdami kiállítás megnyitóján Omar Sultan, az afgán Információs és Kulturális Minisztérium miniszterhelyettese. “Olyan kulturális örökségünk van, amely nemcsak Afganisztáné, hanem a világkultúrának is része.”
Az Egyesült Államokat látogató 17 hónapos körút során Washington az első állomás, ahonnan majd San Francisco és Houston után New York közönsége elé kerül az „elveszettként” reklámozott kiállítási anyag, amelyet a sajtó a Tutenhamon-sírleletek gazdagságához hasonlított. Az amerikai magyarság számára különösen érdekes ez a kiállítás, mivel a greco-baktriai kultúra pusztulását követő szaka-szkíta-kusán kultúra olyan művészi darabjaiban is gyönyörködhet, amelyek korábban



csak egyetlen napig voltak megtekinthetők Kabulban (zártkörű szakmai és média bemutató keretében), sőt olyanokban is, amelyek eddig soha nem kerültek a nagynyilvánosság elé.
Afganisztán északi része, a mai Üzbegisztán déli határvonalát adó Amu-Darja (ókori Oxus) völgye és a Hindu-Kus közötti terület, amely Baktriaként (régészeti körökben Oxus civilizációként) ismeretes. A keletet és nyugatot, Kínát és a Római Birodalmat összekötő kereskedelmi útvonal, az ún. Selyem-út – karavánútként, zarándokútként használatos – forgalmának köszönhetően Baktria távoli régiók és kultúrák izgalmas találkozóhelye volt.
A Selyem-út (i.e. 200-i.u.1400) értékes kereskedelmi cikkek, fűszerek, státuszszimbólumok, fegyverek és luxus árúk szállítójaként ismeretes, ezek mellett azonban az általános információ, művészi kifejezésmódok és nem utolsó sorban a vallási irányzatok közvetítője is volt; a buddhizmus, mazdaizmus és a gnoszticizmus hatott a nyugati irányba, míg a görög, egyiptomi és római hitvilágok kelet felé áramolva szereztek híveket. Ízisz, Athéna és Cybele istennők megjelenítése a Kabuli Nemzeti Múzeum néhány mesterműnek is beillő tárgyán és ékszerén látható, míg egyéb forrásokból tudott, hogy Anahitát, az éltető víz és a termékenység ősi istennőjét, Anathként imádták kánaáni-ugariti szentélyeiben, Astarteként Föníciában és Asheraként a zsidóknál – mint Jahve társistenét. Az örmények anyaistennőjüknek tekintve a bölcsesség kútfőjének is tartották. A törökországi örmény területen találtak egy gyönyörű bronz Anahita szoborfejet, amely – hellén hatás következtében – inkább görög megfelelőjét, Aphroditét ábrázolta.
A kiállítás egyik kedves meglepetése egy előkelő sír tulajdonosának aranylemezből készült (4,5x2,5cm) ruhaapplikációja, melyet a régészek “Kushan Aphroditenek” kereszteltek el, bár az alacsony, kissé terhes, kontyos és a kevert „urali fajt” jellemzően metszett szemű nőalak a baktriai NanaAnahita hellenizált megjelenítése.(*1) A trónja karfáján állva egy pufók, meztelen Erosz próbálja karolni az Istennő bal vállát, és a katalógus szerint "Pszichét idézve lepkeszárnyai vannak".(*2) Az Istennő öltözéke azonban indiai jellegű, aminek ékes bizonyítéka az egyik Begramban talált gyönyörű elefántcsont faragás, amely Gangát, a folyók istennőjét ábrázolja. (A faragvány lejjebb látható a Begram-kincsek említésénél.)
(3. kép balra: Nana-Anahita istennő, nyakából a mellei között nyugvó kígyóval)
A kiállításon Baktria 4 régészeti lelőhelyéről 228 ásatási tárgy került bemutatásra, amelyek többsége 2000 éves múltra tekint vissza, de akadt köztük olyan is, amelyik az időszámítás előtti 2200-ból való. Az ikonográfiai azonosulás távolságokat nem ismerő példázata az az i.e. 2200-1900 körüli időszakból való arany táltöredék, amelyen tisztán kivehető a véset, amely mintegy mása az egyik leghíresebb mezopotámiai királyi sírleletből származó, hárfára rögzített, hosszú szakállas bikafejnek. Más Tepe Fullolból való bronzkori ezüst serlegeket és arany edényeket is díszít állati motívum, de vannak közte geometriai díszítésűek, és – akárcsak az ókori egyiptomi és méd, sumér leleteken – narratív jeleneteket ábrázolók is, mint vadászat, bankett, földművelés.
Az I. Szeleukosz (305-281) alapította gréco-baktriai várost, Ai Khanumot mészkőből faragott dór és korinthoszi oszlopfők, palmettás és madárszárnyas terrakotta tetődíszek, szökőkutak groteszk vízköpői, bronz és elefántcsont szobrok és helyileg formázott fedeles kőedények képviselték. Egy



gondozott körszakállas, előkelő tartású férfit ábrázoló szobor valószínűleg a helyi gimnázium mecénását örökítette meg. Egy Berossus-féle mészkőből készült időmérő eszköz mellett nagy feltűnést keltett egy eddig máshol nem látott, teljesen egyedi típusú napóra. Lehet, hogy soha nem fog kiderülni, vajon zseniális helyi találmány volt, vagy a Selyem-út révén érkezett más, távoli vidékről.
Az Ai Khanumból származó tárgyak egyik legérdekesebb, csodálatosan szép darabja egy aranylemezekkel dekorált ezüst díszkorong (kultikus tükör hátlapja?), amely a szemet óhatatlanul magához vonva visszaidézi a régmúlt szimbólumokban gazdag pogány hitvilágát. A hagyományok szerint az Anahita istennőt imádó és szolgáló mágusok az ősi vallási tradícióknak megfelelően évente egyszer felmentek a Győzelem-hegyére, hogy áldozatot mutassanak be neki. Ezt a fontos eseményt látszik megörökíteni az eredetileg falapra erősített ezüst korong. (4. kép) A bokáig érő tunika fölött gazdagon redőzött stólaféleség, a görög himaton és a jellegzetes, isteni rangot jelentő, szintén görög fejdísz(*3), a polosz azonban arra utal, hogy az itt ábrázolt Anahita egyben a hettita és fríg Cybele (Kübelé) istennő is, akinek nagy tisztelete volt Anatóliában, Hellász földjén, Krétán, majd Magna Materként a Római Birodalomban.
Áldozat bemutatása a Győzelem szent hegyén. (4. kép)
A díszhintóján utazó, oldalnézet helyett frontálisan ábrázolt Istennő a gyeplőt tartó szárnyas Niké kíséretében érkezik a három szintes alapzaton álló oltárhoz. Niké, a győzelem és a dinamizmus ógörög allegóriája is frontálisan ábrázolt, bár a fejét menetirányba fordítja, miközben aranyozott ostorával ösztönzi az aranyozott sörényű, tehát szent oroszlánokat. Tábori László szerint „a



frontalitás törvényének szigorú alkalmazása a párthus művészet egyik jellegzetes sajátossága”, amely tovább élt a szaszanida időkben is.
Mivel az egyiptomi-núbiai Hathor istennőt – aki Ízisz egyik aspektusaként holdistennő volt többek között az „Ég királynője” és „Hajnalcsillag” címmel illették, ezért ezt idővel a többi holdistennőkre is átruházták. A kiállítási darab Ég királynője, Anahita-Cybele szoláris hatalmát jelképezi a megtestesülésében felé forduló, rá figyelő napisten, Samas-Mithrasz-Heliosz, míg tőle kicsit távolabb Sin/Nanna holdisten holdsarló-esthajnalcsillag jelképe, vagy a saját sziderikus megjelenítése (szintén Hold és Vénusz) révén fogadja a személyének szóló főpapi áldozatot.
A Győzelem szent hegyén a legnagyobb tiszteletadásként egy mezítlábas, süveges mágus aranyozott parazolt tart védelmezőn az Istennő fölé (gréco-indiai hatás), míg egy másik, szintén süveget és rituális talárt viselő mágus tömjénáldozatot mutat be a (nem véletlenül) hármas tagoltságú oltárnál. (A mezítlábasság Ázsiában a rituális tisztaság és alázat megnyilvánulása.) A kiállítási katalógus szerint a könnyű hintó óriási kereke és ívelő védőkorlátja a nyugat-ázsiai (Achaemenid) uralkodók diadalszekerére emlékeztető. (Ennek nem cáfolata, de érdekes megemlíteni, hogy egy jóval korábbi ásatás során, 1880-ban, egy másik nagyon hasonló jellegű megörökítését találták az Oxusz mentén. (Lásd lejjebb jobb szélen az 5. képet) A hintóféleség gyeplőtartója Zoroaszter papja, utasa pedig egy bajszos-szakállas, szőrmével bélelt subát (szkíta öltözéket) és vastag, nehéz arany nyakéket viselő, valószínűleg egyházi főméltóság (mobad), aki szintén a jellegzetes frontális pozicionálásban látható.)*4
Az i.e. III. századra datált ezüst ceremoniális korong ikonográfiája többféle kulturális jegy ötvözeteként kiváló példája a korabeli vallási ill. kultikus toleranciának és szinkretizmusn ak. Ezt a kulturális jelenséget támasztja alá ha nem is ezzel a szándékkal írottan – Dr. Jane McIntosh, mikor közli, hogy a kusán királyok különösen gazdag patrónusai voltak a buddhista szentélyeknek, Taxilában pedig (a mai Pakisztánban Peshavar közeli város, K. H.) az indo-görögök és utódaik a perzsa Zarathusztrának (Zoroaszternek) építettek tűztemplomot.
Az i.e. 130-tól hanyatlásnak indult Ai Khanum és a korabeli Baktria történelméről általában olyan kevés információ volt, hogy a történészek „sötét periódusnak” nevezték a közvetlen időszámítás előtti és utáni évszázadokat. A XX. század régészeti feltárásainak köszönhetően azonban mára sok mindenre fény derült. Bizonyossá vált, hogy a keletről érkező, különböző etnikumú lovas nomádok (szakák [szakarakuák], yuezik (jüecsik), kusánok) foglalták el és uralták a kereskedelmi jelentősége mellett kulturális központként is szereplő gréco-baktriai várost. Félkör alakú színházának romjai alól – ahol többnyire görög tragédiák voltak műsoron – gipsz maszkok kerültek elő, amelyek szintén érdekességei a világjáró kiállításnak.



Az ezt követő időkről Tábori László azt írja, a lerombolt gréco-baktriai városok romjaira települő nomádok elvárosiasodtak (bizonyos mértékig hellenizálódtak is, K. H.), és olyan királyságokat hoztak létre, amelyeket szoros politikai és kulturális kötelékek fűztek a pártusokhoz.
A Selyem-út kereskedelmének harmadik haszonélvezőjét, Begram királyi városát, a „Kaukázus Alexandriáját”, két olyan gondosan vastag falba rejtett kincseskamra leletei mutatják be a világnak, amelyet francia régészek az 1930-as években tártak fel. A többségében jó állapotban fennmaradt tárgyak az időszámítás utáni első évszázad első felére, legkésőbb a második század kezdeti évtizedeire tehetők: hellén-hatást sejtető öntött gipsz medáliák, alexandriai bronz szobrok, Egyiptomból és a klasszikus Rómából származó festett vagy metszett üvegedények, csészék, korsók, hal alakú flaskák, vázák, alabástrom edények, amforák, és nem utolsó sorban rendkívüli művészi érzékkel és technikával kidolgozott indiai elefántcsont faragványok, amelyek eredetileg keleti uralkodói trónust vagy egyéb fából készült bútorokat, ládákat díszítettek.
Az utóbbiak közül három azonos mérető és nagyon hasonló jellegű női alakot ábrázoló elefántcsont szobrot a közös ikonográfia alapján a szakértők a hindu folyóistennőként azonosítottak be. Ganga megszemélyesítői egy-egy 'makarán' állnak (mitológiai szörny, elefánt, krokodil és hal hibridje), ami rendszeresen az istennőfaragványok talapzata. A nyúlánk, kecses, csábosan nőies Ganga (balra a 6. kép) megjelenítésében össze sem hasonlítható ázsiai istennő párjával, az alacsony, telt, elnehezült Anahitával. (Ezen a Gangáéhoz hasonló öltözet sem segít – amint a fenti kép is bizonyítja.) Bár a víz révén mindketten életet és termékenységet biztosító istennők, Anahita megjelenítésében többnyire az anyaság, míg Ganga esetében az örök női vonzerővel párosult szexualitás hangsúlyozott.
(6. kép: Ganga, hindú folyóistennő)
Begram kincsei a leghatásosabb bizonyítékai a görög-macedón dinasztiát elűző kusán nemzetség és a vele kapcsolatban lévő pártus, heftalita, turk törzsek arisztokráciájának vizuális szépség és maradandó értékek utáni vágyának, a korabeli kézműiparosok és aranyművesek esztétikai kifinomultságának és nem kevésbé a Selyem-úton kereskedők minden nehézséget leküzdő teljesítményének. A Begram-leletek a kor írásos emlékeinek hiányát pótolva összekapcsolják Alexandriát és a hajdani Dura Europost az ókori, nem kevésbé kozmopolita Taxilával és közvetve ősi kínai városokkal. Ennek a kontinenseket összekötő láncolatnak egyik gyöngyszeme volt Tillja Tepe, az „Arany-hegy”, ahol egy 2000 évvel ezelőtt eltemetett szkíta uralkodó és a vele örök álmot alvók mesés kincseinek felfedzése külön beszámolót érdemel.
*1 Tábori László szerint az „Anáhitá kultusz, amely elterjedt Lüdiában, Pontoszban, Kappadokiában és Armeniában”, “nagyobb sikereket ért el még Mithra kultuszánál is, amely a Pompeius által elfogott kalózok révén eljutott Rómába, onnan pedig a római seregek közvetítésével a Rajna és Duna vidékére.” Az "urali faj" tudományos elnevezést NebojsaBato Tomasevic használja Soviet Union című, fantasztikus képanyagot tartalmazó összeállításában.
*2 A lepkeszárny más Anahitaként beazonosított szobrokon is előfordult.
*3 A görög kultúrából ismertté vált fejdísz eredetileg Egyiptomból származott, ahol Neith, a legősibb és legbölcsebb teremtő istennő viselte, de a British Museumban egy fennséges



Hathor-szobor is ezzel mintázott.
*4 Érdekes meglátás a Kós Károly díjas építész, Kiss József tanulmányából: A lefordított gubbiói tábla szövegéből megismerhetjük az umberek, a kelták, a keltibérek és természetesen az etruszkok halotti hamvasztásának kultikus szertartását. Fény derül a szarkofágok művészi és egyéni vonásokkal jellemezhető terrakotta szobrainak készítési módjára is. A szertartásrend magyar írásmóddal történt rögzítéséből adódóan ez a leírás egyúttal a Kárpátmedence hasonló halottkultuszának emlékeiről is képet ad. A Pocsajon (Nagyvárad és Debrecen között félúton) meglelt Kr.e. 2100-1900 k. kerámia kocsi valamint az Árokalja
(Kolozsvártól 50 km ÉK-re) határában talált Kr.e. 2. évezred elejére tehető kocsikerék4 is ezen halotti szertartás különböző korú és szintű emlékei. A földrajzi értelemben vett távolabbi emlékanyag is pontos értelmezést kap a szöveg ismeretében. Az Oxus mentén 1880
ban talált ‘miniatűr’szkíta arany kocsit Kuliffay Hanna eképp írja le: "gyeplőtartója
Zoroaszter papja, utasa pedig egy szakállas, szőrmével bélelt subát (nomád szkíta öltözéket) és vastag, nehéz arany nyakéket viselő - egyházi? világi ? - méltóság, aki szintén a jellegzetes
frontális pozícióban látható." A további ismertetései is ebbe a körbe tartozó fontos elemzések, mint az Ai Khanumban fellelt csodálatos korong. A kincseket nézve szinte megelevenednek előttünk a most következő írás jelenetsorának egyes részletei is, és valószínűleg a "merev, frontális ábrázolású" alakot azonosíthatjuk a szövegben "Bábu"-ként használt kifejezés szerinti "cseréppel együtt hamvasztottal." A Tavola Eugubina, Gubbio Tábla leírását követve szinte látjuk a tumulusok előterében lezajló kultikus rituálé sorozatot, mert a ceremónia, a kötelező beavatkozások természetéből adódóan is hosszabb időtávú. (Kiss József: A 2300 éves Tavola Eugubina és ókori civilizációnk nyomai. Építészfórum, 2016)
2008. augusztus
(Folytatás linkje az Arany-hegy szkíta kincsei című kiállítási beszámolóhoz)
© 2011. Kuliffay Hanna. Minden jog fenntartva.
Források:
Hiebert, Fredrik – Cambon, Pierre: Afghanistan – Hidden Treasures from the National Museum, Kabul. Washington, D.C. 2008. National Geographic Society
Dr. McIntosh, Jane: Treasure Seekers. London, 2000. Carlton Books Limited
Tábori, László: Egy alig ismert ókori világbirodalom: Párthia. Magyar Őstörténeti Kutató és Kiadó. Budapest, 2003
Tomasevic, Nebojsa-Bato: Soviet Union. New York, 1989. Mallard Press
Wonders of the Ancient World. National Geographic Atlas of Archeology. Washington, D.C. 1994. National Geographic Society
A fenti, Baktria aranykincsei című kiállítási beszámoló a Tóth Tibor és Benkő Mihály barátai társaságnak köszönhetően 2020 nyarától elérhető a Facebookon is.



EMPIRIA Magazin VII. évfolyam © Kuliffay Hanna. Minden jog fenntartva
Kuliffay Hanna
A
a BAKTRIA ARANY KINCSEI WASHINGTONBAN című kiállítási beszámoló II. része
Már a név maga is érdekfeszítően hangzik: Arany-hegy! És ahol a bronzkori Ázsiában sok arany volt, ott szkíták is voltak – többnyire az elit királyi szkíták. 1978-79 késő őszén egy szovjet-afgán archeológiai expedíció több helyen is ásatásokat folytatott Baktriában. Ennek során Tillja Tepében egy 3200 éves tűztemplom romhalmazába ékelve váratlanul hat sírkamrára lelt – egy főrangú férfi és vele öt gazdagon felékszerezett nő koporsójával és maradványaival. A feltárás során 21,618 arany és ezüst értéktárgyat, valamint arany, drágakő, féldrágakő és igazgyöngy díszítőelemet szállítottak Kabul Nemzeti Múzeumába – a nyomorgó környékbeliek döbbent ámulatára.
I. kép Úrnői öltözék váll-lapjának díszítőeleme. Motívumsorában kosszarvak közé zártan a Nap szívvirágos, ivarsejtekkel (magvakkal) körülvett jelképe váltakozik az Istennő holdsarló
Z ARANY-HEGY SZKÍTA KINCSEI



jelképeivel, közöttük a középső fázist, a teliholdat szimbolizáló csüngőkkel.
Az ásatásokat a Moszkvai Archeológiai Intézet híres Ázsia-szakértője, Viktor Sarianidi vezette, akinek régészszimatát dicséri, hogy egy semmi rendkívülit nem sejtető, roggyant, agyagos földhalom egyáltalán felkeltette az érdeklődését. Kezdetben több évszázados kihagyással egymáson nyugvó településmaradványokat tárt fel, míg végül egy erődítményszerűen kiképzett, sártéglából épült, idővel önmagába roskadt tűztemplom falmaradványaira bukkant. A központi teremben egy oszlopsorokkal körülvett oltár még hamu nyomait is őrizte. Akármilyen elégedett is lehetett Sarianidi 3200 évesre becsült felfedezésével, valami megérzésféle csak nem hagyta nyugodni. Afganisztánban az 1980-as évek végi feszült politikai helyzet, a nehéz, bizonytalan körülmények és a kíméletlen időjárás sem tántorította el, hogy vissza-vissza térjen a rejtélyes színhelyre.
Bár a szakma elismeréssel adózott Sarianidi minkásságának, szélesebb körű médiaérdeklődést azonban csak az váltott ki iránta, mikor a munkálatok során bóklászva egy korábban DélTürkmenisztánban kiásott 2000 éves cseréptöredékhez hasonlóra bukkant. Vajon hogy került éppen oda, és mikor, ha a templomrom fölötti település rétegek már ősrégen az enyészet sorsára jutottak? További kutatómunkát elrendelve emberei hamarosan koporsófedél rögzítésére használatos rozsdás vaspántokra, majd a fellazított földben egy váratlanul felcsillanó színarany ruhaapplikációra leltek. Sarianidi ekkor rádöbbent, hogy olyan rendkívüli felfedezésbe botlott, ami a sikeres régész életében is csak ritkán adódik. Az Arany-hegy azonban sokkal több titkot rejtegetett, mint amiről valaha is álmodott.
A mesterségesen kialakított, gyakran monumentális földhányásokba (kurgánokba, tumulusokba) vagy természetes dombokba való temetkezés évezredeken keresztül ázsiai és eurázsiai nomád és félnomád uralkodók hagyományos elhantolási módja volt. A Fekete tengertől északra a mai Moldova és Dél-Ukrajna területén, a jelenlegi Dél-Oroszország és Kazahsztán füves sztyeppéin és még keletebbre az Altáj vidékén ezrével sorakoznak a fejlett statikai és építészeti szakértelmet és magas fokú szervezettséget bizonyító halombsírok. A legnagyobbak 18-20 méter magasak, gyakran olyan méretű komplex földalatti struktúrával, ahol ősi szkíta hagyományoknak hódolva áldozati lovak(*1), sőt négykerekű halottszállító szekér vagy kétkerekű kordé is helyet kaphatott.
Tillja Tepe azonban a maga 3-4 méterével nélkülözött minden grandiozitást, éppen ezért hatalmas meglepetést keltett, mikor fokozatosan fény derült rá, hogy nemcsak egy rendkívül előkelő asszonynak, hanem egy egész uralkodói családnak biztosított végső nyughelyet. Sarianidi szerint a rangot megillető kurgánépítés helyett Tillja Tepe választása és a temetkezés leegyszerűsített módja sietős kényszermegoldásnak vélhető. Egy fejedelmi családot váratlanul, ideiglenes szálláshelyén, talán dél-nyugat felé tartó utazása vagy migrációja során érhette utol valami rejtélyes végzet. Elvben feltételezhető, hogy mindannyian egy epidémia, esetleg (mérgezéses) politikai gyilkosság áldozatai lettek, de ennél sokkal valószínűbb – bármennyire berzenkedünk is a gondolattól –, hogy ebben az esetben nem erről volt szó.
Számos példa volt ugyanis arra, hogy egyes szkíta fejedelemségek, törzsszövetségek még az időszámítás utáni első évszázadokban is követték azt az ősi (suméreknél, keltáknál is ismeretes) hagyományt, melynek során az elhalálozott uralkodót feleségei, ágyasai, sőt néhány szolgája is elkísérte (rituális [ön]gyilkosság keretében) másvilági birodalmába. Az Arany-hegyben nyugvók ugyan egyik feltevésre sem szolgáltak konkrét bizonyítékkal, korszerű vizsgálati módszerek alkalmazásával viszont egyszer nyilván kideríthetők lesznek az őket váratlanul utólérő végzet drámai körülményei.
Sarianidi szerint a búcsúszertartás is lerövidítve és titokban (vagy máshol?) történhetett, a tradicionális több napos halotti tornak, fém főzőüstöknek és áldozati edényeknek ugyanis nem találták nyomát. Leginkább ennek a sietős titokzatosságnak, valószínűleg egy éjszakai temetésnek tulajdonítható, hogy a sírhelyek előkelő és gazdag tulajdonosai nem estek a közeli kereskedőváros, a Kusán dinasztia idejében virágzó Emshi Tepe aranyéhes (vagy csak koldusszegény) sírrablóinak áldozatául. Két ezer évig valójában senki nem is tudott a nyugvóhelyükről.



Éppen ezért rendkívüli pillanat lehetett, mikor Sarianidi és régészcsapata először pillantotta meg a gazdagon felékszerezett „Baktriai hercegnőt”, aki egyszerű fakoporsóban nyugodott durva ácsolatú deszkázattal bélelt sírhelyében. Régen elporladt fejdíszét (fátylát?), vagy talán a tunikája nyakkivágását a Vízistent ábrázoló vert aranylemezek díszítették. Egyik halántéka mellett szoláris jelképek és az örök megújulást jelképező, szakrális spirállal kombinált falevelek (alanti képünk), a másik mellett egy szoláris csónakot reprezentáló (párja veszett?) fülbevaló feküdt. Utóbbi a sumér Shu-bad királynő ékszerdobozából ismeretes csónak alakú függőkhöz, illetve a Fekete-tengertől északra és észak-keletre található falvak környéki (Volchans’ke, Novosilky), i.e. IV. századból való kurgánok fülbevalóihoz hasonló.
2. kép. Arany hajdísz: szoláris jelképek és sumér kulturális örökségként az örök megújulást jelképező nyárfalevelek kompozíciója
A „hercegnő” 5 centiméteres átmérőjű, 5 szirmú virág-brosstűjének (5. kép az esszé végén) porzói helyén egy enyhén domborított türkiz kő díszlett, arany foglalatú drágagyönggyel a közepén: a pont központú kör az egyik legrégebbi jel (írásjelként is), amely a „jó” fogalmát és folyót, forrást is jelent. Az uralkodói (vagy hercegi) pár közös megjelenése alkalmával ünnepi öltözékében és ékszereivel a Nap, Mithrasz-Heliosz (fia) és a Víz, Anahita (lánya) házassága révén az élet folyamatosságának biztos ígéretét szimbolizálhatta az alattvalók számára.
Az elhalálozásakor 20-30 év közötti nő ruházatát (és nyilván halotti leplét is) lemezszerű arany, valamint arany foglalatú drága- és féldrágakő díszítőelemek (bracteaták) százai ékesítették legbőkezűbben a tunika nyak- és mellrészén, illetve hosszúra szabott ujjain. Napkorongos függőiről az örök megújulást jelentő rozetták, arany napvirágok csüngtek. Ilyen jellegű ékszereket, haj- és ruhadíszeket csak a „Nap Fiának” vagy a Nap isten földi helytartójának asszonya viselhetett. A káprázatos látvány csodálatot válthatott ki felfedezőiből – ahogy évtizedekkel később a washingtoni kiállítás vitrinjei előtt tolongó látogatókból is.
Érdekes módon az egyébként igen színvonalas 300 oldalas kiállítási katalógus egyáltalán nem említi a fontos tényt, hogy a bracteaták dekoratív hatásukon kívül szimbolikus jelentőséggel is bírtak. A legkorábban nyugatra vándorolt, saját felsőbbrendű kultúrájukba és vélt vagy valós dicsőségükbe felejtkezett eurocentrikus népek érdektelenek az ősi kelet rejtjelei iránt, és nem tulajdonítanak jelentőséget beszédes ligatúráinak (összevont jelképeinek). Pedig ha semmi másért nem, azért érdemes lenne felkelteni irántuk a figyelmet, hogy rádöbbentsenek és elgondolkoztassanak, idővel mennyi minden értéktelenedett el, semmisült meg vagy merült feledésbe, amit valamikor valósnak, fontosnak, sőt örökkévalónak tartottak.



Az Arany-hegy a szimbólumok gazdag tárházának bizonyult. (oldalsó képsor) Sírjaiban százszámra találták azt a színarany háromszöget, amely az örökéletűnek tartott Istennő ágyékaként a fogantatás szimbóluma (a suméroknál a „nő”, „női nem” írásjele) {1. díszítőelem}; az ünnepi ruházatokon mintasort képeztek a csúcsával szembehelyezett háromszögekből, amely „csokornyakkendőként” ismeretes, és az egyik legrégibb sumér jel (hegy, csúcs, csecs – az itt közölt ligatúra olvasata szerint is emlőket jelent) {2. díszítőelem}; kedvelt dekoratív elem az egy síkban ábrázolt 3 szirmú tulipán, az Ég Királynőjének szimbólumaként {3. díszítőelem} és a többféle fogazatú napkorong, közepén különböző rozettákkal és kettős szimmetriájú körrel {ezek egyike a 4. díszítőelem}; a szív alak Jankovics Marcell olvasata szerint “az apai magot hordozó herék" felülnézete {5. díszítőelem}; a rombusz alakzat pedig – amely az 1. számú sírban két szembe helyezkedő dupla spirál (teremtő/teremtés jel) között tűnik fel – a vulva stilizált megjelenítéseként a szaporodás és termékenység ősi jele, amelyet már a sumérek is az utódlással asszociáltak {a 6. díszítőelem ligatúra}.
Az 1. számú sír ruhadíszei közé tartozott még a közepén függőleges vonallal osztott, türkiz berakásos négyzet, amely a suméreknél és a szkítáknál is a „teljesség” jelképe volt, míg az összes sírban legtöbbet alkalmazott sima felületű arany korong Egyiptomban Ré napistent jelképezte, a szkítáknál viszont Mithrasz napistent.
A sztyeppék és szavannák nomád népeinek írástudatlan tömegei számára különösen nagy jelentőssége volt a szimbolikának, amely a korabeli rangjelzésen (”Nap és Hold fia”), üzenet közvetítésen („az istenek hatalmával bírok”), és egyéb jeladásokon túlmenően („az Istennőnél való közbenjárásom biztosítja az esőt”) fontos szerepet játszhatott a hagyományőrzésben, ami – a valóságalapú mítoszhoz hasonlóan – alapeleme az etnikai öntudatnak és a társadalmi kohéziónak. Sajnálatos módon még a magas színvonalú múzeumi ismeretterjesztés sem lép túl az ékszerek és a ruházat díszítőelemek puszta leírásán – méret, színvilág, felhasznált anyagok aránya, néha a megmunkálási technika.
A szakértők egyelőre határozatlanok, vajon melyik Oxus folyón túlról érkező nomád nép, nemzetség vagy törzsszövetség vallhatta magáénak a hatalmi jelvényeivel és valószínűleg asszonyaival eltemetett uralkodót, vagy a trónszék várományosát. Annyi azonban már az első sír feltárásakor bizonyosnak látszott, hogy a „Baktriai hercegnő” felfedezése – akit szkíta szokásként egyik kezében pénzérmével indítottak a végső útra –, régészeti és antropológiai vonalon is megerősítette a történészek korlátozott bizonyítékon alapuló nézetét, miszerint a korábban görögök által kolonizált, majd függetlenné vált Baktria i. e. 130 körül vonuló nomád nemzetségek és törzsek támadása következtében omlott össze. Sarianidi kétségbevonhatatlanul a „tett színhelyére” helyezte a királyi szkítákat.
A bronzkori és kora vaskori Baktria elit kurgánjaiban a helyi és az idegen kultúrákból származó értékeit egyaránt érdemesnek tartották az örökkévalóságra, de mindezek csak nagyon ritkán voltak találhatók bolygatás nélküli, eredeti közegükben – sokkal inkább a heti nagypiacon vagy a városi bazárban. A sírrablók az arany és ezüst ékszereket és ruhadíszeket, bronz, arany és ezüst edényeket részben értékesítették, részben beolvasztották, részben viszont – évszázadokon keresztül a Selyem út igénybevételével – az akkor ismert világba exportálták.
Ezért volt különleges szenzáció Tillja Tepe feltárása, ahol egy egész, eklektikusságában ritka 'múzeumi gyűjteményt' találtak érintetlenül – többek között pártus, szkíta és római érméket, kínai kézitükröt, Anahitát ábrázoló ruhadíszt, Athénát ábrázoló köves gyűrűket, súlyát görög betűkkel jelző arany tárgyakat és egy türkizkővel díszített dél-szibériai stílusú tőrt – méghozzá abban a rétegben és pontosan abban a szituációban, ahogy annak idején a végtisztességet megadók elhelyezték. Mintha ott, akkor, egyik napról a másikra megállt volna az idő.



Utólag rekonstruálni lehetett, hogy a sírokat átgondolt terv szerint vájták a beomlott falmaradványba: a férfi sírja (magasabbra helyezve) volt középen, míg az öt nőé (alárendelve) megközelítőleg köralakban, a dombszerűség lejtését is kihasználva kicsit előbbre vagy hátrébb helyezve. Nem kell különösebb képzelőerő annak feltételezésére, hogy a sírhelyeket az ősi pont központú kör jel alapján jelölték ki. A tradicionális elrendezés célja lehetett, hogy a férfiember (istenektől eredő) hatalma biztosítva legyen a túlvilágon is – természetesen a kötelező hierarchikus társadalmi rend betartásával. (A legkevesebb ékszer tulajdonosa, akit a régészek Hamupipőkének neveztek el, az 5 feltárt női sír közül a legtávolabbiban kapott helyet.)
[Két sírt a tél beállta, majd a háborús évek miatt nem sikerült feltárni – az ottani leleteknek így végérvényesen nyoma veszett.]
*
Az uralkodó sírját körülvevő szakrális kör második magas rangú tagja egy 30-40 év közötti nő volt, aki bőrből vagy nemezből készült szkíta kucsmát viselt (bal oldali képünk). Ez igen elterjedt és divatos volt az Ukrán sztyeppéktől az Altáj-hegységig. A szakák, kusánok, de még a távolabbi pártusok is előszeretettel viselték, és különböző rátétekkel díszítették, vagy tették egyénivé. Az asszony arcüregei mellett aranyszállal fűzött-csomózott, arany, türkiz és drágagyöngy felhasználásával készült hajdíszek vagy fülönfüggők hevertek, amelyeknek fő motívuma az első sírban találthoz hasonlóan egy nagyobb méretű holdsarló volt, kisebb, aranyszálakon csüngő napkorongokkal vagy a telihold szimbólumával. (A mágus hit szerint a szent tűz a Napból származott, a Hold viszont a bölcsesség otthona volt.)
Az évezredek óta halott asszony ékszerei közé tartozott még két vastag arany karkötő, amelyek tüzes (karneol) szemű, kushadt fülekkel és elnyújtott testtel vágtázó antilopokat mintáztak (nagyon hasonlót találtak többek között az Oxus kincsek között és a délorosz Dachiban); két dísztelen arany bokaperec; két Athéna istennőt ábrázoló gyűrű, és egy pár hellén hatást tükröző, figurálisan szimmetrikus arany kapocs (3. kép) a tunika fölött viselt mellény, palást vagy kepp összefogására. A dundi, koronás Cupido angyalkák kezükben – sumér átörökítésként – apró ivócsészét tartanak, és egy-egy óriásharcsán lovagolnak, amelynek farokuszonya az Istennő jelképeként ismeretes omega-tulipán motívum.
A „Baktriai hercegnőnél” magasabb rangúnak tűnő úrnő kabátkaszerű felsőrészének mandzsettáját szorgos kezek többsorosan díszítették, köztük egy kos fej és a katalógusban „piramisnak” nevezett (Nanna holdistennő Urban épített zigguratját körvonalazó) mintasorral. A díszöltözék rétegei között halat, fejszét, kezet, lábfejet és gránátalmát mintázó amulettek lapultak. Az asszony ruházatának mellrészét díszítette az a „Kushán Aphroditenek” nevezett applikáció, amelyet esszénk első részében ismertettünk, az öltözék felett pedig, a mellkasán egy kínai eredetű (a Nap-kultusszal kapcsolatos) tükör nyugodott.



3. kép: aranyból készült mellény- vagy palástkapocs az Oxus folyó óriásharcsáin lovagló angyalkákkal
A kiállítási ismertető nem véletlenül tette címlapjára azt a párban talált halántékfüggőt (4. kép), amely valamikor az asszony arcát mintegy keretezve rögvest mindenki tudtára adta, hogy rendkívüli személyiséggel van dolga. Már a függő mérete is jelentős, 12,5 cm hosszú és 6,5 cm széles, és a látványa – főalakja, világképe, színvilága és komplex jelrendszere – előkelő rangot és tekintélyt sugárzó. A felfedezői által „Dragon Master” (Sárkány[ok] ura) nevet kapott központi figura egy hermafrodita istenalak(*2), uralkodó, vagy sámán-vezér, aki személyes közbenjárásával megfékezi a két oldalról támadó, parázsszemű sárkányokat – a világ romboló, gonosz erőit.
Feltűnő, hogy a főalak tartása és arckifejezése nem fizikai, hanem szellemi kontrollt fejez ki. Összehúzott (az 'ural-altáji fajt' jellemző ferdevágású) szeme, férfiasan keskeny ajka és széles arcberendezése fennkölt nyugalmat és rendíthetetlen hatalmi fölényt sugároz. A pártus-szkíta ábrázolás jellemzőjeként frontálisan megjelenített személy kissé hajlított könyökből, izomerő igénybevétele nélkül tartja kartávolságnyira a sárkányokat. Hajviselete a pártus-szkíta uralkodók megörökítéséhez hasonlóan vállig érő, fül magasságban és a nyakszirt táján dúsabbnak ábrázolt. Fejdíszét a katalógus egy pazyryk sírlelethez, illetve egyes akhamenid (achaemenid) és szaszanida uralkodók koronájához hasonlítja.
4. kép: A washingtoni Nemzeti Művészeti Galéria 2008-as kiállítási ismertetőjének címlapja, 2008
Washingtonban a Sackler Galériában látható egy VII. századinak ítélt, szaszanidának elkönyvelt ezüst tányér, amelyen egy szkíta öltözéket viselő, lovaglócsizmás, jellegzetes szkíta hajviseletű uralkodó látható, amint Anahita istennő hatalmi szimbólumokkal ruházza fel. A Smithonian Intézet szakértői (*3) a katalógussal ellentétben úgy ítélték meg, hogy az uralkodó koronája annyira egyedi, „semmilyen szaszanida uralkodó koronájával nem azonosítható” – ennél azonban nem léptek tovább. Vagy nem tudtak róla, vagy szándékosan nem akartak esetleges szkíta voltára utalni.



Tillja Tepe feltárása viszont azon feltevését látszik támogatni, miszerint a szaszanidának nyilvánított ezüst dísztányéron ábrázolt személy (a VII. századi datálás ellenére) szkíta származású uralkodó, ugyanis az Arany-hegy sírjában talált ékszeren a központi alak koronája a Sackler Galéria tányérján megörökített „egyedi jellegű” uralkodói koronát idézi fel. A „Sárkány(ok) ura” a homlokán és koronája tetején is a Nap isten kör szimbólumát viseli.(*4) (A nagyobb szoláris kör egyben a felfüggesztést is szolgálja.) A Sackler Galéria dísztányérján az uralkodó koronadísze egy fogalmi ligatúra: a Nap a Hold karéjában helyezkedik el.
A régészek által adott név, „Dragon Master”, eleve férfinek ítélte a két halántékfüggő központi figuráját, holott a nőiesen karcsú derék, a termékenységre utalva hangsúlyozottan széles csípő, valamint a bővülő szoknya viselete androgíniára utalt. Évek kellettek hozzá, míg a klasszikaarcheológia német származású professzora, Michael Pfrommer(*5) végül acantusz levelekből álló „szoknyának” minősítette az öltözék alsó részét. A katalógus nem közli, hogy mi késztette erre a felismerésre. A szkíta kulturális szimbólumokat ismerők számára azonban szembetűnő, hogy míg a felsőtest a Nap istent jeleníti meg (férfi alakjában), addig az alsótest a stilizált Omega jelben (rotációs tulipánban) rejlő Hold istennőt. További árulkodó jel Anahita(*6) jelenlétére a hármas szirom összetételű szoknya türkizkék vízcseppekkel való díszítése. A tragikus sorsú költő és drámaíró, Frederico García Lorca jegyezte meg egyszer, hogy „ritkán fordul elő, hogy az életet az egyszerű és egyenes módon közelítjük meg: szemlélve és hallgatva (figyelőn). Pedig milyen könnyű dolog, igaz?” Vagy talán mégsem?
A káoszt jelképező, leginkább hiéna fejűnek látszó mitikus szörnyek(*7) támadó hozzáállása, dinamizmusa, valószerűtlen hajlékonysága, furcsa fogatlansága, ugyanakkor túldíszítettsége és spirálban végződő szarvkiképzése a pusztai népek intenzív fantáziájának, hiedelemvilágának és gazdag művészi kifejezésmódjának rendkívüli megjelenítése. Az arany csillogásába felejtkezett XXI. századi szemlélő pillanatokra hallani véli a pusztai szél cibálásától himbálódzó függők valamikor messzire röptetett, áthatóan csilingelő hangját. A küzdő feleket bonyolult láncrendszer kapcsolja össze, ami a zoroasztrizmus hitvilágára alapozottan annak közvetítése a néző felé, hogy soha nem tudnak szabadulni egymástól: a Jóság és Gonoszság koegzisztenciája és egymás elleni küzdelme örök.
*1 Volt, hogy egy egész ménest, több mint 400 lovat áldoztak és temettek el a népvezérrel, uralkodóval
*2 Az isteni androgínára (a kétneműség görög elnevezése) több ókori példa is ismeretes. Az egyiptomi fáraó, Akhenaten például úgy fohászkodott Atonhoz, mint "apjához és anyjához". A görög Dionizosz isten "nőies-férfiként" ismeretes, akit gyermekkorában évekig kislányként neveltek. A Rig Védában szereplő Istennő, akinek neve Aditi (Végtelen), úgy jelenik meg mint az istenek ősanyja, aki teremtő szimbiózisban él a hímnemű Dakshaval: „Adititől született Daksha és Dakshától született Aditi.”
*3 Ann C. Gunter és Paul Jett: Ancient Iranian Metalwork
*4 Egy pártus szobrocskán az uralkodó bőrből vagy nemezből készült kucsmáján szintén napkorong ékeskedik. (Kép: Tábori László: Párthia. 44. oldal)
*5 2003-ban John Boardman azonos véleményre helyezkedett Pfrommer 1996-ban közölt nézetével
*6 Anahita, Cybele, Ishtar és Hathor mind Hold istennőként tartottak számon
*7 Egy hasonló jellegű, szintén hiénafejű(?), fogatlan szájú, kunkori szarvú, szárnyas és furcsán deformált lábú mitikus szörnyet találtak az Oxus kincsek között is – a hajdani türkiz kőberakások nélkül. Jellegzetes különbség, hogy az Oxus szörnynek hosszúra nőtt szamárfülei és kígyófarka van. Harris és Platzner szerint a hüllő altestű görög szörny Typhoeus (Typhon), amelyet Zeusz csak nagy nehézségek árán tudott legyőzni, az Oxus



szörny változata – vagyis példa a szkíta-görög kulturális kölcsönhatásra. (Ezt a kölcsönhatást szakmai körökben ritkán szokták elismerni, helyette mindig görög ihletést, befolyást, hatást vagy éppen átvételt szoktak emlegetni.)
2008. december
5. kép: Baktriai hercegnő brosstűje
© Kuliffay Hanna. Minden jog fenntartva.
(Folytatás linkje: A királyi szkíták aranya című esszéhez)
Források:
Bolen, Jean Shinoda: Gods in Everyman. San Francisco, 1989. Harper&Row Publishers
Collon, Dominique: Ancient Near Eastern Art. Berkeley, Los Angeles, 1995. University of California Press
Gibson, Ian: The Death of Lorca. Chicago. 1973. J. Philip O’Hara, Inc.
Gunter C., Ann - Jett, Paul: Ancient Iranian Metalwork
Harris, Stephen L. – Platzner Gloria: Classical Mythology. USA, 1998. Mayfield Publishing Company.
Hiebert, Fredrik – Cambon, Pierre: Afghanistan – Hidden Treasures from the National Museum, Kabul. Washington, D.C. 2008. National Geographic Society kiadása
Jankovics, Marcell: A fa mitológiája. Budapest, 1998. Csokonai kiadó.
Jankovics, Marcell: Book of the Sun. New Jersey, 2001. Center for Hungarian Studies and Publication Inc.
Tábori, László: Egy alig ismert ókori világbirodalom: Párthia. Budapest, 2003. Magyar Őstörténeti Kutató és Kiadó
Tomasevic, Mebojsa-Bato: Soviet Union. New York, 1989. Mallard Press
Varga, Csaba: Jel, jel, jel. Budapest, 2001. Fríg Kiadó



Wonders of the Ancient World. National Geographic Atlas of Archeology. National Geographic Society. Washington, D.C., 1994
Addenda:
The samanic psyche is very often that of an androgyne -- a male-female, as Dionysus was described as "manwomanish", and called "the womanly one". Catholic priests, whose sacramental function is to mediate between the invisible world and the visible world, to this day often wear vestments that are dresses. Apparently psychological androgyny, the inward experience of both masculine and feminine perceptions, is a key to entering this realm. (Jean Shinoda Bolen, M.D.: Gods in Everyman)
A második említésre méltó tanulság összefügg azzal a kérdéssel: kikkel álltak rokonságban és kiknek léptek örökébe a heftaliták Baktriában és Indiában? Mértékadó tudósok, mint pl. Stein Aurél[2] is és az ehhez a kötethez Előszót írt Bárdi László is azt vallják, hogy a dayuechi, azaz a nagy yuechi néppel, azaz a nép öt törzsét egyesítő kusán törzzsel, akiket a görögök “indo-szkíták”-nak neveztek, s az indiai történészek is átvették ezt a megnevezést. A kusánon kívül a másik négy törzs neve a következő: szakaraul, paszian, tokhár /ez a türk név változata/ és ászio. Az első törzs nevének szanszkrítul van értelme: szaka=szkíta, raul=király /a rao szó változata/, tehát “szkíta király”, vagy “királyi szkíták”. Mégsem ez a törzs került ki győztesen, hanem a már említett kusánok. A yuechik Kína észak-nyugati határvidékéről származtak, majd Kr.e. a 2-ik században az Oxuszig vonultak, s elfoglalták a folyótól délre eső területeket, utána az addig görög fennhatóság alatt álló Baktriát, s a Kabul folyó völgyét. Kb. Kr. e. 25-ben pedig India északi, észak-nyugati területét. Ettől kezdve jelentős tényezőkké váltak a térségben. (Dr. Aradi Éva: A hunok Indiában – A heftaliták története. Utószó)
Under the Tang Dynasty, which ruled from 618-907, Xi’an grew to be a city of over a million people. Its prosperity was partly based upon its status as the starting point of the Silk Road. This trade route divided in central Asia, with a northerly branch reaching southern Russia and the ports of the Black Sea, and a southern one passing through Iran to the great markets and trading centers of the Middle East. The Silk Road already had been used for hundreds of years when the early Tang emperors sent out armies to extend their control along it, conquering the Turkic peoples who lived in the surrounding regions. In 751, a Chinese force met the army of another expanding power at the battle of the Talas River. The victorious Arabs did not advance further, however, and this conflict proved to be a brief interlude in a longer history of friendly relations. To the benefit of both sides, trade was hardly—if at all—disrupted. Most of the people who physically transported goods between Xi’an and the Iranian borderlands were from the Turkic communities who had traditionally handled the trade. They formed a favorable impression of the religion brought by the Arabs. Gradually, they embraced Islam and, together with Arab traders, carried it into northern China. During the Tang Dynasty, China was very prosperous and culturally self-confident. At no other point was it more receptive to foreign influences. It was also tolerant, by and large, of the religious customs of other peoples. The travelers from Central Asia seem to have particularly interested the Chinese. Among the surviving masterworks of Tang Dynasty pottery are numerous models of the Bactrian camels that were their beasts of burden, and some of the traders themselves, with their beards and their boots that curled up at their toes. (John Gee: At the Start of the Silk Road Lies Xi’n’s Great Mosque. April 2003)
A moly.hu Érdekes világ zónájában Emerencia révén olvasható Hanna cikke:
Most pedig nézzünk kincseket!



Érdekes világ
AZ ARANY-HEGY SZKÍTA KINCSEI Már a név maga is rendkívül izgalmas: Arany-hegy. És ahol a bronzkori Ázsiában sok arany volt, ott szkíták is voltak – többnyire az elit királyi szkíták. 1978-79 késő őszén egy szovjet-afgán archeológiai expedíció több helyen is ásatásokat folytatott Baktriában. Ennek során Tillja Tepében egy 3200 éves tűztemplom romhalmazába ékelve váratlanul hat sírkamrára lelt – egy főrangú férfi és vele öt gazdagon felékszerezett nő koporsójával és maradványaival. A feltárás során 21,618 arany és ezüst értéktárgyat, valamint arany, drágakő, féldrágakő és igazgyöngy díszítőelemet szállítottak Kabul Nemzeti Múzeumába – a nyomorgó környékbeliek döbbent ámulatára.
http://empiriamagazin.com/jelenido/Az%20Aranyhegy%20Szk...
(Hanna egyéb társadalmi és kulturális témájú írásai az EMPIRIA Magazin Mindenféle érdekesség rovatában olvashatók, politikai elemzései és washingtoni tudósításai pedig a Jelenkor rovatban.)
VISSZA az EMPIRIA Magazin Jelenkor rovatának címjegyzékéhez
VISSZA az EMPIRIA Magazin nyitólapjára



EMPIRIA Magazin VII. évfolyam 5. szám. 2009. © Kuliffay Hanna. Minden jog fenntartva
Kuliffay Hanna
a BAKTRIA ARANY KINCSEI WASHINGTONBAN című esszé III. része
Közel 5 ezer darab míves arany ékszer és aranyszállal ruhaneműre varrott díszítőelem! Palást vagy mellény összefogására szolgáló színarany kapocs, arany lemezből méretre vágott, kultikus jellegű topántalpak, indiai elefántcsont fésű, kínai ezüst tükrök, arany bokaperecek, arany kozmetikai tégely, gránátalmával díszített fedelű arany doboz...! Bár ezek a káprázatos kincsek mind a baktriai Arany-hegy (Tillja Tepe) harmadik női sírjának feltárása során kerültek felszínre, mégis ismételten a szenzáció erejével hatottak a régészekre – a felbecsülhetetlen értéken és ámulatba ejtő darabszámon túlmenően az emberi fantázia, esztétikai igény és mesteri kidolgozás nagyszerűségével.
A KIRÁLYI SZKÍTÁK ARANYA



1. kép "Az Istennő lovagjai". Palást, mellény vagy kabátféle összefogására szolgáló arany kapocs
Az i.e. 130-tól hanyatlásnak indult Ai Khanum és Baktria kűzdelmes múltjáról általában olyan kevés információ volt ismeretes, hogy a történészek „sötét periódusnak” nevezték a közvetlen időszámítás előtti és utáni évszázadokat – a Greco-Baktriai periódus letűnte és a Kushán birodalom virágzása közti időszakot. Éppen ezért az Arany-hegyben nyugvó szkíta uralkodó és túlvilági kíséreteként vele temetett asszonyai egy történelmileg, régészetileg és antropológiailag ködbeveszett valóság társadalmi és kulturális hírmondói.
A washingtoni Nemzeti Művészeti Galériában tavaly kiállított tárgyak, érmék és ékszerek rendkívüliségét fokozza, hogy helyhez, időhöz, kulturális örökséghez és névtelenül ugyan, de közvetlen tulajdonosokhoz kötődnek. A régmúlt temetkezési szokásaiból és sírleleteiből általában következtetni lehet az etnikai hovatartozásra és a társadalomban elfoglalt státuszra. Az Aranyhegyben rejlő összesen több mint 21 ezret számláló drágakövekkel ékesített családi ékszer, arany ruhadísz, fejedelmi fejdísz, trónszék, íj maradványok és – Véronique Schiltz tudományos kutató, a Francia Akadémia levelező tagja szerint „virtuóz berakással megmunkált” – díszfegyverek önmagukban is uralkodói vagy legalábbis 'hercegi' rangba emelték egyetlen férfi halottját. Ezt csak megerősítette, hogy hat személy rituális szertartás keretében követte a literálisan értelmezett "másvilágba".(*1)
Ennek a megdöbbentő szkíta hagyománynak évezredes messzeségbe nyúló múltja van. Például Maikop 11 méter magas fejedelmi kurgánjában, amely kiváló minőségű fém tárgyakkal és eszközökkel, arany ékszerekkel, ezüst, arany és kőből faragott áldozati edényekkel volt zsúfolt, az északra néző fő teremből nyíló kisebb helység intim közelségében voltak elhelyezve az uralkodóval eltemetett asszonyai. A legújabb kutatások szerint az építéstechnikailag magas szintű, kövezett padlózatú kurgán a Fekete-tengeri réz kultúrák idejéből, tehát az i.e. negyedik évezredből való. Ezt az ősi, főleg kelet-ázsiai tradíciót – akárcsak a fejlett metallurgiát, lovakkal és ceremoniális szekérrel temetést és a szakrális spirál motívumot – magukkal vitték nyugat felé vándorolva, és mintegy az európai kultúra részévé is tették a szkítákkal közös múltú kelták.(*2)



Az Arany-hegyben harmadikként feltárt női sír fiatal tulajdonosát, az uralkodó jobbján és vele majdnem egy szintbe helyezték el, fejjel észak felé. Mivel a koporsóját idővel rágcsálók túrták fel, pusztítva és sok mindent széthordva, a vele kapcsolatos szakértői vélemény több kérdésben is csak feltételezésekre szorítkozott. Fejdíszének alakjára például csak az azonos átmérőjű, kör alakú aranypántokból következtettek, mert az anyag maga (nemez vagy cserzett bőr) teljesen megsemmisült. Az azonos méretű pántok viszont arra utaltak, hogy a Tolsztaja mogilából ismeretes Kalathosz típusú női fejdísz mása lehetett, (lásd balra a 2. kép rajzát), illetve egy olyan jellegű szakrális fejdíszé, amilyen éppen ezen a washingtoni kiállításon máshol is látható volt – Anahita-Kübelé istennő megjelenítésén. (Baktria arany kincsei 4. kép)
Az asszony koponyamaradványa – kiváltságos helyzetének hangsúlyozásaként – egy lapos arany tálon nyugodott. Állát aranyszalaggal kötötték fel, mellén és a lábfejénél kultikus tükrök nyugodtak, topánjainak talpát (akárcsak némely fáraó sírjában) méretre vágott aranylemezek fedték – nyilván nem hétköznapi sétafikálásra szánva. A többi asszonytól való megkülönböztetések láttán a kiállítási tárlót szemlélőben joggal merülhetett fel a gondolat, hogy előkelő társadalmi rangja mellett 'főpapnői' tisztséget is betölthetett.
Homlokát egy sumér eleganciát közvetítő, mégis tipikusan szkíta arany függő ékesítette, amelynek három szív összekapcsolásából álló mellékfüggői az Istennő egyik jelképében, az ázsiai szikomor (sycamore) fa leveleiben végződnek. Lovak női és férfi ékszereken egyaránt szerepeltek az antik világban, mivel a nagyállattartó társadalmakban a ló mindkét nem számára vagyont és presztízst jelentett. A kiállítási katalógus számos példát sorol fel hasonló (egymásnak háttal pihenő) lovas megjelenítések közül, többek között a pártusokkal is kapcsolatban álló Luristánban, Persepolis oszlopfőin, Delos szigetén, egy gazdag üzbég sírban talált csont fésűn és végül, de nem utolsó sorban egy pazirik-szkíta sírba helyezett bőr nyereg díszítőelemeként.



3. kép Fejdíszhez rögzíthető, nyakékként is viselhető homlokfüggő
A baktriai lelet lovainak lapockái egy (rotációs) jade háromszöget zárnak be, amely alakzat az örök megújulás istennőjének ágyékaként a fogantatás és közvetve a termékenység szimbóluma lehetett. Nyakívük felett egy három részre osztott, fordított harangszerű, áldozati kehelyre emlékeztető betoldás van, amely valószerűtlen, hogy csupán a felfüggesztést szolgálná, annál is inkább mivel ilyen alakzat (*3), szintén vízszintesen rétegzett felosztással Tutanhamon egyik nyakláncának függőjeként ismeretes, és 3 napvirággal dekoráltan a trójai fülfüggők jellegzetes fináléja. A szimbólumok egymástól távoli vidékeken való felbukkanását – feltehetően ugyanazzal a jelentéssel – az említett kultúrák közti kereskedelmi kapcsolat tette lehetővé. Például a XVIII. dinasztia idején, amely az egyiptomi művészet és kézművesség aranykoraként ismeretes, a mai Afganisztán területéről rendszeresen importáltak drágaköveket és féldrágaköveket. A fenti szkíta homlokfüggőn a hármas osztásból csak egyetlen kőberakás maradt a foglalatban, a bölcsesség, tudat és fejlett intellektus köve, a violaszín lazurit (lapis lazuli), amely kizárólag Afganisztán és Szibéria bányáiból volt beszerezhető.
A királyi szkíták hatalmas mennyiségű aranyát az Ural folyóiból mosták ki, vagy az Altaj-hegység, a Kárpátok és a Tien Shan (Égbenyúló-hegyek) bányáiból hozták felszínre. (A Tien Shan isszik [issyk, iskuazi] kultúrája hasonló volt az Altájban honos [Ob közeli] Pazirik kultúrához.) Dr. Bobula Ida(*4) említi, hogy már a sumérek is aranyat bányásztak a Kárpátokban – különösen gazdag arany- és ezüstbányák működtek Erdélyben. Kínai feljegyzések szerint a Tarimmedencében élő, később az Oxus folyóig kényszerült juezhi vagy yuechi népek az időszámítás előtti évszázad derekán uralták a Yu(e)zhi-hegység jade-kitermelését és a vele való, elsősorban Kínába irányuló kereskedelmét.
A hagyománynak megfelelően a Nap fénykörébe – és földi megszemélyesítője udvartartásába tartozó főrangú asszonyok öltözéke arany applikációk (bracteaták) százaitól ragyogott. Az egyik ilyen nagyobb (5,8x7,3 centiméteres) arany díszítőelem egy vékony aranylemezből vágott holdsarló, amely két apró hurok révén fejdíszre, esetleg felső ruházatra volt varrható. (4. kép) Sarkaiból és közepéről egy megcsonkult napvirágból összesen három (a Tillja-tepe leletekben állandóan szereplő misztikus szám) függő csüng a női (rombusz) és a férfi isteniség jelképének (szív) kivágásával. A rombuszok mindegyikét stilizált dupla spirálok fogják közre, amelyek feltételezhetően nemcsak esztétikai hatáskeltésre szolgáltak, hanem jelentéssel is bírtak. Az íráskutató tudós, Varga Csaba (Írországban talált kőkorszakbeli jelek kapcsán) úgy vélekedik, hogy a kettős spirál a két napforduló közti időszak jele, mivel az egyedi spirál vagy csigavonal a negyedévet jelzi. A ligatúra olvasata lehet, hogy a női istenség különleges kegyelemként rendkívüli energiák oltalmát élvezi, vagy azok hatásának ismeretében azok úrnője.



4. kép Fejdíszre varrható díszítőelem 5. kép Arany doboz fedelén gránátalmával
Szintén művészi módon megmunkált dekorációs elem volt két 7,5 centiméteres átmérőjű, apró hurkokkal hajpántra vagy pártára varrható, esetleg fonatba rögzíthető arany rozetta. Százszámra voltak a koporsóban arany lemezből vágott, kivarrásra alkalmas sima kör, szív és nyújtott szív alakzatok, de munkaigényes granulált keretbe foglalt türkizkék bracteaták is. A szakvélemény szerint a sokféle és különböző méretű díszítőelem arra enged következtetni, hogy a halotti díszöltözék réteges lehetett, és valószínűleg halotti lepel is fedte a holttestet. (A szkíták a tunikák alját, akárcsak az alatta viselt nadrág felszegését és a csupán puha szőnyegeken használatos papucscipőket is gazdagon dekorálták.)
A harmadik sír előkelő tulajdonosa egy azonos témájú és nagyon hasonló jellegű arany kapoccsal rendelkezett, mint a második sírban nyugvó nő (Az Arany hegy szkíta kincsei 3. kép), a mai szíveket azonban aligha dobogtatnák meg az óriásharcsákat meglovagoló dundi Cupido figurák... Nagyszemű arany gyöngysorát és gránátköves arany fülbevalóit viszont biztosan bárki szívesen viselné ma is a nagyestélyijéhez. A sima csiszolatú gyöngyszemekkel váltakozó granulált gyöngyszemek kidolgozása kifinomult szakértelmet igényelt.
(Gyöngysor, 6. kép)
A hármas számú sír legfeltűnőbb, legjellegzetesebb és legbeszédesebb darabja azonban a nyitóképen látható nagyméretű arany kapocs (1. kép), amely palást, kepp vagy mellény összefogására alkalmas. A két 9x6.3 centiméteres, majdnem szimmetrikus szárny az Istennő két bajnokát ábrázolja. A hagyományos greco-baktriai harci sisakot viselő, kissé metszett szemű, hosszú hajú ifjak kezében lándzsa és pajzs van, derekukon magas rangot jelző megkötött öv, oldalukon derékszíjra függesztett, griff markolatú tőr látható. (Az Oxus templom kincsei között talált egyik elefántcsont faragványon ugyanilyen griff markolatú tőr ábrázolt.)
A katalógus ugyan nem méltatta figyelemre, pedig nem egészen mellékes, hogy ezek a szkíta lovagok rafináltan szabott, elegáns és kényelmes kiltet viselnek, aminek köznapi változatát egy



Hallstattban feltárt sírból származó bronz kardhüvely vésete szerint a kelta lovagok is viseltek (lejjebb a 7. kép). Még messzebbre visszanézve – egy Ur városállamában talált mozaik tanúsága szerint – a sumér birodalom katonái hordtak hasonló prémszegélyes lovaglónadrágot az i.e. IV. évezredben.
Érdekes megfigyelni, hogy a piton, amely eredetileg Gaea ős-anyaistennő majd későbbi (Gaia) manifesztációinak is sok évezredes védelmezője (szimbóluma is) volt, a nagy népvándorlások idején a férfi istenek előretörése és a patriarchátus térhódítása következtében óriáskígyóból egyre kisebb kígyóvá vált, és a fenti, első évszázadbeli kapcson (1. kép) már csak a vegetációban rejtőzködik. (A harci sisakok fölött látható.) Hajdani védelmező szerepét átvette az új típusú férfiember, az öntudatos, hódító, sorsát az istenek kegyelmével ugyan, de maga irányító Hős.
A rendkívüli tehetségű aranyművesnek – aki a 6 sírban talált ékszerek készítője, vagy az udvari műhely felelőse volt ebben az új embertípusban való határtalan bizalmát látszik közvetíteni, hogy a két főalak azonos magasságú a csupán keretként (!) szolgáló transzcendens világ szimbólumaihoz mérten: a káoszt és a pusztító, negatív energiákat képviselő sárkányok csak combmagasságig érnek, és tudomásul veszik, hogy az Istennő felettük, sőt egyenesen a fejük tetején van jelen. (A kígyón kívüli jelképei a három hármas levélkompozíciót lezáró stilizált datolyapálma virágok (ázsiai pipacstulipánok), amelyeken az Élet Nagyasszonyának kedvenc madarai közül fajdok gubbasztanak.) Ezt a majdhogynem hivalkodó humanizmust látszik igazolni, hogy a két hős csizmás lábával (!) egy olyan alapon áll, amelynek vezérmotívuma az Istennőt jelképező rombusz sor, közepén az isteni spermával.
I.e. V. századból származó, kelta lovast megörökítő bronz véset. (7. kép)
A végső útjára indított fiatal nő koporsója mellé gondos kezek cseréptálakat és cserépedényeket, ezüst és elefántcsont fedelű üvegcséket, tégelyeket és egy csontnyelű kultikus tükröt helyeztek. A fej vonalában egy apró, 2 centiméteres balzsam-tégely került, amelynek teteje lánccal rögzíthető, és egy nagyobb, 5,5 centiméteres henger alakú arany doboz termékenységet szimbolizáló gránátalmával a fedelén, amit szintén rövid lánc biztosított, hogy véletlenül se kelljen keresni. (5. kép) A dobozt és fedelét azonos ősi embléma, a hármas (szirom)levél díszíti (*5), amely
beavatott híveit az Istennő szent hármasságára – lány-anya-vénasszony, illetve születéstermékenység-halál – emlékezteti, a ciklikus megújulás és közvetve az örök élet reményteli ígéretével. A kiállítási tárlóban ezeknek a meghatóan személyes jellegű tárgyaknak társaságában volt látható az a II. Mithridatész nagy pártus királyt ábrázoló ezüst érme, amelyet ősi szokás szerint útravalóként helyeztek a halott szkíta asszony hülő kezébe.



*1 Az időjárás és a politikai helyzet romlása miatt Viktor Sarianidi, a Moszkvai Archeológiai Intézet neves Ázsia-szakértője nem tudta befejezni az Arany-hegy ásatásait. Bár a 6 feltárt sír leletei még a tél beállta előtt megérkeztek Kabulba, két feltáratlanul hagyott sír azonban már csak a sírrablók kezére juthatott. Évek múlva, mikor a háborút követően az archeológusok visszatértek, már a nyomuk sem volt fellelhető.
*2 Közép-Európában az egyik leghíresebb és legrégibb (i. e. VI. század) kelta temetkezési hely a Hochmichele kurgán, ahol az egyik eredeti voltában megmaradt sírkamrában egy férfi és nő tetemének felravatalozásából a szakértők arra a következtetésre jutottak, hogy a férfi volt alattvalói pozícióban, tehát ő kísérte másvilági útjára főrangú úrnőjét.
*3 A Núbiából eredő tehénkultusz révén a tehénkolomp rituális eszközzé vált, és Hathortehénistennő hódolatának térhódításával elterjedt az egész Nílus völgyében, így Egyiptomban is.
*4 “Bobula Ida csendes, jó szándékú megszállott volt, amatőr, aki az emigrációban alig zsidózott, szörnyű szegénységben élt és haláláig sumer faluneveket keresgélt Magyarország térképén.” (Idézet a Magyar Narancs „Politikai okkultizmus Magyarországon” című, két részben megjelent cikkéből. 2004. október 28. és 2004. november 18) Friedrich Klára szakértői válasza erre az oktalanul gyűlölködő, szándékos degradálásra a következő: “Bobula Ida nem volt amatőr. A Pázmány Péter Hittudományi Egyetem történelem szakán Summa cum Laude végzett, és kétéves ösztöndíjat nyert az Egyesült Államokba, ahol nem a floridai tengerparton heverészett, hanem az emigráns magyarok gondjait tárta fel, és a Bryn Mawr College oklevelét nyerte el Industrial Relations szakon. Számos külföldi kongresszuson képviselte a magyar ifjúságot, ezért Pro Hungariae Juventute aranyérmet nyert. Kitűnő költő is volt.” Dr. Oláh Béla méltatása a következő: Dr. Bobula Ida 1947 óta az Egyesült Államokban több éven keresztül a washingtoni Állami Könyvtárban dolgozott, majd a houltoni Rickers College-ben a francia-német nyelv és antropológia tanára lett, ezután pedig a dél-karolinai Limestone Collegeben adott elő történelmet és szociológiát. Szakmai körökben általános elismerést aratott a “The Sumerian Technology” c. tanulmánya, melyet az Egyesült Államokban az ottani Tudományos Akadémiával egyenlő tekintélyű tudományos testület, a Smithonian Institution közölt az 1959. évben kiadott évi jelentésében.”
*5. A háromosztatú virág embléma már látható az ősnúbiai Aset/Isis-szentély italáldozati oltáredényein is.
2009. október
© Kuliffay Hanna. Minden jog fenntartva.
Forrás:
Ancient Civilizations – The Penguin Encyclopedia. Szerkesztő: Arthur Cotterell. Pengiun Books,1980
Bobula, Ida: Origin of the Hungarian Nation. 1966
Bolen, Jean Shinoda: Gods in Everyman. San Francisco, 1989. Harper&Row Publishers
Collon, Dominique: Ancient Near Eastern Art. Berkeley, Los Angeles, 1995. University of California Press
Harris, Stephen L. – Platzner Gloria: Classical Mythology. USA, 1998. Mayfield Publishing Company



Hiebert, Fredrik – Cambon, Pierre: Afghanistan – Hidden Treasures from the National Museum, Kabul. Washington, D.C. 2008. National Geographic Society
Varga, Csaba: Jel, jel, jel. Budapest, 2001. Fríg Kiadó
Vitali, Daniele: The Celts. Italy, 2007. White Star Publisher
Woolley, C. Leonard: The Sumerians. New York, 1995. Barnes & Noble, Inc. by arrangement with Oxford University Press
Wonders of the Ancient World. National Geographic Atlas of Archeology. Washington, D.C., 1994. National Geographic Society
(Hanna egyéb társadalmi és kulturális témájú írásai az EMPIRIA Magazin Mindenféle érdekesség rovatában olvashatók, politikai elemzései és washingtoni tudósításai pedig a Jelenkor rovatban.)
VISSZA az EMPIRIA Magazin Jelenkor rovatának címjegyzékéhez
VISSZA az EMPIRIA Magazin nyitólapjára