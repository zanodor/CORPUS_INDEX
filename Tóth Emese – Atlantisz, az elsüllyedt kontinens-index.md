---
master_file: "[[@TothEmeseAtlantisz]]"
---
# Index for Tóth Emese – Atlantisz, az elsüllyedt kontinens.pdf

ATLANTISZ
AZ ELSÜLLYEDT KONTINENS



A kiadás alapja



GREAT ENIGMAS OF HISTORY
ATLANTIS, THE LEGEND OF THE LOST CONTINENT
Editorial Sol 90, Barcelona Fordította Medgyesy Zsófia Szerkesztette Tóth
Emese Borítóterv Csermák Annamária Kiadói programvezető Szuba Jolanta
Kiadói programkoordinátor Balázsi Szilvia, Winter Angéla ISBN 978-963
09-7812-5
Minden jog fenntartva
© Editorial Sol 90 2013
© Kossuth Kiadó 2014
© Hungarian translation Medgyesy Zsófia 2014
Felelős kiadó Kocsis András Sándor a Kossuth Kiadó Zrt. elnök
vezérigazgatója A kiadó az 1795-ben alapított Magyar Könyvkiadók és
Könyvterjesztők Egyesülésének a tagja Műszaki vezető Badics Ilona
Nyomdai előkészítés Veres Ildikó Korrektor Török Mária
www.kossuth.hu / e-mail: kiado@kossuth.hu



Van-e összefüggés a Théra vulkán és
Atlantisz között?
Az emberiség kollektív emlékezetét mitológiának nevezzük. A mítoszok
számtalan múltbeli kultúráról mesélnek, egy-egy népcsoport történetéből
merítenek, fontos események, szokatlan, elképesztő jelenségek emlékét
hivatottak megőrizni. Az effajta történetek valamennyi kultúra alapját
képezik, továbbá szerepet játszottak a mai civilizáció létrehozásában is. E
közös elbeszéléseket idővel az emberek kiszínezik, erkölcsi üzeneteket
toldanak hozzájuk: „mindez egy esemény/viszály miatt történt, amely
jó/rossz következményekkel járt, és jó lenne/nem lenne jó, ha újra
bekövetkeznék”. Minden kultúra és minden mesélő által folyamatosan
bővül, és állandó jelzőkkel gazdagodik a mítosz, melyben végül valóság és
fikció elkülöníthetetlenül egybeforr.
Egy mítosz azonban csak akkor válik halhatatlanná, akkor maradhat fenn
különböző kultúrákban és korokon át, ha a magja annyira szokatlan, annyira
különleges, hogy nagy valószínűséggel soha nem fog megismétlődni.
Legendák nem születnek hétköznapi történésekből. Kétezer évvel ezelőtt
Platón is felismerte, hogy a legendáknak van valóságalapjuk. S mi lehetne
alkalmasabb kiindulási pont, mint egy természeti katasztrófa, például egy
vulkánkitörés, egy hatalmas erejű földrengés, egy irtózatos szökőár, egy
óriási árvíz vagy más hasonló esemény? Az effajta történések gyakorisága
nem emberöltőkben, hanem földtani korokban mérhető, így szinte
kínálkoznak egy-egy jó történet kiindulópontjául.
Kell-e jelentősebb természeti esemény egy hatalmas vagy több, egymás
utáni vulkánkitörésnél ahhoz, hogy legenda kerekedjék köré? S a nyugati
világban volt-e nagyobb rejtély Atlantisz pusztulásánál? Szolón görög
filozófus egyiptomi papok révén ismerte meg Platón leírását Atlantiszról.
Platón néhány nemzedékkel a legendabeli történések után élt, s arról



számolt be, hogy egy váratlan katasztrófa következtében egy virágzó
kultúra rendkívül rövid idő alatt teljesen megsemmisült. Az erőteljes
vulkánkitörés témája régóta felbukkan a mítoszokban. Már Hésziodosz (Kr.
e. VIII. sz.) is említi az Istenek születése című munkájában, a Titánok és a
Zeusz vezette leszármazottaik közti háborúról szólva, illetve Rhodiosz
Apollóniosz ókori munkájában, az Argonautikában laszón és az argonauták
élnek át hasonló természeti katasztrófát az Égei-tengeren, Théra és Analphi
szigetei előtt hajózva. A történetekben idővel elhomályosodik a valós
esemény, hiszen mindenki hozzátesz valamit, kiszínezi a történteket, s a
más nyelvből való fordítás is torzító hatású. Mégis megmarad a
mítoszokban legalább a valóság csírája - vagyis hogy hatalmas erejű
változást élt át az ókorban a Földközi-tenger keleti medencéje, melynek
köze volt egy tűzhányó működéséhez és annak kísérőjelenségeihez.
3600 évvel ezelőtt, a késő bronzkorban, az Égei-tenger középső részén
egy virágzó, gazdag és fejlett társadalom központi területe hirtelen és
végérvényesen megsemmisült. Elpusztította egy váratlanul nagy erejű
robbanás. A társadalom otthonául szolgáló sziget vulkáni hamuvá lett, s a
tenger mélyére süllyedt. A környéket is több földrengés, szökőár, vulkáni
hamu és az időjárás gyökeres változása sújtotta. Megdöbbentő pusztulás lett
a sorsa egy békés világnak. A minósziak mindig is együtt éltek a
földmozgásokkal, és elviseltek már számos pusztító rengést. S miközben
élvezték a tűzhányónak köszönhető termékeny talaj, a meleg vizű források,
az ásványkincsek előnyeit, nem is sejtették, mire képes egy vulkán...
Nagy meglepetés érte a minósziakat, s talán ez az esemény szolgált az
ókori legendák alapjául. Bár nincs bizonyíték arra, hogy az ókori szerzők
valóban a Théra szigetét szétroncsoló késő bronzkori vulkánkitörésnek a
következményeiről számoltak be, csupán feltételezhető, hogy ez a
katasztrófa épült be a nagyszerű kultúráról, a gazdagságról és a társadalmi
hanyatlásról szóló szövevényes beszámolókba. Amíg őrzi a legendát az
emlékezet, az egykor létezett kultúrák is fennmaradnak. Amennyiben
Atlantisz valóban azonos a vulkán pusztítása előtt Théra szigetén virágzó
civilizációval, akkor a leírás alapján lélegzetelállító környezetet és városi



kultúrát kell e helyen elképzelnünk. Majd, Platón beszámolója szerint, a
nagy robbanást követően az itt élők a civilizáció törzsi szintjére süllyedtek.
Floyd McCoy
A Harvard Egyetem földrajztudományi doktora, a Hawaii
Egyetem geológia-, geofizika- és oceanográfia-professzora.
Társszerzőként jegyzi a tudományos cikkekből összeállított
Volcanic Hazards and Disasters in Human Antiquity (Fenyegető
és pusztító tűzhányók az emberiség őstörténetében) című
könyvet.
SZANTORINI, GÖRÖGORSZÁG
A Kr. e. 1600-ban bekövetkezett vulkánkitörés előtt Szantorini
szigete kör alakú volt, a közepén egy tóval, több kisebb szigettel



a közelben a tengerre vezető keskeny kijárattal. Sokan képzelik
ide Atlantiszt.



Atlantisz, az elfeledett kontinens
Atlantisz az emberi civilizáció egyik legnagyobb
rejtélye, s még az sem biztos, hogy létezett
egyáltalán. Az egykori városállamról a Kr. e. V.
században született az első fennmaradt beszámoló.
Atlantisz létezése máig vita tárgya. Sokan nem kételkednek abban, hogy a
sziget valóban egy történelem előtti civilizációnak adott otthont, míg mások
merő fikciónak tartják a történetet, amelyet a görög filozófus, Platón (Kr. e.
427-347) hagyott az utókorra.
A hellenisztikus kor kutatója, Pierre Vidal-Naquet azt állítja, hogy Platón
a Timaiosz (s később Kritiász) című dialógusát Athén kikötővárosa erőteljes
kritikájának szánta. Vidal-Naquet értelmezése szerint Platón nem egy
valóságos összecsapást írt le Athén és Atlantisz között, hanem egy
metaforikus háborút a korabeli és az egy évezreddel korábbi Athén közt.
Természetesen ezt az elképzelést is vitatják.



Vidal-Naquet
1930-2006
Zsidó származású gondolkodó, Párizs szülötte. A második
világháború befejezése után szerzett történész diplomát
Párizsban, majd Orléans-ban gimnáziumi tanár lett. Történelmet
adott elő Lille egyetemén, illetve a Lyoni Egyetemen. Az ókori
görög városok jeles kutatója volt, olyan kiváló francia
történészekkel működött együtt, mint Pierre Levegue, Michel
Austin és Jean Pierre Vernant. Több szakkönyv szerzője.
KRITIKA
Az Atlantisz történetéről és a Platón-féle mítoszról írott
könyvében Vidal-Naquet kétségbe vonta azt a nézetet, mely
szerint a görög filozófus dialógusában Atlantisz tényleges
létezéséről lenne szó. „Platón szemében a történelem hazugságok
láncolata...”
A FILOZÓFUSOK LÁTOMÁSA



Az ókori filozófus az említett két dialógusban hosszasan értekezik
Atlantiszról, mert igen nagyra becsülte az általa leírt államot. Korábbi
korokból alig maradt fenn róla írott forrás, így a tény, hogy egy jeles szerző
két művében is ugyanarra a forrásra hivatkozva idézi Atlantisz részletes
leírását, azt jelzi, hogy a téma akkoriban a közbeszéd része lehetett.
Plutarkhosz (45-125) a Párhuzamos életrajzok című munkájában az
athéni Szolón (Kr. e. 638 k.-558 k.) alakját idézi meg. Azt állítja, hogy két
egyiptomi pap, a szaiszi Szónkhisz és a héliopoliszi Pszenóphisz ismertette
meg a görög államférfit Atlantisz történetével. Jóval később, az V.
században Proklosz bizánci filozófus beszélte el a szicíliai Krantorról, hogy
állítólag a Kr. e. III. században írt kommentárt a Timaioszhoz, amelyben
nemcsak igazolta Platón történetét, de utalt arra is, hogy járt Egyiptomban,
ahol olyan sztéléket látott, amelyek megerősítették Szolón beszámolóját.
Ráadásul a Kr. e. II. században élt Poszeidóniosz, illetve egy századdal
később Sztrabón is hitelt érdemlőnek találta a nagy filozófus elbeszélését.
Az utóbbi kortársa, idősebb Plinius római író A természet históriája című
munkájában arról ír, hogy amiről Platón beszámolt - az Atlanti-óceán
megemelkedett és hatalmas területeket öntött el -, a régmúltban valóban
bekövetkezett.
Platón a dialógusában azt állítja, a beszámolót Kritiásztól vette át, és
több helyütt nyomatékosan kiemeli a forrása által leírt civilizáció és
események történelmi hitelességét.
Mindvégig arra törekszik, hogy részletes és valószerű képet fessen
tárgyáról.
A korabeli olvasók számára meggyőző érv lehetett Atlantisz létezésére
az, hogy Szolónra hivatkozik említésekor, aki Platón szerint Szaisz
városában egyiptomi papoktól hallotta a különös világról szóló történetet.
Érdekes mozzanat, hogy Platón szerint az athéniak akkor találkoztak az
atlantisziakkal, amikor azok sikertelenül próbálták elfoglalni
kikötővárosukat. Valószínűleg Attika poliszát kell Athénon érteni, mivel
Platón az esemény időpontját nem kevesebb mint kilencezer évvel Szolón
kora előttre teszi.



Kr. e. 1100 táján a dór invázió következtében összeomlott a mükénéi
civilizáció. Pár emberöltővel korábban, úgy 3500 évvel ezelőtt csak
egyetlen eseménysort rögzített az emberi emlékezet, amely az Atlantisz
kapcsán megidézett történethez hasonlít, mégpedig a Kréta (Minósz) elleni
inváziót. A fejlett minószi civilizáció központja egy terjedelmes sziget volt,
bár korántsem olyan hatalmas, mint amilyennek Kritiász Atlantiszt leírta.
A krétaiak igen fejlett és magas technikai színvonalon álló tengeri
királysága Kr. e. 2000 táján a fennhatósága alá vonta az Égei-tenger jó
részét.
A szigorú kronológiát tekintve a valós események és a Platón
dialógusaiban leírt kor több ezer évnyi távolságban van egymástól. Az
Atlantisz-legendát történelmi vagy legalábbis mitológiai szinten
megalapozó, a nyugati kultúrkörhöz tartozó első beszámolók a Platón előtti
nemzedékhez, nevezetesen Halikarnasszoszi Hérodotoszhoz köthetők, aki
Történelem címen rendszerezte az addigi ismereteket.
Kritiász egy ovális alakú szigetről írt, amelynek mérete 3000x2000
sztadion, vagyis körülbelül 523x439 kilométer volt. Kréta szigete talán 300
kilométer hosszú lehet, s legszélesebb pontján 60 kilométer átmérőjű. A
minószi civilizációról már a Kr. e. VI. századból maradtak fenn források,
ugyanakkor számos pompás építménye datálható a Kr. e. III. évezred
közepére. A feltárások két pusztító esemény nyomaira bukkantak, az egyik
a Kr. e. III. század közepén, a másik a Kr. e. II. század végén következett
be.
Az utóbbi feltehetően a Földközi-tenger keleti mellékét érintő dór
invázióval hozható összefüggésbe, amelyet még egy tengeri csapás is
követett. A régészek egy szökőár nyomait is kimutatták, amelyet feltehetően
egy közeli sziget tűzhányójának kitörése idézett elő.



GÖRÖG OSZLOPOK
A legenda a város helyét Héraklész oszlopainál jelöli meg.



KRÉTA
A minószi kultúra legfényesebb korszaka Kréta szigetéhez
kötődik. Itt épült fel a knósszoszi palota, amelynek ábrázolásai
Atlantisz legendáját idézik.
FRESKÓ
A Minótaurosz története az egyik legrégebbi görög legenda. A
bikafejű, embertestű szörnytől tartottak leginkább a minósziak,
akiknek égei-tengeri kultúrája megelőzte a klasszikus görög
városállamok korát.
Vajon Kritiász a Platón által megidézett dialógusában Krétáról írt volna?
Ám még mindig túl nagy a távolság a történelmi és a legendabeli
események ideje között. Ezt egyes kutatók azzal magyarázzák, hogy talán
Szolón egyiptomi papoktól szerezte az ismereteit, s az egyiptomi
időszámítás nem volt megbízható. Ez az érv azonban nem sokat nyom a
latban, amikor az a kérdés, hihető-e, hogy tengeri ütközetek zajlottak egy
olyan térségben, amelynek lakói épp csak áttértek a letelepedett életformára
(a neolitikus forradalom Kr. e. 10 ezer táján következett be).
Kritiász fogalmazása, sajnálatos módon, pontatlan: „Mindenekelőtt arra
emlékezzünk, hogy nagyjából kilencezer évvel ezelőtt tört ki - mint
mondják - a háború...” [ford. Kövendi Dénes]. Nos, e kilencezer év nem
valami egzakt dátum - spekulációnak tűnik, s nem valószínű, hogy azokból



a kéziratokból szűrte le, amelyeket állítólag Szolón adott a dédapjának,
Dropidésznek, s amelyekről Kritiász azt állította, hogy a birtokában vannak.
Ráadásul nem csak az esemény idejének meghatározása kétséges. A
platóni dialógus szerint Atlantisz „Héraklész oszlopain túl? terült el.
Csakhogy az összes ókori forrásban az szerepel, hogy Héraklész oszlopai
Algeciras (a mai Spanyolország déli részén) és Ceuta (Afrika északnyugati
csücske) között álltak. Ez azt jelentené, hogy Atlantisz az Atlanti-óceánban
fekvő sziget lett volna. Erre nincs bizonyíték, noha az óceán neve is abból a
feltételezésből származik, hogy ott lehetett az egykori szárazföld. Netán az
afrikai partok közelében, ahol a Kanári-szigetek húzódnak. Vajon ez a
szigetív annak a hatalmas földdarabnak a maradványa, amely az ókoriak
szerint nagyobb volt, mint Libüa és Ázsia együttvéve? Lehetséges, hogy az
Azori-szigetek és Madeira a hajdan az óceán mélyére süllyedt sziget
maradványa? Ez is egy feltételezés.
Még egy szempontot érdemes figyelembe vennünk. Noha a görög
mitológia számtalan mozzanata nem valós esemény, így nem is
bizonyítható, az utókor Homérosz Iliászának történetét is sokáig a mítoszok
közé sorolta, mígnem egy amatőr régész, Heinrich Schliemann 1870 táján
fölfedezte Trója maradványait a mai Törökország területén. Ugyanígy, amíg
Arthur Evans régész föl nem fedezte a krétai Knósszosz romjait, Daidalosz
és a Minótaurosz története, sőt Minósz király alakja is a legendák körébe
tartozott. Mindezek alapján vajon állítható, hogy Atlantisz legendája is
történelmi gyökerű? Nem, csupán arra intenek minket e váratlan
felfedezések, hogy ne söpörjük félre a mitológiai történetet mint puszta
kitalációt.
Platón korában a görögök keveset tudtak népük eredetéről, s nem állt
rendelkezésükre feljegyzés mindarról, ami egy-két évezreddel saját koruk
előtt történt. Kritiász maga is meggyőzően utal erre a következő
dialógusrészletben: „S minthogy sok nemzedéken át természetes
létfeltételeiket is alig tudták megszerezni, csak azzal gondoltak, aminek
szűkében voltak, beszélgetéseik is csak ekörül forogtak, s a múlt
eseményeivel nem törődtek. Mert a mondák elbeszélése és a régi dolgok



kutatása a szabad idővel együtt jelenik meg a városokban, mikor az
emberek azt látják; hogy az élet szükséges javai némelyek számára már
készen állnak - előbb azonban nem.” [Ford. Kövendi Dénes]



Atlantisz Platón leírásában
A görög filozófus egy kör alakú tengeri városról
beszélt, amely kilencezer évvel korábban volt lakott.
A város koncentrikus körökben elhelyezkedő
csatornáinak, szökőkutakkal, kertekkel ékes
palotáinak felfedezésére már számos kutatóexpedíció
indult a világ összes tengerében.
AZ ATLANTISZI KORMÁNYZAT
Mint Platóntól tudjuk, a szigetet tíz király - eredetileg öt ikerpár
kormányozta, akik hol öt-, hol hatévente ültek össze „hogy mind a páros,
mind a páratlan számnak megadják a magáét” [ford. Kövendi Dénes].
Ilyenkor ítélkeztek a törvényszegők fölött, akiknek a nevét fölírták
Poszeidón, a tengeristen temploma előtt álló, rézborítású oszlopra. Az első
ikerpár közül Atlasz volt a legfőbb uralkodó, míg öccse, Eumélosz a sziget
legtávolabbi tartománya, Gadeira fölött uralkodott.
A csatornák városa
A települést koncentrikus körökben elhelyezkedő sávok alkották, amelyeket
vízi utak választottak el egymástól. A központi szigeten a fellegvár, egy
versenypálya és a katonaság elszállásolására szolgáló lakóházak kaptak
helyet.



KONCENTRIKUS GYŰRŰK
A központi várost több, egymástól csatornákkal elválasztott, de hidakkal
egybekapcsolt földgyűrűre építették.
HAJÓK
Az Atlantiszról szóló történetek kivételesen hatalmas flottát emlegetnek,
amely részben teherszállító hajókból, részben a ki- és behajózását biztosító
hadihajókból állt.
ZSILIPEK
A feltételezések szerint az atlantisziak - akárcsak a föníciaiak és
karthágóiak - zsilipeket építettek, amelyek a legnagyobb méretű hajók
bejutását is lehetővé tették.
A KIKÖTŐ BEJÁRATA
A központi kikötő feltételezett nagyobb horgonyzóhelyei egybeesnek a
Théra szigeténél a tengerfenéken felfedezett hatalmas kőépítmények
elhelyezkedésével.
KIRÁLYI PALOTA
Platón állítása szerint az Akropoliszon (fellegvár) belül a Kleitónak és
Poszeidónnak szentelt templomokat színarany kerítések vették körül.



POMPA
A palota falait, oszlopait és padlóit jó minőségű réz borította. A szobrok
és szökőkutak is gazdagon díszítettek voltak.
KÖZLEKEDÉS
A város különböző pontjait bonyolult út- és vízvezeték-hálózat kötötte
össze.
PLATÓN
A Kr. e. V-IV. században élt görög filozófus két jeles munkájában,
a Timaiosz és a Kritiász című dialógusaiban ír Atlantiszról, Az
utóbbi mű befejezetlen maradt, s a téma azután egyetlen
klasszikus görög legendájában Platón a jó kormányzat eszményét
fogalmazta meg.



Hol van Atlantisz?
Felfedezők, régészek és történészek sokasága
igyekezett már meghatározni az „elveszett város”
egykori helyszínét. A három legfőbb elmélet közül az
első az Ibériai-félszigetre helyezi Atlantiszt, a
második az Atlanti-óceánba, a harmadik a Földközi
vagy az Égei-tenger vidékére.
AZ IBÉRIAI HELYSZÍN SZÓSZÓLÓI
1592
Elsőként Juan de Maria pap kapcsolta össze a platóni Atlantiszt
Spanyolországgal.



1673
José Pellicer de Ossau Salas y Tovar kapcsolatot feltételezett a
tartesszosziak és az atlantisziak között. Megállapította, hogy Kleitó
templomának szigete a Guadalguivir folyó deltatorkolatában feküdt.
1801
Fabre d'Olivet író azt állította, hogy Atlantisz a Földközi-tenger nyugati
medencéjében, Spanyolország és Marokkó között található.
1803
Jean Baptiste Bory de Saint-Vincent természettudós felvetette, hogy a
Kanáriszigetek az eltűnt hatalmas sziget maradványa.
1874
A földrajztudós és régész E. F. Berlioux Atlantisz mitikus szigetét a
Marokkó és Gibraltár területén húzódó Atlasz hegységgel azonosította.
1911
Juan Fernández Amador de los Ríos szerint Atlantisz az Ibériai-félsziget
déli részét elfoglaló Tartesszosz lehetett.
1920
Aimé-Louis Rutot földrajztudós azt állította, hogy Atlantiszt Marokkó
területén kell keresni.
1922
Adolf Schülten régész úgy vélte, hogy Andalúzia és a tartesszoszi
királyság lehetett egykor Atlantisz.
1928
Elena Wishaw, az Ancient Mediterranean Research Association igazgatója
Atlantisz fővárosának víz alá süllyedt maradványait Cádiz partjai mellett



vélte fölfedezni.
1984
Jorge María Ribero-Meneses összehasonlító nyelvész felvetette, hogy az
egyiptomiak és a föníciaiak talán Kantábria területéről származtak.
1994
Georgeos Díaz-Montexano azt az álláspontot támogatta, hogy Atlantisz
közepe Dél-Spanyolország és Marokkó területén lehetett.
2001
Jacques Collina-Girard meggyőződése szerint Atlantiszt a Gibraltári
szoros bejáratánál, Spartel szigetén lehet fellelni.
Jacques Collina-Girard
1956
A negyedidőszaki földtan szakértője, a francia Nemzeti
Tudományos Kutatási Központ igazgatója, valamint az Aix-en
Provence-ban található Mediterrán Egyetem professzora.
Felvetése szerint Atlantisz a marokkói partok közelében lévő
Spartel-zátony egyik szigete lehetett. A francia tengergeográfus,
Marc-André Gutscher által gyűjtött adatok alapján Collina-Girard



azt állítja, hogy Kr. e. 9400 táján földrengés rázta meg a térséget, s
az ennek nyomán keletkezett cunami elsöpörte a szigeteket. Úgy
véli, a jégkorszak végén keletkezett rengeteg olvadékvíz miatt
megemelkedett az óceán szintje is, az emelkedés üteme
évszázadonként 4 méter volt.
FELFEDEZÉS
2005-ben Marc-André Gutscher Spartel szigetén 4 méter vastag
tengeri üledékréteget talált, amely azt bizonyítja, hogy a szigetet
sok ezer évvel ezelőtt szökőár érte.
AZ ATLANTI HELYSZÍN SZÓSZÓLÓI
1644
John Swan szerint Atlantisz az Atlanti-óceánban feküdt.
1655
Athanasius Kircher német jezsuita szerzetes azt állította, hogy a sziget
Európa és Amerika közt keresendő.
1912
Heinrich Schliemann szerint Atlantisz valahol az Azori-szigetek és
Madeira közelében volt.
1960
Ignatius L. Donnelly amerikai kongresszusi képviselő expedíciója az
Azori-szigeteken kereste Atlantisz nyomait.
1980
A Bahamák (azon belül is a Bimini-szigetek) elméletét több író is
kifejtette, köztük J. Manson Valentine, Charles Berlitz és Pierre Carnac.
1982



Helmut Tributsch, a Berlini Szabadegyetem professzora a bretagne-i
Carnac közelében fekvő Gavrinis-szigetet említette helyszínként.
1990
Jean Deruelle úgy véli, Atlantisz egykor az Északi-tengerben, a sekély
vizű Doggerpad területén feküdt.
AZ ÉGEI- ÉS FÖLDKÖZI-TENGERI HELYSZÍN
SZÓSZÓLÓI
1907
K. T. Frost brit tudós rámutatott a lehetőségre, hogy valójában Atlantisz
azonos a minószi civilizáció központjával, Krétával.
1965
Spyridon Marinatos szerint a Szantorini szigetével azonos Théra
vulkánkitörése volt a felelős Atlantisz pusztulásáért.
Spyridon Nikolaou Marinatos
1901-1974
A XX. század egyik legjelentősebb görög régésze. A krétai
Héraklion Régészeti Múzeum igazgatója számos ásatást végzett a
térségben. 1937-ben nevezték ki a Görögországi Régiségek
Felügyelete élére. Az Athéni Egyetem professzoraként ásatásokat
vezetett a mükénéi kultúra jelentős ókori lelőhelyein, így például a
klasszikus kor két jelentős csatájának helyszínén, Thermopülainál
és Marathónnál. Legkiemelkedőbb eredménye Akrotiri felfedezése
Szantorini szigetén, amelyet az ókorban Théra néven emlegettek.
Marinatos a vastag vulkáni hamuréteg alatt egy érintetlen város
maradványait tárta fel.
KAPCSOLAT



Kréta szigetén Marinatos megismerkedett Arthur Evans régésszel,
a knósszoszi palotát és a minószi civilizációt feltáró régésszel, és
szoros szakmai kapcsolat alakult ki köztük.
2000
Axel Hausmann fizikus, az Aacheni Műszaki Egyetem munkatársa azt
feltételezi, hogy Atlantisz 100 méterrel a tengerszint alatt, Szicília és Málta
szigete között található.
2004
Paulino Zamarro felvetette, hogy a legendás civilizáció a mai Kikládok
szigetcsoport és Kréta területén alakult ki.
Paulino Zamarro
1947
A mintegy 2050 négyzetkilométer nagyságú sziget szerinte az
Égei-tengerben fekvő szigetcsoport, a Kikládok közelében feküdt.
Feltételezése szerint Atlantiszt egy szökőár süllyesztette el, amely
úgy keletkezett, hogy az Atlanti-óceán vize benyomult a Földközi
tengerbe.
SZAKMAI VITA



Zamarro nem fogadja el azt az elméletet, amely szerint a
Gibraltári-szoros a pleisztocén korban nyílt volna meg.
Atlasz örökösei
A mítosz szerint Atlantisz első királyát Atlasznak nevezték, s róla kapta a
nevét a sziget és a környező óceán is. Halála után a birodalmát tíz részre
osztották, s mindegyikben egy-egy király uralkodott. Platón szerint a
birodalom jól működő kormányzatának alapja a tíz király közti párbeszéd
volt, az uralkodók hol öt-, hol hatévente találkoztak a törvények
felülvizsgálata és megerősítése céljából. Ezek a gyűlések a közös irányítás
eszközeként szolgáltak. Amennyiben valakire büntetést kellett kiszabniuk,
szertartást mutattak be legfőbb istenüknek, Poszeidónnak. Ezen a
szertartáson először a tíz király vaseszközök és védőfelszerelés nélkül
vadászott egy szent bikára. A foglyul ejtett állatot ezután feláldozták annál az
oszlopnál, amelyre a birodalom szent törvényeit írták fel, illetve azok nevét
is, akik valamely törvény megszegése miatt rettenetes büntetésre ítéltettek. A
bika vérét fölfogták egy tálban, majd - miután abból mind a tíz királyért egy
egy cseppet egy erre az alkalomra kevert italba hintettek, és az oszlopot
megtisztították — a tűzbe vetették. A szertartás folytatásaként megerősítették
korábbi esküjüket, hogy a szent törvényeket megtartják, illetve fogadalmat
tettek a maguk és utódaik nevében, hogy a törvényeket minden atlantiszival
betartatják. Végül a királyok ittak a vérrel kevert italból, s a csészét
Poszeidón templomának ajándékozták. Ezután bölcs tanácskozásra gyűltek
egybe. A királyok sötétkék ruhát öltve letelepedtek az esküáldozat hamujába,
s ítéltek és ítéltettek.



ISTENEK BÜNTETÉSE
Számos forrása lehetett annak a mitológiai elképzelésnek,
miszerint Atlasz a vállán tartja a földgolyót. Az egyik változat
szerint a titán büntetésképp kapta e feladatot az istenektől.
Egy szépíró szemszögéből nézve
Jules Verne a Nemo kapitány című regényében egy teljes fejezetet szentelt
Atlantisz legendájának. A Nautiluson tett utazás ezen epizódját így írja le a
Párizsi Természetrajzi Múzeum igazgatóhelyettese: „Minő véletlen vezetett
el engem ide, az eltűnt földrész egyik hegyének ormára! Sok évezredes
romokat tapinthatok a kezemmel, ezek a romok egyidősek a föld ókorával!
Ott járok, ahol valaha az első ember kortársai jártak! Ólomtalpam a mondák
korában élt állatok csontjain tapodik; ezek az állatok itt éltek valamikor, a
megkövesedett fák zöld lombjának árnyékában!” (ford. Kilényi Mária)



JULES VERNE
A francia regényíró tette világhírűvé Atlantisz legendáját a XIX.
század második felében.
ATLANTISZ LEGENDÁJA
A nagyon csekély terjedelmű, Atlantiszról szóló írott történelem lényegében
Platón dialógusaira korlátozódik, illetve az ő kortársainak és követőinek
kommentárjaira.
A legenda írott története ugyanakkor lényegesen bővebb. Nehéz
meghatározni a mítosz keletkezésének idejét, annyi azonban bizonyos, hogy
az Újvilág felfedezése számos spekulációt és feltételezést szült az elsüllyedt
földről. Akkoriban az irodalmi művekben gyakran bukkant fel az a gondolat,
hogy az aztékok, a maják és az inkák Atlantisz szigetéről származnak.
A legenda talán attól vált izgalmassá, hogy máig nem szűnő spekulációkra
ad okot. Noha a szigetről szóló első történelmi munkákban még mint romlott



és dekadens világot említették, a német romantikusok műveiben már
elveszett paradicsomként tűnik fel Atlantisz. A romantikus költők közül a
német Novalis és az itáliai Gian Rinaldo Carli gróf említhető mindenekelőtt.
Évszázadokon át a Biblia volt Európában az emberiség eredetére
vonatkozó egyetlen forrás, így érthető, miért keresték a gyökereiket az olasz
és a német nacionalisták Atlantisznál - el akartak távolodni a bibliai
leszármazás gondolatától.
A XIX. században Jules Verne és Pierre Benoit új nézőponttal
gazdagította a mítoszt — Atlantiszból Utópia földje lett. Az idealizált
jövőkép a kapitalista gazdaság kegyetlenségét megtapasztaló társadalom
kétségbeesett gondolatkísérlete volt.
Az elmúlt ötven évben a tudományos-fantasztikus irodalom alapvető
változásának és hihetetlen fejlődésének lehettünk tanúi. Az 1970-es években
a Szovjetunióban, Nyugat-Európában és Amerikában is virágzott a sci-fi
irodalom. Ennek az áramlatnak a hullámain Atlantisz legendája ismét a
felszínre tört, kikerült a nyilvános fórumokra, a könyvesboltok polcaira, sőt
még a dokumentum- és játékfilmekben is megjelent.
Az elmúlt években a régészeti expedíciók is gyakoribbá váltak, melyek
egyre kiterjedtebb kutatásokat végeznek - szárazföldön és tengeren egyaránt.
Az óceánfenék tanulmányozásához napjainkban immár tengeralattjárókat és
bonyolult műszaki berendezéseket használnak, de igénybe veszik a
kutatáshoz a légi fotókat és műholdas felvételeket is.
Vajon létezett Atlantisz? Ma sem tudjuk erre a kérdésre a választ.
Az azonban reményre ad okot, hogy egyre több olyan elveszett város is
napvilágra kerül, amelyekről sosem született feljegyzés, így nem is azok
keresését tűzte ki célul a tudományos expedíció.
ATLANTISZ MINT ARCHETÍPUS
Atlantisz mítosza sok száz évvel túlélte a sziget pusztulását. Filozófusok,
természettudósok, történészek és írók álmodoztak róla, de sok
szerencselovag is előállt feltevésekkel. Platón dialógusai egy olyan rejtélyt



tettek széles körben ismertté, amely máig foglalkoztatja az embereket. A
legkülönbözőbb földrajzi szélességeknél a tenger alól felszínre került sok
sok kincs még izgalmasabbá tette a történelmi és kulturális ismereteket a
kalanddal ötvöző kutatómunkát. Az elveszett város legendájának
fennmaradásához a platóni szövegek erkölcsi tanításai is hozzájárultak.
A szerzők többsége szerint Platón a Timaiosz és a Kritiász című
dialógusaiban nem egy egykor létezett civilizációról szólt, hanem egy
olyanról, amely megvalósítható, ha az emberiség betartja a helyes
kormányzás, a kölcsönös tisztelet és a jószomszédi viszony alapelveit.
Vagyis Platón szövegében Atlantisz gazdagsága és nagysága arra példa, hogy
ha az istenek, a természet és az emberek között harmonikus a kapcsolat,
akkor az társadalmi szinten a boldogsághoz és gyarapodáshoz vezet.
Az atlantiszi társadalom különleges vívmányainak leírását követően
Platón arra figyelmeztet, milyen rettenetes következményekkel járhat, ha az
atlantisziak megsértik azokat az alapelveket, amelyekre addigi nagyságuk
épült. Amikor királyainak nagyravágyása telhetetlenséggé fajult, s
háborúkkal akarták a hatalom és gazdagság iránti éhségüket csillapítani, a
sziget megroppant, majd tűzhányók, földrengések és tenger hullámainak
martaléka lett. Noha a szigetet az istenek pusztították el büntetésül, a görög
filozófus szerint a civilizáció erkölcsi értékei továbbra is megszívlelendők.



KANÁRI-SZIGETEK
Tenerife vulkáni szigetén számos kráter található. A Guimar
tűzhányó környékén ősi civilizációk maradványaira leltek, többek
közt a guancsokéra, akiket Atlantisz mítoszával is
összekapcsolnak. (A gauncsok a Kanári-szigetek első ismert
őslakói.)



Akrotiri romjai
A Théra (ma Szantorini) szigetén végzett ásatások nyomán
rekonstruálható egy ősi társadalom, amelyet összefüggésbe
hoznak Atlantisz népével. A leülepedett vulkáni anyagok vastag
rétege alól házak és amforák kerültek elő. A megőrződött
csodálatos freskók a hétköznapi élet jeleneteit ábrázolják.
LELETEK: Kiváló állapotban őrződtek meg, a Kr. e. II évezred
óta halmozódó vulkáni üledéknek köszönhetően.



A tenger-ünnep
Az Akrotiri egyik pompás épületének falait 3 méter hosszan és 40
centiméter magasságban ékesítő freskó talán az egyik városból
egy másikba vezető tengeri utat ábrázolja. A falkép alsó részén
jellegzetes vörös és fehér atlantiszi kövekből épült város falain
csillog az oreikhalkosz.



Kik építették a mítoszok városát?
Platón egy idilli életformát írt le a görög istenek
pártfogásával felépített birodalom, Atlantisz kapcsán.
Számos későbbi szerző is úgy emlékezett meg
Atlantiszról, mint különleges királyságról, ahol példa
értékű szervezettségben éltek az emberek, s virágzott
a gazdaság.
Otto Muck adta a legkidolgozottabb elképzelést az atlantisziak életéről, aki
leírásában nagyrészt Platón dialógusaira támaszkodott. Muck szerint
Atlantisz valódi édenkert volt. Enyhe éghajlata és termékeny talaja
kedvezett a földművelésnek. A gazdaság másik pillére a bányászat volt,
ugyanis bőven rejtett a föld rezet, ezüstöt, aranyat és oreikhalkoszt - ez
utóbbi fém a görög filozófus szerint majdnem olyan értékes volt, mint az
arany. Platóntól úgy tudjuk, hogy kőfejtői is voltak, ahonnan az
építőmesterek keze alá jó építőanyag került; leírásában dicséri a fehér, vörös
és fekete kövekből épített kikötőket és hidakat. A népesség a gazdaság
fejlődésével arányban növekedett — egyes szerzők szerint az atlantisziak
száma elérte az ötvenmilliót, ami közel négyszerese annak, amekkora
Egyiptom lakossága volt a birodalom fénykorában.
A FŐVÁROS
A birodalom gazdagságát tükrözték az elegáns középületek és az uralkodó
osztály csodálatos lakópalotái. Akárcsak a görög városállamok lakói, az
atlantisziak is szobrokkal és emlékművekkel díszítették a parkokat,



nyilvános tereket, és a szökőkutakból örökké folyt a víz. A magas szintű
mérnöki ismeretek révén a köznép is színvonalas szolgáltatásokban
részesült, a lakóházakban és a palotákban volt például hideg és meleg folyó
víz. Platón arról is beszámolt, hogy állítólag maga Poszeidón isten létesített
két pompás forrást, amelyek eltérő hőfokú vize kényeztette a szigetnyi
birodalom lakóit. Az emberek öntözőcsatornákat ástak, hogy terményeiket
locsolhassák, illetve a vizeket elvezették szent ligetükhöz is, amelyet
Poszeidón szentélyének tekintettek.
Számtalan kisebb-nagyobb medencét, tavat is alakítottak, nemcsak
szabad téren hanem fedett helyeken is ez utóbbiak télen nyilvános
fürdőként szolgáltak. A férfiak és a nők külön fürdőkbe jártak. Ezek
építésénél meglepő mérnöki leleménnyel arra is ügyeltek, hogy a víz ne
önthessen ki - a patakokat csatornák segítségével a tenger felé irányították.
A jelentős szekérforgalmat nagy műgonddal épített utak segítették, s
minden tervezésnél figyelembe vették a népesség nagy számát és alapvető
szükségleteit.
A mezőgazdaságot öntözőcsatornák hálózata szolgálta, kellő mennyiségű
vizet biztosítva a gazdáknak a termékeny völgyek kiterjedt
szántóföldjeihez. Poszeidón ligetében a dús növénytakaróból magasra
emelkedtek ki a fák. Sokfajta állat népesítette be a szigetet, elefánt is akadt
szép számmal.
Az atlantiszi kultúra nagyszerűsége nem csupán építészetében fejeződött
ki, hanem könyvtáraiban és nyilvános iskoláiban is, ahol tisztelettel
hallgatták a társadalom véneinek bölcsességét. Városszerte ékes szobrokat,
különösen sok, delfinháton ülő Néreiszt lehetett látni. A fellegvárban az
uralkodók és házastársuk portrészobrai díszítették a drága fémekkel és
márvánnyal borított zárt udvarokat. Mindemellett a tengeristen szentélye is
lenyűgöző volt, benne Poszeidón mennyezetig érő alakja a kocsiján állt, és
hat szárnyas lovát hajtotta.
POLITIKAI SZERVEZET



Atlantisz birodalmát tíz király szövetsége alkotta, területeik az
államalakulaton belül függő viszonyban maradtak. A legfőbb hatalmat ez a
tíz király gyakorolta, és uralmukat egy Poszeidónnak tulajdonított
alkotmány, vagyis a békés együttélést szabályozó kódex határozta meg. A
királyok öt-, illetve hatévente gyűlést tartottak, ahol a közös politikát
határozták meg, ugyanakkor megerősítették a királyságaik közt fennálló
kölcsönös tiszteletet. Megszeghetetlen törvényeik egyike az volt, hogy
egymással nem háborúzhatnak. Azt is szabályozták, hogy egyik király sem
szabhat ki halálbüntetést valamelyik másik királyra a többi uralkodó
többségének hozzájárulása nélkül.
Valamennyi uralkodó kiterjedt közigazgatást és katonaságot felügyelt,
ezek szolgálták az egyes országrészek jólétét, szervezték a kereskedelmet és
a készletek raktározását, illetve védték a földeket. Az atlantiszi gazdaság
gyors növekedését és a nagy lélekszámot figyelembe véve feltehető, hogy a
birodalomnak jól szervezett adminisztrációs rendszere volt, amely az
élelemnövények raktározását, az állattenyésztést és a figyelemre méltó
elosztási láncot felügyelte.
Nagy szerep jutott a katonaság intézményének (a hadsereg egyes szerzők
becslése szerint közel egymillió főt számlálhatott), mely megvédte a
birodalmat a külső támadókkal szemben, illetve a harci szekerek és a
fegyverek előállítását feladatul kapta. Az atlantiszi királyságok közötti
tartós béke nyilván közös erőfeszítéseik eredménye volt, belháborúkról nem
szól a fáma.
Az uralkodókat a görög istenek közvetlen leszármazottaiként tartották
számon, ezért az alattvalóik tisztelték minden ítéletüket, és híven
megtartották utasításaikat. Platón beszámolója szerint mindaddig
korlátlanul gyakorolhatták a jó kormányzást, míg az istenek közvetlen
befolyása alatt álltak, ám amikor halandó természetük elnyomta isteni
eredetüket, az uralkodók letértek a helyes útról, s a testi szerelmet
bálványozták. Ezzel magukra haragították Zeuszt, aki úgy határozott,
megbünteti az atlantisziakat. A legenda szerint épp azelőtt jutott erre a
döntésre, mielőtt a civilizáció elpusztult.



Atlantisz ezoterikus
megközelítésben
A régészek döntő többsége Platón dialógusaiból kiindulva keresi Atlantisz
egykori helyét, ám a XIX. század néhány filozófusa a birodalom nyomait a
Biblia, buddhista és hinduista, valamint ezoterikus források alapján próbálta
megtalálni. Ennek a szellemi áramlatnak az egyik vezéralakja Helena
Blavatsky, a Teozófiai Társulat alapítója volt. Blavatsky azt állította, hogy
Atlantisz egymillió évig volt az ismeretek tárháza, egy olyan földrész,
melyet egyenes hajú, vörös vagy sárga bőrű óriások népesítettek be
mindezeket egy tibeti szerzetes adta tudtára.
A zűrzavaros, tudománytalan elképzelések hatására nagyon sokan
kezdtek hinni más elsüllyedt mitológiai világok létezésében is, ilyen volt
például India és Afrika között Lemuria, vagy a Csendes-óceánban Mu, az
északi sarkvidéken pedig Hüperborea. Az egyiptomiakat, a skótokat, a
baszkokat, a majákat, a Kanári-szigetek vagy Polinézia lakóit is az egykori
atlantisziak leszármazottainak tartották. Az ezoterikus gondolkodású nácik
az árják felsőbbrendűségéről szóló nézeteiket szintén arra a feltételezésre
alapozták, hogy az atlantisziaktól származnak.
A XX. század jelentős műszaki-technikai fejlődése lehetővé tette, hogy
napjainkban a kutatók már geológiai műszerek és műholdas eszközök
segítségében bízva keressék a bizonyítékokat Atlantisz létezésére.
Helena Blavatsky
Az okkultizmus csapdájában
Miután meglátogatta a világ számos szent helyét, Helena Blavatsky orosz
okkultista 1876-ban, New Yorkban megalakította a Teozófiai Társulatot. A



teozófiai tanok az isteni igazság kereséséhez többféle vallás nézeteit
ötvözik. Madame Blavatsky különféle keresztény, tibeti buddhista és hindu
szent szövegek alapján számos elveszett kontinens létezését vetette fel,
köztük Atlantiszét is, amelyet szerinte óriások laktak. A teozófia
megalapítójának elképzelése szerint az atlantiszi faj a negyedik inkarnációja
volt az emberi léleknek, amelynek utazása az idők kezdetétől tart a végső
fejlettségi állapot eléréséig. Az atlantisziak egy hatalmas földrészt
népesítettek be, amely Észak- és Dél-Amerika keleti partjaitól Európa és
Afrika nyugati széléig terjedt, s a Britszigetektől északra magas hegy
emelkedett ki belőle.
Blavatsky asszony azt állította, hogy egy tibeti szerzetestől kapta tudását.
TEOZÓFIA
A Madame Blavatsky által megalkotott tanok a spiritualizmus és
a vallások elemeit ötvözik.



Teozófusok térképei Atlantiszról A nagy
változások
1 ATLANTISZ A FÉNYKORÁBAN
A teozófiai tanok szerint Atlantisz egymillió évvel ezelőtt élte
virágkorát, amikor a földrész Izlandtól Brazíliáig, az Egyesült
Államoktól Európáig terjedt ki.
2 AMI MEGMARADT



Négy kataklizmával később, úgy 80 ezer évvel ezelőtt már csak
Poszeidónisz szigete létezett, erre utalt Platón is. Ez a sziget Kr.
e. 9564-ben süllyedt el.
Edgar Cayce
Állítólagos misztikus kapcsolatról számolt be Atlantisz lakóival
Edgar Cayce kuruzsló. Azt állította, hogy létezett egy fejlett
technikai színvonalon álló civilizáció a Karib-tengeren, amely 50
ezer évvel ezelőtt már ismerte és használta az atomenergiát.
Cayce, aki hipnózisban gyógyított betegségeket, és az előző
életből visszamaradt problémákat kezelt, azt hirdette, hogy
Atlantisz 1968-1969-ben ismét a felszínre emelkedik majd,
méghozzá Kalifornia partjainál. Nem teljesült be ez a jóslata.
A TISZTÁNLÁTÓ
Az észak-amerikai Edgar Cayce azt feltételezte, hogy Atlantisz a
Bahamák térségében helyezkedett el.



MISZTIKUS MELLTŰ
A spiritualizmus hirdetőjének monogramját a halhatatlanság
jelképei veszik körbe: a szvasztika, az uroborosz kígyó és a
korona.



Tartesszosz Atlantisz utóda?
Tízmillió évvel ezelőtt a mai Marokkó és
Spanyolország területe egybefüggött. A Guadalguivir
folyó torkolatánál, ma mélyen a tenger szintje alatt,
egy olyan kultúra központja sejthető, amelyet a
feltételezések szerint az atlantiszi katasztrófa túlélői
alapítottak.
Noha az Atlantisz egykori helyére vonatkozó két nagy elméletekben több
közös vonás is felfedezhető, a birodalom létrejöttével kapcsolatban eltérőek
az elképzelések. Azok, akik Atlantiszt a tartesszoszi királysággal
azonosítják, vagy legalábbis a tartesszosziakat Atlantisz utódainak tekintik,
a 11500 évvel ezelőtti Ibériai-félszigetet sajátosan látják. Szerintük
akkoriban az Atlanti-óceán és a Földközi-tenger is száz méterrel sekélyebb
volt, mint ma. Cádizból száraz lábbal át lehetett jutni Tangerba,
Spanyolország és Líbia közt egy körülbelül 600 ezer négyzetkilométer
kiterjedésű szigetcsoport alkotott hidat. Csakhogy a jégkorszak végén a
tengerek vízszintje folyamatosan emelkedett, így egyre kevesebb szárazföld
maradt. Jacques Collina-Girard francia kutató szerint a térségben található
korallok alapján kimutatható, hogy egy ezeréves lassú jégolvadási időszak
után hirtelen megemelkedett a vízszint, „amely évszázadonként 2 métert
emelkedett, de időszakonként a 4 métert is meghaladta a növekedés
mértéke”.
Kr. e. 9000 táján azután a viharos gyorsasággal megemelkedő víz örökre
elnyelte Atlantiszt. Collina-Girard azt bizonygatja, hogy a marokkói
Spartel-fok közelében, 46 méterrel a vízfelszín alatt felfedezett elsüllyedt
sziget az elveszett atlantiszi birodalom része lehetett.



A FÖLDSZOROS
Ha igaz, hogy egykor a mai Gibraltári-szoros helyén egybefüggött a
szárazföld, akkor a Földközi-tenger még az Atlanti-óceánnál is sekélyebb
lehetett. Paulino Zamarro spanyol professzor azt állítja, bizonyítékai vannak
arra, hogy a Gibraltári-szoros Kr. e. 7500 táján nyílt meg. Ekkor az Atlanti
óceán vize nagy erővel zúdult be a Földközi-tengerbe, sőt annak keleti
végén átnyomult a Dardanellák között is, elöntve az akkor még édes vizű
Fekete-tengert. Zamarro több görög tudóssal egyetemben azon a
véleményen van, hogy Atlantisz szigete az Égei-tengerben, a Görögország
déli csücskénél elterülő Kikládok szigetcsoport tájékán lehetett.
A filológiai kutatás a két elmélet közül a tartesszosziakkal összefüggőt
támasztja alá. Az atlasz szó az ibér, görög és berber nyelvekben is ”köztes
terület”-et jelent. Ennek alapján Atlantisz jelentése: ”város a köztes
területen”. A tartesszoszi nyelvben pedig a királyság fővárosának neve,
Tartesszosz ugyanezt jelentette.



Szökőár miatt süllyedt el Atlantisz?
A Földközi-tenger helyén hajdan szárazföld volt,
mielőtt a földtani folyamatok teljesen átformálták
volna. Az Atlantisz pusztulásáról szóló egyik
legismertebb legenda is erre a tudományosan
bizonyított tényre alapoz.
Az emberiség kollektív tudattalanában az ősidőktől fogva fel-felbukkan az
az elképzelés, miszerint hatalmas vízár pusztított el bizonyos civilizációkat.
Ez a történet olyan, egymástól igen távoli helyen és időben született írott
forrásokban is megtalálható, mint a Biblia és a maja-kicsé indiánok
teremtésmítoszát tartalmazó középkori Popol Vuh.
Ha igaz az a sokak által támogatott feltételezés, mely szerint Atlantisz
vagy az Atlanti-óceánban, vagy a Földközi-tengerben lehetett, melyek
mélysége évezredeken át állandóan változott, akkor az atlantiszi civilizáció
pusztulása valóban kapcsolható egy világméretű szökőárhoz.
REJTÉLYEK A TENGER MÉLYÉRŐL
A földtani kutatások nyomán tudható, hogy az Atlanti-óceán fenekén a
Karib-szigetektől Izlandig egy széles sáv húzódik, amely a felerősödött
vulkáni tevékenység miatt formálódott át. Az úgynevezett óceáni
szeizmikus övben, a tengerfenék Közép-Atlanti-hátság vonulatánál nyomon
követhető, hogy a régmúltban a vulkánkitörések következtében szökőárak
alakultak ki, szigetek süllyedtek a mélybe, mások kiemelkedtek a



szárazulatra. Hasonló jelenségek alakították a Spanyolország és Brazília
partjai közt ívesen elnyúló kisebb hátságot is.
A geológusok és vulkánkutatók is megerősítették a feltételezést, hogy
Atlantisz pusztulását egy vulkáni eredetű katasztrófa idézte elő. A tudósok
mintát vettek a tengerfenékből az Azori-szigetek közelében, ahol a földtani
képződmények - hegyek és völgyek - sokkal inkább hasonlítanak a
szárazföld formáihoz, mint a tenger alatt bárhol másutt. Ráadásul a mélyből
felhozott kőzetmintákról kiderült, hogy azokat olyan bazaltláva borítja,
amely a vízfelszín felett szilárdult meg, vagyis ezek a területek hajdan
szárazföldek voltak, s később süllyedtek a víz alá. Ezt az elképzelést
támogatja Pierre-Marie Termier francia geológus is, aki amellett érvel, hogy
a víz a láva megszilárdulása után boríthatta el a földfelszínt, mivel a
mintákban üveges szerkezetű lávát találtak.
Az Azori-szigetek alapzatánál kettős fennsík található, ami felveti annak
a lehetőségét, hogy a szigetek egy olyan térség felemelkedésével kerültek
szárazra, amely hajdan két lépésben, fokozatosan süllyedt a víz alá. Így az
atlantisziak szervezetten elhagyhatták süllyedő világukat.



Kulturális hagyaték
A XX. század hajnalán Kréta szigetén előkerültek a knósszoszi palota maradványai.
Ennek a régészeti feltárásnak köszönhetően sikerült rekonstruálni a klasszikus
görög és mükénéi kultúra elődjét, a minószi civilizációt. Ezt az ősi civilizációt
számos kutató tekinti Atlantisz örökösének.
A krétai uralkodó palotája Arthur Evans brit régész 1900-ban felfedezte
egy palota maradványait Krétán, amelyet Minósz király knósszoszi
palotájával, illetve a bikafejű szörny, Minótaurosz mítoszbeli
labirintusával azonosított. A sziget kultúrája Kr. e. 3000 és 1400 között
virágzott.
Szobrok
A minószi kultúrából nem maradtak fenn nagyméretű műalkotások, csupán
kisebb szobrok - feltehetően ez volt művészete legfőbb jellegzetessége. E tárgyak
közül a legkisebb 83, a legnagyobb 20 centiméter magas, s motívumaik egyfajta
természet közeli civilizációról tanúskodnak. Leginkább állatokat, illetve férfiakat és



nőket ábrázolnak. A minószi szobrocskák aranyból, elefántcsontból és bronzból
készültek, ugyanakkor találtak égetett agyagból, mázas kerámiából és márványból
formált tárgyakat is. Olykor többféle anyagot is felhasználtak egy-egy alkotáshoz.
Az állatábrázolások, így a kígyók, szamarak és kecskék megjelenítése vallási és
rituális célokat szolgált, ilyen típusú ábrázolások nagy számban kerültek elő
szentélyekből és barlangokból. Különösen szembeszökő a sok bikaábrázolás, amely
a krétai szobrok és freskók visszatérő eleme. A bikát a férfi termékenység
megtestesítőjeként tisztelték.
ÁLDOZATI ASZTAL
A feketekerámia-lelet Knósszoszban került elő. Felületén domború felirat
látható, amely lineáris-A írással készült - e krétai írásformát a hivatalos
udvari és vallási szertartásokon használták.



FESTMÉNYEK
A knósszoszi palota freskói az épületegyüttes leglátványosabb
díszítőelemei. Az élénk színekben pompázó festményeket a palota fő
falain és oszlopain tárták fel. A freskók vonalvezetése, színárnyalatai, a
felhasznált motívumok - madarak, virágok, halak és a mindennapi élet
jelenetei - igen hasonlítanak az 1960-as években Akrotiri szigetén
előkerült falképekéhez. Ennek alapján még valószínűbb a szoros
kapcsolat a két kultúra között, melyeket egyaránt Atlantisz örökösének
tartanak.



PHAISZTOSZI KORONG
A minószi ötvösök aranytárgyakat, kerek domborműveket és amuletteket
készítettek, amelyeken vésett feliratok láthatók. Ezen a leleten
spirálvonalban olvasható egy egyelőre még nem teljesen megfejtett,
lineáris írással készült felirat.
ARANYMŰVESSÉG



A nyakláncokat, függőket és karkötőket kizárólag aranyból készítették a
mesterek. Némelyik tárgyon a viselőjük nevét tartalmazó felirat is
megmaradt.
EDÉNYEK
Az edényeket égetett agyagból és kerámiából formálták meg, alakjuk és
formájuk a. rendeltetésükhöz igazodott. Készültek víz és olaj merítésére
és tárolására szolgálók, illetve gabona tartására valók.



FORMÁK ÉS MOTÍVUMOK
Jellemző forma volt a széles szájú, keskeny talpú edény, amely
középtájon hasas. Díszítésként egyenes és ívelt vonalak váltakozását,
illetve nyújtott leveleket és stilizált hullámokat használták.



KÍGYÓISTENNŐ
Az egyik legismertebb műalkotás e mázaskerámia-szobrocska. A
feltételezések szerint a női termékenységet jelképező figura egy istennő
vagy papnő öltözékét és ékszereit viseli.



Hol lehetett az egykori királyság?
A Kanári-szigetek tűzhányóin az ősi kitörések,
földrengések nyomai mellett csigavonalas karcolások
láthatók. Az Atlanti-óceán egy háromszög alakú
területén özönvíz előtti civilizációs központ romjait
keresik, amely Egyiptommal és az amerikai
kontinenssel is kapcsolatba hozható.
A középkorban született az a feltételezés, amely szerint a Kanári-szigetek,
Madeira és az Azori-szigetek annak a háromszögletű szigetnek a csúcsai,
amely egykor a Gibraltári-szorostól keletre terült el. Amerika felfedezése
után a spanyolok újabb hipotézissel álltak elő: az Antillák alkották az
elsüllyedt kontinens, Atlantisz negyedik szögletét. A XIX. században a
szépírók is bekapcsolódtak a diskurzusba. A Nemo kapitányban Verne
képzeletbeli utazásra invitálja olvasóit, akik a tenger mélyére alámerülve
megpillanthatják Atlantisz elsüllyedt birodalmát. Verne így ír: „Atlantis egy
éjszaka meg egy nap folyamán eltűnt a föld színéről. Manapság már csak
legmagasabb pontjai emelkednek ki a tengerből: Madeira, az Azori-,
Kanári- és a Zöld-foki-szigetek.” (Ford. Kilényi Mária) Tenerife egy szinte
tökéletes kúp, melyet a sziget közepén magasodó Teide tűzhányó koronáz
meg. A sziget gyakorlatilag ebből az egyetlen hegyből áll, amelynek lejtői
az óceánból emelkednek ki. Sok vulkanológus és geológus véli úgy, hogy
Tenerife egy hatalmas erejű tűzhányókitörés maradványa, amelyet roppant
méretű földrengés kísért. Mivel 7300 méter mélyen a víz színe alatt agyagot
találtak a kutatók, ismét teret nyert az a teória, hogy a föld felszínét
elöntötte az ár, s templomokat, palotákat és számtalan emléktárgyat tett
örökre az enyészet martalékává. A felfedezések azt sugallják, hogy az



Atlanti-óceán említett szigetei lehettek az elsüllyedt kontinens legmagasabb
pontjai.
EGY KONGRESSZUSI KÉPVISELŐ
FELVETÉSE
A Kanári-szigeteken számos olyan tárgy került felszínre, amelyek a Kr. e. V.
században készültek, s a szigetek őslakóit a krétaiak és föníciaiak
napkultuszához kapcsolják. A kánaániták hasonló szimbólumainál sokkal
régebbi karcolt csigavonalakat többen azonosították a Platón dialógusaiban
említett Atlantisz díszítményeivel. A XIX. század közepén Atlantisz
legendája megragadta az akkori emberek képzeletét, és több jóslat született
arra vonatkozóan, hogy hamarosan megtalálják az elsüllyedt várost.
Ignatius L. Donnelly amerikai képviselő 1883-ban megírta az özönvíz előtti
civilizációról szóló könyvét (The Antediluvian World), amelyben kifejti,
hogy Atlantisz az azonos nevű óceán közepén lehetett.



Víz alatti kutatás
Kétféle módszerrel tárhatók fel a víz alatti régészeti leletek: merüléssel vagy
különféle berendezések segítségével, a távolból vizsgálódva. A kutatás egyik fontos
lépése a tengerfenék feltérképezése, melynek révén észlelhetők a természeti
formáktól elütő emberi építmények nyomai.
Romok a Bahamáknál
1968-ban a Bahamákhoz tartozó Bimini szigeténél mintegy 5 méter mélységben a
Joseph Manson Valentine zoológus vezette amerikai búvárok egy kőtömbökből álló
falba ütköztek. A kőrakást emberi építményként azonosították, és Atlantisszal
hozták összefüggésbe. A Miami Egyetemen végzett radiokarbonos kormeghatározás
szerint a kövek 3500 évesek. Más vizsgálatok alapján 15 ezer évesek lehetnek.
Egyes geológusok viszont a Bimininél látható kőfalat természetes képződménynek
tartják. Edgar Cayce lélekgyógyásznak a „hatodik érzéke” azt súgta, hogy Atlantisz
a Mexikói-öböl és a Földközi-tenger közt terült el. A természettudósok többsége
ugyanakkor úgy véli, hogy a bimini fal viszonylag egyenes vonal mentén lehasadt,
szögletesre tört parti sziklákból áll.
LINEÁRIS GYORSÍTÓ



A szerkezet a szerves anyagban jelen lévő szénatomokat megszámlálva
meghatározza annak korát.
A repülő tengeralattjáró Az első, legénységgel felszerelt tengeralattjárót,
amely eljutott az óceán legnagyobb mélységeibe (7-11 km) is, a Virgin
Oceanic társaság alkotta meg, és 2011-ben bocsátotta vízre. Az 5 méter
hosszú és 3 méter széles mini tengeralattjáró szárnyai gyors
helyzetváltoztatást tesznek lehetővé.
BÚVÁRMERÜLÉS
A fejlett légzőkészülékes búvárfelszerelésnek köszönhetően a régészek egyre
több időt tölthetnek a víz alatt. A háti légzőpalackkal, amely buborékkieresztés
nélkül adagolja az oxigént, akár egymás után nyolcszor is képesek 40 méteres
mélységbe lemerülni.
SZEMREVÉTELEZÉS
A sziklatörmelékek között vizsgálódva a kutató megítéli, hogy természetes
képződménnyel vagy a felszínről a mélybe került tárggyal van dolga.
Víz alatti járművek
A nagy mélységekbe való lejutáshoz különféle robotjárműveket használnak, ezek
egy része legénységet is szállíthat.



1. TENGERKUTATÓ
Az Egyesült Államokban lévő Woods Hole tengerkutató intézet
fejlesztette ki az Alvin mini tengeralattjárót, amely 5 kilométeres
mélységig hatolhat le, s hat órát tartózkodhat a mélyben. 2012-ben új
műszerekkel felszerelve állították újra üzembe.
2. TÁVVEZÉRLÉSŰ JÁRMŰVEK
A különféle távvezérlésű járműveket (ROV) optikai kábelek segítségével
irányítják és működtetik. Az észak-amerikai Medea és Jason
robotjárművek 10 kilométer mélyre tudnak merülni, s akár 21 órán át
üzemképesek. A francia kormány is rendelkezik távvezérlésű tengeri
járművel.
3. AUV
A legfejlettebb robotok az autonóm víz alatti járművek (Autonomous
Underwater Vehicles, AUV), amelyeket számítógépes programmal és
számtalanféle érzékelőn keresztül vezérelnek. A SeaBED nevű jármű
például Szantorini és Kréta környékén hajóroncsok után kutatva 2005 óta
pásztázza az Égei-tenger fenekét.
A leggyakrabban használt eszközök
A víz alatti régészek számos technikai eszköz segítségével kutatnak ősi kultúrák
maradványai után, használati tárgyakat, elsüllyedt hajókat, kőépítményeket keresve.
Apró, de érzékeny berendezéseik olyan jelenségeket is érzékelnek, amelyeket az
emberi érzékszervek nem.
HANGLOKÁTOR
A természetestől eltérő formákat keresnek a segítségével a víz alatt,
amelyek emberi építményekre utalhatnak. Használnak vízszintesen
pásztázó, egyszeres és többszörös hanghullámot kibocsátó szonárt is. A



berendezés által kibocsátott hangimpulzusok visszaverődésével
rajzolódik ki a tárgy a vízben.
ÉRZÉKELŐK
Különféle műszerek segítségével érzékelhető a hőmérséklet-változás, a
mozgás, sőt a vegyi anyagok jelenléte is a vízben.
MAGNETOMÉTER
A sziklák, fémek és föld alá került tárgyak mágneses kisugárzását méri.
KAMERÁK
Egyes robotberendezések nagy felbontású felvételek készítésére alkalmas
eszközzel ellátottak. Ez lehet optikai vagy digitális fényképezőgép, jó
kép- és hangminőséget adó videofelvevő. A nagy mélységbe küldött
kamerákat mozgatható állványra szerelik.
ROBOTKAR
Egyes merülőberendezéseken robotkar is található, amellyel
elmozdíthatók tárgyak vagy üledékdarabok.
GPS ÉS TRANSZPONDER
Noha a GPS (global positioning satellite)-rendszer jelei nem hatolnak be
a tengervízbe, léteznek transzponderek (válasz-jeladók), amelyek a
robotok elhelyezkedéséről adnak információt a hajóknak. Ismertek víz
alatt működő WIFI-rendszerek is.



Modern eszközök Atlantiszban
A történelem előtti korok kutatóit olykor
megoldhatatlan talányok teszik próbára. Némely ősi
lelet ugyanis régebbi koroknak tulajdonított műszaki
ismeretekről árulkodik.
Az ősi civilizációk egyik fontos jellegzetessége a monumentális alkotásokat
eredményező kőépítészet. A kőbányákban hatalmas munka folyt, de ma sem
tudjuk biztosan, hogyan oldották meg az óriási kőtömbök leválasztását a
szikláról. Az óriási tömbök felületeit 20, 40, sőt néha 80 négyzetméteres
felületen kellett tükörsimára csiszolni, hogy tökéletesen illeszkedjenek
egymáshoz. Majd a hatalmas köveket el is kellett szállítani, s ez a feladat a
mai kor emberének is gondot okozna.
Az efféle megválaszolatlan kérdések találgatásokhoz vezetnek. Az egyik
tudománytalan feltételezés szerint már az atlantisziak is ismerték a kövek
megmunkálásának, sőt magasba emelésének a technikáját, így fel tudtak
emelni bármilyen tárgyat.
Egy másik spekuláció szerint az egyiptomiak képesek voltak
meglágyítani a köveket, majd a kijelölt helyüknek megfelelő formára
igazítva újra megszilárdítani azokat. Cuzcóban egy tudós állt elő azzal,
hogy ismeri a Machu Picchu és Saksaywaman építésekor használt rejtélyes
anyag előállításának módját. Nem sokkal később a Nílus egyik szigetén,
Szehelen előkerült az úgynevezett éhínség-sztélé, amelynek megfejtett
felirata egy nagyon hasonló anyag elkészítésének módját taglalta.
Nyilvánvalónak tűnhet, hogy e két távoli kontinens között a kapocs egy
sokkal régebbi és fejlettebb civilizáció lehetett.



A POPOL VUH
Az Atlantisz utáni kutatás Amerikában folytatódott. Az atlantisziakat a maja
szent könyvben, a Popol Vuhban említett Negyedik Fajjal is összefüggésbe
hozták, amely izzólámpákkal világított a palotákban. Egyesek úgy tartják,
Tesla, a jeles felfedező is ismerte ezt az ősi technikát, s tervezett egy
energiatermelő és -elosztó rendszert, csak nem mutattak érdeklődést iránta,
mondván, túl olcsó, ezért üzletileg nem éri meg foglalkozni vele. A XIX.
század végén, a XX. század elején a médiumoktól, például Helena
Blavatskytól vagy Edgar Cayce-tól származó „felfedezéseket” sem vették
komolyan a kortársak, pedig leírták azt a helyet, ahol később Bimini
szigeténél előkerültek a nevezetes kőfalak.
Atlantisz gigantikus fehér gránitpiramisa, az Inkaliclon a leírások szerint
egy elektromágneses örvény közepén állt. Csúcsa fölött egy kristálykocka
lebegett, amelyből fehér fénynyalábok léptek ki, s ami belekerült a
nyalábba, az atomjaira hullott szét.
KÖVEZETT ÚT BIMININÉL?
A közel egy kilométer hosszú, szokatlan kőegyüttes a
Bahamákhoz tartozó Bimini-szigettől északra található. Talán egy
elveszett város romjaihoz tartozik, s útként vagy falként szolgált
egykoron.



Egyéb hipotézisek
Atlantisz középkori szemmel
A középkorban a katolikus egyház tagadta, hogy Atlantisz létezése
történelmileg igazolható lenne, mint ahogyan elutasított más olyan emberi
civilizációkat is, amelyek létét nem támasztották alá biblikus szövegek.
Ennek egyik - szigorúan kronológiai természetű - oka az, hogy nem
létezhetett civilizáció közel ötezer évvel a teremtés ideje előtt, amely a
Biblia szerint Kr. e. 5500 táján zajlott le. Ám később az emberi élet földi
jelenlétének a bibliai előtti időkhöz köthető bizonyítékai alapján egyes
egyházi személyek kutattak elveszett civilizációk után, elfogadva, hogy
léteztek már jóval régebben is emberi közösségek, mint azt addig
feltételezték.
A XVII. század közepén Athanasius Kircher jezsuita atya az egyházi
személyek közül elsőként támogatta Atlantisz létezésének elfogadását, s a
térképen Spanyolország és a Karib-szigetek közé rajzolta be feltételezett
helyét, ahol ma az Azori-szigetek vannak. Kircher kifejtette, hogy Atlantisz
szigete elsüllyedt, s térképét Platón és az egyiptomi szövegek alapján
alkotta meg. Athanasius Kircher rendkívül intelligens, sok nyelvet beszélő
tudós volt, aki nagy tiszteletnek örvendett. Számos tudományágban szerzett
jártasságot, s olyan képességekkel rendelkezett, amelyek alkalmassá tették a
korban igen merésznek tartott kiállásra. Foglalkozott orvoslással,
csillagászattal, optikával és fizikával, összehasonlító nyelvészettel és
zenével is. Mindemellett a Római Kollégium régészetprofesszora volt.



ATHANASIUS KIRCHER
Az örökké kutató tudós archetípusa volt. Szenvedélyesen
tanulmányozta - többek között - a vulkánkitöréseket is.
Ki volt Atlantisz első uralkodója?
A Platón dialógusaiban fennmaradt beszámoló szerint Atlantisz szigetén és
a környező vizeken kezdetben Atlasz uralkodott. Amikor Poszeidón úgy
döntött, hogy hatalma egy részét az általa nemzett öt ikerpárra ruházza, a
legidősebbet jelölte ki uralkodónak. Ezután a sziget legtávolabbi részét,
amely Héraklész oszlopaihoz esett közel, Atlasz öccsének, Eumélosznak
adta. A sziget további nyolc királya: Amphérész, Euaimon, Mnészeusz,
Autokhton, Elasziposz, Mésztor, Azaész és Diaprepész. Platón azt is
elmondja, hogy a saját területén minden király a legfőbb hatalmat
gyakorolta, s haláluk után elsőszülött fiuk örökölte trónjukat. A tíz király
együtt Atlantisz isteni eredetű uralkodó osztályát alkotta, s egy tíz részre
osztott hatalmas birodalmon uralkodott, amely a Gibraltári-szorostól



Egyiptomig terjedt. Nem jegyeztek fel köztük családi viszályt, az atlantiszi
dinasztián belül béke volt, és az isteni rend szerinti öröklés érvényesült. A
legenda szerint azonban a véget az idézte elő, hogy az egyéni érdekek
felborították ezt a harmóniát.
Atlantisz több szigetből állt?
A leírásokban Atlantisz az Atlanti-óceán közepén elterülő hatalmas sziget,
mely nagyjából akkora volt, mint a Földközi-tenger. Bár a különféle
beszámolók nem egységesek, az ötvenmilliós népességről szóló utalás
irdatlan méretű területet sejtet. Emellett a Platón által említett,
koncentrikusan elhelyezkedő földgyűrűk alapján elképzelhető egy
körkörösen elrendezett szigetcsoport is. Platón az atlantiszi civilizáció
mitologikus eredetére is utalt. Az Atlantisz-kutatók egy része ugyanakkor
egy főváros leírásaként értelmezi Platón szavait. A kérdés azonban a
szakértők közt nagy vitát váltott ki. Ha ugyanis valóban hatalmas területről
beszélünk, amire az „elveszett földrész? jelző is utal, akkor sokkal
meggyőzőbb geológiai bizonyítékokra és több víz alatti régészeti leletre
kellett volna ráakadni a kontinens egykori helyén. Felmerül tehát, hogy
Atlantisz méreteit a beszámolók erősen eltúlozták.
Van-e köze Tiahuanacónak Atlantiszhoz?
Egyes kutatók azzal a feltételezéssel álltak elő, hogy Atlantisz valahol a dél
amerikai kontinensen vagy annak partjai közelében lehetett. 1966-ban víz
alatti kamerák egy olyan építmény romjait rögzítették Peru tengerpartjánál,
amelyek 2000 méterre süllyedtek a víz alá. Mások lehetségesnek tartják,
hogy Atlantisz a bolíviai Tiahuanaco lelőhellyel azonosítható.
Feltételezésüket arra alapozzák, hogy e térségben a Platón által is leírt
oreikhaloszhoz hasonlatos fémre bukkantak.



Egy harmadik hipotézis szerint Atlantisz pusztulását kiterjedt földtani
átrendeződés nyomán kialakult erős geológiai mozgás idézhette elő.
Tudjuk, hogy Tiahuanaco alapja úgy 10-12 ezer évvel ezelőtt - ekkoriban
tűnt el Atlantisz a föld színéről még csak nagyjából 3000 méterrel a
tengerszint felett, a mainál alacsonyabban helyezkedett el. Az Andok
hegyláncát nagyszabású földtani mozgások formálták át, magasba emelve a
Titicacatavat, s jobbára elpusztítva az azon a vidéken egykor kialakult
civilizációkat. Mialatt a föld egyik pontján hegyek emelkedtek a magasba,
másutt ennek az ellenkezője történhetett meg.
A LEGŐSIBB
Tiahuanaco (ma Bolívia), egy preinka kultúra központja a
fénykorát 400-900 között élte.
Az irodalmi feldolgozás lehet bizonyíték
Atlantisz létezésére?



A jeles szerzők közül William Shakespeare-t és Francis Bacont is
megihlette Atlantisz története. Shakespeare A vihar című drámájában (1611)
a tengeren egykor létezett, elveszett szigetekre utal, míg Bacon az
utópiájában, az Új Atlantiszban (1638) a Platón által leírt civilizáció
központját az amerikai kontinensre helyezi. Az újkori írók nemigen tettek
hozzá új részleteket az ókori szerzők leírásához, csupán a korábbi
feltételezéseket használták fel. A legenda népszerűsítésében Verne Nemo
kapitány című regényéé az érdem, amely 1869-1870-ben két részben jelent
meg. A Nautilus tengeralattjárón Nemo kapitány irányításával tett
fantasztikus utazás történetét nem sokkal a könyv megjelenése után már
filmre vitte George Méliés francia rendező (1907), majd később Stuart
Paton (1916) és Walt Disney (1954) is megfilmesítette.
Kolumbusz tudott Atlantiszról?
A XV. századi európai felfedezők jól ismerték Atlantisz történetét. A
kalandorok, utazók és expedícióvezetők által használt térképek számos
szigetet jelöltek a Karib-tengeren, sokféle név alatt, de leggyakrabban az
Antillák, Antilha és Antiglia szerepelt rajtuk. Jelenlegi ismereteink szerint
ezeket a térképeket Kolumbusz is ismerte, s mint arra Lopez de Gómara
(1511-1566) utalt az Indiák általános története című könyvében, a hajós
olvasta Platóntól a Timaiosz és a Kritiász dialógusokat is. Kolumbusz
vélhetőleg abban bízott, ha nem is Amerikát fogja fölfedezni, de rálel majd
egy másik szigetre, ahol fennmaradt az atlantisziak kultúrája. Elképzelhető,
hogy az Ibériai-félsziget kiterjedt tengeri birtokokkal rendelkező birodalma
hasonló reményeket dédelgetett, hiszen sóvárgott az új piacok és az
egzotikus nyersanyagok lelőhelyei után. Az Atlantiszról szóló legendák a
meghódítható földi paradicsom képét vetítették a felfedezők elé.



KOLUMBUSZ KRISTÓF
Tengerész volt és kartográfus; négyszer hajózott el Amerikába.
Az atlantisziak készítették a bimini kristályt?
Miután 1968-ban a Bahamák egyik szigeténél érdekes leletek kerültek elő,
víz alatti régészek kutatták ezt a tengerszakaszt. 1970-ben Ray Brown, aki
korábban több spanyol gályát és kincseket is feltárt a térségben, egy addig
nem tapasztalt jelenségre figyelt fel. Egy helyen a hajó iránytűi és
navigációs műszerei megbolondultak. Amikor több búvárral együtt
lemerült, építményeket látott a víz alatt. Alig 40 méter mélységben egy
piramis csillogott. A felső csúcsa közelében bejáratot fedeztek fel, amelyen
át egy folyosóba, onnan egy belső helyiségbe jutottak. Odabent egy kristály
világított, melyet két, fémből készült kéz tartott. Noha számos vizsgálatnak



vetették alá, a kristálygömbről nem derült ki, mikor és hogyan készült. Az
viszont igen, hogy felerősíti a rajta áthaladó energianyalábot. A megtalálók
mind valamilyen különleges érzésről számoltak be a kristály közelében:
fényeket, hangokat érzékeltek, vagy bizsergett a bőrük.
Médiumok lelnek rá egyszer Atlantiszra?
Carl Gustav Jung svájci pszichológus arra a következtetésre jutott, hogy az
emberiség közös szellemi örökségét alkotó tapasztalatok és tudás egy
helyen raktározódik el, amit ő kollektív tudattalannak nevezett. Ennek
segítségével meg tudott magyarázni a fizikai valóságon túli jelenségeket is.
Akkortájt számos médium szólalt meg transzállapotban ismeretlen nyelven,
illetve adott számot elveszett civilizációkról. 1928 és 1944 között Edgar
Cayce amerikai lélekbúvár több olyan élményt élt át, amely túl volt az öt
érzékszerv birodalmán. Egy ilyen alkalommal fedezett fel egy, a Bahamák
közelében elsüllyedt földrészt, rajta Atlantisz nyugati területének egyik
hegycsúcsával, melyet Poszeidiának nevezett el. Cayce sok ezer feljegyzést
hagyott hátra telepatikus érintkezéseiről, ezek közül mintegy 700 szólt
atlantiszi látomásáról. Szerinte Atlantisz társadalma két táborra oszlott,
amelyek folyamatosan harcban álltak egymással, ami végül civilizációjuk
pusztulásához vezetett. 1982-es „interpretációja” során így írta le Atlantiszt:
,...A Mexikói-öböl és a Földközi-tenger közt terül el. E civilizáció
bizonyítékai megtalálhatók Marokkóban, Hondurason, a Yucatán
félszigeten és Észak-Amerikában. A Bahamákon a mai napig jól láthatók a
nyomai.”



KOLLEKTÍV TUDATTALAN
Jung feltételezte, hogy létezett az egész emberiség által használt
ősnyelv, mely napjainkban jelképek formájában fejeződik ki.



Más látnivalók
Lehetséges helyszínek
DOÑANA PARK
A Richard Freund amerikai régész vezetésével kutató csoport azt állítja,
bizonyítékai vannak arra, hogy Atlantisz a spanyolországi Doñana Nemzeti
Park kiterjedt mocsarai alatt rejtezik. A város Cádiztól körülbelül 90
kilométerrel északra feküdt - akkor még az Atlanti-óceánban, ma ez a
deltavidék. Feltehetően egy szökőár pusztította el a települést. Bizonyítékai
között figyelmet érdemelnek a bronzkori tárgyak és az árokszerű
képződmények, amelyek hajdan csatornák lehettek.
BIMINI
A Bahamák Miamitól mintegy 80 kilométerre húzódnak, s az északi és
déli Bimini-szigetekből állnak. A kristálytiszta vizű tenger sok turistát és
hajóst vonz a vidékre, de még több könnyűbúvárt. Az 1960-as években a
sziget lábánál véletlenül felfedezett víz alatti építményt hamarosan
Atlantisszal hozták összefüggésbe. A felfedezés növelte a Biminire érkező
turisták számát.
SZANTORINI
Az Égei-tenger vulkanikus eredetű szigetének ókori neve Théra. Fehér
lakóházai és mediterrán építészete miatt a turisták kedvelt úti célja.
Yonaguni
1985-ben egy búvár irdatlan méretű kőépítményre bukkant a Japán déli
partjainál elterülő Yonaguni szigeténél, mely a Ryükyü-szigetcsoport tagja.
Az akkori vita máig sem zárult le: vajon természeti képződményről, az



erózió eredményéről van-e szó, vagy ember alkotta szerkezet süllyedt
egykor a víz alá földrengés következtében? Az utóbbi esetben a kövek
rendeltetése ismeretlen.
GIBRALTÁRI MÚZEUM
GIBRALTÁR
Az egyik elképzelés szerint Atlantisz egy félszigetből és szigetek
csoportjából állt, melyek a mai Gibraltári-szorostól, vagyis Héraklész
oszlopaitól Afrika északnyugati partjáig húzódtak. Gibraltár színes múltját
szemlélteti a múzeum számtalan régészeti lelete. Az intézmény különféle
régészeti projekteket szervez, Héraklész oszlopainak, illetve a föníciai
kultúrának a tanulmányozását tűzve ki célul.
BIMINI MÚZEUM
ALICE TOWN, BAHAMÁK
Egyesek úgy vélik, a Bimini-szigetcsoport északi, déli és keleti szigetei
az elveszett Atlantisz egykori úthálózatához tartoztak. Az északi szigeten
található múzeumban, Alice Townban a szigetek lakosságának történelmét
és kultúráját mutatják be. A gyűjteményben számos használati tárgy látható,
melyeket a közeli korallzátonyoknál találtak, s a szigetcsoport történetéről
tanúskodnak. A múzeum értékes archívuma, dokumentumai, fényképei és
különféle tárgyi leletei jelentik a sziget egyik legnagyobb vonzerejét.
BRITISH MÚZEUM
LONDON
A világ egyik leghíresebb, gazdag ókori gyűjteménnyel rendelkező
múzeumában több mint 7 millió tárgyat őriznek a világ minden tájáról. A
földkerekség különféle ősi kultúráiról szóló érdekes állandó kiállításokon
felbecsülhetetlen történelmi, művészeti és kulturális értéket képviselő
tárgyak kapnak helyet.



ATHÉNI NEMZETI RÉGÉSZETI MÚZEUM
GÖRÖGORSZÁG
A múzeumban a Görögország területén feltárt régészeti leleteket
mutatják be az őskortól a késő ókorig. Itt látható az ókori görög világ
tárgyainak leggazdagabb gyűjteménye, szobrok és tárolóedények, valamint
számos kisebb tárgy. A múzeum épületében nyilvános könyvtár is működik,
amely a régészeti feltárások értékes beszámolói mellett a görögországi
régészetről szóló legjelentősebb könyvállományt őrzi.
THÉRA PREHISTORIKUS MÚZEUM
SZANTORINI, GÖRÖGORSZÁG
A múzeum az Akrotiriben az Athéni Régészeti Társaság támogatásával
végzett feltárásból származó freskókat és egyéb tárgyakat mutatja be, de
láthatók itt a Potamosznál végzett, legelső ásatásokból előkerült leletek is.
A gyűjtemény több darabján - vázákon, kancsókon és tálakon - finom
vonalú díszítmények láthatók, s a motívumok - minószi öltözetű nők, városi
jelenetek - megjelennek a városban feltárt freskókon is.



rejtélyek
Vajon a legendás város romjait fedezték fel
Spanyolország déli részén?
Több tudományág képviselői végeztek feltárást a spanyolországi Cádizi
öböl mocsaras deltájában, ahol kör alakú épített szerkezet maradványaira
bukkantak. A műholdas felvétel azt sejteti, hogy talán itt süllyedhetett el
Atlantisz városa. Juan Antonio Morales spanyol geológus építőköveket
talált a Guadalguivir folyó torkolatánál, amelyek abból a korból
származnak, amikor a tenger vízszintje a mainál 200 méterrel alacsonyabb
volt.
Théra szigete lehetett Atlantisz közepe?
Platón a leírásában többszintes palotákat említ, s ilyeneket tártak fel Théra
szigetén; Szantorini egy hajdani tűzhányó kráterében terül el, amely a Kr. e.
XVI. században kitört, és az ekkor keletkezett szökőár az egész környéken
nagy pusztítást végzett; a várost vízvezetékek látták el hideg és meleg
vízzel; Akrotíri (Szantorini szigetén) freskóin éppen olyan kikötők és
csatornák láthatók, amilyenekről Szolón emlékezett meg.
Hol álltak Héraklész oszlopai?
Számos görög és római író szerint Héraklész oszlopai a Gibraltári-szoros
bejáratát alkották. Hérodotosz ugyanakkor azt állította, hogy nem a
Földközi-tenger nyugati csücskében álltak, hanem Peloponnészosz és Kréta
között. Márpedig éppen itt található a Kikládok szigetcsoport, amely



bizonyíthatóan jóval nagyobb szigeteknek a maradványa. Elképzelhető,
hogy Atlantisz leírásában Platón e szigetekre utalt. A legenda szerint
Héraklész nyitotta meg a Gibraltári-szorost, elárasztva a Földközi tenger
medencéjét. Ezt a történetet a szájhagyomány tartotta fenn, mígnem Kr. e.
700 táján Hésziodosz lejegyezte. A legenda egy valós éghajlat-változási
vagy földtani eseményt örökített meg mitikus köntösben. Történelmi tény,
hogy a Kr. e. VIII. században jón kereskedők telepedtek le az egyiptomi
Szaiszban. Ők vihették magukkal Atlantisz legendáját, amelyet két
évszázaddal később Szolón az ottani papoktól hallott.
Vajon Atlantisz polgárai mind katonák
voltak?
Több Atlantisz-kutató is úgy jellemzi a birodalmat, hogy annak társadalma
erősen katonai jellegű volt. Tény, hogy az atlantiszi társadalom pusztulása,
Platón írásai szerint, egy katasztrofális háború során következett be. A
civilizáció leírásaiban egy szívós katonai szervezet képe bontakozik ki,
amely képes volt az igen gazdag és fejlődő térséget megvédeni a környező
ellenséges királyságok mohóságától.
A feltételezések szerint Atlantiszt sok ezer kisebb kerületre osztották fel,
melyek mindegyikének véderejét öt harci szekér szolgálta. Összességében
tízezer harci szekeret tartott fenn a birodalom, s az ezekhez tartozó katonai
személyzet alkotta a királyságok hadseregét. A gazdaság erejét és a
hatalmas kikötőket figyelembe véve feltételezhető, hogy a szárazföldi
csapatok mellett Atlantisz tekintélyes hadiflottával is rendelkezett.
Meg tudták puhítani a köveket?
Mind ez idáig megválaszolatlan kérdés, hogyan juttatták fel az építőköveket
abba a magasságba, ahol Machu Picchu épült. A kecsua kultúra kutatója,
Jorge Lira lelkész szerint az istenek két ajándékot adtak az Andokban



építkező embereknek: az egyik a kokalevél volt, amellyel enyhíthették
fáradtságukat, a másik egy olyan anyag receptje, amelynek segítségével
képlékeny masszává alakíthatták a követ. Ennek az anyagnak az egyik
legfontosabb összetevője egy fás szárú növény. Az elvégzett kísérletek
során ennek segítségével a kemény kőzetet szinte cseppfolyóssá tudták
alakítani, de mivel az újraszilárdítás nem sikerült, a kísérletet kudarcként
könyvelték el. Ugyanakkor Joseph Davidovits is elvégzett egy kísérletet: az
Asszuáni-gát közelében talált éhínségsztélé felirata alapján elkészített egy
hasonló anyagot, mint amilyet Peruban használtak, és ugyanúgy sikerült is.
cseppfolyósítania a követ, de ő sem tudta ismét megszilárdítani azt.
Lehetett egy nagy meteor a felelős?
Az Atlantisz eltűnését taglaló magyarázatok közül figyelmet érdemel az,
amely nem földi jelenséggel magyarázza az eseményt. Otto Muck geológus
is ezt a hipotézist osztja. Véleménye szerint egy hatalmas meteor
becsapódása idézte elő az atlantiszi civilizációt elsüllyesztő tengeri
katasztrófát. A meteor az Atlanti-óceán vizébe zuhant, amitől megrepedt a
tengerfenék, és olyan méretű szökőár indult el, amely az epicentrumtól igen
távoli helyeken is elsöpört mindent, ami az útjába került. Az Egyesült
Államok Észak- és Dél-Karolina államaiban számos terjedelmes kráter
látható, amelyek meteorbecsapódások bizonyítékai lehetnek. Muck szerint e
kráterek talán egy nagyobb meteor szétrobbanásából keletkezett törmelék
nyomai a meteor magja pedig a karolinai partoktól 900 kilométerre
csapódott az óceánba.
A titokzatos Szent Brendan-sziget
A Kanári-szigetek egyik híres legendája szerint létezik egy sziget, amely
hol előbukkan, hol elnyeli a köd. Akik már látták Szent Brendan szigetét,
Azok szerint nyugaton, La Palma, La Gomera és Hierro között található,



bár a tudomány eddig nem igazolta a létezését. Csupán egy bizonyíték szól
a sziget mellett: szerepel Jacques de Vitry világtérképén - a francia
kartográfus a XIII. században rajzolta le a földdarabot. Három évszázaddal
később makacsul igyekeztek rátalálni a szigetre. hogy felvehessék az ismert
világ térképére. Végül II. Fülöp király az udvari kartográfusra. Leonardo
Torrianira testálta a feladatot, aki fel is tüntette a spanyol tengerészeti
térképen, Csakhogy a szigetet hitelt érdemlően senkinek sem sikerült
megtalálnia.



Irodalom
Allen, Jim: Atlantis: Lost Kingdom of the Andes. Floris Books, 2008.
De Camp, Lyon Sprague: Lost Continents: The Atlantis Theme in History.
Science and Literature. Dover, 1971.
Donnelly, Ignatius L.: Atlantis: The Antediluvian World. Harper. and
Brothers, 1882.
Eltis, Richard: Imagining Atlantis. Knopf, 1998.
Frank, Joseph: Atlantis Encyclopedia. Career Press, 2008.
Nesselrath, Heinz-Günther: Platon und die Erfindung von Atlantis. Saur,
2002.
Papamarinopoulos, Stravos P:: The Atlantis Hypothesis. 2. Atlantisz
konferencia 2008, 2010.
Platón: Timaiosz; Kritiász. In: Platón összes művel. (Bibliotheca Classica)
Európa, 1984.
Santos, Arysio: Atlantis: The Lost Continent Finally Found. North Atlantic
Books, 2011.
Scott-Elliot, William: The Story of Atlantis and the Lost Lemuria.
BibtioLife, 2008.
Treuil, René: Le mythe de I Atlantide. CNRS Eds., 2012.
Vidal-Naquet, Pierre: The Atlantis Story: A Short History of Platos Myth.
University of Exeter Press, 2007.
Zamarro Sanz, Paulino: De Gibraltar a la Atlántida. Solomon R.
Guggenheim Museum, 2000.
Zangger, Eberhard: The Flood from Heaven: Deciphering the Atlantis
Legend. William Morrow & Co., 1992.



Table of Contents
Van-e összefüggés a Théra vulkán és Atlantisz között? Atlantisz, az elfeledett kontinens Atlantisz Platón leírásában Hol van Atlantisz? Kik építették a mítoszok városát? Atlantisz ezoterikus megközelítésben Tartesszosz Atlantisz utóda? Szökőár miatt süllyedt el Atlantisz? Kulturális hagyaték Hol lehetett az egykori királyság? Víz alatti kutatás Modern eszközök Atlantiszban Egyéb hipotézisek Más látnivalók rejtélyek Irodalom