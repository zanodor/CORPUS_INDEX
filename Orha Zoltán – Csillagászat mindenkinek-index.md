---
master_file: "[[@OrhaZoltanCsillagaszat]]"
---
# Index for Orha Zoltán – Csillagászat mindenkinek.pdf

������������
�����������
Orha Zoltán
ábrák: Vizi Péter
Budapest, 2017



Tartalomjegyzék
1. Bevezető
2. Ajánlás
3. A világegyetem energiájából élünk
4. Személyes élmény
5. Üzenetek a kozmoszból
6. Légköri varázslatok
7. Mire képes az emberi szem
8. Amikor leszáll az éj
9. Csillagképek
10. Megfigyelő eszközeink
11. Amikor az égitestek egymást takarják
12. Az idő és a naptár
13. Az ókori csillagászat eredményei
14. A csillagászat történetének kiemelkedő alakjai
15. A Naprendszer általános jellemzése
16. A Nap
17. Az üstökösök
18. Hogyan lehet meghatározni az égitestek távolságát?
19. Bolygók
20. Milyen fényes egy csillag?
21. Milyen színűek a csillagok?
22. Milyen tömegű egy csillag?
23. Milyen átmérőjű egy csillag?
24. A csillagok tengelyforgási ideje és kémiai összetétele
25. Van-e összefüggés?
26. Hogyan termelik a csillagok az energiát?
27. Csillagrendszerek, kettősök
28. Változócsillagok
29. A világűr nem üres
30. A csillagok születése
31. A Tejútrendszer
32. Az extragalaxisok
33. A galaxisok csoportjai
34. A világegyetem elképzelt kialakulása
35. Utószó
A borítón Éder Iván képe az M51 galaxisról.



Az Olvasókhoz.
Ez a könyv az elmúlt évezredek által felhalmozott tudásunk nagy részét igyekszik bemutatni.
A csillagászat alapja a megfigyelés. Majd pedig – a sokszor századokon át tartó feljegyzések révén – születtek meg azokaz lapvető felismerések, melyek révén kialakult a naptár, ismertté vált a bolygók mozgásának magyarázata, tudjuk, hogy egy óriási csillagváros – a Tejútrendszer – parányi részei vagyunk. Csupán néhány érdekesség abból a sokszínű ismerettárházból, amit a csillagászat adott az emberiség kezébe.
A ma emberének sokkal könnyebb az égbolt eseményeit megörökíteni, mint századokkal korábban. Hiszen mindenki rendelkezik egy elektronikus eszközzel, amivel pl. képet lehet rögzíteni. Bátran ki kell próbálni! Csak néhány tipp: fotózzuk le az éjjeli égboltot, a Holdat vagy a Napot. Próbáljuk meg rögzíteni az égitestek mozgását! Vagy készítsünk felvételt egyegy légköri jelenségről!
Kezünkben a technikai lehetőség. Ezután jöhet a megfigyelésekből levont tapasztalatok ismertetése.
Bárkinek megadatik a felismerés, felfedezés adta örömteli élmény!
Az évezredekkel vagy századokkal ezelőtt élt megfigyelőknek és gondolkodóknak még nem voltak ilyen technikai csodák a kezükben, mégis maradandó tudományos felismeréseket hagytak az utókor számára.



Ajánlás (internet és könyvek)
Ez a könyv az érdeklődő diákok és az érdeklődő tanárok számára készült.
Évtizedeken át a földrajz és a fizika tantárgyak keretében volt néhány tanóra, amely kapcsolódott a csillagászathoz.
Most ez – szerencsére – gyökeresen megváltozott. Az OFI által kiadott fizika könyvekben jelentős terjedelmet szenteltek az asztronómiának.
Ez az a tudományterület, amelyet sok-sok illusztráció segítségével tudunk emberközelbe hozni (hiszen a szertárból nem tudjuk a Jupiter bolygót – a maga valóságában -- kihozni). A világháló segítségével mind a látványos képek, mind pedig a filmek elérhetők.
Internetes ajánlás:
Stellarium – szabadon letölthető virtuális égboltot bemutató program. A földrajzi hely beállítható, tehát a Föld különböző tájékairól látható csillagos és nappali ég látványa, az égitestek mozgása nyomon követhető. Sok más funkciója is van.
APOD – a nap csillagászati képe. Ez – a 20 évnél régebben működő internetes felület lélegzetállítóan szép képeket tartalmaz. A mai nap képe a Pillangó-ködöt mutatja. A felvételt a Hubble Űrtávcső (HST) készítette. A kép feldolgozását Jesús M. Vargas és Maritxu Poyal végezte.



Ez csak egy kép a több ezernyi közül! Azért került ide, mert egyetlen ilyen illusztráció egy teljes óra anyagául szolgálhat – konkrétan – hogyan fejezi be egy csillag az életét?
Az APOD nemcsak képeket, hanem kisfilmeket is tartalmaz. Az archívum is elérhető. Angol nyelv ismerete szükséges a hatékony használatához.
A külhoni helyek közül ki kell emelni még a HST honlapját (hubblesite.org). A Kármán Tódor által alapított Jet Propulsion Laboratory elérhetőségét (www.jpl.nasa.gov). Itt az űrkutatással és a csillagászattal kapcsolatos képeket és videókat láthatjuk.
A hazai helyek közül a – Kulin György által alapított -- Magyar Csillagászati Egyesület honlapja (www.mcse.hu). Nagyon sokrétű ismereteket ad. Az aktuális földi és égi események mellett képek, filmek megtekintését teszi lehetővé.
A www.csillagaszat.hu -- csillagászati hírportál -- az Egyesület másik tartalmas webfelülete.
Az országban sok helyen találhatunk távcsöves bemutató helyeket. Érdemes egyénileg vagy csoportosan felkeresni ezeket. Pl. Pannon Csiilagda, Zselici Csillagpark. Sok amatőrcsillagásznak van saját csillagdája, melyek honlappal rendelkeznek. Ezek némi keresgélés után megtalálhatók.
Budapesten és vidéken – több helyen -- is van planetárium.
Éder Iván kiemelkedően gyönyörű csillagászati képeket készít. www.astroeder.com



Ladányi Tamás a másik reprezentáns ezen a területen, akihez asztrotájképek elkészítése fűződik. www.asztrotajkep.hu
A csillagászati eszközök és szakanyagok beszerzéséhez a Budapesti Távcsőcentrumot tudom ajánlani (www.tavcso.hu).
Filmek: Eye ont the Sky (Égrenéző szemek) 2009-ben jelent meg egy DVD-n. Az aktualitása az volt, hogy 400 évvel korábban fordította Galileo Galilei saját maga készítette távcsövét az égbolt felé. (Ez az esztendő a Csillagászat Nemzetközi Éve néven lett híres – az ENSZ révén.)
A DVD néhány perces, kiemelten látványos ismeretterjesztő filmeket tartalmaz, amelyeket magyar felirattal láttak el. A sorozat Égre néző szemek (szinkronos) változatban érhető el a YouTube-on.
Lélegzetelállítóan gyönyörű képsorokat készített Babak Tafreshi. A YouTubon számos csodás összeállítása szerepel. A zenével és feliratokkal ellátott filmeket úgy lehet megtalálni, hogy beütjük a nevét, majd a legfelső találatnál kell a videók fület megnyitni. Néhány film van felrakva. A 2014-ben, 2015-ben és 2016-ban készült csillagaszati felvételekből készült összeállítások, valamint az ISON-üstökös megsemmisülése.
A Dr. Kulin Györgyről szóló film címe: Az égbolt apostola, szintén ott látható. Ponori T. Aurélról készült portréfilm: Szerencsés csillagzat alatt – címmel szerepel.
Azért említettem őket, mivel a hazai írott csillagászati ismeretterjesztésben alapvető szerepet játszottak.
Ami az ismeretterjesztő könyveket illeti, itt a választék bőséges, de évtizedek óta nem jelent meg olyan népszerű, ismeretterjesztő kötet hazai szerzőktől – amely a teljes palettát felölelte volna (csillagászattörténettől a kozmológiáig). A külhoni könyvekkel óvatosan kell bánni. Csak azokat célszerű használni, amelyeket látta szakember (lektor).
A hazai szerzők művei.
Minden olyan könyv, amelynek Dr. Kulin György volt az alkotója illetve társszerzője. Pl.: A világegyetem, A nagy világmindenség, Csillagászati kisenciklopédia, A távcső világa, Mit mondanak a csillagok?, Az ember kozmikus lény.
Írásai olvasmányosak és gondolatai szemléletesek. Évtizedeken át a hazai ismeretterjesztés meghatározó alakja is volt. Kortársa – Ponori Thewrwewk Aurél – elsősorban a csillagászat történet népszerűsítésében vállalt szerepet. Nagyon sok könyvben olvasható a neve, pl. a Távcső világa vagy a Csillagászati kisenciklopédia. Életműve – ahogyan ő mondta – a Csillagok a Bibliában című könyve. Itt minden kultúrtörténeti vonatkozás, illetve az általa bizonyított



természeti jelenségekkel való összefüggés elolvasható. A Modern csillagászati világkép című kötetet Dr. Marik Miklóssal együtt írta, amely több kiadást ért meg. Ez az alapvető ismereteket tartalmazza. Készült a művelődési miniszter rendeletére -- olvasható az elején. (Ilyen is volt ...)
Marik Miklós: Helyünk a világmindenségben, a csillagászat alapjai. Szívből ajánlom. Kiváló alapokat nyújtó könyv, melyet a Tankönyvkiadó (olyan is volt egykoron) jelentetett meg.
Dr. Marik Miklós, aki az ELTE Csillagászati Tanszékének is vezetőjeként szintén alapvető szerepet vállalt a csillagászati ismeretterjesztésben. Az egyetemi jegyzetek írása mellett ő szerkesztette a Csillagászat című vaskos, tudományos könyvet, amely az Akadémiai Kiadó gondozásában jelent meg 1989-ben. Ez volt az utolsó olyan munka magyar szerzők révén, amely komoly csillagászati ismereteket adott.
Dr. Szécsényi-Nagy Gábor tollából származik A Naprendszer parányai – a Halley-üstökös 1986-os visszatérése alkalmából – írt mű. Túl a Tejútrendszer határain, M45, azaz a Fiastyúk – Gondolat zsebkönyvek – szintén az ő alkotásai. Ugyanebben a sorozatban látott napvilágot Dr. Barcza Szabolcs: A csillagok élete című kiskönyve.
Ifj. Bartha Lajos, akinek sok-sok évtizede köszönhetjük a csillagászati ismeretterjesztést, néhány évvel ezelőtt megírta életművének számító könyvét: A csillagképek története és látnivalói. A cím önmagáért beszél.
Nagy sikert aratott a kérdések könyve, Ég és Föld címmel, melyet a Móra kiadó jelentett meg. Szerzői: Varga Domokos és Varga András. Ebben – a gazdagon illusztrált alapismereti könyvben – csillagászati, meteorológiai és geológiai tudnivalók vannak.
Mi az idő? Ezzel a címmel jelent meg Balázs Béla, Fényes Imre, Géczy Barnabás, Horváth József munkája. Izgalmas, közérthető és tanulságos olvasmány.
Kálmán Béla: Éltető csillagunk, a Nap. A napkutatás eredményeiről szól.
Vizi Péter: Csillagatlasz kistávcsövekhez. Az égbolton való tájékozódáshoz és a távcsöves megfigyelésekhez hatékony segítséget adó könyv.
Dr. Detre László volt a szerzője (1939!) az Üzenetek a világűrből -- kozmikus hatások a Földön című könyvnek. Az eddig egyetlen akadémikus csillagász írása – bármilyen meglepő máig ható, sok-sok érdekességet tartalmazó, olvasmányos mű.
Magyarországon sohasem jelent meg csillagászati lexikon. 1943-ban (!!) látott napvilágot a csillagászati és meteorológiai lexikon.
Ne feledkezzünk meg az űrkutatásról! Az Űrhajózási lexikon az alapmű, melyet Dr. Almár Iván, Dr. Horváth András sok kollégájával együttműködve hozott létre.



Űrtan – számos magyar szerző munkája, amely az SH Atlasz egyik darabja. Lexikonszerű összeállítás.
A fizika és a csillagászatot összekötő könyvek közül Jánossy Lajos: A kozmikus sugárzás, és Simonyi Károly: A fizika kultúrtörténete című szenzációs munkája kíván kiemelést.
A fenti könyvekhez, és a lentebb szereplőkhöz is iskolai- és közkönyvtárak segítségével lehet hozzájutni. Az antikvár kereskedelemben meglehetősen borsos áron érhetők el ezek a kitűnő alkotások.
Magyar nyelvre fordított könyvek:
A Tessloff-Babilon kiadó több, mint negyedszázada jelenteti meg azokat a lektorált könyveket, amelyek a tizenéves korosztálynak szólnak. A száznál is több kötetből sok csillagászati témájú van. Pl. A Mars, Csillagok, A bolygók, A Hold, A Nap, A csillagképek és csillagjegyek, stb.
Patrick Moore—Iain Nicolson: A Nap és a bolygók. Nem kíván komoly előismereteket az olvasása. Sok kép és remek magyarázó illusztrációkat tartalmaz.
Simon Mitton: A nappali csillag. Az átlagos ismeretterjesztő szintnél többet nyújtó munka. Minden benne van, ami központi csillagunkkal kapcsolatos. Alapos kultúrtörténeti ismereteket nyújt.
Simon Mitton: A Rák-köd. A híres szupernóva-maradványról szóló munka. A leírtak megértéséhez az átlagosnál magasabb szintű tudás szükséges.
Robert Jastrow: Vörös óriások és fehér törpék. Kellemes olvasmány, hasznos és nemcsak csillagászati ismereteket tartalmazó munka.
Donald H. Menzel: Csillagászat. Kiválóan megírt és nagyszerűen illusztrált könyv. Egyes fejezetei némi előzetes felkészültséget igényelnek.
Christian Friedemann: A világegyetem. A csillagok életútját ismerteti. Nagyszerű asztrofizikai alapokat ad.
Littman-Wilcox-Espenak: A napfogyatkozás a maga teljességében – az 1999. augusztus 11-i teljes napfogyatkozás alkalmából megjelent könyv. A legpompásabb égi jelenség minden részletét közérthető módon írja le. A vele kapcsolatos történeti, kulturális vonatkozásokat ismertet. 2050-ig írja le a fogyatkozásokat.
Dieter B. Herrmann: Az égbolt felfedezői. Nagyszerű történeti könyv.
Isaac Asimov: Robbanó napok – a szupernóvák titkai. Olvasmányos munka.



Sklovszkij: A csillagok – születésük, életük és pusztulásuk. Tudományos igénnyel megírt mű, melynek megértése előzetes ismereteket kíván.
Charles A. Whitney: A Tejútrendszer felfedezése. Kiválóan megírt és fordított, élvezetes olvasmány.
Steven Weinberg: Az első három perc – az Ősrobbanás (a forró univerzum) elmélete. Könnyed, hasznos olvasmány.
Paul Davies: Az utolsó három perc. Megértéséhez előzetes ismeretek szükségesek.
Peter Francis: A bolygók. Nyolc új világ földrajza, geológiája és meteorológiája. Az űrszondák által a bolygókról és a Holdról felderített legújabb ismeretek olvasmányos összefoglalója.
Csillagászat – SH Atlasz. Lexikonszerű összefoglaló a csillagászatról.
A most következő fejezetekben igyekeztem minden alapvető csillagászati ismeretet összegyűjteni. Megtalálhatók olyan részek is, amelyek előzetes, mélyebb tudást igényelnek. (A szövegben szerepel több, célzott irodalmi hivatkozás is.) Mindenki egyéni ízlése és lehetőségeit mérlegelve tolmácsolhatja az érdeklődők számára az ég csodáinak immár nyitott, tudományos és színes világát.
Orha Zoltán csillagász, fizikatanár



„A Világegyetem energiájából élünk.”
(Dr. Kulin György – Az ember kozmikus lény)
A csillagászat a legősibb természe�udomány. Egy francia történész szerint a csillagászat taníto�a meg az emberiséget gondolkodni. Ezt igazolja a naptár kialakulása. A földművelés kezdetén már szükség volt rá. Mikor vessek, mikor fogok aratni? Pontosan �sztában kelle� lenni az idő múlásával, az évszakok váltakozásával. Ezt pedig az égitestek megfigyelése szolgálta�a. Minden kultúra legfontosabb égiteste az életet és meleget adó Nap volt. Éves járása, kelésének iránya kiemelt szerepet játszo�. A több évszázadon át végze� megfigyelések révén négy kulcsfontosságú dátumot ismertek fel: a tavaszi- és őszi napéjegyenlőség, valamint a nyári- és a táli napforduló időpontját. (A leghíresebb naptárobszervatóriumot Stonehenge-ben találhatjuk.)
Az égboltot az istenek lakóhelyének tekinte�ék. A csillagok fénylő pontjait vonalakkal kötö�ék össze, így jö�ek létre a csillagképek. A fényes, bolyongó égitesteket – bolygók – emberi tulajdonságokkal ruházták fel. A csillagképekben elfoglalt helyzetük alapján pedig azt gondolták, hogy mindennek komoly befolyása van a földi emberre (asztrológia). Több ezer éven át az emberek fölé boruló ébenfekete kárpit látványát semmi sem befolyásolta. Az éjszakai ég teljes pompájában ma csak azok részesülhetnek, akik egy fényszennyezés mentes helyen tekintenek az égre. A ma élő emberek többsége rohan, siet, nem veszi észre a körülö�e lévő természet kínálta szépségeket. Ennek része a csillagos ég is. Pedig időnként meg kellene állni, és egy éjszakán kilesni az univerzumba. Érdemes elgondolkodni azon, hogy mit köszönhetünk a csillagoknak, hogyan születe� a Föld vagy a világmindenség. Mit üzennek az égitestek? Igen, folyamatosan küldik az üzeneteiket, amiket felfogunk és értelmezünk.
Egy Dr. Kulin György idéze�el kezdtem. Elgondolkodtató, és a lényeget tartalmazza a megállapítása.
Ez a könyv azért készült, hogy egy régi hiányt próbáljon meg pótolni. Az európai országokban év�zedek óta – iskolai keretek közö� – hozzájuthatnak a diákok a csillagászat gazdag, és érdekes világához. Nálunk most jö� el a lehetősége annak, hogy több hónapon keresztül átadhassuk az évezredek során szerze� ismereteket. A legjobb az, ha mindenki saját maga győződik meg az égbolt adta szépségekről. Ehhez nem kell komoly anyagi befektetés. A Budapes� Távcsőcentrumban (www.btc.hu) beszerezhetők azok a távcsövek és kiegészítők, amelyekkel már tudományos értékű megfigyelések is végezhetők. Igyekszem megjelölni az elérhető irodalmat és webhelyeket. Ezeket a könyv végén lévő függelékben megismétlem.
Derült és fényszennyezés mentes égboltot kíván mindenkinek Orha Zoltán csillagász és fizikatanár.
A Nap éves járása. Jól látható, hogy miként alakul a látszó égi útja az év során. Ez az analemma. (Ladányi Tamás felvétele.)



Személyes élmény
„Galilei új világát egy szemüveglencséből készült egyszerű távcső tárta fel. Az ő példája buzdíto� arra, hogy távcsövet adjak minden ember kezébe. Életcélul tűztem magam elé, hogy legalább a felnövekvő i�úságunk lásson meg annyit az égből, amennyinek látása Galileit az új fizika és csillagászat megteremtésére ösztönözte. Talán több távcsövet adtam az emberek kezébe, mint a csillagászat történetének nagy távcsőépítői.”
Dr. Kulin György: Mit mondanak a csillagok?
Sárospatakon nő�em fel. A nagyszüleim gondoskodtak rólam. Az udvarról látható csillagos ég akkor még ébenfekete volt. Elvarázsolt a látványa. Nagyapámat (Napa) kezdtem faggatni sok-sok kérdéssel. Igyekeze� válaszolni mindenre, de előve� egy könyvet: Természe�udományi ismeretek I., 1930-ban adták ki. Ez sok érdekes csillagásza� képet tartalmazo�. Volt benne csillagtérkép is! (A könyv ma a könyvtáram becses
Budapesten kezdtem iskolába járni (1964). Az Apáczainak gazdag könyvtára volt, így már első osztályos koromban – miután megtanultam olvasni – beiratkoztam és a csillagásza� könyvek iránt érdeklődtem a könyvtáros néninél. Megmuta�a, hogy miből lehet választani, nekem Dr. Kulin György: A kis csillagász távcsöve tetsze� meg. I� olvastam a távcsőkészítésről. Ez nagyon fellelkesíte�, és elhatároztam, hogy távcsövet építek. Először egy Galilei-rendszerűt néztem ki magamnak, ehhez lencsékre volt szükségem. Akkoriban egyetlen helyen lehete� ilyesmit vásárolni. Elmentem, és megve�em, amit kelle�. Az objek�v és az okulár lencséje is a lehető legegyszerűbb volt, azaz egytagú. A könyvben pontos építési tanácsok voltak. A megvalósításhoz Sárospatakon fogtam hozzá. Kartonpapír, fekete Tempera festék, lombfűrésszel kivágo� fakarika. Ezek voltak az alapvető kellékek. A kartonlapot csővé kelle� formázni úgy, hogy a belsejét a fekete festékkel elő�e be kelle� vonni. Így jelentősen csökken a csőbe jutó fény szóródása. A cső elejére vékony kartoncsíkokat ragaszto�am egybe, amelyek az objek�v foglalatát képezték. Ezután jö� az okulár kihuzat. Másik kartoncső, amely szorosan illeszkedik, de csúsztatható az elsőben. A végébe került a fakarika, melynek közepén olyan lyukat kelle� kivágni, amelybe az okulár lencséje szorosan illeszkede�. Végre elkészült.
darabja.) Szó volt benne a légköri jelenségekről, és még sok-sok – számomra nagyon érdekes – ismeretről. Akkor még nem tudtam olvasni, de ő mindent felolvaso� nekem. Sokáig maradtam ébren, és kiültem az udvarra, bámultam a villódzó fénypontokat, lá�am a Hold folyamatosan változó arcát, amiről nagyanyám – Mama – azt mondta, hogy teleholdkor jól látni Szent Dávidot, aki o� hegedül. És tényleg. Teleholdkor olyannak lá�am a Holdat, mintha egy emberi arc tekinte� volna rám.



Azóta is felejthetetlen élményként őrzöm azt, amikor először lá�am ezzel a „műszerrel” a Holdat, a Jupitert és a Szaturnuszt. Kézben tartva végeztem a megfigyelést, mert állvány az nem volt még akkor. Később már le�, ezt Napa készíte�e el. A legegyszerűbb volt – azimutális elrendezés. Ez azt jelen�, hogy két, egymásra merőleges tengely körül kell a távcsövet mozgatni ahhoz, hogy bármely égitest – a Föld tengelyforgása mia� – helyzetváltozását követni szeretnénk.
Azóta eltelt néhány év�zed. Ma csupán pénz kérdése, hogy valaki professzionális gyári műszerhez jusson, amikhez hatékony kiegészítők társulnak.
Én Kulin-tanítvány vagyok. Az akkori budapes� Urániában o� volt Ponori Thewrwek Aurél, akitől szintén sokat tanulha�am, az ELTÉ-n pedig Dr. Marik Miklós volt az egyik tanárom. Három korszakos ismere�erjesztő, akik irodalmi munkássága is alapvető, máig ható. Az ő szellemiségüket igyekszem írásommal továbbadni.
Nem kell mindjárt a legdrágább műszert beszerezni. Elég hozzá egy binokulár, amelynek kiváló a leképezése (gagyit nem szabad venni!) és kinyílik az ég az érdeklődő számára. Ezekhez állvány sem szükséges. Egy kényelmes székben ülve végezhetjük a megfigyeléseket. Egy holdfogyatkozást, a Tejút csillagait, gázködeit, csillaghalmazait kiválóan lehet látni. Először ismerjük meg az égboltot, tanuljunk meg rajta tájékozódni, mint egy földrajzi térképen, azután jöhet a következő lépés, egy komolyabb teljesítményű távcső és kiegészítőinek beszerzése.



A kép 11 kilométeres magasságban készült a felszín fölö�. Alul az Alpok hegylánca látszik. Jól megfigyelhető a troposzféra határa. Ezt az égbolt kék színének „mélysége” mutatja. (A szerző felvétele.)
Milyen üzeneteket kapunk a kozmoszból?
„Ha a szemet és a fény felfogására alkalmas műszereket felváltjuk a rádió- az infravörös- az ultraibolya- a röntgen- és a gamma sugárzások felfogására alkalmas műszerekkel, mindegyiken egészen más világ tárul elénk. Annyira, hogy például a rádiótávcsővel felfogható jelenségek számára vak marad az ultraibolya vagy a röntgensugár érzékelő műszer, és fordítva. Az emberi szellem terjeszkedésének első döntő lépéseit a távcső és a mikroszkóp felfedezése jelente�e. Mindke�ő a szemmel láthatatlan makro- és mikrovilágba enged bepillantást. Ha a fény és a többi elektromágneses sugárzás felfogására tökéletes műszereink lesznek, ha csapdába tudjuk ejteni a kozmikus sugárzást, a neutrínókat, és a természet minden jelenségének tanulmányozására érzékeny műszereket találunk fel, ez nem jelen�, hogy meg is érte�ük a dolgok lényegét.”
(Dr. Kulin György: Az ember kozmikus lény)
Egy óriási levegőóceán alján élünk. Minden – a kozmoszból származó információ – ezen halad keresztül. Sok sugárzás nem éri el a felszínt.
Az égitestek elektromágneses hullámokat és részecskéket (korpuszkulákat) bocsájtanak ki. Az elektromágnese színkép – a legrövidebbtől a leghosszabb hullámhosszig – összesen 60 oktávot ölel fel. Ebből a szemünkkel mindössze 1 (!) oktávnyit fogunk fel. (Az oktáv olyan tartomány, amelynek alsó és felső határa közö� a rezgésszám a duplájára nő. Pl. hanghullámok esetén: a normál zenei A-hang rezgésszáma, frekvenciája 440 Hz. Így a tőle egy oktávnyira lévő hang rezgésszáma 220 Hz, illetve 880 Hz.) Ezt a látható fény tartományának hívjuk. A 400 és a 800 nm közö� hullámokról van szó (1 nm a méter milliárdod része, azaz a milliméter milliomod része). A legnagyobb hullámhosszal a vörös színű fotonok rendelkeznek, míg a legrövidebbek az ibolya képviselői. Közö�ük találjuk a narancs, sárga, zöld, kék, indigó tartományt.
Ezeken kívül még az infravörös- (IR), a vörösön inneni tartomány, melyeket hősugárzásnak is hívnak, valamint az ultraibolya- (UV) sugarak (ibolyán túli rész) érik el a felszínt. Az op�kai légköri ablak a 300 nm és az 1000 nm közé esik, illetve van még néhány keskeny sáv, ahol a hősugárzás (IR) felfogható. A jóval kisebb energiájú rádióhullámok közül az 1 cm és a 30 m közö� tartomány érzékelhető.



Az ultraibolya sugarak közö� is találunk kisebb- és nagyobb energiával rendelkezőket. (A Planck törvény értelmében a fotonok energiája kizárólag a rezgésszámtól (f) függ, így, ahogy a hullámhossz csökken, úgy egyre nagyobb energiájú sugárzással találkozunk. E = hf, ahol h a Planck állandó. Azt is tudjuk, hogy c = fλ, ahol c a fény légüres térbeli sebessége – 300 000 km/s, λ a hullámhossz.) A nagy energiájú (kemény) ultraibolya sugárzást a légkör jelentős mértékben elnyeli. A 25-30 kilométer magasságban elhelyezkedő ozonoszféra így jö� létre. Az o� megtalálható oxigén atomok a sugárzás hatására felbomlanak és megszüle�k az O3 molekula,
az ózon. Közismert, hogy az eltelt néhány év�zedben ez a védőréteg jelentős mértékben elvékonyodo�, az ózon képződését gátló – emberi eredetű – halogéneze� szénhidrogének kibocsájtása mia�. Ezek használatát már régóta be�lto�ák, így a védőernyő lassan visszanyeri erede� állapotát. Mivel ezek a káros gázok csak hosszú idő elteltével ülepednek ki, ezért még mindig óvatosnak kell lennünk a nyári napfürdőzéssel. A kisebb energiájú (lágyabb) sugárzás eléri a felszínt. Ez okozza a bőrszín változását.
Tehát az ultraibolya sugárzás oly nagy energiájú, hogy már biológiai változást hoz létre! Ez már ionizál.
Milyen szerencsénk van, hogy létezik ez a pajzs. Nélküle a földi élet ki sem alakult volna!
Az atmoszféránk – mint egy gyermekét védő anya – az ennél nagyobb energiájú – röntgen- és gammasugárzást is leárnyékolja. Ami mégis eléri a földfelszínt, az nem gyakorol komoly hatást az i�eni élővilágra, hiszen az élet fejlődése során (evolúció) már alkalmazkodtunk ehhez. Az ózonrétegben bekövetkeze� változásokhoz viszont nem!
Eddig elektromágneses hullámokról ese� szó. Léteznek apró részecskék (korpuszkulák = testecskék) alko�a áramok, melyek folyamatosan érik a védőburkot. A Nap által kilövellt áramlásban néhány száz kilométer/s sebességgel elektromosan töltö� korpuszkulák bombáznak bennünket. Ez a napszél. Minden csillag kibocsájt magából ilyet. A csillagszél részecskeszáma és sebessége a�ól is függ, hogy a sugárzó égitest milyen „lelkiállapotban” van. A Napon és légkörében látható jelenségek periodikusak, ak�vitása tehát nem mindig ugyanaz. Sokszor ak�v, aminek az a következménye, hogy a kidobo� részecskék száma és sebessége jelentősen megnő. Ennek hatását nagyszerűen megfigyelhetjük. (A későbbiekben erről bővebben lesz szó.)
A világmindenség minden irányából érkeznek a kozmikus sugarak, melyek nagy energiájú, majdnem fénysebességgel száguldó részecskék. A légkör molekuláival kölcsönhatásba lépve gazdag részecskezáport keltenek. Ez a másodlagos zápor – a részecskefizikusok nagy örömére – olyan elemi parányokat szül, amelyek mesterségesen csak részecskegyorsítókban állíthatók elő. Ez a kozmikus zápor eléri a felszínt, áthalad rajtunk és mélyen behatol bolygónk felszíne alá.
(Albert Einstein speciális rela�vitáselméletében – mely az egymáshoz képest egyenes vonalú, egyenletes mozgást végző koordináta-rendszerek összehasonlításáról szól -- szerepel, hogy a hozzánk képest mozgó óra késik, a hozzánk képest mozgó méterrúd megrövidül. A kozmikus sugárzás egyik összetevője a műon nevű részecske, melynek elméle� éle�artama lényegesen rövidebb annál, hogy elérje a felszínt. De mégis ezt tapasztaljuk. Az einsteini elmélet igazolja, hogy a műon élete hosszabb lesz az óriási, fényhez közeli sebessége mia�. Ez volt az egyik konkrét bizonyítéka a rela�vitáselmélet helyességének!)
A csillagok belső energiatermelése közben neutrínók sszzüülleettnneekk.. ÍÍggyy vvaann eezz aa NNaapp bbeellsseejjéébbeenn iiss.. EEzzeekk aa részecskék szinte kölcsönhatás nélkül haladnak át bármely csillag anyagán, a testünkön, és a bolygónkon. Olyan nagy az áramlási sűrűségük, hogy az ujjbegyünkön minden másodpercben millió számra repülnek keresztül.
Év�zedek óta próbálkoznak felfogásukra rafinált – mélyen a felszín ala� elhelyezkedő – detektorokat építeni. De a megfigyelési eredmények jócskán eltérnek az elméletben jósoltaktól. Ez a mai kor csillagászatának egyik nagy rejtélye.
Vannak kézbe vehető üzenetek is, ezek a meteoritok. A Naprendszer kialakulása idején – kb. 5 milliárd évvel ezelő� – sok olyan anyagtörmelék maradt, amelyből nem képződtek nagyobb méretű égitestek. Ezek a meteorok, amelyek azóta is a Nap körül keringenek és időnként keresztezik a Föld pályáját. Ekkor belépnek a légkörbe, és az óriási sebességük mia� – a légellenállás következtében – felizzanak és elégnek. Az, amely túléli ezt a drámai találkozást, eléri a felszínt és meteorit lesz belőle. Innen a két különböző elnevezés.
A Perseida meteorraj tagjairól készült látványos felvétel. APOD/Alvin Wu



Az eltelt évmilliárdok során sok-sok üstökös – melyek szintén a Naprendszer kialakulása idején meglévő anyagot őrzik, rendszeresen megkerülték a Napot, és sugárzásának hatására a magjukban felhalmozódo� porés gázanyagot kifújták magukból, elveszíte�ék ezt. Előbb-utóbb a Nap árapálykeltő hatása mia� széthullo�ak és feldarabolódtak, így törmelékfelhőkké váltak. Így jö�ek létre a meteorrajok. Ezek az év során mindig ugyanazon időpontban keresztezik a Föld pályáját. Így látványos meteorzáport vehetünk észre, ha hosszabb ideig a derült eget figyeljük. A legismertebb közülük a Perseida meteorraj (lásd a képen). Augusztusban figyelhetők meg. (A pontos dátum az aktuális évre vonatkozó csillagásza� évkönyvben megtalálható.) Ezeket a magyar népnyelv hullócsillagoknak nevezte el. Már egy porszem méretű test felvillanását is észre lehet venni. Egy néhány gramm tömegű darabka pedig roppant nagy fényerejű jelenséget okoz. Ezt már tűzgömbnek hívjuk. A fényük elérhe� a Vénusz bolygó látszó fényerejét is.
Amelyek túlélik a légkörön való áthaladást, becsapódnak a felszínbe, így meteoritként érkeznek hozzánk. Minden darabjuk értékes, hiszen összetételük őrzi a Naprendszer ősi anyagát. Népes családjuk csoportjait az összetételük alapján jellemzik. Vannak pl. olyanok, melyek sok szenet, vasat tartalmaznak.
A földtörténet során megszámlálhatatlan meteorit becsapódás történt. A szakemberek szerint a Németországban lévő nördlingi medence egy kozmikus sebhely. A sok – még jól látható becsapódási nyom közül a legismertebb az 1200 méter átmérőjű, Arizonában (USA) lévő Barringer-kráter, amely egy kb. 50 ezer évvel ezelő� becsapódás emlékét őrzi.
Érdekes, hogy a legtöbb becsapódási nyomot légi- és űrfelvételek segítségével lehet felfedezni. Ne feledjük, hogy bolygónkon a felszínt folyamatosan átalakító belső és külső hatások során sok-sok kozmikus nyom semmisült meg.
Fotó: APOD/D. Roddy



Marsi naplemente. A bolygó felszínén kutatást végző Spirit terepjáró képén (JPL) jól megfigyelhető, hogy a napkorong látszó mérete lényegesen kisebb, mint a Földön. Ez nyilvánvaló, hiszen a Mars külső szomszédunk.
Légköri varázslatok
Nem ismerünk még egy olyan csodálatos égitestet az általunk eddig feltárt univerzumban, mint a Földünk.
A légkör 78%-át nitrogén, 21%-át pedig oxigén alkotja. A maradék 1%-nyi rész szén-dioxidot, argont és sok más kémiai összetevőt foglal magába. Atmoszféránk gömbhéjakból épül fel. A troposzférában élünk. I� található a légkör tömegének nagyjából 80 százaléka. A sarkok közelében 10 kilométeres, az Egyenlítő közelében 16-18 kilométer magasságba nyúlik. Fölö�e van a vékony rétegű tropopauza, majd következik a sztratoszféra, ahol az ég már ibolya színűre változik.
A troposzférában egyre feljebb haladva (pl. egy magas hegy csúcsára felmászva) folyamatosan csökken a légnyomás és a hőmérséklet értéke. Ráadásul az oxigén mennyiségének rela�v értéke is zuhan. Az oxigén rela�v atomtömege nagyobb a nitrogénénál, így egyre magasabbra emelkedve már az aránya folyamatosan kisebb lesz a nitrogénhez viszonyítva. Mindez azt mutatja, hogy az emberi éle�eltételek annál jobban romlanak, minél inkább eltávolodunk a tengerszin�ől.
A légköri molekulák még néhány száz kilométeres magasságban is jelen vannak, azután pedig a szó szerin� világűr következik.
A troposzférán át tekintve tanulmányozzuk az égitesteket. Ebben a rétegben varázslatos jelenségeknek lehetünk szemtanúi.
Miért kék színű a nappali égbolt?
Ez a légköri molekulákon történő fényszóródás eredménye. Lord Rayleigh (erede� nevén John William Stru� – 1842-1919) angol fizikus állapíto�a meg, hogy a szivárvány színeit tartalmazó napfényből a kék 16-szor jobban szóródik, mint a kb. kétszer nagyobb hullámhosszúságú vörös. A nappali �szta ég kéksége függ csillagunk látóhatár fölö� magasságától. A megfigyelések szerint május és augusztus elején láthatjuk a „legkékebb” eget.
„Leonardo da Vinci, a régi festészetnek tudós nagymestere, aki még nem tudo� a fehér fény összete� voltáról, azt hi�e, hogy az ég kék színe a világűr feketeségének és a levegőben úszkáló fehér ködszemcsék keveréke. Bár ez a magyarázat egészen helytelen, abban az egyben mégis igaza volt a középkor lángelméjű tudósának, hogy a világűr fekete.” (Természe�udományi ismeretek I. kötet, 1930.)
A Marson lévő égbolt vöröses színű a légkört döntően alkotó szén-dioxid mia�. A lemenő Nap körül kék színű területet látunk.
A Holdon az ég bársonyfekete, mivel égi szomszédunknak nincs légköre.
Miért vörös az ég alja?
A népi megfigyelések szerint, ha napnyugtakor vörös az ég alja, akkor másnap szeles időjárás várható. A tapasztalatra épülő időjárás előrejelzésnek van valóságalapja. Ez pedig az, hogy a látóhatár közeléből érkező fénysugarak egy vastag és poros légkörön át érkeznek hozzánk.
Ha fejünk fölé (zenit) tekintünk, akkor a légkörön át merőlegesen érkező fénysugarakat élvezhetjük. Ha azonban a látóhatár (horizont) irányába vetjük tekintetünket, a fénysugár kb. 120 kilométer utat tesz meg a légkörben.



A vastag légrétegen áthaladó fényből kiszóródnak a kék és az annál rövidebb hullámhoszszúságú fotonok, így a „maradékot” észleljük.
Ezért olyan színpompás az alkonyi- és a hajnali ég alja. A lenyugvó (felkelő) Napot és Holdat is mélyvörös és sárgás színben látjuk.
Különösen színpompás látványt élvezhetünk, ha valahol egy nagy erejű vulkánkitörés történt. A kilövellt hamu és por a sztratoszférába jut. A szennyezőanyagot a légáramlatok szé�erí�k. Így heteken át extra színgazdag naplementéknek lehetünk tanúi.
A másik ok a légköri fényelnyelés (ex�nkció). Minél vastagabb rétegen nézünk át, annál halványabbnak látjuk az égitestek fényét. A látóhatár közelében minden csillagot vörös színűnek látunk, ha látjuk egyáltalán. De ugyanezt tapasztaljuk, ha távoli földi fényforrást figyelünk meg a horizont közelében.
A fényelnyelésnek köszönhető, hogy a lemenő/ felkelő Nap korongjára veszélytelenül tekinthetünk. Csak ezekben a percekben lehet szabad szemmel történő megfigyelést végezni!
A lenyugvó telehold Rio de Janeiro egén. APOD/Babak Tafresi
A lángoló nyuga� ég a szerző felvételén.
További égi „varázslatok:
A nappali égen is vannak különleges fénytünemények. Például ha két felhőréteg egymás fölö� úgy helyezkedik el, hogy a feljebb fekvő árnyékot vet az ala�a lévőre.
A másik érdekes jelenség a Tyndall. Ez a felhők peremén és résein átjutó napfény, amely sugaras szerkezetet hoz létre. Árnyéksávokról van szó. A látványt a fényszórás okozza. Magyarázatát John Tyndall (1820—1893) ír fizikus adta meg.



Ezt a látványt magunk is létrehozhatjuk, ha egy lefüggönyözö�, sötét szobában parányi lyukakon át engedjük be a Nap fényét. Ha egy kicsit felkavarjuk a padlón lévő port, akkor szép látványban lesz részünk. Ekkor a nagyon parányi porszemeket is észrevesszük, mert róluk visszaverődik a fény, sőt, a szemcsék tengely körüli forgása mia� még a visszavert fény erőssége is változik.
Melléknap, ke�ősnap, fényudvar (halo-jelenség), naposzlop. Sokszor előfordulnak, ha a fény- és időjárási körülmények megfelelőek.
Az éjjeli égen a Hold is létrehoz halo-jelnséget, ezt holdudvarnak hívjuk. A magyarázat: a magas légkörben lévő jégkristályok által okozo� diszperzió. (Az üvegprizma a Nap fehér fényét felbontja. Ezek a szivárvány színei. A törésmutató – ami azt jellemzi, hogy az ado� színű foton haladási iránya milyen mértékben változik meg a haladási iránya a prizmából kilépve – a különböző színű fénysugarakra eltérő mértékű. A legkevésbé a vörös, a legnagyobb mértékben az ibolya iránya módosul. Tehát a vörös színű sugarakra a törésmutató értéke a legkisebb, ezzel szemben az ibolya színűekre a legnagyobb. A többire – narancs, sárga, zöld, kék, indigó – a fen� két érték közö� jellemző. Ez pedig a fénytörésnek (refrakciónak) köszönhető.
A fénysugár útja az egyre sűrűbbé váló légkörben. Az égitesteket nem abban az irányban látjuk, ahol a fénysugár belép a légkörbe.
Szivárvány. Az esőcseppeken – melyek apró prizmaként „működnek” – megtörik a Nap fénye. A törésmutató eltérését jól jelzi, hogy a vörös színű sáv van fent, és az ibolya legalul. Érdemes felfigyelni arra, hogy a látvány körív alakú. (A szerző felvétele.)
A törésmutató mértékét a levegő hőmérséklete, páratartalma és nyomása is befolyásolja.
A Hold által létrehozo� szivárvány. Az Oroszlán csillagkép legfényesebb tagjai–a kép középső részén – jjóóll lláátthhaattóókk.. AA hhaassaa ala� pedig a Mars bolygó vehető észre. (A szerző felvétele.)



Egy forró nyári napon a vasú� sínek fölö� tekintve és az aszfaltos utat nézve remegni látjuk a levegőt, és azt vehetjük észre, mintha az útpálya vizes volna. Mindkét jelenség magyarázata a refrakció. A második esetben pedig a teljes visszaverődés jelensége látható. Ez utóbbit egyszerűen be lehet mutatni: egy átlátszó pohárba töltö� vizet úgy kell alulról nézni, hogy a vízfelület alsó része ezüstösen csillogó legyen. Ekkor érjük el azt a visszaverődési szöget, amely mia� így látjuk a víz alsó felületét. Ezután lehet beszélni a délibábról.
A fénytörés mia� a Nap és a Hold látszó alakja jelentősen megváltozik a látóhatár közelében.
A telehold torzult alakja a fénytörés „játéka”. APOD/Jean-Marc Audrin
A zenitből érkező fénysugarak irányváltozás nélkül érik el szemünket. Minden más irányból érkező fénysugár törést szenved, tehát az égitestet nem a valódi helyén figyeljük meg, hanem annál magasabb látóhatár fölö� magasságban.
A fénytörés mértéke egyre nagyobb értékű lesz a látóhatár felé közeledve. A horizonton pedig megegyezik a Nap és a telehold látszó méretével! Tehát mindkét égitest már a láthatár alá süllyedt, de még mindig o� látjuk őket. Ez azt eredményezi, hogy minden nap néhány percnyi „ajándék” napfényt kapunk – reggel és este. (Ez a magyázata annak, hogy a napéjegyenlőségek időpontjában miért nem 12-12 óra az éjszaka és a nappal időtartama.) Pl. 2017-ben március 20-án délelő� kezdődö� a csillagásza� tavasz (ekkor érte el a Nap a tavaszpontot – erről majd a későbbiekben), a Nap (Budapesten) 5 óra 46 perckor kelt és 17 óra 57 perckor nyugodo�. Tehát 11 percet „ajándékozo�” nekünk a refrakciós hatás.
A látóhatáron lévő napkorong. Jól látható valamennyi, korábban említe�, légköri látványt módosító jelenség. A korong felső peremén és a fölö� pedig egy ritka op�kai tünemény – a zöld villanás (green-flash) – figyelhető meg. Kedvező légköri viszonyok melle� is nagy szerencse kell ennek megörökítéséhez. APOD/Daniel López
Vibráló fényű csillagok
Ha feltekintünk az éjjeli égboltra, akkor a csillagok fényét vibrálni, reszketni, remegni, sziporkázni látjuk. A fényesebb csillagok esetén észrevesszük azt is, hogy a csillagról érkező fény színe folyamatosan – a szivárvány színeinek megfelelően – változik. Ha pedig távcsövön át nézünk egy csillagot, akkor égi helyzetét állandóan változónak észleljük, mintha „ugrálna”. Ezt a jelenséget szcin�llációnak hívjuk.
A jelenség magyarázata a légkör fizikai állapotának folyamatos változása. A fölö�ünk lévő légrétegek hőmérséklete, nyomása eltérő, ezért a törésmutató értéke sem egyforma, ráadásul a légkörben állandó turbulens (örvényes) áramlások vannak, amelyek úgy keverik össze a különböző nyomású és hőmérsékletű levegőt, mint ahogy egy fazékban főzés közben a fortyogó levesben lévő zöldségdarabok föl-lemerülnek.
Az „ugrálás” magyarázata pedig az, hogy a szemünket elérő fénysugár mindig más-más irányból érkezik. A csillagok oly távoliak, hogy pontszerű fényforrásoknak tekinthetők. Ez azt jelen�, hogy róluk egyetlen fénysugár éri el bolygónk légkörét.
A bolygók – csillagásza� értelemben – közeli égitesteknek számítanak, róluk fénynyaláb érkezik, amely több párhuzamos fénysugárból áll. Így a szcin�lláció okozta jelenség nem jön létre. Szabad szemmel nézve



a bolygók nyugodt fényű égitesteknek látszanak. Így lehet őket könnyen felismerni az égen, és persze kiemelkedő fényességük is segít ebben.
A szcin�lláció a látóhatár felé közeledve egyre nagyobb mértékű lesz. Így a fényes Vénusz bolygót is csillogóan, villódzóan vesszük észre a horizont közelében.
A csillagok szcin�lláció okozta „ugrálása”, valamint a fénykioltó hatás (ex�nkció) is jól látszik ezen a pompás képen, melyet Babak Tafreshi készíte�. Előtérben Chilében felépíte� Cerro Tololo obszervatórium épületei láthatók. A hosszú expozíciós idő ala� a Föld elfordult a tengelye körül, így jellegzetes „csíkhúzós” kép le� a végeredmény. Az is megfigyelhető, hogy a fotó készítése során gépjárművek közlekedtek az obszervatórium körüli utakon. A felvétel 2016. október 22-én került fel az APOD-ra (a nap csillagásza� képe című webhely). Ha ezt megkeressük, akkor a kép ala� szövegben a �melapse and video kiemelésre ka�ntva mindenkit elvarázsoló képsorok nyílnak meg. Az első kisfilm az előzőkben ismertete� refrakcióról szól.
A légköri heves áramlatok elmossák a távcsőben megfigyelhető Hold vagy bolygók finom képi részleteit. Ezért akkor érdemes megfigyeléseket végezni, amikor az atmoszféra nyugodt állapotú. Ez általában hidegfront után szoko� lenni. Akkor a szél kisöpri a fölö�ünk lévő légkörben lévő szilárd szennyezőanyagokat is. A légköri áramlások pedig „megnyugszanak”.
A távcsővel végzendő megfigyelések elő� – már jóval korábban – telepítsük ki a műszert a megfigyelő helyünkre. Át kell vennie a környezet hőmérsékletét (temperálás), hiszen a cső belsejében örvényes áramlás alakul ki, ha nem veszi fel időben a külső hőmérsékletet. Ez pedig élvezhetetlenné teszi a képet.
A nyugtalan légkör okozta hatást a Hold krátereinek peremén lehet nagyon jól észrevenni. Ekkor a fentebb említe� remegést látjuk. Olyan, mintha egy hullámzó vízfelület alól szemlélnénk az égitest(-ek) képét.
A légköri rossz „varázslat”
Sajnos ez nem is varázslat, hanem a “mindent világítsunk ki” szemlélet eredménye. Ez a fényszennyezés.
Nem véletlen, hogy a csillagásza� obszervatóriumok a településektől távol helyezkednek el. Ennek nemcsak a zavaró fények az okai, hanem kiemelt szerepet játszik az ún. asztroklíma. Olyan helyet kell találni, ahol az időjárás szeszélyei a lehető legkevésbé befolyásolják a megfigyeléseket. Az sem mindegy, hogy milyen tengerszint fele� magasságban épí�k fel a kupolákat. Ezáltal egyre vékonyabb légrétegen át kell tekinteni, és sokkal hatékonyabban lehet pl. az infravörös tartományban érkező üzeneteket tanulmányozni.
Az emberiséget évezredek óta szoros kapocs fűzi az égbolton lévő égitestekhez. Ezt veszítjük el a fényszennyezés mia�. Egy városlakónak fogalma sincs arról, hogy milyen eszté�kai élményt nyújt az éjjeli égen villódzó több ezernyi égi lámpás, a rajta áthúzódó Tejút, egy-egy felvillanó meteor látványa. Mindenkinek javaslom, keressen egy olyan helyet, ahol nincs minden bokor kivilágítva, és élvezze ezt a látványt!
Ne feledjük! Az emberiséget a csillagászat taníto�a meg gondolkodni!
A kivilágíto� égbolt. Az összeállítás a 2016-os állapotot mutatja. Érdemes egy kis időt rászánni az elemzésére. APOD/F. Fachi és munkatársai



Mire képes az emberi szem?
„Csak a fénysugár és a gondolat. De ez a ke�ő elegendő ahhoz, hogy általuk sok mindent megtudjunk a világmindenségről.”
Dr. Kulin György: Mit mondanak a csillagok?
Mindenkinek van egy nagyszerű op�kai eszköze, a szeme. A szemgolyó elején helyezkedik el a pupilla (írisz), melynek mérete a beérkező fény erősségétől (intenzitásától) függően változik. Mögö�e található a szemlencse, amelynek alakját az o� lévő izmok formálják. Ezáltal vastagsága, domborulatának mértéke – azaz fókusztávolsága – folyamatosan változtatható. Ez teszi lehetővé, hogy élesen (fókuszáltan) lássuk a közeli és a távoli tárgyakat is. Az összegyűjtö� fény az ideghártyára érkezik, ahol a ké�éle sejtcsoport – csapok és pálcikák – helyezkednek el. A csapok biztosítják a színlátást, az alapszíneket – vörös, zöld, kék – érzékelik. Majd ezek arányának viszonyaiból alakul ki a többi természetes szín. (A színeket addi�v – összeadás, hozzáadás – módon érzékeljük. Ha a három alapszínhez tartozó fotonok egyforma mértékben ingerlik a csapokat, akkor fehér színű fényt látunk. Ez a fehéregyensúly.) Az idegsejtek a sárgafoltban találhatók. Minden négyzetmilliméteren nagyjából 150 ezer helyezkedik el. Szemünk érzékenysége a Nap fényéhez alkalmazkodo�, tehát abban a hullámhossztartományban a legérzékenyebb, amelyen csillagunk a legtöbb energiát sugározza ki (a kellemetlen szúnyog például az infravörös tartományt érzékeli a legjobban).
A pálcikák akkor lesznek ak�vak, amikor kevés foton (a fény hordozója, energiacsomag) érkezik a szemünkbe – pl. egy éjjeli sötét szobában. Ekkor a színlátást kialakító csapok helye� a pálcikák alapján tájékozódunk. Tehát nem látjuk színesben a világot. (Ezt bárki kipróbálhatja.) A pálcikák nem tudják biztosítani azt, hogy a körülö�ünk lévő tárgyak finom részleteit észrevehessük, azonban a kontrasztokat kiválóan megmutatják. Már egyetlen beérkező foton „felébresz�” ezeket a receptorokat. Van egy – a csillagászatban bevált – megfigyelési trükk, amely révén pl. egy bolygó, vagy gázköd részleteit megfigyelhetjük. Ez az elfordíto� (perifériális) látás módszere. Ezt meg kell tanulni. A lényeg: ne pontosan a fényforrás felé nézzünk, hanem egy kicsit mellé, akkor sok-sok finom részlet fog feltárulni. (Tessék kipróbálni!)
Szemünk feloldó-, felbontóképessége 1 szögperc. Azaz egy 1 méter magas, a földbe merőlegesen leszúrt karót kb. 3,5 kilométeres távolságból látunk ilyen szög ala� merőleges rálátás esetén. Máris szóba kerül a látószög fogalma. Mi az? Minden tárgyat bizonyos szögérték ala� látunk, ennek mértéke függ a valódi méretétől és a tőlünk mért távolság nagyságától. Ha a tárgyat egyre távolabbra helyezzük, akkor annál kevésbé tudjuk a rajta lévő részleteket megfigyelni, illetve a környezetéből elkülönülve látni.
A kör kerületét úgy számítjuk ki, hogy a sugarát megszorozzuk 2π-vel. Egy kör pedig – szögértékben kifejezve – 360 fok. Ha ezt elosztjuk az egységnyi sugarú kör kerületével, akkor 57,3 fokot kapunk eredményül. Tehát egy 1 méter magas – a földbe merőlegesen leszúrt karó – 57,3 méter távolságból látszik 1 foknyi látószög ala�. Mivel a fok és a szögperc közö� 60-szoros a különbség – tehát 1 fok = 60 ívperc – ezért a karó 60-szor távolabbról látható 1 szögperc ala�. Ez pedig kb. 3,5 kilométer.
Egy szögperc (1’) pedig 60 ívmásodperc (60”), azaz a karó 57,3m szorozva 60-nal, szorozva 60-nal = 205 kilométeres távolságból látható 1 ívmásodpercnyi szög ala�.
A Nap és a Hold látszó mérete 30 szögpercnyi. Tehát felszínükön valódi méretük 1/30-ad kiterjedésű objektumait vehetjük észre. Ez a Hold esetében kb. 110 km, a Napnál pedig kb. 50 000 km. (Mindkét esetben figyelembe kell venni a légköri nyugtalanság mia� részletek elmosódódását.)



A Napot csak napkelte és napnyugta idején szabad szemünkkel megfigyelni, mivel fényessége oly erős, hogy szemkárosodást okozhat. Emelle� a nagy energiájú ultraibolya sugárzás szintén maradandóan károsítja szemünk világát magas napálláskor.
A Nap látszó fényereje a teleholdét egymilliószor múlja felül!
Az éjjeli égbolton látható csillagok és bolygók fényereje jócskán elmarad égi kísérőnk ragyogásától.
A téli égbolt legfeltűnőbb csillaga a Szíriusz, míg a nyárié a Vega. A szabad szemmel látható csillagok fényereje közö� kb. 250-szeres különbség tapasztalható. (Erről később még részletesen lesz szó.) Egy fényszennyezés mentes helyről, derült éjszakán kb. 2000 csillagot vehetünk észre. Jól láthatjuk az égboltot átszelő Tejút sávját, csillag- és gázfelhőit. Benne sötét – fényelnyelő – részt is észrevehetünk. Neve Északi Szeneszsák. (A régi magyar csillag- és csillagképekről Toroczkai W. Ede: Öreg csillagok című könyve közöl gazdag összeállítást.)
A szemünkkel látható csillagok legfeljebb néhány száz fényév távolságra vannak tőlünk. (A fényév az a távolság, amit a fény – hordozója a foton – egy év ala� megtesz. A fény – légüres térben 300 000 km/s sebességgel száguld. Így egy esztendő során kb. 9,46 billió kilométert fut be. Milyen szemléletes elnevezés – fényév. Ez nemcsak a távolságot, hanem az időt is magában foglalja. Ti. egy 2800 fényév távolságban lévő égitestről a fény 2800 évvel ezelő� indult el, mi viszont most látjuk meg azt a fénysugarat. Tehát a múltba pillantunk!) A Tejútrendszerünkhöz hasonló csillagváros, az Andromeda-köd kb. 2,5 millió fényévre van tőlünk. Ez a leghalványabb és legtávolabbi ködfolt, amit szemmel észrevehetünk. Vagyis az onnan érkező fénysugarak 2,5 millió évig voltak úton, amíg elérték a szemünket.
A bolygók közül a legfényesebb a Vénusz, amely árnyékot is vet, ha megfelelő fázisban (a Nap által megvilágíto� felület nagysága) látszik. Napkelte elő� vagy napnyugta után az égbolt sziporkázóan látszó égiteste. A Merkúrt nehéz észrevenni, mert túl közel kering a Naphoz, így csak közvetlenül napkelte elő� vagy nyugta után figyelhetjük meg a látóhatár közelében. A Mars látszó fényessége roppant változó. Magyarázata az elnyúlt ellipszis alakú pálya (erről is lesz szó a későbbiekben). A Jupiter feltűnő fényessége alapján könnyen azonosítható az éjjeli égen. A Szaturnusz pedig jellegzetes sárgás színéről ismerhető fel.
Szemünk biológiai tulajdonságai az életkor előre haladtával romlanak. Az írisz átmérője csökken, a látás élessége kopik.
A Tejútrendszer közpon� része. Ezt az égterületet nyáron láthatjuk a déli látóhatár fölö�. Hatalmas gáz- és porfelhők, fényelnyelő területek, sokszínű csillagok sokasága van ezen a gyönyörű felvételen, melyet Éder Iván készíte�.



Amikor leszáll az éj.
„Állok az ablak melle� éjszaka, S a mérhetetlen messzeségen át Szemembe gyűjtöm össze egy szelíd Távoli csillag remegő sugarát. Billió mérföldekről jö� a fény, Jö� a jeges, fekete és kopár Terek sötétjén lankadatlanul, S ki tudja mennyi ezredéve már. Egy égi üzenet, mely végre most Hozzám talált, s szememben célhoz ért, S boldogan hal meg amíg rácsukom Fáradt pillám koporsófödelét.”
Töth Árpád: Lélektől lélekig (részlet).
Naplementekor még élvezzük a fényt, a sokféle színben játszó ég alját, az égbolton úszó vöröses felhőket. Sokan úgy vélik, hogy a Nap hirtelen tűnik el. Mozgása akkor feltűnő, amikor valami tereptárgy van a korongja elő�, vagy annak közelében. Érzékcsalódás áldozatai le�ünk. A látszó mozgását van mihez viszonyítanunk. Alig több, mint két perc ala� süllyed a horizont pereme alá.
Ebben a pillanatban kezdődik a polgári szürkület. Ez ala� – a nagyjából fél óráig tartó időszak során – egy könyv vagy újság betűit még el tudjuk olvasni.
Majd beköszönt a navigációs szürkület. Ez is hasonló ideig tart. A tereptárgyakat még meg tudjuk különböztetni. Már feltűnnek a legfényesebb csillagok és a bolygók. A légkörön szóródó napfény ereje folyamatosan csökken. Egyre több és több csillag tűnik fel.
A csillagásza� szürkület kezdete. A távcső fölö� az Orion, tőle balra a Szíriusz, jobbra pedig a Bika jellegzetes V-alakú feje látható. A fényképezőgép köve�e a Föld forgását, ezért a csillagok pontszerűek. (A szerző felvétele.)
A polgári szürkület vége, a navigációs szürkület kezdete. (A szerző felvétele.)



Az égbolt lassan feketévé változik. Nagyjából másfél órával napnyugta után már minden szabad szemmel megfigyelhető csillag o� pislákol az égen. Beköszöntö� az éjszaka, leszállt az éj. (Napkelte elő� ugyanez történik, csak fordíto� sorrendben.) Az égbolt látványa – különösen holdtalan éjszakán, fényszennyezéstől mentes helyről szemlélve – megkapó. A rengeteg villódzó fénypont, melyek mintha egy bársonyos fekete kárpitra lennének erősítve, gyönyörű eszté�kai élményt ad. Hirtelen nem is tudjuk, hogy hova kapjuk a tekintetünket. Tájékozódni kellene az égen, de hogyan? Honnan induljunk el, és merre haladjunk?
Az éjszakai égbolt egy része. A képen a Tejút csillagfelhői foltként jelennek meg. A középső, alsó részen a Nyilas tűnik fel. Ebben az irányban van galaxisunk centruma. A Föld forgása is látható (állókamerás felvétel). A kép sokkal csillagdúsabb lenne, ha nem szóltak volna közbe a lámpák. (A szerző felvétele.)
A csillagok sokaságát csillagképekbe (88) csoportosíto�ák. (Ez a Földről megfigyelhető összes csillagkép számát jelen�, a hazai égbolton ennél kevesebb látszik.) Miként lehet ezeket felismerni?
A velük való ismerkedést már a navigációs szürkület során érdemes elkezdeni. (Napközben a Stellarium program révén megnézhetjük, hogy mit fogunk látni.) Kapható egy hatékony – mindentudó – csillagtérkép, a planiszféra, amely kézi planetárium. Beállítjuk a megfelelő időpontot, majd észak felé fordulunk vele, és máris látjuk, hogy mely csillagokat illetve csillagképeket hol pillanthatunk meg. Az éjjeli égbolt kitüntete� csillaga a Polaris (a Sarkcsillag), mely a Kis Medve (Ursa Minor, UMi) legfényesebb tagja. (A csillagkép hazai elnevezése Kis Göncölszekér, vagy Kis Göncöl.) A Sarkcsillag – mint neve is mutatja – azért játszik fontos szerepet, mert az egész égbolt körülö�e látszik elfordulni. Tehát a Föld forgástengelye rajta áthalad. (A Sarkcsillag nagyon közel van a forgástengelyhez.) Megtalálásához a Nagy Göncölt kell csak felismernünk, amelyet könnyű azonosítani hét jellegzetes formát adó – csillaga segítségével. A szekér két hátsó csillagán át egy képzeletbeli egyenest kell á�ektetni, majd pedig a két csillag közö� távolságot ötször mérjük fel az egyenesre a zenit irányába, és ráakadunk a Sarkcsillagra. A rúdjának állása csillagóraként is szolgált. Számos pásztorkodással foglalkozó nép a rúd égi helyzete alapján meg tudta mondani, hogy hány óra van, helyi idő szerint.
A Nagy Göncöl jellegzetes alakja. © Noel Carboni



Csillagásza� földrajz
Tekintsünk úgy az égboltra, mintha egy nagy sugarú gömb lenne, az összes égitest pedig ennek felületén helyezkedne el. Ennek éggömb a neve. Az éggömb a Sarkcsillagon áthaladó tengely körül fordul el naponta. A Sarkcsillag látóhatár fele� magassága (északi félgömb) megegyezik a megfigyelőhely földrajzi szélességével! Ezt már az ókori utazók is tudták.
Az Északi-sarkon a Sarkcsillag hajszál híján a zenitben, az Egyenlítőn pedig a látóhatáron tűnik fel. Ennek az a következménye, hogy az Északi-sarkon minden égitest a horizon�al párhuzamos köröket ír le. Az Egyenlítőn viszont mindegyikük a horizontra merőleges köríveken látszik mozogni. Az északi félteke más tájain a két szélső helyzet közö� égi pályát láthatjuk.
A csillagok íveinek hosszváltozása a mi földrajzi szélességünkön. Z=zenit, N=nadír – a talpunk ala� lévő pont, P és P’ az északi és a déli égi pólus helye, melyen áthalad a Föld forgástengelye. A h a látóhatár, míg az e az égi egyenlítő körét jelöli. Ugyanez érvényes a Nap különböző évszakokban megte� ívhosszaira is.
Mint közismert, bármely földi pont helyzetét két koordinátával (szélesség és hosszúság) adhatjuk meg. Az Egyenlítő szélessége 0 fok, míg a kezdő délkör hosszúsági adata szintén 0 fok. Ez a Greenwich-en áthaladó főkör szögadata. (Főkörnek nevezzük mindazon köröket, melyek középpontja egybeesik a gömbével.) Ez a nulladik délkör. Az elnevezés a Nap delelésével függ össze. Ha ismeretlen hosszúságú földrajzi helyen vagyunk, akkor meg kell mérnünk azt, hogy o� a Nap mikor delel (ehhez pontos órára van szükség, amely a greenwech-i idő szerint mutatja az időt). A két idő különbsége pedig megadja a földrajzi hosszúság értékét. Tehát az éjjeli Sarkcsillag magasságának mérésével és a nappal végze� imén� méréssel meglehetősen pontosan meghatá-rozható a földrajzi helyzetünk.
Az éggömbön is vannak szélességi és hosszúsági körök, és ennek megfelelő koordináták. Ve�tsük ki a földi Egyenlítőt az éggömbre. Ez lesz az égi egyenlítő.
Az éggömbön van egy másik fontos főkör, amelyen a Nap az év során halad. A neve: eklip�ka. A két főkör egymást két pontban metszi – ezeket tavaszpontnak és őszpontnak nevezték el. A tavaszpontban van a Nap a tavaszi napéjegyenlőség napján (március 21.) és az őszpontban pedig szeptember 23-án (az őszi napéjegyenlőség időpontja). A tavaszpon�ól az őszpon�g tartó félkörív az égi egyenlítő fölö�, míg az őszpon�ól a tavaszpon�g tartó körív az ala� helyezkedik el. Tehát az először említe� időpontok közö� csillagunk mindig az égi egyenlítő fölö�, majd pedig utána az ala� delel. (Ez a Föld minden pontjára érvényes!) A Nap június 21-én (a nyári napforduló) távolodik el a legnagyobb mértékben az égi egyenlítőtől. Ugyanez következik be a téli napforduló (december 21.) időpontjában is. A napforduló is „beszédes” kifejezés, hiszen nyáron és télen is az ezt követő napon a Nap delelési magassága csökkenni, illetve növekedni kezd. A csillagásza� nyár kezdetén van a legrövidebb éjszaka, amely nálunk kb. 8 óra időtartamú. A csillagásza� tél kezdetén pedig a leghosszabb az éjszaka, kb. 15 és fél óra. A csillagásza� tavasz és ősz kezdőnapján pedig 12-12 óra a két napszak hossza. (A refrakció módosító hatását most hagyjuk figyelmen kívül.)
Az égi egyenlítő főköre a hazai égbolton 42,5 fok magasra emelkedik. (A Sarkcsillag 47,5 fok magasan van, így a 90 fokig 42,5 fok marad.) A látszó égi nappálya – az eklip�ka – és az égi egyenlítő síkja 23,5 fokot zár be egymással. (Tehát a Föld forgástengelye 66,5 fokos szöget zár be a pályasíkkal.)
Következmények: a tavaszi- és az őszi napéjegyenlőség napján csillagunk delelési magassága 42,5 fok, hiszen az égi egyenlítőn tartózkodik. A nyári napfordulókor 42,5+23,5 = 66 fok magasan áll. A téli időpontjában pedig 42,5-23,5 = 19 fokon! Ezt az időszakot örökíte�e meg Arany János: Az év utolján című versében:
Kifelé az évnek szekere rudja, Pályáját a nap is csak robotban futja, Csak azért jő fel, hogy a dolgát kivesse, Ahol a reggel van, o� a dél, az este.



Nagyszerűen fogalmazta meg a téli napforduló körüli napokban látható nappályát.
A Nap látszó égi útja (nappali ív) az év során folyamatosan más-más értékű lesz. A napéjegyenlőség dátumain ez az ív 180 fok hosszúságú, télen ez az érték lényegesen kisebb, a nyári időszakban pedig ezt jócskán felülmúlja. (Lásd a fen� ábrát!)
Tehát csillagunk 23,5 + 23,5=47 fokos szögtartományban „kalandozik” az égen. Ha rápillantunk a földgömbre, akkor a 23,5 fokos szélességeken a Rák- (északon) és a Baktérítőt (délen) találjuk. Milyen lényegre törő elnevezések! Térítőkör, mivel ezek éggömbre ve�te� körei közö� látszik mozogni közpon� csillagunk az év során. Ez azt is jelen�, hogy a földrajzi térítőkörök közö� helyeken delel a Nap a zenitben.
Ugyanakkor az Északi- és a Déli-sarkon az o�ani csillagásza� nyár kezdetén 23,5 fok magasa fog állni a látóhatár fölö�. A nappal és az éjszaka is pontosan fél évig fog tartani. A sarkkörök 23,5 foknyira vannak a sarkoktól. Ezért ezeken a területeken nyáron, még éjfélkor is látható lesz a Nap (feehhéérr ééjjsszzaakkáákk).
(A csillagásza� és a meteorológiai évszakok kezdete eltérő. A meteorológiában március 1-jén kezdődik a tavasz, míg a csillagászat tavasz dátuma az a nap, amikor a Nap a tavaszpontba ér. Ez általában március 21. A többi évszak kezdetének dátuma is az imén�hez hasonló különbséget mutat. Az asztronómiában mindig a Nap látszó éves mozgását vesszük figyelembe.)
Röviden összefoglalva: a Nap delelési magassága kizárólag a megfigyelő hely földrajzi szélességétől függ.
Térjünk vissza az éggömbhöz! A földi szélességi és hosszúsági hálózat i� is megtalálható. Az északi és a déli égi póluson áthaladó azon főkör, amely egyú�al a tavaszpontot – és természetesen az őszpontot is – metszi az égi hosszúság kiinduló főköre. Az égi hosszúsági koordináta neve rektaszcenzió. Jele: RA, illetve α, mértékegysége: óra. Tehát minden égitest égi hosszúságának értékei 0 és 24 óra közö� vannak. (Egy órának 15 fok szögérték felel meg a földön használt időzónákhoz hasonlóan. 24x15 = 360 fok.) A rektaszcenziót az égi egyenlítő síkjában mérjük. (Az időmértékeket át lehet számítani szögértékekre is. 1 idő óra 15 foknak, 4 idő perc 1 foknak, 1 idő perc 15 ívpercnek, 4 idő másodperc 1 ívpercnek felel meg, 1 idő másodperc pedig 15 ívmásodperc.)
Az égi egyenlítő síkja fölö� és ala� területen helyezkednek el a vele párhuzamos égi szélességi körök. Az égi szélességi koordináta neve: deklináció. Jele: D, illetve δ, mértékegysége: fok. A deklináció értéke tehát 90 és -90 fok közö� változhat.
Ennek megfelelően a tavaszpont rektaszcenziója 0 óra, deklinációja 0 fok. Az őszpont rektaszcenziója 12 óra, deklinációja 0 nulla fok – hiszen az égi egyenlítő síkjában van, csakúgy, mint a tavaszpont. Mivel az eklip�ka 23,5 fokos szöget zár be az égi egyenlítővel, ezért a nyári napforduló idején a Nap rektaszcenziója 6 óra, deklinációja 23,5 fok. A téli napforduló napján pedig 18 óra és -23,5 fok az égi koordinátái.
Az égi koordinátarendszer. O a Föld középpontja, P és P’ a két égi pólus, C a csillag éggömbi helye, ^ a tavaszpont, d az őszpont, α a rektaszcenzió, δ pedig a deklináció értékét mutatja. Te az egyenlítői talppont.
A precesszió és a nutáció.
A Föld forgástengelye nem merőleges a pályasíkra, hanem azzal 66,5 fokos szöget zár be. Ezért a Nap és a Hold gravitációs hatása mia� bolygónk forgástengelye – egy forgó búgócsigához hasonló – billegő mozgást végez. A Nap gravitációs hatása okozza a precesszióként ismert jelenséget. Bolygónk forgástengelyére olyan forgatónyomatékot fejt ki, amely mia� a forgástengelyünk iránya kb. 26 ezer éves periódussal egy 23,5 fok nyílásszögű kúp felületén körbefordul. Forgástengelyünket a pályasíkra merőlegesre „akarja” állítani. Minden forgó testnek van perdülete (forgásmennyisége), amelynek időbeli változása megegyezik a forgatónyomaték nagyságával. Az égi pólus helyzete, tehát állandóan változik. Ezzel együ� a tavaszpont (az égi egyenlítő és az eklip�ka egyik metszéspontja) folyamatosan vándorol az eklip�ka körvonalán. Ezt már az ókori görög csillagászok is észreve�ék. Akkor még a Kosban volt ez az égi pont, ezért mind a mai napig ez a jele: ν. Ez a Kost jelöli. Ma a tavaszpont már a Halak csillagképben van. (26 ezer év ala� végighalad az eklip�kát magába foglaló csillagképek területén.) Így minden



csillagkatalógusban jelzik, hogy a koordináták mely időpontra (epochára) érvényesek. A precesszió hosszú periódusa mia� 50 évre kerekíte� koordinátákat tartalmaznak – pl. 1950.0, 2000.0. Érdemes két ilyen koordinátát ugyanarra a csillagra összehasonlítani. Az Oroszlán csillagkép (Leo) legfényesebb csillaga a Regulus. Az 1950.0 epochára vonatkozó koordinátái: RA = 10 óra 5 perc 58,6 másodperc, D = 12 fok 11 perc 56 másodperc. A 2000.0 epochára pedig: 10 óra 8 perc 20,9 másodperc, D = 11 fok 58 perc 3 másodperc. Jól látszanak a változások. (Az ókori görögök már oly pontosan meg tudták meghatározni a csillagok égi helyzetét mérni, hogy 150 év elteltével megállapíto�ák pozíciójuk változását.)
Földünk forgástengelye most a Sarkcsillag felé irányul, de kb. 12 ezer év múlva a nyári ég feltűnő csillaga, a Vega közelében lesz az északi égi pólus.
A tengely irányának változása klima�kus hatásokkal is jár.
Ne feledjük el a Hold hatását sem! Égi szomszédunk pályája a Földével 5 fokot zár be, azaz a forgatónyomatékából származó erő iránya a Napétól eltér. Az általa okozo� hatás lényegesen kisebb mértékben módosítja forgástengelyünk irányát. Így a kúpfelületen való mozgása módosul. Ez a nutáció. Összete� mozgás alakul ki, melynek révén a kúpfelületre egy hullámvonal is rakódik, a nutáció okozta irányváltozás. Az összete� gravitációs hatás mia� a Hold és a Föld pályasíkjának metszésvonala 18,6 évenként körbefordul. (Ezzel a periódussal még találkozni fogunk.)
A precessziós periódus 1400 nutációs ritmust ölel fel.
Mely csillagokat láthatunk és melyeket nem?
A mi földrajzi szélességünkön az égi egyenlítő 42,5 fok magasságra emelkedik. Ennek megfelelően azok a csillagok még felbukkannak a látóhatáron, amelyek égi szélessége (deklinációja) -42,5 fok (a légköri fénytörő, iránymódosító hatást nem vesszük tekintetbe). A -43 fok deklinációjú égitesteket ezért sohasem pillanthatjuk meg, hacsak el nem utazunk tőlünk délebbre fekvő tájakra.
Az Egyenlítőn az összes (88) csillagkép látható. Az Északi-sarkon csak azok, amelyek deklinciója 0 és 90 fok közé esik, míg a délin a 0 és a -90 fok közö�ek.
Az Északi- és a Déli sark egén minden csillagkép cirkumpoláris, azaz állandóan a látóhatár fölö� marad. A megfigyelő hely földrajzi szélességétől függ az is, hogy mely csillagok (csillagképek) sohasem süllyednek a horizont alá. Hazánkból azok a csillagok ilyenek, melyeknek deklinációja minimálisan 42,5 fok. A Kis- és a Nagy Göncöl, a Cassiopeia (Cas), a Cepheus (Cep), a Sárkány (Dra), a Zsiráf (Cam) tartozik ide, valamint a velük szomszédos csillagképek tagjai.
Ezek az alakzatok kiváló segítséget adnak a többi csillagkép megismeréséhez.



A csillagképek
Már említe�ük, hogy az éggömbön szabad szemmel látható több ezernyi csillagot különböző alakzatokba – csillagképekbe – rendezte az ókor embere. A Nemzetközi Csillagásza� Unio (IAU) döntése alapján a teljes éggömbön 88 csillagkép van, melyek közül 14 nem tradicionális módon születe�, hanem Nicolas Louis de Lacaille francia csillagász alkotása. 1763-ban a déli égbolton addig el nem neveze� területeket oszto�a fel, és nevet is ado� nekik. Pl. Ingaóra, Szögmérő, Oktáns, Légsziva�yú.
A csillagképek határai nem oly „cakkosak”, mint az országoké, hanem körívekkel határoltak. A legfényesebb csillagot α-val (a görög ábécé első betűje) jelölik. A halványabbak pedig a fen� ábécé további betűjelét viselik. Ha elfogyo� ez a sor, akkor következnek a pozi�v egész számok. A fényesebb csillagoknak külön nevük van. Ezek – többnyire – görög-római és arab gyökerűek.
Többször szó ese� arról, hogy a Nap égi útja kiemelt szerepet kapo�. Évszázados megfigyeléseknek köszönhetően azok a csillagképek váltak fontossá, ahol csillagunk az év során vándorolt. Így alakult ki az állatöv (zodiákus). Tizenkét részre oszto�ák – a hónapok beosztásához hasonlóan. A tavaszpont abban az időben még a Kosban volt, ezért ez le� a sorban az első. Ezt köve�e a Bika, az Ikrek, a Rák, az Oroszlán, a Szűz, a Mérleg, a Skorpió, a Nyilas, a Bak, a Vízöntő, és végül a Halak.
Az ókorban ismert bolygók – a Merkúr, a Vénusz, a Mars, a Jupiter, a Szaturnusz – is ugyanezen csillagos há�ér elő� mozdultak el. Így ez az égi övezet adta az alapját annak, hogy az emberek sorsát alapvetően meghatározza a születése idején megfigyelhető bolygók égi helyzete. Ez le� az asztrológia alapja. Évezredeken át a hókusz-pókusz felhasználásával komoly hatalomra és vagyonra lehete� szert tenni. Ma is jól jövedelmez a „jövendölés” azon hiszékeny emberek körében, akik ezért jelentős összeget hajlandók megfizetni. (Én mindig azt szoktam mondani, hogy tessék nekem pénteken megmondani, hogy mi lesz az öt nyerő szám, amit szombaton a lo�ósorsoláson ismertetni fognak.)
A precesszió mia� a tavaszpont helyzete – az égi egyenlítő és az eklip�ka egyik metszéspontja folyamatosan változik. Így az állatöv „kialakulása” óta a tavaszpont már a Halakba került, ezért a csillagképek és csillagjegyek eltérnek egymástól.
Minden ókori kultúrában ismerték a fen� övezetet, de más-más névvel ille�ék a 12 fontosnak tulajdoníto� jegyet. A Ráknak az ókori Kínában a Kecske, Perzsiában a Juh, az ókori Egyiptomban pedig a Bogár felelt meg.
Ikrek májusjúnius
Bika áprilismájus
Kos
március-április
Halak
február-március
Vízöntő januárfebruár Bak decemberjanuár
Oroszlán július
augusztus Szűz
augusztus-szeptember
Mérleg
szeptember-október
Skorpió októbernovember
Rák júniusjúlius
Nyilas
novemberdecember



Európában az ókori görög-római mitológia hitvilága uralkodo�. Az ő szereplőikkel találkozhatunk az égbolton. Több, szomszédos csillagképet megszemélyesítő szereplő közö� szoros kapcsolat van. Pl. az Andromedához fűződő ókori monda – i� találkozhatunk Kefeusz (Cepheus) királlyal, Kassziopeiával (Cassiopeia), aki a felesége volt, Andromeda pedig a lányuk. A királynő hivalkodó magatartása – ő szebb, mint a nimfák – az isteneket haragra gerjeszte�e. Ezért Poszeidon – a tenger istene – egy szörnyet küldö� büntetésül. A királyi párnak azt tanácsolta egy jós, hogy megszabadulnak a pusztulástól, ha lányukat egy tengeri sziklához láncolják áldozatnak. A hős Perzeusz (Perseus) mente�e meg Andromedát a tengeri szörnytől (ez a Cet csillagkép).
Ezekkel a mondákkal sok irodalmi mű foglalkozik. Trencsényi Waldapfel Imre: Görög regék és mondák című kiváló munkája segít eligazodni az ókorból származó színes, érdekes mítoszok világában.
Minden évszaknak megvannak a jellegzetes csillagképei. Minden csillagképben találhatunk látványos objektumokat – nyílt- és gömb alakú csillaghalmazokat, csillagközi gázködöket, planetáris ködöket, galaxisokat. (Ezekről a későbbiekben részletesen szólunk.)
Valamennyi csillagképnek la�n neve van. Pl. Lyra = Lant, Cygnus = Ha�yú, Bootes = Ökörhajcsár, stb. Mindegyiknek három betűs jele van – Lyra = Lyr, Cygnus =Cyg, Bootes = Boo. A fényesebb csillagoknak – többnyire görög és arab eredetű – neve is van – Vega, Deneb, Arcturus – ezek az imént említe� három csillagkép legfényesebb tagjai.
A mi földrajzi szélességünkről látható cirkumpoláris csillagképek: a Kis Medve (UMi), a Nagy Medve (UMa), a Cassiopeia (Cas), a Cepheus (Cep), a Camelopardalis (Cam), a Draco (Dra = Sárkány), a Canes Vena�ci (CVn = Vadászebek).
A következő térképeken szereplő csillagképek természetesen más naptári napokon is megfigyelhetők (néhány időpontot a fejlécekben megtalálunk). Így tervezni tudunk. Melyik éjjeli vagy hajnali órában szeretnénk valamelyiket megpillantani. Terveinket szertefoszlathatja az időjárás. Ezért célszerű előre tájékozódni (www.met.hu – ez az Országos Meteorológiai Szolgálat honlapja). Sokszor közbeszól egy helyi képződésű köd, vagy az alacsony hőmérséklet, illetve a lecsapódó vízpára.
Néhány éjjeli vagy hajnali rendszeres megfigyelés megmutatja, hogy miként változik a csillagos égbolt képe, hol helyezkedik el az eklip�ka, hol húzódik az égi egyenlítő. Én azért szeretem a kora hajnali égboltot, mert azokat a csillagképeket pillanthatom meg, amelyek néhány hónap múlva az es� égen tűnnek majd fel.
Századokon át művészi értékű csillaggömböket és térképeket készíte�ek, melyek ma is nagyszerű eszté�kai élményt nyújtanak. Részlet az erdélyi származású Johannes Honterus csillagtérképéből, melyet 1541-ben Bázelben ado� ki. Középen az Orion alakja, ala�a a Nyúl, melle�e a Tejút sávja (Via Lactea), e�ől balra a Kis Kutya csillagkép, benne a Procyon nevű csillaga.
Lent az ismert legkorábbi éggömb, erede�jét Kr. e. 125 körül faragta kőbe egy görög szobrász. Ez a másolat Kr. u. 160 körül készült és a nápolyi Farnese-palotában látható. Felismerhető a Hajótat (Puppis), tőle balra a Nagy Kutya (Canis Maior).



Korai sötétedés, fagyos esték, hosszú éjszakák. Sziporkázóan fényes csillagok, hiszen a magasan járó Auriga (Szekeres) felé épp kinézünk saját galaxisunkból, erre kevesebb a fényt tompító csillagközi por. A Tejút halvány, de a sok fényes csillag igazán markáns csillagképeket rajzol fölénk. A lenyugvó Pegazus-négyszög helye� az Orion, Taurus (Bika), Gemini (Ikrek), Auriga (Szekeres) a meghatározó égi látvány, miközben a legmagasabbra hág a Cassiopeia és a Perseus. Jó déli horizont melle� gyönyörködhetünk a legfényesebb csillag, a Sirius látványában. Ez a szabad szemmel látható nyílthalmazok ideje: a Plejádok (Fiastyúk, M45) és a Hyadok a Taurusban (Bika), a Praesepe (Jászol, M44) a Cancerban (Rák) vonzza tekintetünket, de érdemes távcsövünkkel a déli halmazokat is megfigyelnünk a Monocerosban (Egyszarvú) és a Puppisban (Hajófar), vagy fent az Aurigában. Az Orion-ködöt talán ajánlani sem kell, a három övcsillag ala� ködösség puszta szemmel is észrevehető és mindenféle távcsővel lélegzetelállító látványosság! A bolygók és a Hold megfigyelésének is ez a szezonja, mert az eklip�ka most húzódik a legmagasabban az égen.
november 09. 23h, december 21. 20h, január 17. 18h Téli égbolt



Ez a legkedvezőbb időszak az állatövi fény megfigyelésére, melyet fényszennyezéstől mentes helyen naplemente után, kúp formájú halvány derengésként láthatunk a lenyugvó nap irányában. Az egyre hosszabb szürkületben hamar eltűnnek a téli égbolt déli csillagképei, miközben az északi horizont felett egyre magasabbra emelkedik, de fejjel lefelé áll az Ursa Maior (Nagy Medve, Göncölszekér). Rúdja rámutat a kelő Bootes (Ökörhajcsár) legfényesebb csillagára, az Arcturusra. Éjfél után már kel a Nyári Háromszög is (Cygnus-Lyra-Aquila, azaz Hattyú-Lant-Sas)! Este a zenit közelében látható az Auriga (Szekeres) és magasan a Gemini (Ikrek). Délen még csemegézhetünk a Monoceros-Puppis vidékének nyílthalmazai között, de már a Leo (Oroszlán) uralja az eget és lassan a legkedvezőbb megfigyelési helyzetbe emelkedik a Virgo (Szűz). Ez az égterület galaxisok tucatjait kínálja megfigyelésre, hiszen itt a Coma-Virgo galaxishalmaz. Ne feledkezzünk meg a Messier-maratonról sem, hiszen március végének újholdas időszaka a legalkalmasabb arra, hogy egyetlen éjszaka alatt minél többet „levadásszunk” a híres lista objektumai közül.
Tavaszi égbolt február 18. 23h, március 21. 21h, április 23. 19h



Végre nem kell fázni a távcső melle�, viszont igen rövid az éjszaka. Ilyenkor a leghosszabb a szürküle� időszak. Későn sötétedik és a nyári napforduló táján az északi horizont fele� egész éjjel kicsit világos marad az égbolt! Nyáron a legszebb a Tejút egész eget átszelő sávja, de az eklip�ka alig emelkedik a látóhatár fölé, így a Hold és a bolygók láthatósága a legrosszabb. A tavaszi csillagképek igen gyorsan lenyugszanak, az Auriga (Szekeres) Capellája cirkumpoláris, és éppen csak látható az északi horizont fele�. A Nyári Háromszög és a Herkules (benne a megunhatatlan M13 gömbhalmazzal) tündököl a legmagasabban. Okvetlenül pásztázzuk végig a Tejutat, ne csak szabad szemmel! A nyári égen halmazok, ködök és szebbnél szebb csillagtársulások vezetnek bennünket dél felé, az égbolt talán legérdekesebb és leggazdagabb részére. A Scutum (Pajzs)-csillagfelhő szinte világít, tőle délebbre a Sagi�arius (Nyilas) kifogyhatatlan a méltán híres és rendkívül a�rak�v mélyégobjektumokban. A látványt az ilyenkor sűrűbben jelentkező meteorrajok (élükön a Perseidákkal) teszik még varázslatosabbá.
május 23. 01h, június 21. 23h, július 20. 21h Nyári égbolt



Egyre korábban sötétedik, és még egészen enyhe az idő. Rövidülnek a nappalok, hosszabbodnak az éjszakák, és úgy érezzük, a nyár izgalmas csillagképei nem akarnak lenyugodni. Sőt, a tavaszi csillagképektől is csak most kell búcsúznunk. A rövid nyári éjek kárpótlásaként az egyre párásabb őszi éjszakákon bőven jut időnk a nyári égterületeken vizsgálódni. A Cygnus (Ha�yú) legfényesebbje, a Deneb a fejünk fele� világít, miközben a Bootes (Ökörhajcsár) még csak most nyugszik le. A Göncölszekér északon szinte súrolja a horizontot. Délen sajnos hamar a látóhatár alá kerül a gazdag Sagi�arius-vidék (Nyilas), helye�e a Capricornus (Bak) és az Aquarius (Vízöntő) halvány csillagai mutatják az egyre emelkedő eklip�kát. A Tavaszpont a Piscesben (Halak) mind magasabbra kerül, ala�a a kelő Cet már a tél közeledtét jelzi. A Tejút egyre halványabb szakaszai emelkednek fölénk. A Pegazus négyszöge egész éjjel látható. Keleten magasan jár a Cassiopeia jellegzetes „W” alakja és az Androméda. Ha Androméda, akkor Androméda-galaxis! De már o� a khi-h Persei Ikerhalmaz és a halvány, de hatalmas Triangulum-galaxis, az M33 is.
Ôszi égbolt augusztus 19. 23h, szeptember 21. 21h, október 24. 19h
Az évszakos csillagtérképek Vizi Péter: Csillagatlasz kistávcsövekhez c. munkájából valók, a Szerző engedélyével átvéve.



Megfigyelő eszközeink
„A Világegyetem jelenségeinek csupán egy része az, amely fényjelenséggel jár együ� és op�kai eszközökkel megfigyelhető. Sokkal nagyobb azoknak száma, amelyek rádióhullámokon át, vagy az ultraibolya és a röntgen tartomány láthatatlan fényében adnak hírt magukról. Pedig azok a valóságok, amelyeket szemünk nem, csak arra alkalmas műszerek foghatnak fel, éppen annyira csodálatosak, mint a távcsövön át meglátható holdhegyek, vagy a Szaturnusz gyűrűje. A rádiótávcsövek adtak hírt arról, hogy a földi életnek is alapjául szolgáló szerves molekulák már o� vannak a csillagközi gáz- és porködökben, netán elindítva az anyag éle�é szerveződősének hosszú folyamatát, a kémiai evolúciót. De vajon az ezernyi hullámhosszon felénk áramló hangzavarban o� vannak-e máris a hozzánk hasonló értelmes lények hívó jelei? Ma még nem tudjuk.”
(Dr. Kulin György: Az ember kozmikus lény)
A szemünkről, mint egy nagyszerű megfigyelő eszközről, már volt szó. Minden műszerünknek van néhány fontos jellemzője – pl. a felbontóképessége, a fényereje.
Vegyük szemügyre az op�kai tartományban használt távcsöveket.
A XVII. században Hollandiában készült el az első, lencsékből álló távcső, amely Hans Lippershey szemüvegkészítő nevéhez fűződik. Holland kereskedők Padovába is vi�ek egyet, hogy eladják. Azonban olyan borsos árat kértek érte, hogy nem ve�e meg senki. A korabeli feljegyzések szerint Galileo Galilei (1564—1642) itáliai tudós is megszemlélte, meg is tapoga�a, és arra gondolt, hogy szemüveglencséből készült. Rendelt egy sorozat lencsét, majd addig kísérleteze� velük, amíg sikerült egy távcsövet elkészítenie. (Életéről és tudományos eredményeiről Jean-Pierre Maury: Galilei, a csillagok hírnöke és Michael White: Galileo Galilei című könyvekben olvashatunk.)
A távcső egy gyűjtő és egy szórólencséből készült. (A vizsgálandó tárgy felé eső lencsét tárgylencsének, objek�vnek, frontlencsének hívják, míg a szem felölit okulárnak.) A lencsés távcsövek neve: refraktor, hiszen a fénytörés törvénye alapján működnek.
Ezt a �pust ma hollandi-távcső néven ismerjük. Egyenes állású képet ad, elsősorban színházi távcsőként, illetve látcsőként használják.
Johannes Kepler (1571—1630) német tudós megváltozta�a a Galilei-távcső szerkezetét. Kepler elméle� munkát végze�, míg Galilei a kísérletek híve volt. A Kepler-távcsővet csillagásza� távcsőként �szteljük. Mind az objek�v, mind az okulár kétszer domború, azaz gyűjtőlencse, ezért a létrejövő képet ki lehet ve�teni! Ez kulcsfontosságú pl. a Nap megfigyelésénél. (A Nap megfigyelésével kapcsolatban sok hasznos tudnivalót találunk Pápics Péter István és Iskum József: A Napészlelés kézikönyve című pdf-ben szerkeszte� munkájában. Letölthető a világhálóról.)
A távcső fordíto� állású képet ad, de ez senkit sem zavar, ha az égitestek megfigyelésével foglalkozik.
A Kepler- (csillagásza�) távcső vázlata. Mindkét lencse kétszer domború, gyűjtőlencse.
A Galilei-távcső vázlata. Az objek�v gyűjtő-, az okulár pedig szórólencse.



Az ember pupillája 1 cm átmérőjűre tud kitágulni. Ekkor halad át rajta a legtöbb foton, azaz a leghalványabb fényforrásokat is észrevesszük, és egy tárgy apró részleteit is megpillanthatjuk. Ez pedig a fénygyűjtő képesség és a felbontás, ami tulajdonképpen a szögfelbontást jelen�.
Ezek az adatok is jellemzik egy távcső teljesítményét. Mindkét jellemzőt az objek�v átmérője határozza meg. Minél nagyobb, annál több fényt tud összegyűjteni és a fókuszpontba ju�atni. Mivel egy felületről van szó, ezért pl. egy 3 cm átmérőjű (nyílású) objek�v 9-szer annyi fényt gyűjt össze, mint a szemünk. Egy 10 cmes pedig 100-szor többet. Tehát már a szabad szemmel nem látható csillagokról és más égi objektumokról érkező fénysugarakat is észrevesszük.
A felbontó- (feloldó) képesség értéke nemcsak az átmérőtől, hanem a megfigyelt fény hullámhosszától is függ! Ennek nagysága a vörös színű sugarakra sokkal kisebb, mint a kékekre. Szemlencsénk 1 ívperces részleteket tud feltárni. Szemünk a sárgászöld tartományban a legérzékenyebb.
Egy 12 cen�méter átmérőjű objek�v elméle� felbontóképessége 1 ívmásodperc! Ez 60-szor jobb érték, mint a szemünké. (Azért csak elméle� értékről van szó, mert a légkör nyugtalansága elmossa a finom részleteket.) Tehát a távcsőben láto� képet legalább 60-szorosára kell nagyítani ahhoz, hogy a kép minden apró részletét észrevegyük. Valójában ennek az értéknek a két-háromszorosát szokták alkalmazni, persze ez is függ a légkör pillanatnyi állapotától.
A fényerő vagy nyílásviszony is alapvető fontossággal bír. Ez az objek�v átmérőjének (D) és fókusztávolságának (f) hányadosa. Ha a tört értéke nagy, akkor fényerős távcsőről van szó.
Szemünk mind a két értéket képes megváltoztatni, így ebben az esetben nincs értelme erről beszélni. A különböző kamerák (fényképező és filmfelvevő) ugyanerre képesek.
A távcsöveknél erre nincs lehetőség. A belépő nyílás nagysága és a fókusztávolság is rögzíte�. Az objek�v átmérője megszabja, hogy távcsövünk mekkora fénymennyiséggel „gazdálkodhat”. Ha csillagokat vizsgálunk, melyek pontszerű objektumok az óriási távolságuk mia� – a fényerőnek nincs jelentősége. De, ha a kiterjedt égitestekre, csillagközi gázködökre, galaxisokra, a bolygókra, a Holdra vagy a Napra irányítjuk műszerünket, akkor már gyökeresen megváltozik a helyzet. Ekkor a beérkező fotonok már egy felületen oszlanak el. Minél nagyobb a felület mérete, annál kevesebb jut belőlük az egységnyi területre. A felüle� fényesség értéke – a fókusztávolság növelésével – fokozatosan romlik. (A fizikában közismert a fluxus elnevezés. Ebben az esetben azt mondhatjuk, hogy a fotonok fluxusa – a beérkezési irányukra merőlegesen elhelyeze� felületen áthaladó fotonok száma – annál kisebb lesz, minél hosszabb fókusztávolságú objek�vet használunk.) Azt szokták mondani, hogy a kevésbé fényerős kép bágyadt, fakó.
A nagyításról. Ennek értékét az objek�v és az okulár fókusztávolságának hányadosa adja meg. Például: objek�vünk fókusztávolsága 1000 mm, az okuláré 4 mm. Máris van egy 250-szeres nagyítású távcsövünk! De vajon milyen lesz a képe, ha a Holdat szemléljük vele? Állítom, hogy nagy csalódást fog kelteni. Csak egy parányi területet fogunk látni. Így érthetővé válik, hogy a nagyítás növelése a látószög értékének csökkenését eredményezi.
Összegezve: olyan távcsövet érdemes kiválasztanunk, ami a megfigyelési céljainknak megfelel. Ha a ködöket, galaxisokat, üstökösöket részesítjük előnyben, akkor fényerős műszerre van szükségünk. Ha pedig a bolygókat, a Holdat, vagy a Napot kívánjuk tanulmányozni, akkor a hosszabb fókusztávolságú távcső lesz erre alkalmas.
Egy fényerős távcsővel is lehet „bolygászni”. Erre találták ki a Barlow-lencsét, ami megnyújtja a fókuszt.
Az egytagú lencsék átka a diszperzió, magyarul: a különböző hullámhosszú fénysugaraknak a fókuszpontja nem esik egybe, ezért színeznek ez a kroma�kus hiba, illetve aberráció. Ezért kerüljük el az ilyen op�kai rendszereket! Ezen segítenek az összete� lencsék, amelyek két különböző törésmutatójú üvegből készültek. A ragaszto� lencséket akrokmátoknak hívjuk.
Egy bölcs mondás: „Az okulár a távcsöved fele.” HHiiáábbaa vvaann eeggyy jjóó lleekkééppeezzéésstt aaddóó oobbjjeekk��vvüünnkk,, hhaa aazz okulárunk op�kai minősége nem éri el azt a színvonalat. Ez csak pénz kérdése – mondhatja bárki. Nem feltétlenül igaz a megjegyzés, mivel vannak kiváló minőségű okulárok elérhető áron. (A helyzet hasonló a gépkocsi vásárlásához, ahol a márkanév mia� az ugyanazt nyújtó autó sokkal többe kerül.)



A kisebb teljesítményű binokulárok kivételével a távcsövet állványra kel helyezni. A Föld tengelykörüli forgása mia� minden objektum folyamatosan elmozdul az égen. Ha pedig hosszabb ideig szeretnénk megfigyelni ezeket, akkor követnünk kell a látszó mozgásukat. A legprak�kusabb állvány az, ahol az egymásra merőleges tengelyek közül csak az egyiket kell mozgatni. Ez a parallak�kus rendszer. Az egyik tengely az északi égi pólus felé mutat, amely körül elfordul az éggömb – ez az óratengely. A tengelyt óragép mozgatja, de kézi vezetést is használhatunk.
Professzionális okulárok. Jobbról balra haladva a fókusztávolságuk csökken. Ha cserélgetjük ezeket, akkor a nagyítás mértékét tudjuk megváltoztatni. (A szerző felvétele.)
10x50-es binokulár. Az első szám a nagyítást, a második pedig az objek�v átmérőjének nagyságát jelen� milliméterben megadva. Azért bi, mert mindkét szemünkkel nézhetjük a földi és az égi objektumokat. A képe egyenes állású és színhiba mentes. (A szerző felvétele.)
Professzionális refraktor. A távcső elején a Nap megfigyelésére alkalmas fólia látható. A parallak�kus állvány óratengelye elektromos meghajtású. A távcső nyílása 100 mm, az objek�v fókusztávolsága 900 mm. (A szerző felvétele.)



A Kepler-féle csillagásza� távcső hamar kedvel�é vált. Az objek�vek egyre nagyobb átmérőjűek és fókusztávolságúak le�ek. A lencsék alakjának csiszolása precíz munkát kívánt, ráadásul a lencse anyagának nem volt szabad pl. buborékot magába zárnia. A nagy méretű lencsék tekintélyes súlyúak voltak. Sőt, olyan hosszú volt a gyújtótávolságuk, hogy a távcsőből a cső hiányzo�. Helye�e egy merev rudat használtak. Ennek elején volt a frontlencse. A csillagász pedig a rúd aljánál lévő objek�ven át nézte az égitest képét. A cső nélküli lencsés távcsöveknek a mozgatása is sok problémát okozo� (akkoriban még nem ismerték a parallak�kus rendszer előnyeit, minden állvány azimutális volt).
A tükrös teleszkópok megjelenése minőségi változást jelente�. Ezeket reflektoroknak hívjuk, hiszen a fény visszaverődése jelen� működésük alapját. Az elsőt James Gregory (1638—1675) skót matema�kus 1660-ban készíte�e el. Három évvel később – az op�kai jelenségeket behatóan tanulmányozó – Isaac Newton (16431727) angol matema�kus, fizikus szintén építe� egyet. (Ma a Newton-rendszerű tükrös távcsövek roppant népszerűek.) Az objek�vet a cső alján lévő homorú, paraboloid felületű tükör helye�esí�. A fénysugarak innen verődik vissza, majd mielő� elérnék a fókuszpontot, egy sík felületű segédtükör vagy derékszögű prizma révén a csövön kívülre jutnak, ahol az okulárral lehet a keletkeze� valódi képet vizsgálni.
A Newton-rendszerű távcsőbe jutó fény sugármenete.



Egy másik – nagyon szellemes – tükörteleszkópot mutato� be 1672-ben a francia Guillame Cassegrain op�kus. A cső végében egy homorú felületű, középen á�úrt paraboloid tükör helyezkede� el. Vele szemben pedig – az op�kai tengely közepén – egy hiperboloid felületű, domború segédtükör volt. Nagy előnye, hogy a cső hossza sokkal kisebb, mint az előbbi esetben. Hátránya: kevésbé fényerős.
A Cassegrain-rendszerű távcső sugármenete.
A tükörteleszkópok egyik előnye az, hogy színhiba mentesek. A tükör mérete jóval nagyobb lehet, mint a lencséé, mivel nincs akkora súlyúk, és a felületet is könnyebb kialakítani. A mai óriástávcsövek tükrének átmérője a 10 métert is meghaladja! Ezek már nem egyetlen üvegtömbből készültek, hanem sok szegmenst illeszte�ek egymáshoz.
(A távcsövek történetét példaértékűen dolgozza fel az Égrenéző szemek ccíímműű fifillmmssoorroozzaatt.. Dr. Horváth Árpád: A távcső regénye című munkája is sok érdekességet tartogat.)
Minden távcsőnek számos kiegészítője van. Például a keresőtávcső. Ez egy kis teljesítményű refraktor mindig lencsés műszert alkalmaznak, amely nagy látómezővel rendelkezik, így a kívánt égterület könnyedén megtalálható, a beállítást fonálkereszt is segí�. A vele párhuzamosíto� főműszerbe tekintve pedig az égitest részletesen tanulmányozható. A különböző hullámhosszúságú fényt átengedő szűrők is az alap kellékekhez tartoznak. Ezek használatával szinte egy új világ nyílik meg számunkra. A Nap megfigyeléséhez pedig speciális szűrőre van szükség.
A digitális technikának köszönhetően a CCD érzékelők alkalmazása ma már mindennapos. Nemcsak a fényképezőgépekről van szó, hanem a folyamatos képet adó kamerákról is. Ezeket az okulár helyére kell tenni, és egy laptophoz csatlakoztatni. A rögzíte� képet pedig speciális programmal lehet feldolgozni.
A csillagásza� obszervatóriumokban – a kutatási profilnak megfelelő – professzionális berendezéseket használnak. Pl.: nagy felbontású színképelemző készüléket (spektrográf).
A rádiócsillagászat.
Korábban már röviden szó volt erről a területről. Karl Jansky (USA) a Bell Telefontársaság mérnöke azt a megbízást kapta, hogy derítse ki, mi okozza a rádióösszekö�etésben fellépő zavarokat. Olyan antennarendszert szerkeszte�, amely forgatható volt. 1931-ben megfigyelte, hogy a zavarokat okozó rádiósugárzás nem földi eredetű! Rámutato� arra, hogy a Tejútrendszer középpon� tartományából érkeznek ezek az elektromágneses hullámok.
Megfigyelési eredményeire felfigyelt Grote Reber (USA) mérnök, aki saját költségén megépí�e�e az első olyan rádióteleszkópot, melynek felépítése azóta sem változo�. Egy 9,5 méter átmérőjű parabola készült el úgy, hogy a fókuszpontban a vevőfej helyezkede� el. Ez a termetes berendezés mozgatható volt. Bárki azt kérdezhe�, hogy miért kelle� ekkora átmérő. A válasz egyszerű. A feloldóképesség a hullámhossz függvénye, és a rádióhullámok hossza jócskán meghaladja az op�kai tartományban megfigyelhető sugárzások hullámhosszát! A felbontóképesség pedig kiemelten fontos szerephez jut, ha az égi forrás pontos helyét és szerkezetét szeretnénk meghatározni, illetve feltárni.
Grote Reber volt az, aki elkészíte�e a Tejútrendszer első rádiótérképét! A 19 méteres hullámhosszon végezte a megfigyeléseket.
A Nap rádiósugárzását James Stanley Hey angol rádiócsillagász fedezte fel 1942-ben, aki a katonai radarokkal foglalkozo�.
1944-ben Hendrik C. van de Hulst holland egyetemista kiszámíto�a, hogy a semleges csillagközi hidrogén a 21 cm-es hullámhosszon rádióhullámokat bocsájt ki. 1951-ben az Egyesült Államokból és Hollandiából sikerült ezt a sugárzást megfigyelni. Ezáltal lehetővé vált a Tejútrendszer szerkezetének részletes feltárása!
A rádiótávcsőnek semmi köze a csőhöz, hanem egy termetes méretű parabola felületből és annak fókuszában elhelyeze� detektorból (vevőfej) áll.



A felbontás növelése érdekében a rádióteleszkópokat csoportosítják. Ezekkel ugyanazt az objektumot figyelik meg, azonos időben (szinkron észlelés). A rendszer úgy működik, mintha egyetlen nagy felületű parabola lenne. Ez a rádió interferometria módszere. A beérkező hullámok különböző fázisban (úthosszkülönbséggel) érik el a felfogó berendezéseket. Létezik interkon�nentális megfigyelés is, amikor két különböző földrészen lévő teleszkópok végeznek szinkronmegfigyelést. Ez a nagyon nagy bázisvonalú (a két rádiótávcső közö� távolság) interferometria (VLBI). Így a cen�méteres hullámhosszakon való megfigyelés során a felbontóképesség meghaladja (!) az op�kai berendezésekét. Ráadásul a rádiótartományban a légkör op�kai képmódosító hatásai nem játszanak szerepet.
A legnagyobb mozgatható átmérőjű parabola a németországi Effelsbergben van, átmérője 100 méter. A nála jóval nagyobb méretű, 305 méteres átmérőjű parabola tükör egy természetes völgykatlanba került, Areciboban (Puerto Rico területe). A vevőfejet lehet elmozdítani, így végzik a megfigyeléseket.
A radarcsillagászat megteremtője Bay Zoltán (1900-1992) fizikus. 1946. február 6-án sikerült a Holdról radarvisszhangot kapnia. A módszer lényege az volt, hogy három másodperces időközönként egyegy rádióhullámot sugároztak a Holdra, amely onnan visszaverődö�. A beérkező jeleket összegezni lehete�! Ez lehetővé te�e, hogy nem kelle� egyetlen nagy energiájú hullámot kibocsájtani. Gyermekko-rában – Gyulaváriban – szere�e volna megérinteni a Holdat. Az Egyesült Izzó újpes� gyárából ez sikerült.
Nem sokkal később – poli�kai okokból – az Egyesült Államokba költözö� és o� folyta�a tudományos munkáját.
A légkörön kívüli csillagászat és a különböző űreszközök.
Még az űrszondák elő� ballonokra szereltek olyan detektorokat, amelyek nagy magasságba emelkedve azokon a hullámhosszakon érkező sugárzásokat detektálták, amelyeket a felszínről nem lehete� hatékonyan megfigyelni. A mesterséges holdakon elhelyeze� műszerek, az űrhajósok által végze� megfigyelések, végül pedig az űrtávcsövek egy „új” univerzumot tártak fel. A röntgen-, a gamma-tartományt érzékelő berendezések révén sok, korábban nyito� kérdésre kaptunk választ. Az ősrobbanás egyik bizonyítékául szolgáló mikrohullámú há�érsugárzás eloszlását is felmérte az egyik űrobszervatórium.
A Hubble Űrtávcső már több év�zede ontja a látványosnál-látványosabb képeket A Keplerről elneveze� pedig a Naprendszeren túli bolygók (exobolygók) felfedezésében játszik alapvető szerepet.
Hosszasan lehetne sorolni azokat a mesterséges égitesteket, amelyek pl. a földi időjárást kísérik figyelemmel, segí�k az erőforrás kutatást. A Hold űrszondával végze� kutatása több év�zedre nyúlik vissza. A bolygók felderítése szintén hasonló múl�al rendelkezik. De az üstökösök vagy a törpebolygók tanulmányozása is fontos szerepet kapo�. A későbbiekben még visszatérünk a konkrét eredményekre.
A nagyon nagy Y-nak neveze� rádiótávcső komplexum az USA Új-Mexikó államában. 27 parabola tudja egyszerre az égboltról érkező rádiójeleket szinkronban venni. APOD/Dave Finlay
Az Areciboban lévő óriás méretű parabola. 1963-ban kezdte meg a megfigyelést. Az innen küldö� rádióhullámokkal kezdték meg a Merkúr bolygó felszínének térképezését (radarcsillagásza� módszer). APOD



Ma már az űridőjárás nem idegen fogalom. A SOHO nevű napszonda folyamatosan figyelemmel kíséri csillagunk „viselkedését”.
Szinte minden nap felkerül a világhálóra egy új felfedezés.
Egy látványos kép a Napról. Jól látható a csillagunkról kiáramló forró anyag. A naplégkör külső tartományának – korona – sugaras szerkezete is kiválóan megfigyelhető. A SOHO napszonda felvétele/APOD



Amikor az égitestek egymást takarják, és más érdekességek.
„Hová lett a nap az égrűl? Hirtelen hogy elsötétűl!” Vajda János: Sirámok – 1854
Nagy kozmikus szerencsénk van!
A Nap valódi mérete 400-szor nagyobb, mint a Holdé. De a Hold 400-szor közelebb van hozzánk, mint a Nap. Ezért a Földről látható méretük nagyjából egyforma. Azért csak nagyjából, mert az égitestek nem kör, hanem ellipszispályán keringenek, így egymástól való távolságuk folyamatosan változik. Két látványos jelenséget köszönhetünk égi szomszédunknak: a nap- és a holdfogyatkozást. Amikor a Hold a Földet és a Napot összekötő tengelyen halad át, akkor napfogyatkozást csodálhatunk meg. (Ez csak újhold idején lehetséges, hiszen a Hold a Nap irányában látható.) Teleholdkor a Föld által vetett árnyékkúpba kerülhet égi kísérőnk. Ez a holdfogyatkozás.



A nap- és a holdfogyatkozás geometriai ábrázolása. Ez a síkbeli (!) rajz azt mutatja, hogy a Hold árnyéka a Föld egy keskeny sávjára vetül. Ez a napfogyatkozás területe. A bolygónk mögötti árnyékzónát pedig jól láthatjuk. A rajz nem tükrözi a valódi távolság- és méretarányokat, csupán szemléltetésül szolgál.
A nappali és az éjjeli égbolton látható két legfényesebb égitestről van szó. A Napot és a Holdat minden nép istenként tisztelte! A Nap – a fényt és a meleget sugárzó, a Hold pedig az éjjeli ég legfényesebb lámpásaként szerepelt a hitvilágukban. Így érthető, hogy évezredek során az embereket félelem kerítette hatalmába, amikor bármelyikük fénye hirtelen, jelentősen megváltozott.
A napfogyatkozás.
A Hold és a Föld is ellipszis pályán végzi mozgását. A Hold pályájának síkja a Föld pályasíkjával kb. 5 fokos szöget zár be. Ezért nincs minden újhold idején napfogyatkozás. Ez a szép látvány csak akkor élvezhető, ha égi kísérőnk a Nap korongja előtt halad el. Ha csak részben takarja el a fényét, akkor részleges fogyatkozást hoz létre. (A legközelebbi hazai égi eseményre 2022. október 25-éig várni kell!) De ennek megfigyelése is nagyszerű élményben részesít bennünket.
Szabad szemmel szigorúan tilos a napkorongba tekinteni, mert maradandó szemkárosodást okoz! Ezért védőeszközt kell használni. Tévhit, hogy a kormozott üveg erre alkalmas. Csak olyan napszemüveget szabad használni, ami garantáltan megvéd az ultraibolya sugárzástól. (A néhány száz forintért kaphatók erre nem alkalmasak!)
Petőfi Sándor – minden előzetes intés ellenére – az 1842-ben történt teljes napfogyatkozás során, Pápáról – ahol diák volt -- belenézett a fogyatkozó Napba. Szemfájásomkor című versében ezt így örökítette meg:
„Teremtő isten! szemeimre A vakságot tán csak nem küldöd? Mi lesz belőlem, hogyha többé Nem láthatok lyányt s pipafüstöt!”
De térjünk vissza a részlegeshez, hiszen minden teljes fogyatkozás ezzel veszi kezdetét. Amikor a napkorong fedettsége eléri az 50%-ot, a körülöttünk lévő táj színei megváltoznak. Minden fakóvá válik. Olyan érzésük van, mintha a Nap fényét valaki „eltörte” volna.
Ha távcsövön át kísérjük figyelemmel a jelenséget, természetesen megfelelő optikai szűrő segítségével, akkor nagyszerűen megfigyelhető a Hold csipkés kontúrja. Ez nem más, mint a felszínét borító kráterek körvonala. Szépen látható, ahogy a Hold folyamatosan vándorol a fényes napkorong előtt. Nagyon érdekes az, amikor egy napkorongon lévő foltot eltakar, illetve az kibukkan a Hold mögül.
A Nap megfigyelésének legegyszerűbb módszere fényének kivetítése (lásd korábban).



A teljes napfogyatkozás.
Ez a legszebb természeti jelenség, amit átélhetünk!
Évezredeken át az emberek félelemmel néztek az égre, amikor a Hold teljesen elfedte a napkorong fényes tányérját. Itt a világvége, egy gonosz szellem vagy állat akarja tőlünk elrabolni a fényt és a meleget adó égitestet.
Kínában úgy tartották, hogy egy sárkány okozza mindezt. Ezért óriási zajt csaptak, hogy elkergessék. A „manőver” mindig sikerült, ismét elárasztotta a napfény a tájat.
Dél-Amerikában azt tartották, hogy a jaguár ette meg a Napot. A jelenséget napharapásnak nevezték.
Sok ókori társadalomban pontosan előre tudták jelezni a nap- és holdfogyatkozásokat, ennek ellenére az emberek lelkére mindegyik jelenség mély benyomást gyakorolt.
Egy teljes napfogyatkozás során a környezetünk fényei drámai módon megváltoznak. Ahogy a Hold egyre több napfelületet fed el, olyan jelenségeknek lehetünk tanúi, amelyeket csak ekkor élhetünk át. A 85%-os takarás alkalmával a fák és bokrok levelei a lyukkamerához (camera obscura) hasonlóan képezik le a fogyatkozás pillanatnyi képét. Mielőtt beállna a teljes fedés totalitás – a látványos jelenségek szinte másodpercenként követik egymást. Eljön az a pillanat, amikor a Nap fénye már csak a holdkráterek közötti völgyeken süt át. Ekkor gyöngyöket látunk (Baily-gyöngy jelenség). Majd ez a gyöngysor az egész napkorongot átöleli – ez a gyémántgyűrű. A hőmérséklet csökken, a fény már vészjóslóan fogy, a látóhatár széléig húzódó holdárnyék pedig elsötétíti az égboltot. A nappali égen feltűnnek a fényes bolygók és a legfényesebb csillagok. Az égbolt színpadának legszebb „előadása”a második felvonásához érkezett. A Hold teljesen a Nap korongja elé kerül. Csak ezekben a percekben láthatjuk szabad szemmel a légkörében feltűnő óriási gázhidakat, a protuberanciákat. Ezek rózsaszínűek, és alakjuk folyamatosan változik. A magas hőmérsékletű gáz a mágneses mező erővonalai mentén mozog. Egy távcső vagy binokulár segítségével mindez nagyszerűen megfigyelhető. Szintén csak ekkor látható a Nap legkülső légköri tartománya, a korona, amely ezüstös fényben tűnik fel. Szerkezete – amely szintén a mágneses mező erővonalait rajzolja ki, szabad szemmel és távcsővel is, kiválóan tanulmányozható. Csillagunk aktivitásától függ az, hogy a korona milyen alakú. Röviden: a teljes napfogyatkozásnál nincs szebb természeti jelenség. Ezt személyesen át kell élni. Egyetlen fénykép, vagy filmfelvétel sem adja vissza a személyes benyomásokat.
A házi szárnyas állatok és madarak viselkedése gyökeresen megváltozik. Úgy tesznek, mintha közeledne az éjszaka, elülnek. A méhek nem találják a kaptárt – mivel ők a polarizált napfény segítségével tájékozódnak.
Magyarországról 1999. augusztus 11-én lehetett teljes napfogyatkozást látni. Ez majdnem a helyi időben mért déli órában következett be, ezért az élővilág érzékenyen reagált a hirtelen támadt sötétségre. Például a szúnyogok azonnal előjöttek, a madarak elültek, a kutyák pedig vonítani kezdtek. Én – csillagászként – szintén átéltem ezt a páratlan jelenséget, és bennem is komoly lelki hatást váltott ki. Olyan volt, mintha egy fekete lyuk támadt volna az ég közepén,



amely magába akarna szippantani. A mai napig nem felejtem el. Hazánkból legközelebb 2081. szeptember 3-án láthatunk teljes fogyatkozást, ha derült lesz az ég!
Egy teljes napfogyatkozásról készült felvétel részlete. A korona és szerkezete remekül látszik. A rózsaszín protuberanciák is feltűnnek a peremen. Miroslav Druckmüller felvétele. A kép az APODon jelent meg 2010. március 16-án.
A 2008. augusztus 1-jei teljes napfogyatkozás során készült kép, mely szintén Miloslav Druckmüller nevéhez fűződik. Érdemes felfigyelni a korona szerkezetére. A Nap környezetében pedig jól láthatók a csillagok. A kép 2008. szeptember 20-án jelent meg az APOD-on.



A teljes napfogyatkozás fázisai. Figyeljük meg az elsötétült égboltot! A sorozatfelvételt – a Spitzbergákról – Thanakrit Santikunaporn készítette. (APOD 2015. április 20.)
A teljes napfogyatkozás mindössze egy kb. 200 kilométer szélességű sávból látható. Ráadásul sokszor olyan földrajzi helyről lehet megfigyelni, ahol mostoha az időjárás, illetve nehezen megközelíthető. .
Így érthető, hogy egy „elérhető” helyszínre valóságos népvándorlás indul el. Szinte biztos, hogy erre lehet számítani 2027. augusztus 2-án, amikor Egyiptomból lesz a legkedvezőbb megfigyelési lehetőség. A totalitás 6 perc 23 másodpercig fog tartani. Ez pedig nagyon hosszú időtartam. (Ennek honlapja már régóta elérhető.) A legutóbbi – hazánkból látható -- teljes fedettség „csak” 2 perc 21 másodperc időtartamú volt. Az elméletileg számított leghosszabb pedig 7 perc 31 másodperc lehet.
A teljes napfogyatkozás „nem jön házhoz”, hanem nekünk kell elutazni, hogy láthassuk.
A teljesség időtartama akkor a leghosszabb, ha a Föld naptávolban, a Hold pedig földközelben van. Ellenkező esetben a Hold nem tudja a Nap korongját eltakarni, így gyűrűs napfogyatkozás jön létre. A Nap körül egy fényes gyűrű alakul ki. Ennek érdekessége, hogy minden tárgynak kettős árnyéka lesz. De a csillagunk légkörének különleges látványát nem élvezhetjük, az égbolton nem tűnnek fel az égitestek.



Teljes, gyűrűs napfogyatkozás. A kép 2010. január 15-én készült, Mikael Svalgaad munkája. (APOD 2010.január 22.)
Egy ilyen fogyatkozás időtartama nyilván felülmúlja a teljesét. Legközelebb 2028. január 26-án lesz egy 10 perc 27 másodpercig tartó teljes-gyűrűs fogyatkozás, amely az Ecuadortól Spanyolországig terjedő sávból lesz megfigyelhető. A leghosszabb ideig Francia Guyana területéről élvezhetjük ezt.
A holdfogyatkozás.
Ha az ábrára tekintünk, akkor azt látjuk, hogy égi szomszédunk a Föld árnyékkúpjába merül. Így el kellene tűnnie az égboltról. Ez azonban nem így van! A magyarázatot a fénytörés jelensége adja. A bolygónk légkörén áthaladó napsugarak iránya megváltozik, ezért a Hold látható marad. Mivel csillagunk fénye a Föld poros légkörén hatol át, ezért a korábban említetteknek megfelelően a teljes fogyatkozás során a Hold vérvörös színben tűnik fel. Számos színárnyalat látható. Ezért is megkapó látvány ez az égi jelenség. Azt is láthatjuk, amint a Föld ívelt árnyéka – csak gömb képes ilyen árnyékot vetni – lépésről-lépésre halad előre. A határvonala nem éles, szemben a hétköznapi



életben megfigyelhető árnyék kontúrjával. Ezt is a légkör idézi elő. Egy ilyen fogyatkozás időtartama lényegesen felülmúlja a teljes napfogyatkozás totalitásának hosszát. A jelenség mindenhonnan látható, ahol a Hold a látóhatár fölött tartózkodik. Így nem kell hosszú és költséges utazásra vállalkoznunk. A fogyatkozás „házhoz jön”. Természetesen itt is előfordul részleges fogyatkozás is, de van félárnyékos is, amely csak színárnyalat változást okoz.
A hazánkból látható legközelebbi teljes holdfogyatkozás 2018. július 28-án lesz.
A 2007. március 3-i teljes holdfogyatkozás egy pillanata. Érdemes megfigyelni a holdkorongon látható színeket. A képet Éder Iván készítette.
A teljes holdfogyatkozásnak is komoly lélektani hatása volt a múltban. A ma még megtalálható természeti népcsoportokra ugyanez mondható el. A fényes teleholdon egyszer csak megjelenik egy baljós árnyék, fénye jelentősen csökkenni kezd, színe pedig a vér színéhez kezd hasonlítani.
Természetesen nincs minden telehold idején teljes fogyatkozás. Csak akkor, ha a Hold pontosan a Napot és a Földet összekötő tengely közepén halad át. Ha nem centrálisan metszi, akkor csak részleges fogyatkozás lesz látható.
Történelmi hátterek.
Számos ókori nép feljegyezte a nap- és holdfogyatkozások időpontját. Így próbáltak rájönni arra, hogy előre meg tudják jósolni ezeket a rendkívüli égi jelenségeket.



Az ókori Kínában már képesek voltak erre. Hi és Ho udvari csillagászok – virágos kedvükben elfelejtették a császárnak jelezni egy napfogyatkozást, ezért az uralkodó kivégeztette őket. Néhány szakember szerint mindez csak mítosz.
A Bibliában is szó esik erről a jelenségről. Az Egyiptomot sújtó tíz csapás közül az egyik egy teljes napfogyatkozás volt.
„...sűrű sötétség támadt egész Egyiptomban. Az emberek három napig nem látták egymást.”
Nagyon valószínű, hogy az i.e. 1334. március 13-i teljes fogyatkozásról van szó. Ezt Egyiptom egy részéből lehetett látni. A fenti idézet félrevezető lehet. A sötétség nem tartott három napig, de a lélektani hatása viszont igen!
Herodotosz (i.e. V. század) görög történetíró feljegyezte, hogy az egymással háborúban álló lüdiaiak és médek seregei nem vívtak egymással ütközetet, mivel a teljes napfogyatkozás látványa oly hatást gyakorolt rájuk, hogy a katonák rémületükben eldobálták a fegyvereiket, és békét kötöttek. Ez i.e. 586. május 28-án történt a mai Törökország középső részén.
Az ókori Mezopotámiában a káldeusok felismerték, hogy a fogyatkozások 18 év 11 és 1/3 nap periódussal ismétlődnek. Ezt ma Szárosz-ciklusnak (az elnevezés nem tőlük származik) hívjuk. Ez a periódus azt mutatja, hogy a fogyatkozások ugyanabban a sorrendben követik egymást. A Hold és a Föld pályasíkjának metszésvonala – ezt csomóvonalnak hívjuk -- folyamatosan vándorol az ekliptikán, azaz a Föld pályavonalán, ennek pontos periódusa 18,6 év. Ez pedig megegyezik a nutációs periódussal. Napfogyatkozás akkor lehetséges, ha a Nap és a Hold egyidejűleg a csomóvonal szűk környezetében található.
A közép-amerikai maja civilizációból ránk maradt kódexekből tudjuk, hogy a X.-XI. században pontos fogyatkozás előrejelzéseket készítettek.
Egy-egy ilyen égi jelenség helyének és idejének feljegyzése nagy segítséget ad a történészeknek. Sokszor előfordult az időpont és a hely pontatlan feljegyzése. De a csillagászati számítások segítségével mindig sikerült megszüntetni a bizonytalanságokat. Nézzünk egy bennünket, magyarokat érintő égi eseményt!
Mikor volt a honfoglalás? Azt mindenki tudja, hogy ez az esemény nem egy konkrét naphoz köthető, azonban volt egy olyan esztendő, amikor őseink a legnagyobb számban telepedtek le a Kárpát-medencében.
Az 1999. évre szóló Meteor csillagászati évkönyvben jelent meg Ponori Thewrwek Aurél és Ifj. Bartha Lajos cikke, amelyben a következőket olvashatjuk:
VI. vagy Bölcs Leó bizánci császár krónikásának görög nyelvű feljegyzése szerint:
„Napfogyatkozás állt be, úgy hogy éjjel lett a hatodik órában és a csillagok megjelentek.”
A történészek tudták, hogy ez után a napfogyatkozás után zajlott le a bolgár hadjárat, amelynek leírt eseményeiből a magyarok honfoglalásáig négy évnyi időszak volt



kikövetkeztethető. A múlt század 80-as éveinek elején azonban még senki nem tudta megmondani a honfoglalás évét, pedig a kerek évfordulót nagyszabású, országos kiállítással óhajtották összekapcsolni. Az idő sürgetett és egy kiválóan képzett magyar csillagász, Lakits Ferenc vállalkozott a bizánci napfogyatkozás idejének meghatározására. Theodor Oppolzer 1887es táblázatai alapján azt talált, hogy ez a napfogyatkozás 891. augusztus 8-án történt, és gyűrűs volt. Az eredményt 1890-ben tette közzé. Különféle adminisztrációs okok miatt a millenáris ünnepségek terve csak 1892-ben került az országgyűlés elé. Hiába iktatták törvénybe az 1895-ös időpontot, a szakemberek szerint a felkészülés és a tervezett kiállítás időigénye még legalább négy év volt. A millenáris ünnepségeket ezért egy év késéssel, csak 1896-ban tartották.
A 891. augusztus 8-i gyűrűs napfogyatkozás centralitási görbéje. (Ponori T. Aurél rajza.)
Egy másik érdekes, magyar történelmi eseményhez fűződő napfogyatkozás, amely Hunyadi Mátyás uralkodása során történt. A fenti cikkben ezt is részletesen megtalálhatjuk.
Ismeretes, hogy Mátyás több évtizedig állt ellenséges viszonyban III. Frigyes német császárral. A szinte folyamatos hadakozás egy-egy fontos epizódja volt 1484 decemberében a Bécstől nem messze lévő Korneuburg elfoglalása, majd a következő év Bécs ostroma és júniusi bevétele. Ebben a rendkívül mozgalmas időszakban, 1485. március 16-án teljes napfogyatkozás zónája húzódott végig Európa nagy részén. Korneuburgban és Bécsben is három percig tartó sötétséget okozott. „Azon a napon oly nagy fogyatkozás volt, hogy számos csillagot lehetett látni. Sokan jósolták, hogy a napfogyatkozás szerencsétlenséget jelent a császárnak...” – ezt írta az itáliai Bonfini, Mátyás krónikása.



Az 1485. március 16-i napfogyatkozás teljességi zónája. (Ponori T. Aurél rajza.)
A teljes holdfogyatkozások dátumát Kolumbusz ismerte. Amikor visszatért a Közép-amerikai szigetvilágba, az ott élők nem fogadták barátságosan. Ekkor közölte velük, hogy el fogja sötétíteni a Holdat. A teljes fogyatkozás bekövetkezett, és attól a pillanattól kezdve az ott élők már másként tekintettek a genovai hajósra.
Bolygó átvonulások, csillagfedések és földönkívüli árnyékjelenségek.
A Föld pályáján belül két bolygó kering: a Merkúr és a Vénusz. Ezért előfordul, hogy bolygónkról nézve a Nap korongja előtt vonulnak el. Ezt Merkúr- és Vénusz-átvonulásnak nevezzük. A Merkúr gyakrabban kerül a Nap elé, mint a Vénusz. Ez szabad szemmel nem figyelhető meg. Ne feledjük Napunk vakító fényét! Mindét bolygó átvonulása csak távcsövön át megfelelő szűrő segítségével – látható. A Merkúr látszó korongja 150-ed része csillagunkénak, a Vénuszé ennél nagyobb.
A Merkúr évszázadonként – átlagosan – 13-szor halad el a Nap előtt. Ezek májusban vagy novemberben történnek. Legközelebb 2019. november 6-án lesz Merkúr-átvonulás.
Sokkal látványosabb az, amikor a „Föld nővérének” tartott Vénusz kerül csillagunk elé. Az elmúlt években kétszer is sor került erre (2004 és 2012). Legközelebb 2117. december 11-én lesz látható a Vénusz korogja a Nap előtt!



Az 1761-ben megfigyelt átvonulásnak történelmi jelentősége volt. Lomonoszov orosz tudós megfigyelte, hogy mielőtt a bolygó belépett volna a napkorong elé, fénylő gyűrű képződött körülötte. Ebből arra következtetett, hogy belső szomszédunknak légköre van!
Lomonoszov eredeti rajzai.
Szerinte a bolygó atmoszféráján szóródó fénysugarak okozták a jelenséget. Igaza volt.
A nyolc évvel későbbi átvonulás során végzett megfigyelés pedig a hazai csillagászattörténet egyik mérföldköve lett. Hell Miksa Lappföldön figyelte a jelenséget. Mérése segítségével meg lehetett határozni a Nap-Föld távolságot. Ennek azért van jelentősége, mert a két égitest átlagos távolságát csillagászati egységnek nevezzük, aminek pontos értéke meghatározó.



A Vénusz a Nap korongja előtt. A bolygó légköre okozta fénytörés megfigyelhető. A felvételt Éder Iván készítette 2004. június 8-án.
A bolygó- és a csillagfedéseket is a Hold hozza létre. Mindegyik látványos jelenség, amelyet távcsövön át szemlélve lehet igazán élvezni. Egy-egy ilyen fedés során nagyszerűen megfigyelhető, hogy a Hold mögé bújó égitest fénye nem halványodik el. Tehát a Holdnak nincs légköre, ami gyöngítené a fedésbe kerülő objektumét! Nem kell tehát leszállni a felszínére ahhoz, hogy ezt a fontos megállapítást megtehessük! A csillag- és bolygófedések időpontjait megtaláljuk az aktuális csillagászati évkönyvben.
A Jupiter holdak jelenségei. A négy legnagyobb, és egyben legfényesebb holdját Galileo Galilei fedezte fel, ezért ezeket Galilei-holdaknak hívjuk. A bolygó körüli mozgásukat már egy binokulárral is nyomon lehet követni. Sokszor kerülnek úgy a Jupiter elé, hogy árnyékuk a bolygó felhőzetén megfigyelhető, tehát ott napfogyatkozás történik. Számos esetben pedig valamelyik kísérő az óriásbolygó árnyéksávjába merül – ez az ottani holdfogyatkozás, illetve onnan éppen kibújik – a holdfogyatkozás vége. Egy kisebb távcsővel ezek a látványos jelenségek kiválóan láthatók. Íme egy földönkívüli világ, ahol az ott lejátszódó csillagászati jelenségekről tudomást szerezhetünk. A csillagászati évkönyvből minden időpontot megtudhatunk.
Égi helyzetek.
Sokszor előfordul, hogy néhány bolygót, illetve a Holdat egymáshoz közelinek látjuk az égbolton. Ezt együttállásnak (okkultációnak) hívjuk. Természetesen közöttük semmiféle fizikai kapcsolat nincs, csupán az éggömböm elfoglalt helyzetük miatt majdnem azonos irányban látjuk őket. A Hold sokszor kerül közel valamelyik jellegzetes alakzathoz, pl. a Fiastyúkhoz.



A növekvő fázisú Hold és a Fiastyúk együttállása. Érdemes felfigyelni a Hold – Nap által nem megvilágított – felszínére. Ezt hamuszürke fénynek hívják. Azért látjuk ilyen sejtelmesen, mert a Föld légköréről visszaverődik a napfény. Ez pedig onnan visszaverődve a szemünkbe jut. Csak ilyen kis fázis esetén vehetjük észre a hamuszürke fényt. (A szerző felvétele.)
A Hold és a Jupiter együttállása. (A hamuszürke fény itt is észrevehető.) A szenzációs felvételen (Cristian Fattinanzi) a Jupiter Galilei-holdjai is feltűnnek. (APOD 2016. július 10.)



Azon ritka égi együttállás, amikor a Merkúr (vöröses színű) és a Vénusz egyszerre látszott az esti égen. A piros pontok a Kékestetőn lévő adótorony jelzőfényei. Érdemes megfigyelni az égbolt, látóhatárhoz közeli színeit. (A szerző felvétele.)
A belső bolygók, a Föld pályáján belül keringők, és a külső bolygók, a Föld pályáján kívül keringők között is megfigyelhető a felső- és az alsó együttállás.



A Föld és a belső, illetve külső bolygók nevezetes geometriai elhelyezkedése. (N = Nap, F = Föld, B = bolygó.) A belső bolygók alsó együttállásakor, amikor a Földhöz legközelebb kerülnek, akkor lesz a legnagyobb a látszó méretük és a fényességük, viszont – mint újhold idején – csupán egy vékony sarló látszik belőlük! A felső együttálláskor pedig a fázisuk a legnagyobb értékű, de látszó méretük és fényességük a legkisebb. Korong alakú Merkúrt vagy Vénuszt nem láthatunk, mert fényük elenyészik a Nap sugárözönében. Mindkét planéta tehát a Holdhoz hasonló fázisokat mutat.
A szembenállás (oppozíció) csak akkor jön létre, ha egy, a Föld pályáján túl keringő égitest a legközelebb kerül bolygónkhoz. Ekkor éri el legnagyobb látszó méretét és fényességét. Távcsővel való megfigyelésük ekkor a legkedvezőbb. Szembenálláskor az égitest a leghosszabb ideig látható az éjjeli égbolton.
A két belső bolygónál a Naphoz képesti szögkitérésről (elongációról) beszélünk. A Merkúr mint a Naphoz legközelebbi planéta – a Földről nézve maximálisan 28 fok távolságra tud eltávolodni. Ezért megfigyelése mostoha, hiszen nem sokkal nyugszik a Nap után (keleti elongáció), ekkor már a sűrűbb légrétegeken át ér hozzánk a fénye. A hajnali órákban (nyugati



kitérés) pedig még nem emelkedik oly magasra a látóhatár fölé, hogy felszínét nyugodt légkörön át lehessen tanulmányozni. (Vigyázat! A közölt szögértékek nem a látóhatár fölötti magasságot, hanem a Naptól mért szögtávolságot jelentik. Mivel az ekliptika a mi földrajzi szélességünkön nem merőleges a látóhatárra, ezért a Merkúr horizont feletti magassága lényegesen kisebb lesz 28 foknál. Ha északabbra megyünk, akkor már az is nagy siker, ha valaki észreveszi az égbolton, délebbre viszont kedvezőbbek a megfigyelési lehetőségek, mint nálunk.)
A belső bolygók elongációi.
A Vénusz láthatósága nem ilyen mostoha. A bolygó 48 foknyira tud eltávolodni csillagunktól. Így fázisainak változását kiválóan meg lehet figyelni. Van egy nevezetes megvilágítási (fázisbeli) helyzet – a dichotómia --, amely 50%-os értéknél következik be. Ahogy a megvilágított terület nagysága fogy (a Vénusz az alsó együttálláshoz közeledik), annál inkább megfigyelhetővé válnak a Vénusz „szarvai”. A megvilágított poláris részek átnyúlnak a sötét területekre. Ez pedig jól mutatja, hogy belső szomszédunknak vastag légköre van. (Ismét egy olyan földi megfigyelés, amely fontos ismerettel gazdagítja tudásunkat.)



A halvány holdsarló, és a szintén sarló alakot mutató Vénusz (tőle balra) a nappali égen. A felvételt Éder Iván készítette.
Mivel hajnalban, máskor pedig este tűnik fel az égen, ezért az ókorban két különböző névvel illették. Azt gondolták, hogy nem ugyanarról az égitestről van szó. A Heszperosz és a Foszforosz nevet kapta. Hazánkban Esthajnalcsillagként lett ismert.
Alsó együttálláshoz közeledve oly fényes, hogy éles szemű ember a nappali égen is megpillanthatja, ha tudja, hogy milyen irányban kell keresni.
Minden égi esemény pontos időpontját a Csillagászati évkönyv tartalmazza.



Az idő és a naptár.
„Óh idő, te egy egész! Nincsen neked sem kezdeted, se véged; És csupán a véges ész Szabdalt fel apró részeidre téged.” Csokonai Vitéz Mihály: Újesztendei gondolatok
Egy hétköznapi kérdés: mi az idő? A válasz nem egyszerű. Nemcsak Csokonai foglalkozott ezzel, hanem ezredéveken át sokan próbáltak a kérdésre választ adni. Platón (görög filozófus) szerint az idő az örökkévalóság mozgó képe. Kant (német filozófus) véleménye: az idő nem más, mint belső szemléletünk formája. Einstein megfogalmazása: az órák járása a gravitációs mezőktől függ, amelyeket viszont az anyag hoz létre. Ez az általános relativitáselmélet egyik sarkalatos megállapítása.
De azt is mondhatjuk: az idő lényege, múlik.
Az időt nem a természet „találta fel”, hanem az embernek volt arra szüksége, hogy az egymást követő eseményeket sorba tudja rendezni. Ez pedig a múltat és a jövőt is felöleli.
A természetben megfigyelhető jelenségek szolgáltak az időmérés alapjául. A Föld tengelykörüli forgása, a Nap éves vándorútja, a Hold ismétlődő fényváltozásai.
Közismert, hogy a fény egyenes vonalú terjedésének bizonyítéka az árnyék. (Kukacoskodók miatt írom, hogy felejtsük el a gravitációs mező és a foton közötti kölcsönhatást.) Valamennyien megfigyelhetjük, hogy például egy fa árnyéka korán reggel és estefelé a leghosszabb, napközben pedig egyre rövidebbé válik, amikor pedig a Nap a legmagasabban áll a látóhatár felett – ez a dél – a legrövidebb.
Így „működött” a legősibb időmérő eszköz – a napóra --, amely a földbe merőlegesen leszúrt pálca (gnomón – görög eredetű elnevezés) volt kezdetben, majd később már mesterségesen emelt kőoszlopok (obeliszkek) szolgáltak árnyékvetőként. Az árnyék hosszának változása mutatta az idő múlását. Egyúttal lehetővé vált az észak-déli irány meghatározása. Az északi irányban volt a legrövidebb az árnyék.



A napóra mindig a helyi időt mutatja, hiszen a Föld forgása miatt csillagunk más-más időpontban delel a különböző földrajzi hosszúságú helyeken. Tehát a napórára nem lehetet az időmérést alapozni. Bárki készíthet ilyet. Érdemes, mivel az általa mutatott árnyék megfigyelése sok érdekességet tartogat.
A középkorban már nagy divatja volt a napóráknak. Az árnyékvető a megfigyelő hely égi pólusának irányába mutatott.
Napóra egy középkori épület falán. Gourdon, Franciaország.



A Nap – a földpálya ellipszis alakja miatt – nem jár egyenletes szögsebességgel az ekliptikán. A téli időszakban a két delelése közötti időtartam rövidebb, mint a nyáriban. Ráadásul csillagunk égi szélessége – rektaszcenziója – sem változik egyenletes ütemben, hiszen az égi egyenlítő – ahol ezt a koordinátát mérjük – és a látszó égi nappálya síkja 23,5 fokos szöget zár be egymással.
A lényeg: olyan nem létező – fiktív – égitestet kell az időméréshez használni, amelynek két delelése között eltelt időtartam az év bármely napján ugyanannyi lesz. Tehát az idő múlása egyenletesnek tekinthető.
Fiktív ekliptikai közép-Napnak nevezzük azt az égi pontot, amely egyenletes szögsebességgel megy körbe az ekliptikán, az ekliptikát ugyanannyi idő alatt futja be, mint a valódi Nap, és a valódi nappal a perihélium pontban egyezik meg. (Perihélium pontnak nevezzük bármely égitest pályájának azt a pontját, amely a legközelebb van a Naphoz.)
Fiktív egyenlítői közép-Napnak pedig azt a pontot nevezzük, amely egyenletes szögsebességgel megy körbe az égi egyenlítőn. Az egyenlítő befutásához pontosan annyi időre van szüksége, mint a fiktív ekliptikai közép-Napnak az ekliptika befutásához, és a fiktív ekliptikai közép-Nappal a tavaszpontban egyezik meg.
Mielőtt a minden nap használt idő múlására vonatkozó pontos választ megadnánk, szólni kell a csillagidőről és az óraszögről.
A körülöttünk forgó éggömbön látható bármely csillag egyenletes körmozgást végez. Ez azt jelenti, hogy a Föld tengelykörüli forgása egyenletes. (Ez valójában nem így van, mivel az árapály miatt – a víztömeg mozgása által okozott súrlódás -- a forgásideje lassul, valamint az évszakok miatti tömegátrendeződések – pl. minden falevél ősszel lehull – parányi mértékben befolyásolják ezt a periódust. Ez utóbbi hatáson érdemes elgondolkodni. A forgásmennyiség (perdület) megmaradása következtében, ha az északi félteke fái elveszítik leveleiket, akkor egy jentős mennyiségű tömeg kerül közelebb bolygónk tömegközéppontjához. A megmaradási tétel miatt ekkor a szögsebessége – parányi mértékben – nőni fog. Ez pedig egy periodikus változást jelent, melynek nagysága ezred másodperc nagyságrendű.) Tekintsünk el a fent vázolt hatásoktól!
Minden csillag eléri a látóhatár fölötti legnagyobb magasságot – azaz delel. De, ha ugyanannak a csillagnak a két egymást követő delelése közötti időtartamot megmérjük, akkor nem 24 órát fogunk kapni, hanem 23 óra 56 percet és 4 másodpercet! A magyarázat egyszerű: bolygónk nemcsak megfordul a tengelye körül, hanem ugyanezzel egy irányban végzi Nap körüli keringését, tehát egy nap elteltével nagyjából 1 fokkal tovább „gördül” az ellipszis pálya vonalán.



A rajzon jól látható az eltérés oka.
Csillagnapnak nevezzük a tavaszpont két egymást követő delelése között eltelt időtartamot. A csillagidő is helyi idő.
Az óraszög. A tengely körüli forgásunk ideje 24 óra. Vagyis – pl. a tavaszpont – 24 óra múlva tér vissza ugyanabba az égi pozícióba. Az óraszög értéke – szemben az égi hosszúsággal, a rektaszcenzióval – folyamatosan változik. Mivel a tavaszponttól mérjük az égi hosszúságot, ezért nézzük, hogy miként függ össze vele a csillagidő, és az óraszög. Minden égitest óraszöge folyamatosan változik, állandóan növekvő értéket mutat. Egy tengely körüli fordulat során pontosan 24 órányit változik, a tavaszponté is.
Jelöljük S-sel a csillagidőt, α-val a rektaszcenziót, amely minden csillagra ismert adatot jelent, t-vel pedig az óraszöget.
Az összefüggés: S = α + t.
A csillagidő definíciója: a tavaszpont óraszöge.
Tehát amikor a tavaszpont delel, akkor az óraszöge 0 óra, vagyis 0 fok – hiszen a két számérték közötti átváltásról már volt szó korábban. Ne felejtsük el, hogy az égi hosszúságot (α) pedig a tavaszponton áthaladó főkörtől mérjük.
A megértést az alábbi ábra segíti.



A csillagidő, a rektaszcenzió és az óraszög közötti összefüggés ábrázolása. v = tavaszpont, α = a csillag rektaszcenziója,Te = az egyenlítői talppont – a csillagon áthaladó főkör és az égi egyenlítő metszéspontja , t = óraszög, S = csillagidő, De = az égi egyenlítő délpontja – hiszen ezen a főkörön tartózkodó égitestek delelnek, itt érik el a legnagyobb látóhatár fölötti magasságukat, M = a földi megfigyelő helye, C = bármely csillag helye, PP’ az éggömb északi és déli pólusán áthaladó tengely, amely körül az égboltot látjuk elfordulni. A De Te közötti szög pedig a C csillag óraszöge.
A csillagidő megállapításához bármely, ismert rektaszcenziójú csillag óraszögének meghatározásával juthatunk. Amikor az ábrán látható C csillag delel, akkor óraszöge 0 óra. Tehát S = α. Magyarul: a pillanatnyi csillagidő megegyezik az éppen delelő csillag rektaszcenziójával!
Mint már korábban jeleztük – a csillagidő is helyi idő – tehát a különböző földrajzi hosszúságon fekvő települések égboltján minden égitest – a Nap is – más-más időpontban fogja elérni a legmagasabb látóhatár feletti magasságot (felső kulmináció). Ez sem múlik egyenletesen, a Föld ellipszispályája miatt. Ezért alkalmatlan a ma minden nap során használt idő múlásának mérésére. (Minden csillagászati évkönyv megadja az adott napra érvényes – Greenwich-i 0 óra világidőre (UT) érvényes csillagidő értékét.) Jaj de bonyolultnak tűnik, igen, az, de csak első látásra.
Bárki felteheti a kérdést: mire jó ez nekünk?
Bárki megpróbálhat egy bolygót vagy egy fényesebb csillagot az osztottkörrel (órakör) rendelkező távcsöve segítségével megfigyelni. Az égitest pozíciójának meghatározásához szüksége lesz a megfigyelő helyre érvényes csillagidő és az égitest – adott pillanatra vonatkozó – óraszögének kiszámítására.
Nézzük először a csillagidő meghatározását! Adott a Greenwich-ben érvényes 0 óra világidőre (UT) meghatározott csillagidő aktuális értéke. (A világidőről majd később szólunk.)



Vegyük példának Budapestet. Fővárosunk 19 fokkal keletebbre fekszik a Londonban 1675ben alapított Királyi Obszervatóriumhoz képest. Adva van az évkönyv adata. De mi attól keletebbre vagyunk, tehát az ott szereplő értékhez hozzá kell adni a két település földrajzi hosszúság különbségének megfelelő időértéket! Ez 19 földrajzi fok, ami – időmértékben – 1 óra 16 percnek felel meg. Ezt az évkönyvben lévő értékhez hozzá adjuk. (Mivel létezik a nyári időszámítás, ezért – a törvény által előírt időszakban -- a fenti értéket még 1 órával növelni kell!) Az óránkra pillantva látjuk, hogy mennyit mutat. Mindezt ismét hozzá kell adni a fenti értékhez. Így megkapjuk a Budapestre érvényes csillagidő pontos értékét. Ezután megnézzük a megfigyelni kívánt égitest égi hosszúságának (α) értékét, és levonjuk a fenti csillagidő adatából. Így megtudjuk az aktuális – az égitestre vonatkozó – óraszög értékét. Beállítjuk az osztottkörön a kiszámított adatot, a deklinációt is, amit nem kell kiszámítani, és máris a távcsövünk látómezejébe kerül egy-egy fényesebb csillag vagy bolygó! Csodás módszer, és nagy élményt ad. Tessék kipróbálni! Ha sikerül, akkor mindenki büszke lesz magára, hogy a nappali égen is sikerült megfigyelni egy olyan objektumot, amit csak éjjel lehet, számítgatások nélkül.
A hétköznapi életünket a Nap és nem a csillagok járásához igazítjuk. A fentiekben már volt szó egy képzeletbeli Nap égi mozgásáról. Ez „diktálja” a mindennapokban használt idő múlását. Így vezették be a középszoláris vagy középidőt, amely az ekvatoriális közép-Nap óraszöge. A középnap pedig az az időtartam, amely a fiktív ekvatoriális közép-Nap középpontjának két egymást követő delelése között eltelik. Egyértelmű, hogy az így meghatározott dél és a valódi Nap delelési időpontja nem egyezik meg egymással. (Az ok a Föld ellipszis pályán való mozgása.) A két időpont eltérését időegyenlítésnek hívjuk. Ennek legnagyobb eltérése az év folyamán 16 percet ér el.
Az analemma görbe, amely az időegyenlítést mutatja. A Nap éves deklinációjának változása, a látóhatár fölötti magassága is remekül megfigyelhető.
Most már megvan a ma használt idő mérésének az alapja. Tehát sikerült megfogalmazni egy olyan „égitestet”, amely ezt lehetővé teszi. De hogyan tudjuk úgy alkalmazni, hogy mindenkinek megfeleljen?



Létre kellett hozni az egész bolygóra érvényes, logikus, időmérési rendszert. Ehhez a Föld 24 óra alatti tengelyforgási periódusa adta az alapot. Ez 360 fokos napi elmozdulást jelent minden földrajzi pont számára (kivéve a forgástengelyen fekvő sarkpontokra). Tehát minden órában 15 fok az elmozdulás. Így alakultak ki az időzónák. A nulladik zóna közepén halad át a greenwich-i délkör.
A híres nulladik délkör Greenwich-ben.
Ettől keletre és nyugatra 7,5 – 7,5 foknyira van az időzóna határa. Így alakult ki a világidő (UT= Universal Time) fogalma, amely a Greenwich-ben mért helyi időnek felel meg. A nulladik zónától keletebbre fekvő első időzónában 1 órával többet fognak mutatni időmérő



eszközeink (Magyarország ebben az időzónában fekszik). Tehát nálunk: UT + 1 óra érvényes. Az időzónák nagyjából 15 hosszúsági fokonként követik egymást. Azért nagyjából, mert figyelembe kellett venni az adott időzónában fekvő országok határvonalát.
Az időzónák elhelyezkedése. Érdemes megfigyelni a hosszúsági köröktől eltérő zónákat. A zölddel a dátumválasztó vonalat láthatjuk. Minden iskolai földrajz atlaszban megtalálható ez az időtérkép.
Nagyon érdekesen alakul a hétköznapi élet a dátumválasztó vonalnál. A fenti ábráról jól látható, hogy a különböző óceánokon fekvő szigeteken át húzódik. (Elviekben a 180-dik hosszúsági kört kellene követnie.) Pl. az egyik szigeten lévő kocsma közepén halad át. Tehát az italmérés egyik részében még vasárnap van, de a másikban már hétfő, így ott már nyitva vannak!
A dátumválasztó vonal segítette Jules Verne: 80 nap alatt a Föld körül című könyvének főszereplőjét – Phlieas Foggot – abban, hogy megnyerje a fogadást. Jelesül: 80 nap alatt körbe utazza a földgolyót. Mivel nyugatról kelet felé indult útjára, ezért egy napot „nyert” a dátumválaztó vonalnak köszönhetően, így terve sikerült. (Ma egy Föld körül keringő űreszköz kb. 90 perc alatt járja végig a pályáját.)
Több országban eltérnek a zónaidőtől. Ezt dekretális (a kormányzat által meghatározott, törvényben előírt) időnek nevezzük.



A nyári időszámítás is ez. Magyarországon a nyári időszámítás kezdete: március utolsó vasárnap hajnali 2 órakor 3 órára kell átállítani időmérő eszközeinket. Ekkor a napunk 23 órányira zsugorodik. A vége: október utolsó vasárnap hajnalán pedig 60 perccel vissza kell állítani óráinkat. Így visszakapjuk az „elvesztett” időóránkat. Az a nap 25 óráig fog tartani. A bevezetését gazdasági szempontok – villamos energia megtakarítás – indokolták. Magyarországon 1996 óta van ez a rendszer. Ami pedig az energetikai oldalt illeti: a nyári időszámítás során a villamos energia megtakarításunk az éves fogyasztás egyetlen napi értékének felel meg. (Az óraátállításnak sok országban vannak ellenzői – szerintük ez nagy felfordulást okoz a menetrendszerű közlekedésben is.)
Az ókori Rómában még nem vezették ezt be, de a filozófus Seneca alábbi bölcs gondolata megfontolást érdemel:
„Fogadd meg tanácsom, Luciliuso, s védd meg magad, önmagad számára az időt, amelyet eddig elraboltak vagy elloptak tőled vagy pedig csak úgy tovatűnt. Gyűjtsd össze és őrizd meg. Hidd el, hogy úgy van, ahogy írom: időnk egy részét nyíltan elrabolják, más részét ellopják tőlünk, harmadik része észrevétlenül elfolyik.” (Sárosi Gyula fordítása.)
A naptár kialakulása.
Mi a naptár? Egy olyan rendszer, amely segít eligazodni az idő szövevényében.
A homo sapiens sapiens – az értelmes ember – amikor már nem az alkalmi halászatból és vadászatból élt, hanem letelepedett, akkor szüksége volt erre, hogy a megélhetését biztosító földműves munkáját előre tudja tervezni. Mikor vessek, mikor lesz az aratás? Létfontosságú kérdések lettek a számára. Természetesen a különböző égitestek periodikus mozgása, illetve az éjjeli égbolt jellegzetes alakzatainak megjelenése adta az útmutatót számukra. Ennek egy szép példája a görög Hésziodosztól származik, kb. 2700 évvel ezelőttről. Munkák és napok című könyvében ez olvasható:
„Pleiászok, Atlasz lányai, hogy föltűnnek az égen, kezdj el aratni, s amint eltűnnek kezdd el a szántást. Negyvenszer kél és nyugszik a nap, míg rejtve maradnak, közben az esztendő lassan tovagördül az útján, s akkor kell, ha előbújnak, vasadat köszörülnöd. Ez a törvénye a szántóföldeknek;...” (Trencsényi Waldapfel Imre fordítása.)
A Pleiaszok jellegzetes csillag alakzatát hazánkban Fiastyúknak hívjuk. Amikor feltűnnek a hajnali égen, akkor nyár van. Amikor pedig eltűnnek, tavasz. Ez a néhány sor szinte napra pontosan megadta a földművesek teendőit.



Ahogy már szó esett róla, a természet által adott periodikus mozgások – a Nap éves mozgása, a Hold fázisainak ismétlődése, a Föld tengelykörüli forgása – adta meg a lehetőséget a naptár elkészítéséhez. A lényeg: olyan rendszert kell létrehozni, amely valamelyik periódus egész számú többszöröse.
Próbálkozzunk a nap időtartamával! Egy év 365, 242199... nappal egyenlő. A Hold által kínált holdhónap – amit szinodikus periódusnak, újholdtól újholdig terjed, nevezünk 29,530588... napot ölel fel.
Az ókorból származik egy másik periodika: a hét. Abban az időben hét égitestet tartottak fontosnak: a Napot, a Holdat, a Merkúrt, a Vénuszt, a Marsot, a Jupitert, és a Szaturnuszt. Ez magyarázza a kialakulását. A hét napjainak elnevezése ezt tükrözi. Például: németül Sonntag – a Nap napja, vasárnap, vagy angolul Monday – a Hold napja, hétfő.
A hét bevezetése sem oldotta meg a problémát! Egy holdhónap 4,2187... hétig, egy év pedig 52,1774... hétig tart. A három pont azt jelzi, hogy bármelyik periodikát szeretnénk használni, akkor végtelen tizedestörtet kapunk...
Joggal merül fel a kérdés: mit csináljunk, hogy egy olyan rendszer alakuljon ki, amely hosszú távon használható, és pontosan tükrözi a természeti folyamatokat? Mai szóhasználattal élve – ügyeskedni, trükközni kell!
De ahhoz, hogy ezt meg lehessen valósítani, pontos megfigyelésekre van szükség.
Stonehenge.
Szinte nincs olyan csillagászati könyv, amely ne említené meg a nevét. Az Angliában, kb. 4500 évvel (!) ezelőtt létrehozott kultikus építmény egy naptár obszervatórium volt. A Nap éves látszó pályájának négy nevezetes pontját – napfordulók és napéjegyenlőségek lehetett meghatározni. A Hold fázisait is nyomon lehetett követni. A fogyatkozások előre jelezhetők voltak. (A sok könyv közül – Fred Hoyle: Stonehenge-től a modern kozmológiáig, vagy Simon Mitton: A nappali csillag könyvét tudom ajánlani.)



A híres naptár-obszervatórium. A nyári napforduló napján készült képet Pete Strasser készítette. (APOD)
Sok más kultikus – a Nap és a Hold tiszteletére emelt – építménnyel is találkozunk. Nemcsak az egyiptomi piramisokat, hanem az amerikai kontinensen emelteket is meg kell említeni. (Érdekes, hogy egy másik földrészen is megtaláljuk a formailag hasonló építményeket. Az amerikai földrészen azonban Hold-piramisok is vannak, nemcsak a Nap tiszteletére hozták létre ezeket a monumentális alkotásokat.)
Minden kultúrában az ottani papok – akik a legműveltebb emberek voltak – készítették el a naptárakat.
A tiszta holdévet a mohamedán naptár valósította meg. Az év 12 hónapból állt, felváltva 29 és 30 napos időtartamúak voltak. Az utolsó hónap azonban 30 holdéven belül csak 19 esetben 29 napos, egyébként 30 napig tart. Az így létrehozott naptár hibája 2500 év alatt szaporodott fel egy napra. Ez a holdév viszont rövidebb, mint az évszakokhoz igazodó, és újévi dátuma folyamatosan eltolódik ahhoz képest. 34 mohamedán év ad ki 33 napévet, amit a csillagászatban tropikus évnek hívunk.
Körülbelül négyezer évvel ezelőtt Mezopotámiában megpróbálták a Hold és a Nap járására alapozott időszámítást összehangolni. Ez a luniszoláris naptár. Különféle ciklusokat



vezettek be, csakúgy, mint a görögök. Érdekes, hogy ennek a kettőségnek – mármint a Hold és a Nap szerepét figyelembe véve – a hagyománya a kereszténység idején is tovább élt. Ennek köszönhetjük a mai napig használt Húsvét-szabályt, amelyet a niceai zsinaton (i.sz. 325) fogadtak el. A Húsvét időpontja: a tavaszi napéjegyenlőséget követő első holdtölte utáni első vasárnap. Ha például március 20-ára esik a napéjegyenlőség, és néhány órával később telehold van, valamint másnap a vasárnap következik a naptárban, akkor 21-én ünnepelhetjük ezt. Ha viszont még várni kell egy szinodikus holdhónapot, és még egy hetet, akkor április végére esik az ünnep. Ez az egyik mozgó ünnep. A másik a Pünkösd. Az elnevezés a görög pentekoszte (ötven) szóból ered. Ennek időpontja a Húsvétot követő 50dik nap.
Az ókori Egyiptomban viszont a Nap járását vették alapul a naptár kialakításához. 12 harminc napos hónapot vezettek be, és ehhez, az év végén még öt napot csatoltak.
Figyelembe kell venni az ottani földrajzi viszonyokat! Egyiptom egy sivatagi területen fekszik. A Nílus folyó biztosította a mezőgazdasági művelés alapját. Nemcsak a vize, de az évenkénti áradás során lerakott termékeny hordalék is alapvető szerepet játszott. Ezért kitüntetett szerepet kapott az áradás időpontja. Az akkori csillagász-papok megfigyelése révén ezt a dátumot kapcsolatba hozták az éjjeli égbolt legfényesebb csillagának – a Szíriusznak – a Nappal együtt való hajnali felkelésével (ezt heliákus kelésnek hívjuk). A Szíriusz görög neve Szóthisz, egyiptomi elnevezése pedig Szopdet.
A naptáruk tehát Szóthisz-naptár volt. Az év első napja pedig a heliákus keléssel esett egybe. A papok megállapították, hogy két ilyen kelés között 365,25 nap telik el. Ezt a periodikát azonban kizárólag ők használták, míg a birodalomban a korábban leírt naptár szerint éltek az emberek. A kétféle időszámítás eltérése 120 év alatt egy napot tett ki. Az újév napja – a heliákus kelés dátuma – csak 1460 évenként esett egybe.
A Közép-Amerikában virágzó maja kultúra alkotta meg a legpontosabb naptárt.
A több időkört felölelő, összetett rendszerük oly pontosan adta vissza a tropikus év hosszát (365,24199... nap), hogy az eltérés 15 000 év alatt (!) nőtt volna fel egy naptári napra.
Az ókori római naptár.
A ma használt naptárunk alapját ez adta. Luniszoláris – azaz vegyes időszámítású – volt. A hónapok, felváltva, 29 és 30 naposak voltak. Ez körülbelül 354 napot ölelt fel. Minden második évben egy 22 napos szökőhónapot iktattak be február 23-a és 24-e közé. (Ezt őrizzük mind a mai napig! Tehát szökőévben nem február 29. a szökőnap, hanem február 24.)



A babonás rómaiak ugyanis attól féltek, hogy az istenek haragját magukra vonják a rendellenes napokkal, ezért rejtették el ezt a szökőhónapot a két februári nap közé. Akkoriban február volt az év utolsó hónapja, az újév pedig márciusban vette kezdetét.
A szökőhónapok beiktatása a papság kezében volt, akik – saját hivatali érdeküket szem előtt tartva – rendszertelenül bántak az időszámítással. Ezért az idő eltérés egyre nagyobb lett. Julius Caesar tette helyére a kizökkent időt. A 90 napot felölelő eltérést rendeletileg úgy szüntette meg, hogy a következő év hosszát ennyi nappal meghosszabbíttatta. Elrendelte: minden év 365 napig tart, de a negyedik egy nappal tovább, azaz 366 napig. Így az esztendő átlagos hossza 365,25 nap lett.
A szökőnap február 24. napja lett Az újév pedig január 1-jére esett.
Ez lett a Julián-naptár. Az eredetiben felváltva szerepeltek a 30 és a 31 napig tartó hónapok. A február 29 napos volt, de szökőévben 30 napos. A július – mely a császár nevét őrzi – 31 napig tartott, és tart ma is.
Az általa elrendelt szökőszabályt a papok nem tartották be – minden harmadik évet szökőévnek vettek -- így ismét késésben volt a naptár a valódi napévhez képest.
A hibát Augustus császár rendelete szüntette meg. Ő is maradandó nyomot akart hagyni maga után! Ezért lett az augusztus 31 napos, a korábbi 30 helyett. A hiányzó egy napot a februártól „csípte” le. Így lett ez a téli hónap 28, illetve 29 napos.
A Julián-év tehát 365,25 napig tartott. 11 perc és 14 másodperccel volt rövidebb, mint a valódi. Ezért a kettő közötti különbség folyamatosan nőtt. A hiba a niceai zsinaton is szóba került – jelesül a tavaszi napéjegyenlőség dátuma miatt (lásd a Húsvét-szabályt), de semmit sem tettek annak érdekében, hogy visszaállítsák a természet által adott időszámítást.
A XVI. század végére az eltérés már 10 napra rúgott!
A Gergely-naptár.
Ezért XIII. Gergely pápa elhatározta, hogy naptárreformot vezet be. Több jeles szakértőt kért fel egy pontosabb naptár elkészítéséhez. Aloysius Lilius római orvos és csillagász, valamint Christopher Clavius, német származású jezsuita matematikus és csillagász javaslatára a Julián-naptár módosítása által kialakult a ma használt kalendárium.
Minden negyedik év továbbra is szökőév marad, de csak a 400-zal osztható évszázadok lesznek szökőévek!
A rendelet 1582. február 24-én látott napvilágot és október 4-én lépett hatályba. Ekkor nem október 5-e következett, hanem 15-e. Így megszűnt a 10 napos eltérés. A Gergely(gregorián-) naptárt a katolikus országok hamar elfogadták. Nálunk 1587-ben került



bevezetésre. Angliában csak 1752 óta használják, míg Oroszországban 1918., Görögországban pedig 1924. óta létezik hivatalos naptárként.
A naptárreformhoz kapcsolódó korabeli illusztráció.
A Gergely-naptár pontatlansága minden évben 0,0003 napot eredményez, vagyis körülbelül 3000 év múlva éri el az egy napos különbséget. Ezért nem kell attól tartanunk, hogy a közeljövőben újabb naptár korrekció kerül bevezetésre.



Az ókori csillagászat tiszteletet érdemlő eredményei.
Már több alkalommal szó esett arról, hogy az ókor embere csodálattal és néha félelemmel tekintett az égboltra. A századokon át tartó folyamatos megfigyelés révén alakult ki a naptár, valamint a fogyatkozások előrejelzésének lehetősége.
Az eredmények tehát a megfigyelés és az abból eredő következtetés gyümölcsei voltak.
A megfigyeléshez eszközökre is szükségük volt. A szemükön kívül kezdetleges szögmérők, és a gnomón (árnyékvető) állt a rendelkezésükre. Ezek használatával – mai szemmel nézve zseniális eredményeket értek el. Ezeket a különböző építmények bizonyítják, melyek kialakítása, tájolása, tudatos volt.
A szögmérés pontossága a görög Hipparkhosz életében (i. e. II. század) 1 ívperc pontosságú volt. A kör 360 fokra osztható, egy fok pedig 60 ívpercnyi. Ez azt jelenti, hogy 21 600 ívperc adja ki a 360 fokot. Az emberi szem felbontóképessége ezzel megegyezik. Tehát az ókori Görögországban végzett szögmérések pontossága ezt az értéket érte el. (Bárki kipróbálhatja, hogy egy lécekből szerkesztett szögmérővel, vagy függőón segítségével el tudja-e érni ezt a mérési pontosságot! Az iskolai nagy méretű szögmérő is fokbeosztással rendelkezik. A vékony drót – amelynek végén függ a súly – ez a függőón – vastagságától függ a leolvasás pontossága. A méréseket pedig általában éjjel kellett elvégezni.)
Ez már olyan pontosságot biztosított számukra, amely lehetővé tette az égitestek helyzetének viszonylag precíz megfigyelését, valamint a Nap és a Hold látszó méretének megállapítását.
Ez utóbbi alapján próbálták a két égitest – Földhöz viszonyított – valódi méretét, és tőlünk való távolságát megállapítani. Szintén egy sikeres szögmérés révén tudták meg, hogy milyen méretű a bolygónk.
Az égitestek rendszeres megfigyelését Mezopotámiában kezdték el. Az i. e. VI. században már másodperc (!) pontossággal ismerték a szinodikus (a Hold Földről látszó keringési ideje) holdhónap hosszát. Abban az időben még nem léteztek a maihoz hasonló pontos időt mutató órák, hanem csak vízóra volt. A működésének lényege: egy felső tartályból az alatta levőbe csöpögött a víz. A tartály belső falán kialakított beosztást elérő vízszint mutatta az eltelt időt. Ez a nagy mérési pontosság persze csak úgy érhető el, ha éveken át tartó megfigyelés van mögötte.
A Hold látszó mozgása.
Égi kísérőnk „arca” (fázisa) minden nap más-más alakú. Amikor a Nap irányában látszik, akkor újhold van. Ekkor nem pillanthatjuk meg az égbolton. Másnap már a körömnyi holdsarló megfigyelhető a nyugati ég alján. Alakja D-betűt formáz, azaz dagad. Ezekben a napokban nagyszerűen látható a hamuszürke fény (lásd korábban). Érdemes megfigyelni a terminátor (az éjszakai és nappali részt elválasztó vonal) mozgását is. Ahogyan nő a fázisa,



egyre későbbi órákban nyugszik, hiszen látszó helyzete folyamatosan kelet felé tolódik. Naponta körülbelül 12 fokot vándorol az égi háttér előtt. Egy néhány óráig tartó megfigyelése révén már észrevehetjük az ún. sajátmozgását. (Ez a csillagászati szakkifejezés azt jelenti, hogy a megfigyelt égitest milyen szöggel mozdul el a látóirányunkra merőlegesen. A Holdnak van a legnagyobb a sajátmozgása, mivel a legközelebb van hozzánk. A csillagok esetében éves, néhány ívmásodpercre terjedő elmozdulásról tehetünk említést.)
Az újholdat néhány nap múlva az első negyed követi. Negyedről van szó, mivel alakváltozásait négy részre osztjuk. Ekkor a tőlünk megfigyelhető felszínének 50%-át vehetjük észre.
A növekvő fázisú Hold Éder Iván felvételén. A kép 2003. szeptember 21-én készült.



Holdunk már éjjeli lámpásként szolgál. A fázisával együtt a fénye is egyre nagyobb lesz. Mindez a teleholdig egyre növekszik. Ekkor napnyugtakor kel és napkelte idején nyugszik. Egész éjjel holdvilág van. (A távcsővel való megfigyeléséhez ez a legkevésbé alkalmas időpont, mivel a nagy fényerő miatt a sok-sok kráter, a hegységek, a rianások, stb. nehezen tanulmányozható. Így a kisebb fázisú holdfelszínt érdemes megfigyelni.)
Ezután fogyni kezd, tehát a megvilágított terület egyre kisebbé válik. Egyre későbbi éjjeli órában kel. Alakja most C-t formál, vagyis csökken a fázisa. Ekkor már a reggeli, nappali égen is látható. Elkövetkezik az utolsó negyed. A megvilágított terület – első negyedhez képesti tükörképét láthatjuk. Végül már csak a hajnali órákban vehetjük észre a keleti látóhatár közelében. Ismét körömnyi lesz. Ezután „elfogy”.
A Hold mozgásával kapcsolatban érdemes megjegyezni, télen magasan, míg nyáron alacsonyan jár. Ennek egyszerű a magyarázata. A pályasíkja kb. 5 fokot zár be az ekliptikával, ezért a Napnál magasabbra tud emelkedni -- 71 foknyira, illetve 14 fokos magasságban tud delelni a nyári időszakban. (Az elkiptika a téli éjjeli égen magasan, míg nyáron alacsonyan szeli át az égboltot.)
Mezopotámiában is gondosan megfigyelték és feljegyezték a bolygók látszó mozgását, meghatározták a szinodikus periódusokat. Mivel onnan a Merkúr jól látható volt, így sikerült a keringési időt – a maihoz képest – 16 másodpercnyi eltéréssel megállapítani!
Az ott élő sumér, majd akkád népek által használt számrendszerek összeolvadásából született a 60-as felosztás. Mint ismert, a foknak, ívpercre, majd annak ívmásodpercre való tördelése ennek alapján történik. Az időszámításban használt óra percekre, és annak másodpercekre való felbontása is ezen alapul. A kör 360 fokra való felosztása pedig babiloni örökség. Az év napokban mért hosszának első közelítését tükrözheti. Ugyanakkor a 12-es felosztás, amely a holdhónapoknak az egy évre való terjedelmét jelentette, is tőlük ered. Így keletkezett a naptári év 12 időszaka, a nappal és az éjjel 12-12 órára való beosztása. A görögrómai kultúra révén sok értékes megállapításuk került át Európába, pl. az állatöv kijelölése és övezeteinek elnevezése, valamint az égitestek csillagképekbe történő csoportosítása. De a tudományhoz semmilyen szállal sem köthető csillagjóslás is onnan ered.
Az ókori egyiptomi csillagászati eredményekről már sok szó esett. Még egy érdekesség. Számos helyen találunk ránk maradt domborműveket, ahol a Napot mindig félgömbként ábrázolták. A Nap csillagászati jele egy kör, melynek középpontjában egy pont van. A magyarázatot az időnként szabad szemmel látható napfoltok adják. Egyes ókori források szerint felismerték, hogy a két belső bolygó – a Merkúr és a Vénusz – nem a Föld, hanem a Nap körül kering.



Jól látható a Nap félgömbként történt ábrázolása. A jeleneten Ehnaton fáraót, feleségét Nefertitit és három lányukat láthatjuk. A napsugarakat pedig „simogató kezekként” ábrázolták.
Sok csillagászati feljegyzés maradt ránk az ókori Kínából. Minden égi eseményt figyelemmel kísértek és feljegyeztek. Nemcsak a különböző fogyatkozásokról, hanem az üstökösök vagy a „vendégcsillagok” (nóvák, szupernóvák) feltűnéséről is szó van.
A görögök hagyatéka.
A mezopotámiai és egyiptomi szellemi örökséget átvették a görögök, és erre alapozva további új felismerésekkel gazdagították a csillagászati ismereteket. Gondolkodásmódjukat elsősorban a megfigyelt tények irányították, bár néha a miszticizmus is előtérbe került.
Ők vetették fel elsőként, hogy a Föld gömb alakú. Jól látható volt, amint a kikötő felé közeledő hajónak először az árboca, majd a hajótest tűnt fel a látóhatáron. Emellett ragaszkodtak ahhoz, hogy a bolygók körpályán végzik mozgásukat, hiszen ez a legtökéletesebb síkbeli alakzat, a gömb pedig ennek térbeli megfelelője.
Azt is észrevették, hogy holdfogyatkozás idején a Föld árnyéka egy körív, tehát – mondták ők – a Földnek gömb alakúnak kell lennie, mivel csak gömb vethet ilyen alakú árnyékot.
Az i.e. V. században élt Arisztotelész filozófus szerint az égitestek – a Napot is beleértve -kizárólag összetett körökből álló pályán végezhetik mozgásukat.



A Föld körüli körpálya egy pontjában egy másik kör található, melyen az ókori felfogás szerint a Naprendszer égitestei végzik a mozgásukat. Az összetett körökre alapuló szemlélettel meg tudták magyarázni, hogy ezek az égitestek miért írnak hurkot az égi háttérre. Ez egy síkbeli ábrázolás, de hamarosan megszületett a térbeli megfelelője is.
A Naprendszer égitesteinek mozgását Eudoxosz (i.e. IV. század) kizárólag geometriai úton próbálta értelmezni. Szerinte valamennyi a Föld körül kering. Mindegyikük egy-egy kristálygömb egyenlítőjén helyezkedik el, ezek a gömbök pedig egy másikén gördülnek. Három átlátszó szféra segítségével le tudta írni a Nap és a Hold látszó mozgását. A bolygók mozgásának magyarázatához, azonban 27 gömbre volt szüksége. (Arisztotelész 56 kristálygömb bonyolult rendszerét alkalmazta. Ez pedig nagyon komplikált, geocentrikus földközéppontú -- világképet eredményezett.)
Hipparkhosz (i.e. II. század) „a görög csillagászat atyja” elvetette ezt a bonyolult rendszert. Helyette két mozgás eredőjeként értelmezte a bolygómozgásokat. A nagyobb átmérőjű kör az úgynevezett deferens nem esett egybe a Föld középpontjával, hanem attól eltérő (excentrikus) lehet. Erre rakódik a kisebb kerületű körvonalon végzett mozgás, melynek eredménye az epiciklois pálya. (Senki ne keverje össze az epiciklust az epiciklois pályával!) Ez pedig a bolygók hurokszerű mozgása, amely nem más, mint a Föld napkörüli keringésének visszatükröződése.
Ezt a gondolatot vette át Ptolemaiosz.



Hipparkhosz elképzelése a bolygómozgás helyes értelmezéséhez, leírásához.
Kulcsfontosságú volt a gömb alakúnak tekintett Föld kerületének meghatározása. Többen is végrehajtották a mérést az ókori Görögországban, de Eratoszthenész (i.e. III. század) állapította meg a mai értékhez legközelebb állót. Eljárása az alábbi volt: A Nílus nagyjából délről északi irányba folyik. Amikor a partján lévő Szyénében (Asszuán) a nyári napforduló napján merőlegesen delelt a Nap (ezt onnan lehetett tudni, hogy a mély kutak alján megcsillant a napsugár), ugyanezen a napon Alexandriában (ez a nagyváros a Nílus torkolatvidékén található) a Nap ennél alacsonyabb látóhatár feletti magasságban látszott. A két város közötti távolságot (ívhosszt) 5000 stádiumnak vette. (Egy stádium, illetve sztadion – 160 méternek felelt meg.) A két delelési magasság közötti szögeltérés 7 fok 12 perc volt. Ismert az ívhossz valódi nagysága. Tehát a mért szög értéke úgy aránylik a 360 fokhoz, mint az ívhossz a teljes kerülethez. A végeredmény: 39740 kilométer lett, ami jó egyezést mutat a ma ismerttel.



C = a gömb alakú Föld egy síkmetszetének – körnek – a középpontja. A Alexandriát S Szyénét jelöli. z = a delelő Nap Alexandriából látható zenittávolsága.
Ptolemaiosz azonban nem ezt az adatot vette át, amikor az ókori ismereteket összegezte, hanem Poszeidonosz mérési eredményét, aki a Föld kerületét – a fentihez képest – jóval kisebb értékűnek adta meg. Ez a tévhit eredményezte azt, hogy Kolumbusz bátran nekivágott az óceánnak, mert úgy vélte, hogy nyugat felé hajózva hamarosan elérheti India partjait.
A számoszi (ezen a szigeten született) Arisztarkhosz (i.e. III. század) volt az első, aki nem fogadta el a geocentrikus szemléletet. A napközéppontú (heliocentrikus) világkép hirdetője volt! Azt vallotta, hogy a Föld forog a tengelye körül és a Nap körül kering. ( Ez a kopernikuszi világkép.) Nézetei ellenséges magatartást váltott ki, ezért el kellett menekülnie a lakhelyéről.
Ez a meggyőződés vezérelte akkor, amikor a földi geometriát az égitestekre alkalmazta. Feltételezte, hogy a Nap távolabb van a Földtől, mint a Hold. A teljes holdfogyatkozás során jól megfigyelhető, hogy a Föld árnyékának mérete jócskán felülmúlja a Holdét. Feltételezte, hogy a földárnyék valódi mérete körülbelül megegyezik bolygónk valódi nagyságával. Megállapítása szerint égi szomszédunk a Föld átmérőjének a harmada (a valódi érték 0,27). Látszó átmérője 0,5 fok, tehát a Napnak – mivel látszó mérete ugyanakkora – 30-szor távolabbnak kell lennie, mint a Holdnak. Ez is a geometriai megfontolások eredménye.
Első negyed idején a Hold felszínének 50%-át világítja meg a Nap, ezért a Földről nézve egy derékszögű háromszög csúcsaiban helyezkedik el mindhárom égitest, a derékszög a Holdnál van. (Mint ismeretes, ha egy derékszögű háromszögben ismerjük az egyik oldal hosszát, valamint az egyik, derékszögtől eltérő szögét, akkor a háromszög valamennyi adata meghatározható.) Tehát meg kell mérni, hogy ebben az időpontban a Hold és a Nap közötti szögérték milyen nagyságú. Ezt 87 foknak mérte (a valódi értéke 89 fok 50 szögperc).
De ez a mérési adat pontosan elég volt számára ahhoz, hogy megállapítsa: a Nap 19-szer távolabb van tőlünk, mint a Hold. Mivel látszó méretük azonos, ezért a Nap jóval nagyobb a Földnél. Ezzel a zseniális méréssel támasztotta alá a napközéppontú világkép helyességét!



Arisztarkhosz mérési módszere, amellyel meghatározta a Nap és a Föld közötti távolságot. d = a Föld és a Hold távolsága, mely a teljes holdfogyatkozás révén ismert volt. A Földnél lévő szöget 87 foknak találta, így az x-szel jelölt Föld—Nap távolságot ki tudta számítani. A valóságos értéknél körülbelül hússzor kevesebbet kapott.
A korabeli feljegyzések szerint -- i.e. 134-ben a Skorpió csillagképben – egy nóva (új csillag) tűnt fel. Ezért kezdett hozzá Hipparkhosz egy olyan csillagkatalógus elkészítéséhez, amely 850 fényesebb csillag pozícióját tartalmazta. Mérési eredményeit összevetette egy 150 évvel korábban készült katalógus adataival, és meglepődve tapasztalta, hogy jelentős eltérés mutatkozik! Helyesen ismerte fel, hogy a tavaszpont nyugati irányban elmozdult az ekliptika mentén. Kiszámította, hogy ez évente 46 ívmásodpercet tesz ki, amely közel van a ma ismert 50,23 másodperes értékhez (ne feledjük, hogy az akkori mérési technológia jócskán alulmúlta a mait). A lényeg: felismerte a precessziós mozgást.
Megmérte az ekliptika és az egyenlítő által bezárt szöget, 23 fok 51,3 ívpercet kapott eredményül. Ez pedig – figyelembe véve a precessziót, melynek révén ma kiszámíthatjuk a mérés idejére vonatkozó konkrét értéket – a valóságoshoz nagyon közelinek bizonyult.
Szintén ókori görög örökség a csillagok látszó fényesség szerinti osztályozása. Hat fényrendet különböztettek meg. Az elsőbe a legfényesebbek, a leghalványabbak pedig a hatodikba tartoztak.
A görög csillagászat legfontosabb felismeréseit Klaudiosz Ptolemaiosz (i.sz. 90-161) foglalta össze. Munkájának eredeti címe: Megale Syntaxis, amely arab fordításban maradt ránk (Tabira al maghesti). Ebből született a ma használt Almagest cím.
A könyv csillagkatalógusában 1022 égitest helyzetét és fényességét találjuk meg. Legfontosabb megállapításai, amelyek Kopernikusz koráig megszabták a tudományos csillagászat útját, az alábbiak:



a Föld gömb alakú, a Föld mozdulatlan, körülötte megy végbe minden égi mozgás, a Föld a világegyetem középpontja, a Föld csak egy pont a világmindenséghez képest.
A ptolemaioszi geocentrikus (földközéppontú) világkép, bár matematikailag elég bonyolult volt, mégis lehetőséget adott a bolygók égbolton elfoglalt helyének előrejelzésére, amire az Arisztarkhosz által tett felismerések révén nem nyílt lehetőség, hiszen a napközéppontú rendszer ilyen irányú leírásához az akkori matematika még nem felelt meg.
A Ptolemaiosz-féle világkép szerint minden bolygóhoz egy külön szféra tartozik. Ő 55-öt használt.



A Szaturnusz pályája Ptolemaiosz rendszerében. A vastag vonal a bolygó hurokmozgását (epiciklois) mutatja.
A korai kereszténység a görög tudósokra pogányként – nem istenhívőként – tekintettek, ezért felismeréseiket nem vették figyelembe. Számukra a Biblia volt az iránymutató. Ezért történt i.sz. 390-ben az, hogy egy fanatikus keresztény csoport feldúlta – a görög műveltség értékeit őrző – alexandriai könyvtárat, majd felgyújtotta azt.
Az újra összegyűjtött művek pedig az iszlám seregek hódítása (i.sz. 640 körül) idején pusztult el. A IX. századtól kezdve a még fellelhető műveket az arabok összegyűjtötték és lefordították. Így került át a görög tudományos örökség a mai Spanyolország területére, amely akkor arab uralom alatt állt.
A keresztény Európában a csillagászat a görögök előtti elmaradt álláspontokat tartalmazta. Például: a Föld egy lapos sziget, amely a végtelen óceánon úszik.
Az érdeklődő fiatalok ezért a mór egyetemeken tanultak tovább.
Csak századokkal később vették át a keresztény oktatási intézmények a ptolemaioszi rendszer módosított változatát. Az egyház dogmává merevítette ezt, mivel jól megfelelt a hierarchikus felépítésüknek.



A csillagászat történetének kiemelkedő alakjai.
Elterjedt az a mondás, hogy a középkor sötét volt. A tudomány fejlődése ennek ellentmond. Egyre inkább a gondolkodás és nem a vakhit került előtérbe. Ezt pedig a korabeli gazdasági és politikai változások idézték elő. A ptolemaioszi rendszer dogmatikussá tett „falai” a nagy földrajzi felfedezések idején kezdtek repedezni. A tengerhajózásban alapvetően fontos a pontos helymeghatározás. Ha pedig addig ismeretlen területre tévedtek, akkor annak feltérképezése. A sikerhez precíz bolygótáblázatokra és pontos szögés időmérő eszközre van szükség. A geocentrikus rendszer által felkínált – előre kiszámított bolygó helyzetek pontossága már nem felelt meg az elvárásoknak. Emiatt előfordult, hogy a navigációs hiba több száz kilométeres értékű lett.
A Mars bolygónál találták a legnagyobb eltérést az előre jelzett és megfigyelt pozíció között. (Ennek a későbbiekben tudománytörténeti jelentősége lett.)
Így a biztonságos és pontos navigálási igény kikényszerítette a tudományos felfogás gyökeres átalakítását.
Nikolausz Kopernikusz.
Ez a latin nyelvű neve. Az eredeti lengyel pedig: Mikolaj Kopernik. A család több generáción át réz kereskedelemből élt. Innen ered a név: cuprum = réz.
1473. február 19-én született Torunban. 10 éves korában árva lett. Taníttatását Lucas Watzenrode fromborki püspök vállalta. Széles műveltségének köszönhetően Kopernikuszt is felvilágosult, humanista, reneszánsz műveltségű embernek nevelte. Ennek köszönhetően 33 éves koráig járhatott az itáliai egyetemekre, ahol – a kornak megfelelő szintű teológiai, jogtudományi, orvostudományi, matematikai, csillagászati ismeretekben szerzett jártasságot. Emellett a görög és a latin nyelv ismerete is alapvető volt ahhoz, hogy valaki sikeres lehessen.
Már az ott eltöltött évek során felvetődött benne az a gondolat, hogy a ptolemaioszi szemlélet alapjaiban hibás lehet. Több évtizeden át dolgozta ki a forradalminak számító új világkép alapjait, amelyet ma napközéppontú (heliocentrikus) rendszerként ismerünk.
Matematikai számításokkal mutatta ki, hogy ez a szemlélet sokkal egyszerűbb, mint az ókori. Nem kell a bonyolult, összetett körpályák által diktált számításokat elvégezni, ha feltételezzük, hogy a Föld forog a tengelye körül, és a Nap körül kering.



Az eredeti könyv egy részlete.
Kopernikusz kéziratából 1543-ban született meg a híres könyv. De Revolutionibus Orbium Coelestium (Az égi pályák körforgásairól) lett a címe. Nürnbergben jelent meg. Andreas Osiander lutheránus teológus és matematikus – Kopernikusz tudta nélkül – „kiadói előszót” illesztett a könyv elejére, mely szerint a könyvben található valamennyi elképzelést hipotetikusnak kell tekinteni, nem pedig a valóság leírásának! Talán ennek köszönhető, hogy a katolikus egyház hosszú ideig nem figyelt fel erre a korszakváltó műre.
A kinyomtatott könyvet 1543. május 25-én vitték Kopernikusz halálos ágyához. Aznap elhunyt.



A Kopernikuszról kiadott bélyegpáros. A baloldalon az új világkép, mellette pedig az ő elképzelt arcképe látható. Néhány évvel ezelőtt megtalálták a sírját. Az ott talált csontok alapján így nézhetett ki idős korában.
A körpályán való mozgástól ő sem tudott elszakadni, de elvetette a bonyolult segédkörök rendszerét. Mivel még nem tudhatta, hogy a körök helyett ellipszispályákat kellett volna figyelembe venni, ezért az általa számított bolygó pozíciók sem voltak pontosak.
Viszont: magyarázatot adott a precesszió jelenségére. Azt is felismerte, hogy a Föld napkörüli keringésének tükröződése miatt minden csillagnak parányi, éves periodikus elmozdulást kellene mutatnia. Ezt azonban a mi eszközeinkkel nem tudjuk kimutatni – írta ő, hiszen a csillagok a Nap és a Föld távolságához képest óriási messzeségben vannak.
Kopernikusz legnagyobb érdeme ideológiai volt: ezzel a könyvvel született meg a látszaton túl jutó csillagászat – mely szerint az égi és a földi világ között szoros kapcsolat van – és vele együtt az újkori természettudomány.
Kopernikusz tanai ellentétben álltak az akkori „hivatalos” Föld- és emberközéppontú világképpel, ezért könyvét az egyházi hatóságok 1616-ban betiltották, azaz pápai indexre került. A korlátozást csak 1835-ben szüntették meg!
Giordano Bruno (1548-1600) itáliai szerzetes és filozófus volt az, aki fennen hirdette az új világkép igazát. Szerinte a Nap csak egy, a sok milliónyi csillag közül, számos, a Földhöz hasonló lakott világ létezik. A Föld sincs kitüntetett helyen. Nézeteiért eretnekséggel vádolták meg, majd máglyára küldték. Egyes vélemények szerint az volt a főbűne, hogy tagadta a Szentháromságot.
Galileo Galilei szintén a napközéppontú elképzelés szilárd híve lett. Meggyőződését megerősítették távcsővel végzett megfigyelései, amelyek alátámasztották az új szemlélet helyességét.
Tanai miatt 1616-ban az inkvizíció (egyházi ítélőszék) elé idézték, és meghurcolták. A máglyahalált csak úgy tudta elkerülni, hogy megtagadta nézeteit. (Lásd később.)



Tycho Brahe
A dán csillagász 1546. december 14-én született. A távcső előtti kor leghíresebb asztronómusa volt, mivel ő rendelkezett a legpontosabb szögmérő eszközökkel. Ezek egyike a kvadráns, amely egy negyedkör ívén forgatható célzásra alkalmas rúd volt.
Tycho Brahe dán csillagász. Az egyik kvadránsa.
Tanulmányai során beutazta Európát. Így találkozott IV. Vilmos hesseni tartománygróffal, aki a csillagászat pártfogója volt. A gróf II. Frigyes dán uralkodó figyelmébe ajánlotta Brahe személyét. Ennek hatására a király az egyik tengerszorosban lévő Hven szigetén



csillagvizsgáló megépítéséről döntött, melynek vezetőjéül Brahét nevezte ki. Ő Uraniborgnak (Az ég kapuja) keresztelte el az intézményt.
Néhány évvel korábban – 1572. november 11-én – egy „új” csillagot vett észre a Cassiopeia csillagképben. Azért volt új, mert addig ott nem volt látható korábban. A nóva fénye egyre halványabb lett, majd egy év elteltével már nem látszott. Tychót elsősorban a csillag pozíciója érdekelte. Nem tudott helyzetváltozást kimutatni. Ezt parallaktikus elmozdulásnak hívjuk. A Föld keringése miatt egy csillagot mindig más látóirányban lehet észrevenni az égi háttér előtt. Ebből arra következtetett, hogy a nóvának az állócsillagok szférájához kell tartoznia. Arisztotelész azt vallotta, hogy ebben a szférában minden változatlan. De a megfigyelés ennek az ellenkezőjét igazolta. Tehát ez azt bizonyította, hogy az ókori elképzelés helytelen.
1577-ben ez fényes üstökös tűnt fel az égbolton. Ennek a helyzetét is folyamatosan mérte.
Az ókori elképzelés szerint az üstökösök a földi légkör kipárolgásai és a Hold alatti (értsd: a Hold és a Föld közötti térség) világhoz tartoznak. A saját és mások által végzett mérések alapján megállapította a fenti nézet tarthatatlanságát, mivel a kométa nem mutatott parallaktikus elmozdulást. Újabb ellentmondás.
Ráadásul az üstökös úgy mozgott, hogy több ókori – elképzelt – szférán kellett áthaladnia. Azonban semmilyen akadályozó hatást nem lehetett megfigyelni.
II. Frigyes halála véget vetett az addigi felhőtlen kutatómunkának. Az új uralkodót nem érdekelte a tudomány, így Brahe kénytelen volt 1597-ben először Hamburgba menni, majd pedig két évvel később Prágában telepedett le. II. Rudolf német-római császár hívta őt a cseh városba.
Brahe a Nap megfigyelése révén – minden korábbinál pontosabban – határozta meg az esztendő hosszát. Eredménye: 365 nap 5 óra 48 perc 45 másodperc. Ez a ma ismert tropikus év hosszától mindössze egyetlen másodperccel tér el!
Folyamatosan mérte a bolygók égi helyzetét is. A csillagok iránymérése során nem tudott semmilyen változást kimutatni, ezért arra a következtetésre jutott, hogy a Föld nem keringhet a Nap körül. Így nem fogadta el teljes egészében Kopernikusz világképét, de nem tudott azonosulni az ókorival sem. Egy „hibrid” – a két felfogás közé eső – rendszert alkotott. Szerinte a Hold és a Nap a Föld körül kering, de a bolygók a Nap körül végzik mozgásukat.



Tycho Brahe világképrendszere.
Brahe felfigyelt Johannes Kepler: Mysterium Cosmographicum című művére, és Prágába invitálta. 1600. február 4-én találkoztak. Kepler lett Brahe asszisztense. A kettejük közötti viszonyt nem lehetett barátinak nevezni. Brahe indulatos, hirtelen haragú, vérbő ember volt. Egy párbaj során levágták az orrát, melyet aranyból és ezüstből készült lemezzel pótoltatott. A gazdag megfigyelési anyagát még Kepler előtt is rejtegette, és csak annyit adott át neki, ami az általa végrehajtandó feladathoz feltétlenül szükséges volt. Kettejük „együttműködése” hamarosan véget ért.
Brahe a mértéktelen evés-ivás híve volt. Mai szóhasználattal élve: két végén égette a gyertyáját. Ennek eset áldozatul. 1601. október 24-én – egy dínom-dánom alatt bélcsavarodásban halt meg.
II. Rudolf Keplert tette meg utódnak. Ő pontosan tisztában volt a felhalmozott megfigyelési anyag jelentőségével, így a tudományos hagyatékot az örökösöktől megvásárolta.



Johannes Kepler
„Kinyomoztam fogamzásom pillanatát. Ez 1571. május 16-án reggel 4 óra 37 perckor történt.” – írta a saját családjáról általa készített horoszkópban. Majd így folytatta: „Így azután idő előtt – 32 hétre – azaz 224 nap és 10 óra múltán (1571. december 27-én) születtem.”
Weilben, a Fekete-erdő szélén fekvő kisvárosban látta meg a napvilágot. Beteges gyerek volt. Apja nem szerette. Ez azonban nem tette őt önsajnálóvá, épp ellenkezőleg. A nyomorúság erőt és munkabírást adott neki, bár rendkívül érzékeny és türelmetlen lelkületű volt. (A híres csillagász életét Száva István: Az ég törvénye című könyvében dolgozta fel.)
Az alapos matematikai ismeretekkel rendelkező tudós tisztelte a geometriát. Így próbált meg egy új világképet megalkotni.
A tetraédert, a kockát, az oktaédert, a dodekaédert és az ikozaédert (ez az öt szabályos euklideszi test) egymásba helyezte, és megállapította, hogy ezekbe a szabályos testekbe és a köréjük olyan gömböket lehet írni, amelyeknek átmérői megfelelnek a kopernikuszi rendszer bolygópályái méreteinek. Ha a Szaturnusz szférájába egy kockát rajzolunk, az ebbe beírt gömb éppen a Jupiter szférája. Ha a Nap körüli gömbbe, melynek sugara egyezik a Jupiter pályájáéval (Jupiter-szféra), egy tetraédert teszünk, az ebbe írt gömb átmérője egyezik a Mars pályájáéval. Hasonlóképpen kaphatjuk meg a Föld, a Vénusz és a Merkúr bolygók pályasugarát, ha a szabályos testeket a dodekaéder, ikozaéder és oktaéder rendszerben egymásba illesztjük. (Dieter B. Herrmann: Az égbolt felfedezői című könyvéből idéztem, mely kiválóan foglalja össze a csillagászat történetét).
Kepler komolyan hitte, hogy a bolygórendszer geometriai elvek alapján épül fel. A fenti elképzelést – a már korábban említett – Világtitok – című könyve ismerteti. A megjelenésekor mindössze 25 esztendős volt.



Johannes Kepler német csillagász és matematikus egy korabelifestményen. A Mysterium Cosmographicum könyvében megjelent ábrázoláson a bolygórendszer szabályos testekre épülő modellje.
Többek között ezt írta: „a fontos az, hogy a szemünkkel látott dolgok létezésétől eljussunk a létezésük és mozgásuk okaihoz.” Ez a gondolat vezérelte, így jutott el a forradalminak számító bolygómozgás törvényeinek felismeréséhez. Méltán tekinthetjük őt az ég törvényhozójának.
Brahe megfigyelési anyagát Kepler dolgozta fel és tette világhírűvé.
Korábban a bolygópályákat mindenki körnek tekintette, ezért az egyenletes körmozgás létezett csak.
A Mars mozgása azonban azt mutatta, hogy sem egy körrel, vagy excentrikus módon (lásd korábban) sem lehetett a megfigyelt és az előre jelzett helyzeteket összhangba hozni. Ezért Kepler megpróbálta az ellipszis révén leírni a bolygó pályáját. Sikerült! Ő volt az első olyan gondolkodó, aki az elmélet és a gyakorlat (megfigyelés) eredményeit sikerrel illesztette egymásba. (Azóta is ezt a módszert követjük. Ha a megfigyelés nem egyezik az elmélettel, akkor vagy a megfigyelés pontatlan, vagy az elméleti fejtegetés hibás.)
Az első törvénye: minden bolygó a Nap körül olyan ellipszis pályán mozog, melynek egyik fókusz- gyújtópontjában a Nap áll.



Az ellipszisnek két centruma van a körrel ellentétben. Ezek a fókuszpontok (F). a a fél nagytengely hossza, b a fél kistengely hossza. Az c/a arány adja meg, hogy milyen mértékben tér el az ellipszis a körtől. Ezt numerikus excentricitásnak (e) hívjuk. Ha e = 1, akkor körről van szó. Ha e értéke folyamatosan csökkenő értéket mutat, akkor egyre lapultabb ellipszist kapunk. O a két tengely metszéspontja, az AB szakasz pedig a nagytengely.
Az ellipszispálya bevezetése azt jelentette, hogy ezáltal megszűnt az egyenletes szögsebességgel való mozgás lehetősége. Tehát bármely bolygó keringési sebessége a Naphoz közeli íven nagyobb volt, mint a pálya átellenes oldalán. Ez adta meg a lehetőséget a második törvény felismeréséhez: a Napot és a bolygót összekötő szakasz (vezérsugár) egyenlő idők alatt egyenlő területeket súrol.
A T1 és aT2 területek, amelyeken a vezérsugár végig söpör, egyformák. A bolygó pályamenti sebessége a perihélium- (napközel-) pontban a legnagyobb az afélium- (naptávol) pontban pedig a legkisebb. Ez a törvény az impulzusmomentum (perdület) megmaradásának tesz eleget.



A Föld pályája csak kis mértékben tér el a körtől. Ha egy táblára krétával kört rajzolunk, akkor az ellipszis kontúrja a kréta vonalán belül marad. Konkrétan: a napközel- és naptávolpontok közötti különbség 5 millió kilométer. Ezt kell összevetnünk az átlagos 149,6 millió kilométeres naptávolsággal, amely a fél nagytengely értéke. Ezt szokás csillagászati egységnek nevezni.
Az ellipszispálya azt eredményezi, hogy az északi féltekén a tavasz és a nyár összideje néhány nappal tovább tart, mint az ősz és a tél együttes időtartama.
A világ harmóniájába vetett hite vezette el a harmadik törvény felismeréséig. 12 évnyi fáradságos munka végén jutott el odáig. Mint látható, nem egy hétköznapi formulát alkotott. Ne felejtsük el, hogy a számításokhoz semmilyen segédeszközt sem tudott használni. Mindent papíron kellett kiszámítania.
Az összefüggés:
a13/T12 = a23/T22 = állandó.
Az a1 és az a2 a két bolygó pályájának fél nagytengelye, T1 és T2 a keringési idők.
Praktikus tanács: vegyük mintának a Földet. A közepes naptávolság értéke kerekítve 150 millió kilométer, de legyen ez most egységnyi, a keringési idő pedig években mérve szintén 1nek tekinthető, tehát a két hányados és ezzel együtt az állandó értéke 1-et eredményez.
Ennek segítségével bemutathatjuk a diákoknak a bolygórendszer távolság arányait, valamint a planéták hozzávetőleges keringési ideje is kiszámítható. Én a Jupitert szoktam példaként felhozni.
Kepler egy olyan hatékony eszközt adott a csillagászok számára, melynek révén felmérhetővé vált a bolygórendszer, hiszen a keringési időket már ismerték.
Joggal merül fel a kérdés, hogy mennyi az állandó értéke? Erre Isaac Newton tudott feleletet adni, aki felismerte a tömegvonzás törvényét (lásd ott).
Érdemes megemlíteni, hogy Kepler zenei formába is öntötte a bolygók mozgását. Tehát mini partitúrákat írt le.



A bolygók mozgásának hangtani leírása. Érdemes megszólaltatni pl. zongorán ezeket a rövid zenei alkotásokat.
Johannes Kepler küzdelmekkel teli, viszontagságos életet élt. Az akkori Európát feldúlták a háborúk, és a lakosságot folyamatosan tizedelő pestisjárványok.
Ilyen körülmények között alkotta meg azt a három törvényt, amelyeket mind a mai napig használunk. Ő lett az égi mechanika – az égitestek pályájának kiszámítása és hosszú távra alkalmas pozíciójának előrejelzésére szolgáló eljárás – egyik meghatározó egyénisége.
1630. november 15-én, Regensburgban hunyt el. Nem a katolikus városi temetőben lelt nyugalmat, hanem a falakon kívül kellett eltemetni, mivel őt eretneknek tartották.
Kepler barátai ott emeltek számára síremléket, melyre Kepler saját maga által írt sírversét vésették:
„Valamikor az eget mértem, A földi árnyat mérem most, Égből származott a szellem, Mi itt nyugszik, a testnek az árnya.”
Galileo Galilei
Az itáliai tudós Kepler kortársa volt. Brahe számára a megfigyelés volt a legfontosabb, Kepler inkább az elmélet híve volt. Galilei volt az első tudós, aki a két – elválaszthatatlan módszert összekapcsolta.



A fizikában is alapvető felismerések fűződnek a nevéhez: például a szabadesés törvénye, a lejtőn leguruló test mozgásának elemzése és matematikai megfogalmazása (négyzetes úttörvény), az ingamozgás törvénye, a relativitás elvének leírása. Tehát egy személyben volt – mai szóhasználattal élve – elméleti és kísérleti fizikus. A csillagászat területén pedig mérföldkőnek tekinthető a munkája. Néhány nap alatt több felfedezést tett, mint elődei összesen.
1564. február 15-én született Pisában. Jól ismert, hogy 18 éves korában az ottani dómban nem az istentiszteletre figyelt, hanem a plafonról lelógó, lengő lámpára. Észrevette, hogy folyamatosan csökkent a kilengés mértéke, de az üteme (periódus ideje) nem. Órának saját pulzusát használta. Ezután kísérleteket végzett, amely megmutatta, hogy a lengésidő kizárólag a fonál hosszától függ! Független az ott lógó test tömegétől és a kilengés (amplitúdó) nagyságától. Olyan kis méretű ingát készített, melynek alapján az orvosok mérni tudták a beteg pulzusszámát.
Galilei először orvosi tanulmányokat folytatott, majd egyre inkább a matematika és a fizika bűvkörébe került. 1589-ben Pisában a matematika és a csillagászat tanárává nevezték ki. Itt található az a híres ferde torony, melynek tetejéről egyenlő nagyságú, de különböző sűrűségű, tehát eltérő tömegű golyókat dobatott le. Az azonos időben elengedett testek mindig egyszerre érték el a talajt. Ezzel bizonyította, hogy a szabadon eső testek sebessége nem függ a tömegüktől. Mivel azonos méretűek és alakúak voltak, ezért a levegő akadályozó hatása (légellenállás) mindegyikre ugyanúgy érvényesült.
(Az Apolo-15 Holdon lévő egyik űrhajósa látványosan igazolta Galilei gondolatát. Egy kalapácsot és egy madártollat ejtett el egyforma magasságból a talajtól. A Holdnak nincs légköre, tehát közegellenállás sem létezik. Így egyszerre érték el a poros talajt. A felvétel a világhálón megtekinthető.)
A csillagászat iránti elkötelezettségét – Tycho Brahéhoz hasonlóan – egy nóva feltűnésének köszönhette. (Tycho és ő is valójában szupernóvát látott – erről később lesz részletesen szó.)
Az 1604-ben fellángolt csillag helyzetét mérve ugyanazt állapította meg, mint a dán csillagász. A csillag az állócsillagok szférájához tartozik, nem pedig a bolygókéhoz.
A távcsőről már korábban szó esett. Galilei rájött arra, hogy sokkal jobb képalkotású műszert kap akkor, ha objektívként enyhén domború, okulárként pedig erősen homorú lencsét alkalmaz. Mindezt azonban el kell készíteni. A Velencei Köztársaságban jó minőségű üveg és a felületek kialakításához szükséges csiszolópor is rendelkezésére állt. (Abban az időben Itália földjén sok-sok tartomány sorakozott, melyek mindegyike saját kormánnyal és jogrenddel bírt.) 1609-ben sikerült egy olyan torzításmentes távcsövet elkészítenie, amely kilencszeres nagyítású lett. A velencei kormányzat értesült erről. és Galileit bemutatóra invitálta. Erre augusztus 21-én került sor. Ez volt a tudománytörténet első távcsöves bemutatója! A siker nem maradt el. Műszerét felajánlotta a helyi kormánynak, akik jól



tudták, hogy egy ilyen távcső nagy előnyt biztosít számukra, hiszen az ellenséget jóval az ütközet előtt felmérhetik.
A testület megszavazta, hogy állását élete végéig megtarthatja, és fizetését a duplájára emelték. Ezután készült el az a távcsöve, amely már 20-szoros nagyítású képet adott.
Galileiről készült festmény.
A firenzei múzeumban őrzött ikertávcsöve. Az objektív átmérője három centiméteres volt. Fényerejük pedig szerény mértékű.



Ezt a távcsövet fordította az égbolt felé 1609-ben. Az első célpontja a Hold lett. Addig úgy tartották, hogy felszíne olyan, mint egy csiszolt, gömb alakú kristályé. Galilei azonban ennek az ellenkezőjét látta! Észrevette a gyűrűs hegyeket, a krátereket, rianásokat, hegyláncokat figyelt meg. A hatalmas síkságokat ő nevezte el tengereknek, mivel úgy vélte, hogy azok a földi óceánoknak megfelelő alakzatok.
(A világhálón sok-sok holdtérkép van. De már google moon is létezik.)
Néhány – a távcső mellett eltöltött éjszaka – meggyőzte arról, hogy egy teljesen új világba pillantott be, amely szöges ellentétben áll az ókori nézetekkel. Így lett a kopernikuszi világkép híve és hirdetője.
Sok-sok feljegyzést és rajzot készített.
A Holdról és a Vénuszról készült eredeti rajzai.
Megfigyelte és lerajzolta a Vénusz alakváltozásait. Talán a legfontosabb, a szemléletének kialakítását adó megfigyelés, a Jupiter észlelése volt. A bolygó körül négy fényes pontot vett észre, melyek sohasem távolodtak attól messzire, de helyzetük minden nap, sőt órában változott. Helyesen ismerte fel, hogy az általa „ugráló csillagok”-nak nevezett égitestek a Jupiter körül keringenek. Íme a kopernikuszi világkép bizonyítéka – vélekedett. Egy olyan rendszert látott, ahol a központi égitest körül több más végezte a mozgását.
Felfigyelt a Szaturnusz furcsa formájára, de a gyűrűrendszer valódi alakját – a kezdetleges távcső képalkotása miatt -- még nem tudta pontosan lerajzolni.



A Jupiter és négy legfényesebb holdjának az általa feljegyzett helyzetei és a Szaturnuszról készült rajzai.
A Tejút ködös szalagja számára csillagok tízezreire bomlott.
Felfedezéseit a Siderius Nuncius (Csillagok hírnöke) című könyvében tette közzé. Az 1610. március 12-én megjelent mű ötszáz példánya pillanatok alatt elfogyott! Egész Európa az ő könyvétől lett hangos. Egy új világ: a Holdon hegyek vannak, négy új planéta van a Jupiter körül. Ezeket – a könyv kiadását pénzben támogató Medici herceg nevéről, Medicicsillagoknak nevezte el.



A Siderius Nuncius.
Galileinek szüksége volt a toscanai nagyherceg nevére, mivel a felismerései miatt folyamatos támadásoknak volt kitéve. Helyesen gondolta, hogy aki őt támadja, az a medicieket támadja. Ezért a tekintélyes uralommal rendelkező család védelmet nyújtott számára.
Galilei – honvágyának engedve – 1610 szeptemberében Firenzébe költözött. Az ottani tartomány is az ő szellemiségének megfelelő szemlélettel rendelkezett.



Már ebben az évben elkezdte a Nap megfigyelését. Felismerte a napfoltokat, melyeket korábban a Nap előtt elvonuló égitestek árnyékának tekintettek. Volt, aki úgy gondolkodott, hogy ezek a Nap fölötti felhők.
Galileit meggyőzték a megfigyelések arról, hogy ezek a foltok a Nap felszínén vannak. Megfigyelte vándorlásukat, és ezáltal kijelentette, hogy csillagunk forog a tengelye körül.
Galilei Napról készült rajzai. A napfoltok és helyzetük változása is nyomon követhető.
Megfigyelései óriási vitákat váltottak ki. Abban az időben sem mentek a szomszédba a rossz indulatért. Ellenfelei és ellenségei alig várták, hogy Galilei betegye a lábát a Pápai Államba.
Az őt ért folyamatos intrikák tisztázása érdekében Rómába utazott. Megpróbálta meggyőzni a katolikus egyházat arról, hogy Kopernikusz tanai és a Szentírás között nincs ellentmondás.
1616. február 26-án végre kihallgatáson vehetett részt. Nem tudta, hogy a róla szóló döntést már előző este meghozták. „Az a tanítás, hogy Nap a világ közepe képtelen, tudományosan téves és kétségkívül eretnek tanítás, mert a Szentírással ellenkezik.”
Az Inkvizíció egy rendeletet adott ki és egy pápai parancsot: Galileinek börtönbüntetés terhe mellett megtiltották, hogy Kopernikusz tanait bármiféle módon nyilvánosan védelmezze.



Ekkor került a lengyel csillagász korszakalkotó műve (lásd korábban) indexre.
Roppant érdekes, hogy 1624-ben VIII. Orbán pápa hozzájárult ahhoz, hogy Galilei olyan könyvet írjon, amely a két világkép egymással való szembeállításáról szól. A könyv 1632-ben jelent meg Dialogo – Párbeszédek címmel.
A Dialogo című könyv. Galilei középen áll.
A pápa környezete bebeszélte a szentatyának, hogy a könyv az ő karikatúrája. Ennek hatására a könyvet azonnal betiltották, és ismét beindult az inkvizíció gépezete. 1633. június 22-én Galilei a bíróság előtt kénytelen volt az addig hirdetett nézeteit visszavonni, megtagadni. Nem sokkal ezután házi őrizetbe került. A Firenze melletti lakhelyét csak engedéllyel hagyhatta el. Mégis sikerült új könyvének kéziratát kicsempésznie.



A felső képen Galilei (a bal felső sarokban) ismét az inkvizíció ítélőszéke előtt. Flammarion allegorikus ábrázolása. A grafika jól mutatja az új szemléletet.
1638-ban Leidenben (Hollandia) megjelent az a könyve, amely a modern mechanika matematikai leírását tartalmazza.



1642. január 8-án hunyt el.
Galileo Galilei volt az első természettudós, aki tudatosan szembeszállt az akkori vallási alapon álló világkép felfogással. Állhatatossága és kitartása másoknak is például szolgált.
Felismerései révén már végleg nem lehetett a földi és az égi világot egymástól elválasztani.
Sir Isaac Newton.
A Gergely-naptár szerint 1643. január 5-én született az angliai Lincolnshire grófság Woolsthorpe nevű kis községében. A család földművelésből élt. Apja még születése előtt meghalt. Newton mindenféle férfiúi irányítás nélkül nőtt fel. A falusi, majd a városi iskolába járt, hogy majd átvehesse kicsiny gazdaságuk irányítását. Ahhoz, hogy ebben valami gyakorlata legyen 15 éves korában felhagyott a tanulással, és különféle mezőgazdasági munkálatokat kellett végeznie. De ő inkább egy csendes helyet keresett magának, ahol a könyveket bújhatta. Kedvtelésből különböző szerszámokat készített.
Végül a nagybátyja rábeszélte az édesanyját, hogy ne gyötörje fiát olyan munkákkal, amelyeket úgysem tudna elvégezni, adja be inkább a városi iskolába, hogy azután egyetemre mehessen. Így került a Trinity College-be. Akkori matematikai tudása még szerény volt, de falta a szakkönyveket, így rövid idő alatt túlszárnyalta évfolyamtársai tudását.
Zseniális matematikai képességének köszönhető a binomiális tétel és fluxiók módszerének felismerése. Ez utóbbi a differenciálszámítás alapja. Newton ekkor 23 éves volt.
Már Gallilei – a szabadesés kapcsán, Kepler pedig a bolygómozgások révén – arra gondolt, hogy a testek mozgását valami szabályozza. Ők még nem mondták ki, hogy mi lehet ez, Newton viszont felismerte.
Egy anekdota szerint Newton éppen egy almafa alatt üldögélt, amikor az egyik gyümölcs a fejére pottyant. Ez késztette őt arra, hogy megpróbálja megmagyarázni – miért esnek a tárgyak a Föld középpontja felé. Ezek szerint a Föld belsejében lévő anyag vonzóerőt fejt ki minden szabadon eső testre – vélekedett. Így született meg a gravitációs (tömegvonzási) törvény. A történetet Newton mostoha húga mesélte el Voltairnek, aki pedig ezt elterjesztette. Az egésznek a valóságalapját az adta, hogy Newton mindezt elmondta Stukeley-nek, aki pedig egy könyvben megírta.



William Stukeley kéziratos könyve (1752) és Sir Isaac Newton portréja.
De vajon miért nem esik le a Hold? A válasz az általa felismert általános tömegvonzás törvénye szerint, melyhez a Hold mozgása és a Földön leeső tárgyak mozgásának összevetése vezette, így adható meg: a Hold is esik a Föld felé, mégpedig minden másodpercben 1,3 millimétert. De ugyanennyi idő alatt a keringő mozgásának köszönhetően nem kerül közelebb a Földhöz (mai szóhasználattal élve – a Holdra ható gravitációs erő és a keringés következtében fellépő centrifugális erő nagysága egyforma, de irányuk ellentétes, tehát a két erő eredője (vektori összege) nullát eredményez).
A törvény kimondja: minden test – tömegének nagyságával egyező mértékben – vonzást gyakorol bármely más testre. A kettő között fellépő vonzóerő nagysága a tömegekkel egyenesen arányos, de távolságuk négyzetével fordított arányt mutat.



A Newton által felismert összefüggés. Fg az erőhatás, m és M a két test tömege, R pedig a köztük lévő távolság. γ az univerzális gravitációs állandó, melyet Cavendish határozott meg. Értéke 6,67x10-11 Nm2/kg2.
Ennek ismeretében pontosan leírta Kepler három bolygómozgás törvényét. A harmadikban szerepel egy állandó, melyet meghatározott:
r3/T2 = γM/4π2.
r a bolygó Naptól mért átlagos távolsága, T a keringési ideje, az M pedig a Nap tömege.
Ez volt az első olyan természettörvény, amely bizonyította a világ anyagi egységét. Tehát a gravitációs hatás mindenhol érvényesül, és a tömegvonzásból származó erő nagysága kiválóan meghatározható.
Ezzel a törvénnyel teljessé vált az égi mechanika, vagyis egy felfedezett égitest pályáját meg tudták határozni, illetve a korábban megfigyeltek mozgását rekonstruálni lehetett.
Ezt használta ki Edmund Halley (1656-1742) angol csillagász és matematikus, aki az 1456ban, 1531-ben, és 1607-ben feltűnt üstökös pályáját oly hasonlónak találta, hogy kijelentette – ugyanarról az égi vándorról van szó! Kiszámította a pályáját (sok üstökösét határozta meg), és megjósolta, hogy 1758-ban ismét látható lesz. Az üstökös visszatért, amely az égi mechanika első diadalának tekinthető. Ezért azóta Halley nevét viseli a kométa.



Az üstökös legkorábbi ábrázolása a bayeux-i kárpiton (1066). Az üstökös pályája. Érdemes megfigyelni, hogy elnyúlt ellipszis alakú.
Newton feltételezte, hogy a Föld az egyenlítője mentén – a tengelyforgása miatt kidudorodik, ez az övezet a felelős a precessziós mozgásért. Rámutatott arra is, hogy a Nap és a Hold gravitációs hatása miatt a forgástengelyünk további, periodikus, billegő mozgást végez. Ez a nutáció. Az ár és az apály jelenségét is a tömegvonzásnak tulajdonította.



Amikor Londonban kitört a pestisjárvány visszaköltözött szülőfalujába. 1665 és 1666 között nyugodt körülmények között tudott dolgozni. Ekkor kezdett hozzá a fényről és a színekről szóló, a mechanika és a dinamika alapjainak, valamint a gravitációs törvényt is tartalmazó könyvének írásához.
1684-ben fejezi be főművét. A címe: Philosophiae naturalis principia mathematica = A természetfilozófia matematikai alapelvei.
Sokak szerint ez a természettudomány történetének legfontosabb alkotása.
Vonakodott megjelentetni. Halley rábeszélése és anyagi segítségének köszönhetően 1687-ben mégis napvilágra került.
Az eredeti könyv és az 1726-os kiadás egy részlete.
Az optikában nemcsak az általa megalkotott tükörteleszkóp őrzi a nevét, hanem a fényről alkotott elmélete is. A korpuszkuláris (részecske) elképzelés megalkotója volt. Szerinte a fény rugalmas golyók sokasága, amelyek bármilyen felületről visszaverődnek, sőt elhajlanak az eredeti haladási irányuktól, melyet a gravitációs hatás magyaráz meg, ti. a sűrűbb közeg jobban vonzza a részecskéket. Ezt látványos kísérlettel bizonyította be. Egy keskeny résen át a Nap fényét üvegprizmára vezette, amely azt alkotó színeire bontotta. Tőle származik ennek a hét színnek az elnevezése (vörös, narancs, sárga, zöld, kék, indigó, ibolya). A színképet alkotó fénysugarakat azután egy újabb prizmán vezette át, így visszakapta az eredeti fehér nem összetett – fényt. Ezzel bizonyította, hogy a résnek nem volt szerepe a képalkotásban.



Newton egy prizmával alkotó elemeire bontotta a Nap fehér fényét: ez volt az első színkép. Newton tükrös távcsöve.
A megfeszített munkának ára volt. Egészségi állapota megromlott, csak évek elmúltával nyerte vissza teljes szellemi képességét. 45 éves kora után már nem fűződött a nevéhez új alkotás. Tagja lett a parlamentnek, majd a pénzverde ellenőri, és igazgatói állását töltötte be. Ez jelentős jövedelmet biztosított a számára. Munkáját oly precízen látta el, hogy a királynő lovaggá ütötte, így lett Sir Isaac Newton. 85 éves korában, 1727. március 31-én hunyt el.



Newton síremléke a Westminster apátágban.
A rajta lévő felirat, melyet Alexander Pope írt.
Sötétben bújt Természet és Törvény, Szólott az Úr: -- Legyen Newton! – s lőn fény.
Saját munkásságáról ezt írta: „Nem tudom, hogyan fog a világ műveimről vélekedni, számomra azonban úgy tűnik, hogy csupán a tengerpartján játszadozó gyermek voltam; most egy simábban csiszolt kavicsot találtam, majd a többinél egy változatosabb színű kagylót, miközben az igazság mérhetetlen óceánja ismeretlenül terült el előttem.”



A Naprendszer általános jellemzése.
Az egyetlen bolygórendszer, amelyet részletesen ismerünk.
A Kepler űrtávcső már több ezernyi exobolygót (Naprendszeren kívüli planéták) fedezett fel, valamint a földi teleszkópok révén is számos új bolygót tudtak kimutatni, de a róluk szerzett ismereteink meglehetősen hézagosak. Ismerjük pl. a tömegüket, az anyacsillaguktól mért távolságukat.
Ezért csak a tágabb kozmikus környezetünkben lévő világokat tudjuk megismerni, amely sokszínű, változatos és az exobolygók jövőbeli részletes kutatása szempontjából sok tanulsággal szolgálhat.
Házunk tájának jellemzése iránymutató abból a szempontból is, hogy mely csillagokat érdemes célba venni, hogy a Földünkhöz hasonló égitestre bukkanhassunk.
A Keplerről elnevezett bolygókutató távcső a Föld körül kering. Megfigyelési módszere: ha a célcsillag korongja előtt átvonul egy vagy több égitest, akkor a csillag távcsőbe érkező fényereje csökken.



A Tejútrendszerünket több százmilliárd csillag népesíti be. A csillagok két fontos jellemzője a tömegük és a kémiai összetételük, amely életútjukat, fejlődésüket meghatározza (Vogt-Russel tétel). Ha a Napunknál jóval nagyobb tömegű egy csillag, akkor oly hamar feléli energiatermelő készletét, hogy csak néhány száz millió évig tart az élete. A naprendszerbeli kutatások pedig azt bizonyítják, hogy milliárd évek szükségesek ahhoz, hogy a szerves élet a szerveződés olyan fokát érje el, amely most a Földön van. Tehát a Naphoz hasonló tömegű csillagok környezetét érdemes vizsgálat alá vonni. Ezek törpecsillagok. Az ilyen égitestek 10 miliárd vagy még annál is hosszabb életűek. A sugárzásuk ereje (intenzitása) évmilliárdokon át nem változik. Ez pedig alapvető szempont. Ki lehet jelölni a csillagok körül azt az övet, amely a Naprendszerben is létezik. Ez a lakható zóna. Itt a hőmérséleti viszonyok az élet szempontjából kedvezőek. A felfedezett bolygó pályája ne legyen túl elnyúlt, mert akkor a hőmérséklet ingadozás értéke jelentős lesz. A nagyszerű oldószer – a víz – nem marad mindig folyékony állapotban. A bolygó tömegének elég nagynak kell ahhoz lennie, hogy légköre ne illanjon el. Fontos az is, hogy milyen az atmoszféra kémiai összetétele.
Sok-sok feltétel szükséges ahhoz, hogy a szerves molakulák úgy épüljenek fel, melynek végeredménye az élő anyag lesz. (A csillagközi gáz- és porfelhők sokféle szerves molekulát trtalmaznak, mégsem az élet hordozói.)
Jogosan merül fel a kérdés, hogy miként alakult ki a Naprendszer? A kérdésre ma még nem tudunk olyan teljes körű választ adni, amely minden megfigyelt tulajdonságot megmagyaráz.
A Naprendszer születése.
A csillagászat egyik ága a kozmogónia, amely az égitestek kialakulásával és fejlődésével foglalkozik.
Vegyük először szemügyre a klasszikus elméletet, majd pedig a további elgondolásokat!
Immanuel Kant (1724-1807) német filozófus és Pierre Simon Laplace (1749-1827) francia matematikus, fizikus és csillagász nevéhez fűződik az ún. nebuláris-, ködelmélet. Kant vetette fel 1755-ben és Laplace fejlesztette tovább 1796-ban.
Kant szerint a Naprendszer anyaga, kezdetben, különböző méretű és sűrűségű egyenletesen eloszló porszemcsék halmazából állt. A tömegvonzás miatt a nagyobbak a kisebbeket magukhoz vonzották. A legnagyobb tömegű gócból jött létre a Nap, mely körül a hasonló módon összeállt bolygók keringeni kezdtek.
Laplace feltételezte, hogy a Naprendszer helyén egykor egy tengely körül forgó magas hőmérsékletű gázköd volt. A forgást nem indokolta. Ez a forgó gázköd volt az ősnap. Ahogy egyre jobban összehúzódott úgy nőtt a szögsebessége – az impulzusnyomaték (perdület) megmardási törvény értelmében. (A megmaradási törvény természetetsen zárt rendszer esetén érvényes. Legyen egy ilyen a tengelye körül forgó korcsolyázó. Jól lehet látni, ha kitárt



kezeit a testéhez simítja, akkor fordulatszáma jelentősen nőni fog. Ez természetesen csak a merev testekre igaz.
Ezért az ősnap pereméről anyagcsomók váltak le a centrifugális erő hatására. Kialakult egy olyan övezet, amely anyagcsomókból állt. A tömegvonzás hatására alakultak ki a bolygók, illetve az azokról leszakadó csomókból a bolygók holdjai.
Egy anekdota szerint, amikor Bonaparte Napoleon megkérdezte Laplace-t, hagyott-e helyet valahol a Teremtőnek, Laplace így válaszolt: „Első Konzul Polgártárs! Nekem nincs szükségem ilyen hipotézisre.”
Ez az elmélet jól adja vissza azt, hogy a bolygók egy irányban és nagyjából egy síkban keringenek a Nap körül. De sok más tulajdonságot nem magyaráznak meg. Kant és Laplace fejtegetései jó alapul szolgáltak a modell további fejlesztéséhez.
Hannes Alfvén (1908-1995) svéd csillagász rámutatott arra, hogy az anyag mágneses és elektromos tulajdonságait is figyelembe kell venni. (Jól ismert, hogy a plazmaállapotú anyag elektromosan töltött részecskék halmaza, melyek, ha mozognak, akkor mágneses mezőt keltenek maguk körül.) 1965-ben Fred Hoyle (1915-2001) angol csillagász ezt is tekintetbe vette, amikor a Naprendszer kialakulásáról írt elméletét ismertette. A Naprendszer egy olyan gáz- és porfelhőből alakult ki, amely a Tejútrendszerben keringett, tehát eleve forgásban volt. A gravitáció miatt összehúzódó felhő tengely körüli forgása megnőtt. Számításai szerint, amikor már csak a Merkúr pályájának megfelelő volt a mérete, akkor az egyenlítői térségből anyaggyűrűk repültek ki. A tömegvonzás okozta összehúzódás miatt a gázanyag hőmérséklete oly nagy lett, hogy plazmaállapotúvá vált, tehát a mágneses és az elektromos mező által létrehozott hatásokat is figyelembe kellett venni. A központi és a levált anyagcsomók mágneses mezejének kölcsönhatása azt eredményezte, hogy a Nappá zsugorodó központi felhő forgása nem gyorsult tovább. Ennek ellentételeként a levált felhő egyre jobban eltávolodott a Naptól. A Nap körül keringő felhő sebessége kisebb, mint a tengely körül forgó csillagé. A két anyagcsomót továbbra is összekapcsolta a mágneses mező, amelyek erővonalai a keringés miatt folyamatosan, egyre jobban felcsavarodtak (ez a mágneses befagyás tétele miatt van így = az anyag és a mágneses mező egymástól nem választható szét). A plazmafizika szerint ezek úgy viselkednek, mintha rugalmas kötegek lennének. Tehát a Napot és a gázcsomót összekötő erővonalak megnyúltak és folyamatosan felcsavarodtak a Napra. Ezáltal jelentősen csökkent az ősnap tengely körüli forgási sebessége. Így jött létre a mai tengely körüli forgási ideje.
A mágneses kapcsolat adhat arra magyarázatot, hogy ma a bolygók képviselik Naprendszerünk perdületének 98%-át, a Nap pedig csak a csekély maradékkal rendelkezik.



Jól látszik a befagyott mágneses mező szerkezete, melynek hatására a levált anyaggyűrű anyaga eltávolodik az ősnaptól.
Az imént felvázolt kép nem teljes, de folyamatosan dolgoznak a finomításán.
Nagyon jól tudjuk, hogy bolygórendszerünk övezetekből épül fel. A Naphoz legközelebbiek csoportját kőzet- vagy Föld-típusú bolygóknak nevezzük. Ezek a Merkúr, a Vénusz, a Föld és a Mars. Néhány ezer kilométer az átmérőjük, nagy az átlagsűrűségük, tehát szilárd felszínnel rendelkeznek.
A Mars és a Jupiter pályája között helyezkedik el a kisbolygó (aszteroida) övezet. Itt százezernél is több, szabálytalan alakú égitest kering. Keletkezésükre ma sem tudunk egyértelmű magyarázattal szolgálni.
Ezt követően az óriás- vagy Jupiter-típusú planétákkal találkozunk, melyek gázóriások. A Jupiter, a Szaturnusz, az Uránusz és a Neptunusz tartozik ebbe a családba. Átmérőjük és tömegük jócskán meghaladja a kőzetbolygókét. Átlagsűrűségük azonban a vízével összemérhető. A Szaturnuszé csupán 0,7 g/cm3! A Neptunuszon túli térségben törpebolygókat vagy a náluk jócskán kisebb méretű égitestek (pl. üstökösök magjai) végzik a mozgásukat. A Kuiper- és az Oort-övezetről van szó. Az Oort-zóna az üstökösök öve, amely 100 ezer csillagászati egység távolságban, egy óriási gömbfelületet alkot. Ez a terület már közel esik a Nap gravitációs vonzási határához, amely a Naprendszer határa is egyben.



Egy kialakuló bolygórendszert láthatunk a Hubble űrtávcső felvételén. (APOD) Szintén az Orion-ködben található protoplanetáris ködök. (APOD, HST felvétel, képfeldolgozás: J. Bally, H. Throop, C.R. Deil).
A Naprendszer gravitációs határa 1-2 fényév között húzódik. Ezt átlépve már egy másik csillag tömegvonzása „dirigálja” az ott lévő test mozgását.
Joggal teheti fel bárki a kérdést, hogy miért ilyen övezetes felépítésű a Naprendszer.
Az általánosan elfogadott nézet szerint a fiatal Nap részecske-, korpuszkuláris sugárzása, valamint az elektromágneses sugárzások okozta fénynyomás lényegesen nagyobb mérvű volt, mint ma. Ezért a hozzá közeli térségből kiseperte a kisebb részecskéket, a könnyű



kémiai elemeket és molekulákat. Hoyle számításai szerint így maradhattak meg a kb. méteres anyagszemcsék, amelyek azután a sorozatos ütközések és összetapadások nagyobb testekké, kőzetbolygókká álltak össze. Távolabb a Naptól, ahol a hőmérséklet jóval alacsonyabb, így a gázok is megfagytak, nagyjából 10 méteres anyagcsomók keletkeztek, melyek könnyebb elemekből álltak, és a fenti folyamathoz hasonlóan, óriásbolygókká álltak össze.
Így érthetővé válik, hogy a belső bolygók miért kőzetekből állnak, az óriásokat pedig főleg hidrogén, hélium, metán és ammónia alkotja. Mindegyikük holdrendszerében viszont szilárd felszínű égitesteket találunk!
A Naprendszer tömegének 99%-a a Laplace-féle invariábilis síkban található.
A Naprendszer rövid leltára.
A Nap, törpecsillag, körülötte nyolc nagybolygó kering, azok körül 100-nál több hold mozog, Ehhez kell hozzá számítani a százezernél több aszteroidát és törpebolygót, az üstökösöket, a meteorokat, valamint a bolygóközi por- és gázanyagot.
A Nap és a bolygók méretarányos ábrázolása. Érdemes megfigyelni, hogy a Föld-típusú és a Jupiter-típusú bolygók között milyen nagy a méretkülönbség. A „lefokozott” Plútó, pedig valóban törpebolygó.
Mintázzuk meg a Naprendszert!
Az alábbiakban a tömeg-, a méret- és a távolságok arányait találhatják meg, melyek segítségével könnyen bemutatható kozmikus környezetünk.
A tömegarányok:



10 kg kristálycukrot (1 kg-os csomagolásban) mindenki el tud képzelni. Bontsuk meg az egyik csomagot, és vegyünk ki belőle egy csipetnyit. Ez 14 g tömegű. A maradékot tegyük félre. Ez lesz a Nap tömege! A 14 gramm pedig a korábban leírt összes égitest anyagmennyiségét képviseli.
Ennek megfelelően a Földre 0,03 gramm, a Vénuszra ugyanennyi, a Marsra 0,003 grammnyi, a Merkúrra pedig 0,00165 gramm anyag jut. Most jön a nagy váltás! A Jupiter 9,54 gramm kristálycukrot, a Szaturnusz 2,85 grammot, az Uránusz és a Neptunusz pedig 0,47 és 0,54 gramm cukorból áll. A maradék pedig a többi égitestnek jut.
A méretarányok:
Legyen a Nap kinyitott esernyő, amely 109 centiméter átmérőjű. Ekkor a Föld csupán 1 centiméter méretű, ez egy szem málnának felel meg, a Vénusz szintén ekkora, a Mars csupán egy borsszemmel egyenlő, a Merkúr pedig egy apró borsszem – 0,3 centiméter.
Ismét jön a nagy változás: A Jupiter 12 centiméter átmérőjű almának vehető, a Szaturnusz egy kisebb gyümölcs (10 centiméter), az Uránuszt és a Neptunuszt pedig egy négy centiméter átmérőjű paradicsom képviseli.
A távolságarányok:
Legyen a Nap és a Föld közötti átlagos távolság egy méter – ez képviseli a csillagászati egység mini változatát. A Merkúr 40 centiméterre kering a Naptól, a Vénusz 7 deciméterre. A Mars átlagos távolsága már 1,5 méter. Ismét jön a nagy ugrás. A Jupiter 5 méterre van, a Szaturnusz 10-re, ez már nem fér be a tanterembe. Az Uránusz távolsága 30 méter, a Neptunuszé pedig 40. A Plútó 50 méternyire is képes eltávolodni. A bolygórendszerből még nem léptünk ki, hiszen vannak olyan törpebolygók, amelyek ennél is távolabb keringenek.
Rendszeresen összekeverik a Naprendszer és a bolygórendszer határainak fogalmát!
Az 1973-ban elindított Pioneer-10 űrszonda kb. 150 méterre jár a Naptól, de a Naprendszer határa jócskán távolabb van. Ha a határt 1,5 fényév távolságban húzzuk meg, akkor kb. 100 kilométerre kell eltávolodnunk a Földtől! Ez pedig a Budapest-Veszprém távolságnak felel meg.
Négy űrszonda – a Pioneer-10 -11, Voyager-1 -2 tart kifelé a Naprendszerből. Mindegyikük csupán egy szerény utcahossznyi távolságra jutott tőlünk!
Ez csupán a Naprendszer, amely porszemnek számít a Tejútrendszer valódi kiterjedéséhez képest.
Most pedig vegyük szemügyre a körülöttünk lévő égitesteket!



A Nap.
Átlagos csillag, sőt a törpék közé tartozik.
Tömege: 2x1030 kg, ami azt jelenti, hogy kb. 333 ezerszer nagyobb a Föld tömegénél. Átmérője: 1,4 millió kilométer, ez pedig 110-szeres földátmérőnek felel meg, egyenlítői sugara 692 000 kilométer. Átlagsűrűsége: 1,41 g/cm3, ami nem sokkal haladja meg a víz sűrűségét. Plazma halmazállapotú. A központi hőmérséklete kb. 15 millió K, a felszíni 5800 K. A felszíni gravitációs gyorsulás a földinek kb. 30-szorosa. (Tehát egy földi ember a saját súlyának a harmincszorosát kellene elviselnie, amely elviselhetetlen.) Ez jól jelzi az óriási tömegét. Színképtípusa: G2V – erről későbbiekben bőven lesz szó. A V a római ötös számot jelenti.
Kezdjük a legutóbbival. A csillagokat színképosztályokba sorolták. A G2, azt jelenti, hogy sárga törpecsillag, melynek luminozitása – a teljes felületén időegység alatt áthaladó energiamennyiség – nem kiemelkedő értékű. A Nap teljesítménye: 3,8x1023 kW. Tehát minden másodpercben 3,8x1023 kJ energiát sugároz ki. A Föld 150 millió kilométeres távolságban kering. Az ebben a távolságban a sugárzásra merőlegesen elhelyezett 1 négyzetméteres felületre 1370 Watt teljesítményű energia érkezik. (Milyen jó lenne ezt hasznosítani. Így minden energiaprobléma megoldódna.)
Azt szokták mondani, hogy a csillagok izzó gázgömbök. Ez csak részben igaz. Ti. valamennyit a plazmaállapot (az anyag negyedik halmazállapota) jellemzi. Az anyag szerkezete alapvetően megváltozik. Az atomok hagyományos szerkezete felbomlik, atommagok és elektronok halmazát fogja tartalmazni. Tehát elektromos mező lesz jelen. Ha pedig mozognak a töltések, akkor – az indukció miatt – mágneses mező is létrejön. A gázokban pedig ez nem valósul meg.
A Nap forog a tengelye körül. De nem merev testként végzi ezt. Az egyenlítői területek 25 nap alatt, a sarki részek pedig ennél hosszabb idő során tesznek meg egy fordulatot. Ezt differenciális rotációnak nevezzük.
A Nap átmérőjéről már szó volt. Ez nem egy határozott felület. Mi – szabad szemmel – a fotoszférát látjuk. Innen érkezik a látható fénysugárzás 90%-a. Ez a légköri réteg kb. 400 kilométer vastagságú. Amikor a felszínét említjük, akkor ezt értjük alatta, ami nem egy geometriailag határozott felületet jelent.
A Nap életkora kb. 5 milliárd év. Nélküle nem jött volna létre a földi élet. De honnan származik az energiája?
Már az ókor emberét is foglalkoztatta ez a kérdés. Görögországban úgy gondolták, hogy egy izzó kőgolyó. Az ipari forradalom idején a szén elégése volt a magyarázat. Ezért olvashatjuk Az ember tragédiájában, hogy négy ezredév után a nap kihűl. A XIX. században olyan elképzelés is született, amely a Nap, mint gázgömb, folyamatos összehúzódása révén



próbálta megmagyarázni az energia termelését. A geológiai kutatások rámutattak arra, hogy a földi kőzetek kora milliárd évben mérhető!
Tehát valami más magyarázatra volt szükség. Az 1896-ban felfedezett radioaktív jelenség kapóra jött. De a számítások azt mutatták, hogy ez sem adott megfelelő magyarázatot. A XX. század elejétől kibontakozó atom- és magfizika adta meg a helyes választ.
A Nap – mint minden más csillag – belsejében oly magas a nyomás és a hőmérséklet, hogy az atommagok egyesülése (magfúzió) révén energia keletkezik. A csillagunkban lezajló folyamatot proton-proton ciklusnak nevezzük. Az kidolgozójuk Hans Albrecht Bethe (19062005) német és Carl Friedrich von Weizsacker (1912-2007), szintén német fizikus volt (1939). A folyamat egyszerű vázlata: négy hidrogén atommagból (proton) egy hélium atommag keletkezik, miközben óriási energia szabadul fel. Mivel a kiinduló és a létrejött anyag tömege között tömegkülönbség van, ezért a hiányzó tömeg energiává alakulása adja meg a pontos magyarázatot az energia keletkezésére. Ezt pedig az Einstein által1905-ben felismert E = mc2 képlet írja le. E az energia, m a tömeg, c pedig a fény vákuumbeli sebessége, ami 299 792,458 km/s.
A proton-proton ciklus folyamat ábrája. A β+ a pozitív töltésű elektront (pozitron), a ѵ a neutrínót, a γ pedig a gammasugárzást jelöli. Érdemes megfigyelni, hogy a folyamat végén két proton keletkezik (ezért hívjuk ezt proton-proton ciklusnak), valamint a teljes reakció nagyon hosszú időt vesz igénybe.
A Naphoz hasonló tömegű csillagok belsejében ez a folyamat a felelős az energia termelésért.
Az energia a centrális magban – csillagunk legbelső része – születik. A számítások szerint minden másodpercben 600 millió tonna hidrogén nyersanyagra van szükség. Ez óriási számnak tűnik, de az eltelt 5 milliárd év alatt csupán anyagának 5%-át veszítette el, mely energiává alakult. Még legalább ugyanennyi ideig tart ez a „fűtőanyag”.



A központi magban keletkezett energia kb. 1 millió (!) év alatt ér a felszínre. De addig több zónán halad át. A röntgensugárzási zóna öleli át az „atomkohót”. A kifelé haladó energia – a magas hőmérséklet miatt – gamma- és röntgensugárzás formájában van jelen. Ezek az energiacsomagok (kvantumok) számára az anyag nem átlátszó, tehát folyamatosan ütköznek a környező részecskékkel és szóródnak, így energiájuk folyamatosan csökken. Erre szokták mondani, hogy „szelidül” a sugárzás energiája. A felszínre érve már az ultraibolya, a látható fény és az infravörös tartományba tartozó fotonokat fogja kisugározni.
A magban neutrínók is keletkeznek, melyek – a nagy áthatoló képességük miatt – rövid idő alatt elhagyják a Napot.
A felszín alatt kb. 100 ezer kilométerrel kezdődik a konvekciós tartomány. Innen az energia – a hőáramláshoz hasonlóan – halad tovább. (A folyamat emlékeztet a forrásban lévő víz részecskéinek mozgására.)
A Nap középső részén 100 g/cm3 a sűrűség, a felszínén már csak 0,01 g/cm3.
A Nap légköre is három részre osztható: a fotoszférára, a kromoszférára és a koronára.
A fotoszféra (a fény szférája), innen származik a Nap sugárzásának 90%-a, csillagunk szemünkkel látható felszínét jelenti.
A Nap fotoszférája. Néhány napfolt is látható. (A szerző felvétele.) A felszínen látható szemcsés szerkezetet a granulák alkotják. (APOD, NSO, NOAO.)
Ebben a 400 kilométer vékony rétegben számos érdekes jelenség figyelhető meg. Ha nyugodt a légkör, akkor távcsövön át látható ez a szerkezet. Élettartamuk néhány perc, méretük kb. 500 kilométer. Az általuk szállított anyag 1-2 km/s sebességgel felfelé áramlik. A granulák szállítják a felszínre az energiát. Ezt leadják, majd összekeverednek a környezetükkel és eltűnnek. A granulák szélein látható sötét határvonalak mutatják azt, hogy ott az anyag ismét csillagunk belsejébe süllyed. A granulációs réteg alatt egy lényegesen



nagyobb karakterisztikus méretű -- 30 ezer kilométeres – szupergranulációs szerkezet helyezkedik el.
A fotoszférában láthatók – a fehér fényben szemlélve – a fényes fáklyák, melyek szálas szerkezetet mutatnak, hőmérsékletük néhány száz fokkal meghaladja a fotoszféráét. Szorosan kapcsolódnak a sötét területűnek látszó napfoltokhoz. Ezek két részre oszthatók: az umbrára (árnyék) és a penumbrára (félárnyék). Az umbrát feketének, a penumbrát pedig szürkének látjuk. A napfolt középső részén a hőmérséklet 1500 fokkal, míg a szélein 1000 fokkal alacsonyabb, mint a környezeté. Tehát a napfolt egy kontrasztjelenség. Ha egy ilyet kiszakítanánk csillagunk testéből és az égboltra helyeznénk, akkor 100 telehold fényességével világítana. Egy napfolt tipikus mérete 10 ezer kilométer, ez pedig bolygónk nagyságával egyezik meg.
Keletkezésüket a mágnese mező változásával magyarázzák. A sötét színű területek azt jelzik, hogy ott az energia feláramlása nem oly intenzív, mint a környezetében. A mágneses mező egy helyen erősebbé válik, így ott az energiaáramlás lanyhulni kezd. Egyes szakemberek szerint egy erővonalköteg kibuggyan a felszín fölé és így jön létre a folt. Mivel a feláramló plazma is mágneses mezővel rendelkezik, ezért a két mező együttes hatása alakítja ki a foltot. Minden folt bipoláris – ahogy a rúdmágnes is az – tehát kétpólusú. Vagyis az erővonalköteg vége visszabújik a felszín alá. A mágneses mező fluxusának időbeli változása a lényeg. Ez Faraday indukciós törvénye. Tehát indukált áramról van szó. Ennek erőssége földi mértékkel mérve – szinte elképzelhetetlenül nagy értékű.
Egy folt és szerkezete.



1795-ben William Herschel (1738-1822) angol csillagász, aki német származású volt, úgy gondolta, hogy a napfoltokon keresztül a Nap belsejébe láthatunk. Ő még a Napot bolygónak gondolta. A skót Alexander Wilson 1774-ben leírta, hogy amikor egy napfolt csillagunk peremén látszik, akkor az umbra egy mélytányérhoz hasonlítható, bemélyedést mutat. Ezt Wilson-jelenségnek hívjuk. Az újabb kutatások szerint a jelenséget az umbra anyagának nagyobb átlátszósága okozza.
A mérések szerint az umbra belső része 700 kilométerrel van alacsonyabban, mint a fotoszféra rétege.
A foltok csak ritkán fordulnak elő magánosan. Csoportokban, ún. foltcsoportokban szokták megfigyelni ezeket. Jellemző méretük 100 ezer kilométer. Az élettartamuk időnként az egy hónapot is meghaladja.
Minden folt részt vesz a Nap tengelykörüli forgásában. Így sikerült megállapítani a korábban közölt értékeket.
Egy nagy méretű foltcsoport. Kiválóan látszik a granuláció, és a penumbra szálas szerkezete. (APOD, Randall Shivak és Alan Friedman feldolgozása.)



A foltcsoportok szerkezete összetett, fejlődésükről számos film található a YouTube-on. Például: NASA SDO – Traveling Sunspots (Feb 7 – 20, 2011). Ezen a filmen kiválóan megfigyelhető a foltok megjelenése és csoporttá szerveződése.
Minden folt és csoport kialakulása a Nap mágneses mezejével hozható szoros kapcsolatba. Valamennyi foltcsoport születése úgy kezdődik, hogy megjelenik egy pórus (ez egy apró folt), ennek területe napról-napra nő, majd a környezetében egyre több folt alakul ki. Végül egy összetett szerkezetű, hosszan elnyúló alakzat jön létre. Egy ilyen csoport fejlődése hetekig is eltarthat. Oly nagy méretű lesz, hogy szabad szemmel is észrevehető. Érdemes megfigyelni – megfelelő eszközök birtokában – a naponta bekövetkező változásokat. Egy hosszabb élettartamú csoport túlél egy fordulatot, tehát ismét láthatóvá válik.
A foltok keletkezését és mozgását a Horace W. Babcock (USA) csillagász (1912-2003) által leírt elmélet adja vissza a leghűebben.
Az alapja a mágneses befagyás jelensége. Az áramló plazma mágneses mezőjének erővonalai egymást nem keresztezhetik, ezért is szokás a befagyást – az anyag és a mágneses tér egyesült kapcsolatát – emlegetni. Ha a plazma állapotú anyag elhagyja korábbi környezetét, akkor a mágneses mezőt is „magával cipeli”.
A Babcock-féle dinamó, amely jelenleg a legjobb elképzelés arra, hogy miként tudja a Nap fenntartani a foltok mágneses terét, egyben választ ad a napfoltciklus több kérdéses tulajdonságára. Kiindulásul egy dipólusszerű tér szolgál (a), melynek erővonalai a felszín alatt záródnak. Ezeket a differenciális rotáció felcsavarja (b) úgy, hogy egyre inkább az egyenlítővel párhuzamos erővonalak alakulnak ki (c). Ennek erővonal kötegeit a konvekciós mozgások még tovább erősítik felcsavarásukkal, egészen addig, amíg a mágneses tér kisebb sűrűsége folytán fel nem bukkan a felszínre (d). A felszínre bukkant erővonalcső eleje és vége alkotja a napfoltcsoportok vezető (V,) és követő (K) részét (e). A konvekció ezután szétszórja a mágneses teret, a vezető részek az egyenlítő, a követő részek a pólus felé tartanak (f). A vezetők az egyenlítőnél kölcsönösen megsemmisítik egymást, a követők pedig a pólusoknál új, immár ellenkező polaritású teret hoznak létre, és kezdődik minden elölről.



Már régóta felfigyeltek arra, hogy a foltok és csoportok feltűnése periodikus. Ez körülbelül 11 éves időszakot jelent. Ezt napfoltciklusnak nevezzük. Az elején a magas szélességi körökön (35-40 fok) tűnnek fel az első foltok. Ezek – az idő múltával – egyre kisebb szélességű helyeken láthatók. Majd eljön az az időszak, amikor egyre több folt és csoport keletkezik. A maximum után pedig eltűnnek a foltok, és akár egy éven át foltmentes időszak következhet be. Sokszor előfordul, hogy a régi és az új periódus foltjai egyszerre figyelhetők meg. Az egyenlítő közelében még ott vannak a „régiek”, míg a magas heliografikus szélességeken már feltűnnek az „újak”.
A megfigyelések néhány száz esztendős múltra tekintenek vissza. Így érthető, hogy bevezették a Nap felületének fedettségére jellemző relatív napfoltszámot, melyet R-rel jelölnek.
A Nap felületének fedettségét kifejező relatívszám értékei 1730 és 1975 között. Érdemes megfigyelni, hogy minden periódusban az R értéke más.
Ha pedig azt nézzük, hogy egy cikluson belül milyen szélességeken tűnnek fel a foltok, akkor az ún. pillangó- (lepke-) diagramot kapjuk.



A pillangó diagram. A függőleges tengelyen az évek, a vízszintesen pedig a heliografikus szélességi értékek szerepelnek. A déli szélességet mínusz előjellel tüntették fel. Kiválóan látszik a szimmetria – tehát a foltok és csoportok mindkét féltekén az egyenlítőtől ugyanolyan távolságban fordulnak elő. Ezt az ábrázolást Richard Christopfer Carrington (1826-1875) angol amatőrcsillagász találta ki.
Azt is megfigyelték, hogy minden foltcsoportnál – például az északi féltekén – a vezető folt északi, míg a követő déli polaritású lesz. A déli féltekén pedig ennek az ellenkezője fordul elő. Ha vége a ciklusnak, akkor az addigi polaritások az ellenkezőjére fordulnak. Mágneses szempontból a napciklus nem 11, hanem 22 évig tart.
A fotoszféra fölött helyezkedik el a kromostzféra – a szín szférája. Ez a név annak köszönhető, hogy teljes napfogyatkozás során – a látható fény tartományában -rózsaszínűnek látszanak az ott lévő gázanyag fénykibocsájtásának révén. A kb. 10 ezer kilométer vastag réteget – korábban – csak a teljes napfogyatkozás rövid ideje alatt lehetett megfigyelni. Ma már a különleges szűrők révén hosszú időn át tanulmányozható.



A kromoszféráról készített felvétel. Jónás Károly fotója Hα szűrőn át készült. A Hα fényt a hidrogén atom sugározza ki a 656nm-es hullámhosszon. A kibocsájtott foton hullámhosszát a Bohr atommodell nagyszerűen megmagyarázza (lásd Balmer-sorozat). Érdemes megfigyelni a kromoszférának a fotoszférától eltérő szerkezetét. A világos terület egy napfoltothoz kapcsolódó részt mutat. A napkorong szélén pedig a fűszálszerű szpikulákat vehetjük észre.
Egy másik felvétel kiválóan mutatja a kromoszférában lévő anyagnak a mágneses mezővel összefüggő szerkezetét. A peremen egy protuberancia látszik (erről a későbbiekben). A jobb felső sarok mutatja a Föld arányos méretét.(APOD, jp-Brahic)



Sűrűsége a fotoszféra anyagának sűrűségéhez képest elenyésző. A hőmérséklete viszont magasabb, 10 000 K. Joggal merül fel a kérdés, hogy miért? Egyrészt a fotoszférában a konvekciós zónában fel- és leáramló anyag mozgása miatt nyomáshullámok (hanghullámok) alakulnak ki, melyek felfelé terjednek tovább. Ezek energiát hordoznak, mint minden rezgés illetve hullám, melyet a kromoszféra híg gázanyaga elnyel. A másik fűtési mechanizmust a Hannes Alfvén svéd csillagász által kidolgozott magnetohidrodinamika (MHD) elmélete magyarázza meg. A fotoszférában lejátszódó örvényes (turbulens) mozgások azt eredményezik, hogy a mágneses mező erővonalai is rezgésbe jönnek, az így keletkező hullámok az erővonalak mentén tovaterjednek és hozzájárulnak a kromoszféra fűtéséhez. A nyomás- és a mágneses hullámok azt eredményezik, hogy a felső részen a hőmérséklet már 1 millió K-re emelkedik.
(Ezt persze nem úgy kell elképzelni, mint ahogy a szobahőmérővel mérjük a hőmérsékletet, hiszen az ottani gáz sűrűsége a földinek szinte elenyésző része. Ez a sugárzási hőmérséklet. mely az atomok által kisugárzott energia értékeknek felel meg.
Hogyan értelmezzük a csillagok sugárzását, a hőmérsékletüket? Milyen színképeket ismerünk, és melyiket, mi jellemzi?
Az iménti kérdésekre adott válaszok nem választhatók el egymástól!
Minden test sugárzást bocsájt ki (emittál) magából. Vegyük példának a környezetünkben lévő testeket. Valamennyi a Nap sugárzó energiáját nyeli el (abszorbeálja), attól függően, hogy milyen pl. az anyagi összetétele. Majd kisugározza úgy, hogy a test hőmérséklete a folyamat végén egyenlő lesz a környezet hőmérsékletével.
A XIX. század elején vette kezdetét az asztrofizika. A mérőberendezések és a fizikai ismeretek fejlődésének köszönhető ennek a tudományágnak a létrejötte. Joseph von Fraunhofer (1787-1826) német tudós volt az, aki a Nap színképében (spektrumában, spektrum = látvány) megfigyelhető vonalakat először közzé tette. 574 sötét (abszorpciós) színképvonalat figyelt meg, amikor a Nap fehér fényét egy prizmából, egy résből és lencséből álló optikai rendszer segítségével összetevőire bontotta (1814). A színképelemző készülék neve: spektrográf. Ezeket a vonalakat megjelölte, így ma is Fraunhofer-vonalaknak nevezik ezeket. (Ma kb. 26 ezer elnyelési vonalat ismerünk a Nap által kisugárzott – 293,5 nm és 1349,5 nm közötti tartományban.)



Joseph von Fraunhofer. A Fraunhofer vonalak a Nap színképében. A felső rajz az energia eloszlást mutatja.
Természetesen azonnal felmerült a kérdés, hogy ezek a vonalak miért sötétek, miért ott helyezkednek el, miért olyan az energia eloszlása.
A pontos válaszokra majdnem egy évszázadot kellett várni.
A színképek előállításával és azok értelmezésével már Fraunhofer megfigyelése előtt egyre többen foglalkoztak. Jól ismerték a folytonos vagy folyamatos színképet. Ennek az a jellemzője, hogy a színek (ezek alatt mindig a szemünkkel megfigyelhetőket értjük) folyamatosan átfolynak egymásba, nem lehet ezeket egymástól határozottan elkülöníteni. Az izzó szilárd testek színképe ilyen. Például egy izzólámpa fényét, ha vizsgájuk egy kézi spektroszkóppal, akkor ezt látjuk. (A színképelemzőt a Távcsőcentrumban lehet beszerezni.



Ez az eszköz természetesen nagyszerűen megmutatja az emissziós vonalakat és a Fraunhofer vonalakat is.)
A kézi spektroszkópon át készített folytonos színkép. (A szerző felvétele.)
A színképek másik csoportját a vonalasok alkotják. Ez kétféle lehet: emissziós és abszorpciós. Az emissziós színkép jellemzői – a fekete háttér előtt különböző színű vonalsereg látható. Az izzó gázok színképe ilyen. A színképvonalak elhelyezkedése a gázt alkotó kémiai elemekről vagy molekulákról adnak információt.
Érdemes egy fénycső színképét megmutatni a diákoknak, akkor ezt láthatják a kézi készüléken át.
Egy energiatakarékos kompakt fénycső emissziós színképe. (A szerző felvétele.)
Ha pedig egy gyertya lángjába pl. sót szórunk, akkor lángfestést alkalmazunk. Így a folytonos háttér (kontuinuum) előtt egy fényes, emissziós vonal jelenik meg. Ezt kapjuk eredményül.



A gyertya lángjába szórt konyhasó által létrehozott sárga színű emissziós vonal. (A szerző felvétele.)
Ezt a módszert alkalmazta Gustav Kirchhoff (1824-1887) német fizikus, aki Robert Bunsennel (1811-1899) német kémikussal együtt megalapozta a színképelemzés gyakorlatát.
Megfigyelték, hogy a lángban elégő különböző kémiai anyagok milyen emissziós színképvonalakat mutatnak. Az általuk készítet „katalógus” lett az alapja annak, hogy, ha egy ismeretlen fényforrás színképét vizsgáljuk, akkor a megfigyelt színképvonalak és a laboratóriumban felvettek összehasonlítása segítségégével meghatározható, hogy a fényt kibocsájtó égitest milyen kémiai összetevőket tartalmaz.
A fenti képen a nátrium jellegzetes sárga (D) vonala figyelhető meg. Ezt a vonalat – mely egy jobb felbontású spektroszkóp segítségével dupla vonalnak látszik – Bunsen is megfigyelte, és feljegyezte a hullámhossz szerinti helyét. Ezután a Nap fényét is átvezette a nátrium erős fényével együtt a színképelemző készülék résén. Meglepődve tapasztalta, hogy a lángban elégő nátrium fényes vonalai, és a Napban megfigyelhető – ugyanahhoz a hullámhosszhoz tartozó -- sötét vonalak egybeesnek! Itt a lényeg! A laboratóriumban felvett emissziós vonalak elhelyezkedése és a csillag színképében található elnyelési (abszorbciós) vonalak összehasonlítása pontosan elárulja az égitest kémiai összetételét. (Az ilyen vizsgálatokat úgy végezhetjük el, hogy az égitestről nem kell anyagmintát hozni! Természetesen nemcsak a csillagok kémiai összetételét lehet ezzel a módszerrel meghatározni, hanem minden olyanét, amely fényt bocsájt ki.)



Kirchhoff így fogalmazta meg ezt a tudománytörténeti felfedezést: „Az azonos hullámhosszúságú sugarak emissziós és abszorpciós képességének az aránya azonos hőmérsékleten minden testnél ugyanaz.”
Ez a megállapítás pedig elvezet a modern fizika két alapterületéhez, a kvantumelmélethez és az erre épülő atommodellhez.
William Herschel (1738-1822), aki Németországban született (eredeti neve: Friedrich Wilhelm Herschel), majd Angliában telepedett le, 1800-ban egy alapvető kísérletet végzett el. Korának legnagyobb átmérőjű tükrös távcsövével rendelkezett, melynek fénygyűjtő képessége minden korábbit felülmúlt. Ezért arra gondolt, hogy meg lehetne mérni a Nap sugárzó energiáját. A méréshez hőmérőt használt. A Nap fehér fényét prizmával bontotta fel. Azt tapasztalta, hogy a színkép különböző tartományaiba helyezett hőmérő a vörös színű sugaraknál mutatta a legmagasabb értéket, míg az indigó tartományban a legkisebbet. Azt is észrevette, hogy a vörösön inneni (infravörös) hullámhossz tartományban még magasabb hőmérséklet mérhető. Így fedezte fel a szemünkkel nem látható infravörös sugárzást, melyet hősugárzásnak nevezett el.
Ez volt az első olyan megfigyelés, amely a csillagászok és a fizikusok figyelmét abba az irányba fordította, miként lehetne pontosan leírni a Nap hullámhossztól függő sugárzásának értékét.
Herschel megfigyelése bizonyította, hogy a csillagok energia sugárzásának erőssége függ a hullámhossztól, tehát nem egyenletes eloszlású. Ugyanezt lehet megfigyelni a Fraunhofer színképét bemutató ábrán is. Jól látszik az a csúcs, amely mutatja, hogy a Nap sugárzása mely hullámhosszon a legerősebb. (Erről már az emberi szem kapcsán már volt szó.)
Ahogy szaporodtak a megfigyelési eredmények, úgy láttak napvilágot az új elképzelések. Csakhogy a két terület közötti harmónia még távol esett egymástól.
Hosszú időn át a felfogás uralkodott, mely szerint az energia értéke folytonos, tehát tetszés szerinti lehet. Ez pedig nem volt alkalmas arra, hogy a felmerült problémát meg tudják magyarázni.
Az áttörést Max Planck (1856-1947) német fizikus forradalmi felismerése jelentette. Ő elméleti alapon feltételezte, az energia nem lehet tetszőleges értékű, hanem egy parányi egység (kvantum) egész számú többszöröse. (A kvantum szó magyar jelentése legkisebb egység. Például a hazai pénzügyi kvantum a fillér, vagy egy zacskó kristálycukor kvantuma egyetlen szemcse.)



A kép közepén Max Planck, a jobbján pedig Albert Einstein.
Planck 1900-ban közölt felismerése már a sokadik „torpedó” volt, amely eltalálta a klasszikus fizika „hajóját”. A newtoni fizika kora leáldozott, beköszöntött a modern fizika.
(Senki ne temesse Newton szenzációs szellemi alkotásait! A saját korában tett felismerései a legmodernebbek voltak. Ma is kiválóan magyarázzák meg a hétköznapi természeti jelenségeket. Mi – a fényhez képest – kis sebességű világban élünk. Ezért nem vesszük észre azokat a jelenségeket, amelyek a mikrovilágban hétköznapinak számítanak. Nem vagyunk közel fénysebességgel haladó elemi részecskék.
Az Einstein által leírt mozgásegyenletek tökéletesen visszaadják a Newton által megfogalmazott formulákat, ha a sebesség értékét a hétköznapi viszonyainknak megfelelően választjuk meg!
A Planck által felismert összefüggés azt jelentette, hogy az energia is tehetetlenséggel rendelkezik, csakúgy, mint a tömeg a newtoni fizikában!
E = h.f.
Ahol E az energia, h a Planckról elnevezett fizikai állandó, melynek értéke 6,625.10-34 Js. Ez egy természeti állandó, a gravitációs állandóhoz vagy a vákuumbeli fénysebességhez hasonlóan. f pedig a rezgésszám avagy frekvencia.



Az így megalkotott sugárzási törvény már pontosan leírta a csillagok hullámhossz szerinti energia kibocsájtását.
Az energia eloszlást mutató görbék. A függőleges tengely az energia értékét mutatja, a vízszintes tengelyen a hullámhosszt láthatjuk. Az is megfigyelhető, hogy a sugárzást kibocsájtó testek milyen hőmérsékleti értéken sugároznak a legintenzívebben. Nagyszerűen látszik, hogy minél alacsonyabb pl. egy csillag felszíni hőmérséklete, annál inkább a hosszabb hullámhosszon történik a maximális értékű energia kibocsájtása. Az 5500 K-hez tartozó görbe a Nap kisugárzott energia eloszlását mutatja. Nem véletlen, hogy szemünk a fent látható színtartományban a legérzékenyebb.
A sugárzási maximum hullámhossz eltolódását Wilhelm Wien (1864-1928) német fizikus ismerte fel. Ehhez viszont szüksége volt az alábbi elméleti ismeretekre.
A sugárzáselmélet alapja az ún. abszolút fekete test. Ez az elképzelt alakzat minden hullámhosszúságú sugárzást elnyel (abszorbeál) és kibocsájt (emittál). Az abszolút fekete test sugárzását üregsugárzásnak is szokták nevezni. Olyan, mintha a sugárzás egy parányi lyukon keresztül haladna át. A csillagászatban a csillagokat abszolút fekete testeknek szokták tekinteni.
(Természetesen ez nem pontosan így van, de a modell alkotásnál az a szempont, hogy a valóságot a lehető legjobban tudjuk megközelíteni. Az ínyencek olvassák el Heitler: A sugárzás elmélete című könyvét.)



A fenti ábrán a T az abszolút hőmérséklet. Amit azért neveznek így, mert nem a Celsiusskálán mért értékről van szó, hanem az abszolútról. A két érték közötti különbség 273 fok. Tehát 0 fok 0C = 273 K.
Az abszolút skálát William Thomson (Lord Kelvin) (1824-1907) vezette be 1848-ban. A gáztörvények révén kapjuk meg ezt a hőmérsékleti értéket, amely mínusz 273 0C, ez az abszolút skála nulla pontjának számít. A Kelvin-skálán tehát negatív hőmérsékleti érték nem szerepel. Ez azt is jelenti, hogy 0 K-nél alacsonyabb hőmérséklet nem létezik. Példa: a 27 0Cos hőmérséklet 300 K-nek felel meg.
A színképvonalak magyarázata – a Bohr atommodell.
A Planck által elindított kvantumelméletet építette be atommodelljébe Niels Bohr (18651882) dán fizikus. Az 1913-ban megjelent elméleti munkájának két alaptámasza volt. Az előzmény: Rutherford, angol fizikus, 1911-ben fedezte fel az atommagot, és azt a modellt állította fel, hogy az atom olyan, mint egy „mini-Naprendszer”. Az atommag a Nap és a körülötte keringő elektronok pedig a bolygóknak felelnek meg. Niels Bohr új elmélete a realitások talaján nyugodott, nem ilyen idilli elképzelésen, amit a Rutherford modell képviselt. A két feltétel az energia- és a kvantumfeltétel volt. Az energiafeltétel szerint az atommag körül keringő elektron nem veszít energiát! Ez „pofátlan” megjegyzés volt a részéről, hiszen ő is jól tudta, hogy az indukciós törvény értelmében a mozgó töltés mágneses mezőt kelt, tehát energiát veszít. Ha nem így lenne, mondta ő, akkor nem is létezne az anyag, hiszen minden elektron bezuhanna az atommagba!
Bohr elmélete csak a hidrogén által létrehozott színképvonalakra volt alkalmazható. Ez nagyon kedvező, hiszen a kozmosz anyagának 80%-át hidrogén alkotja!
A kvantumfeltétel szerint a hidrogén atom magja – ez egy proton – körül mozgó egyetlen elektron, amikor az atommaghoz legközelebb van, akkor energetikai szempontból tekintve alapállapotban van. Ha azonban elnyel egy fotont, akkor gerjesztett, azaz magasabb energiájú állapotba jut. Tehát távolabb kerül az atommagtól. Ekkor a színképben egy sötét, elnyelési (abszorpciós) vonal jelenik meg. A két pálya közötti energiakülönbség megfelel az elnyelt energiacsomag értékének. Kizárólag az elnyelt foton rezgésszámától függ, hogy melyik energetikai pályára kerül az elektron.
Bohr ezeket a síkbeli, kör alakú pályákat sorszámmal látta el, melyeket pozitív egész számok jelzik, és n-nel jelöljük. Az n a főkvantumszámot jelenti. Ennek megfelelően n = 1, az alapállapotú pálya, n = 2 az első gerjesztett állapotnak megfelelő pálya, n = 3 a második gerjesztett energiájú pályát jelöli, stb.



Niels Bohr arcképe. A modell főkvantum számainak megfelelő pályabeosztása.
A gerjesztett állapotban lévő elektron nem fog az idők végezetéig azon a pályán maradni, hanem visszasugározza (emittálja) az elnyelt energiát. Így a színképben emissziós vonal jelenik meg. A fenti ábrán ez is látható. Természetesen semmi sem garantálja azt, hogy az elektron a kölcsönkapott energiát egyetlen lépésben fogja visszaadni, hanem egyre csökkenő energiájú pályákon „lépegethet” vissza az eredeti helyére. Így több emissziós vonal jön létre.
Az abszorpciós vonalakra is ez érvényes. Tehát egy gerjesztett állapotban lévő elektron több alkalommal is elnyelhet egy-egy újabb fotont, ezért egyre távolabb kerülhet az



atommagtól. Ez ugyanúgy emissziós vonalak sokaságát eredményezi, mint az abszorpciós esetben.
Az általa megfogalmazott kvantumfeltétel az alábbi:
h.f = Em -En ,
ahol: h..f a Planck egyenlet, tehát az energiát fejezi ki, az m és az n betűk pedig azok a pozitív egész számok, amelyek a különböző főkvantum számot jelző, különböző energiájú pályákat jelölik.
Ha m nagyobb, mint n, akkor abszorpciós vonal keletkezik, mivel magasabb energia pályáról van szó. Ha pedig m kisebb, mint n, akkor emissziós vonalat láthatunk.
A hidrogén színképében megfigyelhető vonalsorozatok.
Ha a gerjesztés n = 1-ről következik be, akkor a Lymann-sorozat színképvonalait figyelhetjük meg. A fenti ábrán az emissziós változatot tüntettük fel. A színképvonalak az ultraibolya tartományban helyezkednek el. Az n = 2 pályához a Balmer-sorozat kapcsolódik. Ez a látható fény tartománya. A harmadik pályán történő energia elnyelést a Paschensorozat színképvonalai képviselik. Ezek az infravörös tartományban detektálhatók.
A fenti ábrán nem szerepel, de létezik a Brackett-sorozat is, amely már a rádió tartományba vezet át bennünket.



Az abszorpciós vonalak hullámhosszát láthatjuk, de ugyanezek a hullámhosszak érvényesek az emissziós vonalakra is.
A Nobel-díjas fizikus modelljét sokan fejlesztették tovább. Pl.: Sommerfeld bevezette az ellipszis pályákat, Heisenberg felvetette a határozatlansági (a mérési hely és sebesség meghatározás pontossága) elvet, Pauli megalkotta a híres kizárási elképzelését, de Broglie pedig az anyaghullám modellel írta be magát a fizika történetébe. Schrödinger mindezt egy tisztán matematikai úton értelmezett hullámfüggvénybe foglalta.
Így ma már, ha egy égitest színképét rögzítjük, akkor pontosan tudjuk, hogy milyen kémiai összetételű a forrás. De a színkép vizsgálata azt is lehetővé teszi, hogy az ottani fizikai viszonyokról (pl. hőmérséklet, nyomás) pontos információkat kapjunk.
Ezért joggal mondhatjuk, hogy a színképelemzés a csillagászat, és azon belül az asztrofizika leghatékonyabb módszere.
Most pedig térjünk vissza a Nap légkörének és a benne megfigyelhető jelenségek tárgyalásához!
A kromoszférában figyelhetők meg a protuberanciák. A latin szó jelentése nyúlvány, kitüremkedés. Amíg a napkorong előtt vannak, addig hosszan elnyúló, fonálszerű képződménynek tűnnek. Ezért ekkor filamenteknek hívjuk ezeket.



A Nap korongján látható, hosszan elnyúló filament. (APOD, Oliver Hardy)
Ha a korong peremére kerülnek, akkor mint magasba törő lángnyelvek figyelhetők meg. A szemünkkel látható tartományban rózsaszínűek. Innen származik a kromoszféra – a szín szférája elnevezés. Szabad szemmel csak teljes napfogyatkozáskor vehetjük észre ezeket. Megfigyelésükhöz nem olcsó, speciális optikai szűrőre van szükség.
Ezek a jelenségek hatalmas kiterjedésű plazmafelhők, gázhidak. Szerkezetük nagyszerűen kirajzolja a Nap mágneses mezejének erővonalait.



A Jónás Károly által készült képen több protuberancia is látható. A jobb felső részen látszik egy hurokszerű. Itt figyelhető meg a legjobban a mágneses mező szerkezete. A gázanyag mozgása az erővonalakat követi. Visszaáramlik oda, ahonnan elindult.
A nyugodt protuberanciákra az jellemző, hogy a gázanyag a kromoszférába felnyúló mágneses erővonalköteg közepén „csücsül”. A protuberancia súlyát az erővonalköteg, mint valami benyomott rugó meg tudja tartani. Egy idő elteltével a plazma az erővonalak mentén visszaáramlik csillagunk felszínére. Ezek élettartama több hétre is elnyúlik.



Egy hatalmas méretű gázhíd, protuberancia. Érdemes megfigyelni a mágneses mező szerkezetét, melyet a forró gáz „rajzol ki”.
hívjuk. Sokkal izgalmasabb jelenségnek lehetünk tanúi, amikor egy ilyen plazmahíd – a mágneses mező instabilitása miatt – felrobban! Ekkor az erővonalkötegek elpattannak, mintha elvágták volna ezeket, és a gázanyag nagy sebességgel kirepül a bolygóközi térbe. Ezeket eruptív protuberanciáknak nevezzük. A felszálló, elszálló gázanyag sebessége jócskán meghaladja a Napon érvényes szökési sebesség értékét, ez 620 km/s! (A földi érték roppant szerény – mindössze 11,2 km/s.) A kirobbanó gáz sebessége az 1000 km/s-os értéket is felülmúlja.
Ez egy olyan folyamat, melyet nyilván nem lehet egy felvétellel (fényképpel) megmutatni, de az APOD-ra több ilyen kisfilmet töltöttek fel. Lásd: 2011. március 7. Ezt úgy lehet megtalálni, hogy az archive menüpontra kattintunk és visszalapozunk a kívánt naptári időpontig.
A naptevékenység, a földi életre is befolyással bíró jelenségei a kromoszférában jönnek létre. Ezek a napkitörések (flerek, erupciók). Egy bonyolult mágneses szerkezetű napfolt fölötti terület hirtelen kifényesedéseként figyelhetők meg.
Az első napkitörést – a feljegyzések szerint – 1859. szeptember 1-jén figyelte meg R.C. Carrington (1826-1875) angol csillagász, és a szintén angol R. Hodgson.
Carrington éppen a napfoltokat rajzolta, amikor az egyik foltcsoportban két fényes területet pillantott meg. A fényességük gyorsan nőtt, majd néhány perc múlva elenyésztek. Carrington azt is feljegyezte, hogy kb. fél nappal később mágneses vihar és sarki fény volt megfigyelhető, de ő még nem ismerte fel a jelenségek közötti összefüggést.



A napkitörés egy roppant nagy energia felszabadulással járó folyamat. Ekkor néhány óra során 1026 J energia értékkel kell számolnunk, ami a csillagunk által másodpercenként kisugárzott energiának felel meg. Ezt a hatalmas energiát a foltcsoportok mágneses mezeje tartalmazza. A napkitörések a bonyolult mágneses szerkezetű foltcsoportokhoz kapcsolódnak. Az egymással ellentétes polaritású, de különböző térerősségű, közeli napfoltok mágneses mezejének találkozása is létrehozhatja ezeket. A legtöbb fler a naptevékenységi maximum időszakában fordul elő. A szemünkkel látható optikai tartományban csak ritkán figyelhetők meg. Ezeket fehér flereknek nevezzük. A szerzőnek kétszer sikerült ilyet elcsípnie. Mindkét alkalommal úgy nézett ki, mintha egy termetes napfolt umbráját kilyukasztották volna. Igen gyorsan lejátszódó felfénylést lehetett látni, amely vékony, vonalszerű alakzatot mutatott. Érdemes tehát az aktivitási maximum idején mely akár egy évig is eltart – folyamatosan figyelni csillagunk felszínét Ha szerencsénk van, akkor láthatunk egy napkitörést.
Egy ilyen jelenség során megerősödik a Nap rádió-, ultraibolya- és röntgensugárzása. Töltött részecskék nagy sebességű árama indul el. Ezek elektronok, de van olyan eset is, amikor protonok száguldanak – majdnem fénysebességgel – a bolygóközi téren át. Ezeket proton-flereknek
Egy napkitörés pillanata. A fler egy aktív terület fölött jött létre. Érdemes megfigyelni a mágneses mező szerkezetét! (APOD, Miloslav Druckmüller)



Csillagunk légkörének legkülső tartománya korona. Fénye oly halvány, hogy csak a teljes napfogyatkozás során láthatjuk szabad szemmel. Ma már a koronográf lehetővé teszi, hogy mesterséges fogyatkozást hozzunk létre. Ezzel a speciális műszerrel a korona Naphoz közelebbi területe tanulmányozható. Magyarországon Debrecenben van ilyen tudományos berendezés.
A napkorona egyre ritkuló anyaga folyamatosan megy át a bolygóközi tér anyagába, ezért nem lehet pontosan kijelölni a határát.
Hőmérséklete 1-2 millió K. Ez a magas hőmérsékleti érték a korábban említett akusztikus és mágneses „fűtés” következménye.
Változó alakját a naptevékenység alakítja. Maximumkor gömbszimmetrikus, minimumkor viszont elnyúlt alakban látható.
A koronából folyamatosan anyagáramlás indul ki, ez a napszél. Az ezt alkotó részecskék sebessége a Föld távolságában 400 km/s sebességgel halad.
A Naprendszerből kifelé tartó négy űrszondák a nagybolygóknál távolabbi térségben is kimutatták ezeket a részecskéket.
A Napból valamennyi kidobott anyag a koronán halad keresztül. Az 1970-es évek elején fedezték fel azt, hogy a koronában ún. lyukak találhatók (koronalyukak). Ezeken keresztül távozik csillagunk anyaga a világűrbe. Ezeken a helyeken a Nap mágneses mezeje nyitott, így leginkább a pólusai közelében fordulnak elő ezek területek. A napszél is innen „fúj”.
Csillagunk viselkedését már több, mint 20 éve figyeli a SOHO űrszonda. Állandóan követi az űridőjárást. Fantasztikus képeket és kisfilmeket láthatunk a NASA honlapjának belül, melynek az egyik linkje tartalmazza ezeket.



A SOHO által készített képen egy eruptív jelenséget láthatunk. A korong csillagunk izzó felszínét takarja ki. Érdemes felfigyelni a folyamatosan kiáramló anyagra is. (APOD, 2000. március 4.)
A Nap és a Föld kapcsolata.
A naptevékenység – a Nap valamennyi jelensége – hatást fejt ki a földre. Ezek a behatások sokrétűek. Látványos megjelenésük a Föld mágneses mezejében megfigyelhető változások és a sarki fény jelenségének kialakulása révén nyilvánulnak meg.
A feljegyzések szerint – 1741. március 1-jén Anders Celsius (1701-1744) svéd csillagász figyelt fel arra, hogy a sarki fény megjelenésekor (Svédország magas északi szélességen terül el) a mágnestű iránya ingadozó mozgást mutatott. A későbbiek során egyre többen kapcsolódtak be ezekbe a kutatásokba. Felismerték, hogy a napfolt ciklusokkal hozhatók összefüggésbe a fenti jelenségek.



Az északi fény, azaz sarki fényjelensége Norvégia egén. Érdemes megfigyelni a különböző színeket és azt, ahogyan a fényjelenség kirajzolja a földi mágneses mező erővonalait. (APOD, Sebastian Voltmer.)
A Nap-Föld kapcsolatok kutatásának területén az űrkutatás gyökeres változást hozott. Az 1958. év a Geofizika Nemzetközi Éve volt. Ekkor került Föld körüli pályára az USA első mesterséges holdja, az Explorer-1. Mérései révén megtudtuk, hogy bolygónkat sugárzási övezetek veszik körbe, ahol a Napból származó töltött részecskék áramlásai figyelhetők meg. Ezek bolygónk mágneses csapdájába kerülnek. A nevük: Van Allen övezetek. Az elnevezés onnan származik, hogy a műholdon elhelyezett mérőműszereket James Van Allen (19172006) holland fizikus tervezte. Ezzel vette kezdetét a bolygónkat védelmező magnetoszféra kutatása.
A Föld mágneses mezeje egy rúdmágneséhez hasonló. Eredetét – többek között – a dinamó modell segítségével magyarázzák. A mag anyaga magas hőmérsékletű, ezért az ott lévő legnagyobb sűrűségű tartomány képlékeny állapotban van. Természetesen elektromos töltésű részecskék is megtalálhatók itt, melyek áramlása – ismét az indukcióról van szó mágneses mezőt hoz létre. A mozgási indukcióban fontos szerep jut az árapály-hatásnak.
Érdemes felfigyelni arra, hogy a kőzetbolygók közül a Föld mágneses mezejének erőssége a legnagyobb. A Merkúré és a Vénuszé csekély erősségű. A Marsnak két morzsányi holdja



van, a mágneses mezejének ereje szintén csekély értékű a miénkhez képest. Ezzel szemben az óriásbolygóké sokszorosan meghaladja a földi értéket. Sok hold kering mindegyik körül.
A Föld magnetoszférájának részletes szerkezete.
A fenti illusztráción jól látható, hogy mágneses mezőnk pajzsként védelmezi az élővilágot. A mágneses mező Nap felöli oldalán van a lökéshullám front. Itt a napszél részecskéinek sebessége meghaladja az adott közegbeli hang sebességét, ezért jön létre egy állandósult lökéshullám zóna, mely kb. 700 kilométerrel húzódik a felszín fölött. Ennél távolabb a napszél uralkodik, a Föld felöli részen pedig a mágneses mező határozza meg a folyamatokat. A kettő között egy átmeneti tartomány van. Amikor a Nap nyugodt, akkor ez a szerkezeti kép nem változik. Ha azonban csillagunk aktív, pl. napkitörések történnek, akkor a nagy sebességű anyagfelhők áttörik ezt a „védelmet”, és a mágneses sarkok közelében mélyen behatolnak a légkörbe. Ekkor keletkeznek a mágneses viharok. Ilyen esetekben a sarki fény jelensége – mely a skandináv országok és Kanada északi területeinek égboltján mindennapos jelenség, az ettől délebbre lévő országokból is megfigyelhetővé válik. Pl. a hazai égbolton is sokszor láthattunk már vöröses, zöldes színű, folyamatosan változó alakú fényjelenséget. Van olyan eset is, amikor egy hatalmas égi függönyre emlékeztet az alakja, mely úgy lobog, mintha „valaki” mozgatná. A vörös és a zöld színt pedig az ionizált oxigén és nitrogén bocsájtja ki. A fényjelenség gyönyörűen kirajzolja a felettünk 100-150 kilométeres magasságban húzódó mágneses mező szerkezetét.



A napkitörések töltött részecskéi zavarokat keltenek a pl. a műholdas kommunikációs rendszerekben. Ekkor mindig jelentősen nő az ionoszféra vastagsága. Ezért a földi rövidhullámú rádió összeköttetés sem lesz zavartalan.
A Föld mágneses uszálya – a magnetopauza – a Nappal ellentétes irányban található, és messzire nyúlik bolygónktól.
Bizonyított tény, hogy a proton flerek során megnő az infarktusban elhunytak száma.
A napkitörések élettani hatásával a világűrben tartózkodó űrhajósoknak is szembesülniük kell. Számukra a védelmet az űrhajó, illetve az űrállomás fala nyújtja.
Farkas Bertalan űrrepülése (1980) alkalmából készült el a Pille nevű sugárzásmérő (doziméter) berendezés. Ez két részből áll. Az egyik az elnyelt sugárzás értékét kiolvasó egység, a másik pedig az ún. kulcs, amelyet ebbe kell illeszteni. Ez egy kövér töltőtoll alakú sugárzásmérő. A kiolvasott érték megmutatja, hogy az illető űrhajós mekkora ionizáló hatású sugárzásnak (dózisnak) volt kitéve. Ez a hasznos készülék ma már a Nemzetközi Űrállomáson dolgozó űrhajósok személyi felszerelései közé tartozik!
A berendezést a KFKI-RMKI szakemberei fejlesztették ki.
Farkas Bertalan a Szaljut-6 űrállomás fedélzetén használta a Pillét. A Nemzetközi Űrállomásra került kiolvasó egység. A tetején a kulcsok láthatók.



Az űrhajósok testét folyamatosan érik az ionizáló sugárzások, valamint a nagy energiájú kozmikus sugarak. Ezért kiemelt fontosságú, hogy személyre szólóan ismert legyen mindezek együttes értéke.
A Föld körül keringő űrhajók pályáját úgy tervezik, hogy a lehető legrövidebb idő alatt haladjanak át a Van Allen öveken, ahol a töltött részecskék zsúfolódnak össze.
Nem véletlen az sem, hogy a mágneses pólusok közelében – nagy magasságban -- haladó repülőgépek személyzetét sem engedik hosszabb ideig ezen az útvonalon szolgálni.
A naptevékenység és az időjárás között van kapcsolat, de ez inkább statisztikai jellegű, ez nem alkalmas a hagyományos előrejelzések elkészítésére. Annyit lehetett megállapítani, hogy napfolt maximum idején a téli időjárás szeszélyesebb, mint minimumkor.
Sok könyvben megemlítik a Maunder-minimumot. Az E. W. Maunder angol csillagász (1851-1928) tanulmányozta a naptevékenységgel kapcsolatos feljegyzéseket, és felfigyelt arra, hogy 1650 és 1710 között szinte foltmentes volt csillagunk felszíne. A korabeli feljegyzések szerint az európai időjárás nagyon kellemetlen volt. A telek hosszúra nyúltak, a nyári időszak szinte eltűnt. A gabona nem ért meg. Éhinség sújtotta földrészünket. Néhány szakember ezt kis jégkorszaknak nevezte el.
A naptevékenység mértékét néhány fafaj évgyűrűinek vastagsága híven adja vissza. Maximum idején a fák törzse relatíve vastagabbá válik, mint minimumkor.
Egy bizonyos: a klímaváltozásért nem csillagunk felelős, hanem a felelőtlen emberi tevékenység!
Napunk még hosszú évmilliárdokon át biztosítja a földi élet fenntartásához szükséges energiát.



Az üstökösök.
Korábban már szó esett róluk. Arisztotelész a légkör kipárolgásainak vélte ezeket. Majd Tycho Brahe parallaxis mérései azt bizonyították, hogy erről szó sem lehet. Halley pedig meghatározta a nevét őrző üstökös pályáját.
Az égen fényes üstökös; uszálya Az ég felétől le a földre ér. Mondják, ez ama "nagy", melynek pályája Egyenes; vissza hát sohase tér.
Csillagvilágok fénylő táborán át A végtelenséggel versenyt rohan. Forogni körbe nem tud, nem akar, hát Örökké társtalan, boldogtalan!
Vajda János: Az üstökös (1882) című versének részlete.
Ezek az égitestek váratlanul jelentek meg az égbolton, hosszú „uszályuk” volt (lásd a versben), majd gyorsan eltűntek.
A Halley-üstökös ábrázolása Giotto festményén (1304).



Ezért több ezer éven át az emberek félelemmel és rettegéssel tekintettek a világűr magányos vándoraira. A csóvát sokan kardnak vélték, ezért az üstökösök eljövetelében a háborúk és a járványok kitörését látták.
Wolfgang Hildebrand német krónikástól származik az alábbi idézet, amely a Halleyüstökös 1682. évi visszatérését idézi fel:
Istenek büntető vesszeje
Nyolcas ostor sújt a népen Ha üstökös fut az égen, Láz, betegség és sok ragály Szűk esztendő és éhhalál, Kopár földek, hőség, aszály, Vad háború, irígy viszály, Meddő forrás, fagy és vihar, Sok főnemes háza kihal, Földrengés dúl, a pór zendül, Új vezetők a trón körül. Ily átok fogan a népen, ha üstökös fut az égen.
(Sallay Gergely fordítása.)



Az üstökösöket sokszor nevezték csóvás csillagnak, hajas csillagnak, kométának. Ez utóbbi görög eredetű szó, az üstökös alakjára és jellemzőire utal: a ködös kómára, amely a magot öleli át, és a hosszú csóvára, amely a kóma folytatásának tekinthető.
Az üstökösök vizsgálata hosszú időn át a pályájuk kiszámításából állt. Halley elnyúlt ellipszis alakot kapott. Ez a geometriai alakzat jellemzi a kométák mozgását.
Az üstökösök neve a felfedezőkét tükrözi. Megállapodás szerint egy-egy új vándor legfeljebb három nevet kaphat. Az elől szereplő vette észre először, míg a másik kettő később ismerte fel. Dr. Kulin György nevéhez két üstökös felfedezése fűződik. Lovas Miklós is fedezett fel üstököst.
A legrövidebb periódusú az Encke-üstökös, keringési ideje 3,3 év. Ez a rövid periódus azonban ritka kivétel. Általában több évtizedes illetve évszázados keringési időkkel találkozunk, sőt olyan égi vándor is van, melynek pályája hiperbola, így soha többet nem fogja megkerülni a Napot, azaz nem fogjuk látni a jövőben.
Korábban már volt szó az Oort-féle üstökös zónáról. Az elképzelés szerint Naprendszerünk peremén – kb. 100 ezer csillagászati egység – egy ilyen sugarú gömb felszínén vannak azok az apró égitestek, melyekből az üstökösök születnek. Ez gravitációs értelemben instabil, tehát bármely zavaró hatás azt eredményezi, hogy egy-egy ilyen szabálytalan alakú test elkezdi hosszú útját a Nap felé.
Mozgásukat az óriásbolygók, elsősorban a Jupiter módosíthatja. A perturbáció oly erős lehet, hogy az üstökös magja feldarabolódhat. Ez történt a Shoemaker-Levy-9 -üstökössel.



Az üstökös magja sok darabra szakadt, majd ezek becsapódtak a Jupiter felhőzetébe. (A Galileo szonda sorozatképe, NASA/JPL.)
Az üstökösök magja szabálytalan alakú, kis sűrűségű, porózus test, melynek mérete néhány kilométer. Sokan hasonlítják egy piszkos hógolyóhoz. Ennek oka, hogy a mag kőzettörmelékét és porszemcséit a megfagyott gázok cementálják össze. Ezek szénvegyületek, de nagy mennyiségű vízjeget is tartalmaznak.
Nagy várakozással tekintettek a szakemberek a Halley-üstökös visszatérésére (1986). Így már jóval korábban űrszondák serege várta az indítást, hogy megközelítse ezt a történelminek tekintett csóvás vándort. Az akkori Szovjetunióból két űrszonda – VEGA-1 és 2 – indult el, az Európai Űrügynökség (ESA) Giotto-szondája és a japánok három kisebb műszeres egysége vette célba a Halley-t. A VEGA-programban jelentős magyar részvétel volt. A műszerek egyharmada Magyarországon, ezek jelentős része a KFKI-ban készült. A televíziós



rendszer nem csak képeket közvetített, hanem automatikusan megkereste és nyomon követte az üstökös magját. Ez volt az űrkutatás történetében az első eset, amikor valósidejű képfeldolgozás révén történt az autonóm vezérlés!
A Halley magjáról készített képek. Jól látszik a magból kiáramló anyag. Mellette az üstökös magjának alakja figyelhető meg. (JPL.)
A Giotto egyik képe. (ESA.)



Sikerült meghatározni a mag méretét, ezt egy 16.8.8 kilométeres méretű ellipszoiddal lehetett leírni. A felszínét koromfekete, porózus anyag borítja, melynek résein át – a Nap felé forduló oldalán – látványos gáz- és porkitörések voltak. A két képen is jól látható, hogy a kilövellő por- és gázanyagból képződik a kóma és a csóva.
Az üstökösmagot alkotó és fedő anyagok szublimációja nagyjából a Jupiter távolságában kezdődik. Először a szénvegyületek kezdenek gázzá válni, majd a vízgőz is megjelenik, amikor már közelebb jár a Naphoz. A mag belsejéből kiáramló gázok magukkal ragadják a kicsiny porszemcséket, és így alakul ki a kóma, az üstök. Ekkor már egyre fényesebbé válik, és valódi mérete eléri a néhányszor tízezer kilométert.
A Honda-Mrkos-Pajdusaková-üstökös magja és az azt körülvevő kóma. (Fritz Helmut Hemmerich, APOD.)
A napszél és a Nap sugárnyomása, amit a belőle kiáramló fotonok sokasága hoz létre, a gáz- és porrészecskéket elsodorja. Így a csóva mindig a Nappal ellentétes irányba fog mutatni. A csóva több millió kilométeres hosszúságot érhet el. Azonban „látható semminek” szokták nevezni, mivel sűrűsége 1-10 molekula/cm3.



Az üstökösök csóvájának iránya a perihéliumhoz közeli pályaíven.
A Donati-üstökös (1882) csóvája 900 millió kilométer volt! Vajda János versében ez volt az a bizonyos nagy.
A csóvát alkotó gázrészecskék a Nap sugárzása miatt gerjesztett állapotba kerülnek, így saját fényük van. A porrészecskék csupán visszaverik a napfényt. Ezért kétféle csóváról beszélünk. Ion- és porcsóváról. Az ioncsóva fénylő anyagát csillagunk sugárnyomása könnyedén eltéríti. A porcsóva iránya azonban már más, akár legyező alakú is lehet. Mindez az üstökös magjából kilövellt por iránya, és sebessége, valamint a Nap korábban ismertetett befolyásoló hatásának együttes eredményeként jön létre. A mag anyagvesztesége néhány tonnát is elérhet másodpercenként.



A McNaught-üstökös káprázatos porcsóvája. A 2007-ben készült képet a felfedezője készítette Ausztráliából. (APOD.)
Az üstökösök a Naprendszer legősibb anyagát őrzik, ezért kiemelt szerepet kapott a kutatásuk. A Rosetta-program ennek a példája. A cél: elérni egy üstökös magját, amelyen egy parányi, de mindent tudó szonda szálljon le. A keringő egység pedig a lehető legrészletesebb képeket és méréseket tudja szolgáltatni. A küldetés – többszöri halasztás után – 2004. március 2-án kezdődött. A cél a Csurjumov-Geraszimenko-üstökös volt. Több, mint tíz évig tartó repülés után az anyaszonda 2014. augusztus 6-án állt az üstökösmag körüli pályára. Több, mint egy éven át követte, ahogy a „Csurinak” becézett kométa közeledett a Naphoz. A Philae, parányi műszeregység pedig november 12-én szállt le a magra. (Ennek központi számítógépe a KFKI-ban készült, az energiaellátó rendszert pedig a BME-n hozták létre.)
Gázkitöréseket lehet látni. A mag pedig furcsa alakú. (ESA.)



Az üstökös bizarr felszíne. (ESA.)
A mag fura alakja arra utal, hogy két kisebb test összetapadásából jött létre. A két rész közötti mélyedés azt mutatja, hogy innen vesztette el anyagának tekintélyes részét. A tömegspektrométer (atomi tömegek mérésére alkalmas berendezés) által elvégzett mérések azt mutatták, hogy a deutérium (nehéz hidrogén = proton+neutron) és a hidrogén aránya alapján a Földünkre becsapódó üstökösök jelentősen gyarapíthatták bolygónk vízkészletét.



Az üstökösök és a meteorrajok.
Sok üstökös sorsát magjának széthullása pecsételi meg. A Biela-üstökös (1846) magja még a perihéliumátmenet előtt esett szét. Az ok egyszerű. A magot összetartó fagyott gáz- és poranyag jelentős része eltávozik, így már nem tud ragasztóként működni. Az Ikeya-Seki (1965) is ugyanerre a sorsra jutott.
A megfigyelések szerint a feldarabolódást aprózódás követi. Tehát már nem lesz többé üstökös, hanem csak egy törmelékhalmaz, amely a Nap körül fog keringeni, belőle meteorraj alakul ki. Ez a hosszan elnyúló kupac pedig keresztezi a Föld pályáját. Ekkor látványos meteorzáporban (lásd korábban) gyönyörködhetünk. Számos meteorraj és egykori üstökös közötti kapcsolatot sikerült már kimutatni. Az év minden hónapjában láthatunk rajokat. Ezekről az aktuális csillagászati évkönyv ad pontos információt.
Mindegyik fontos jellemzője a radiáns-, azaz kisugárzási pont. Az egymással párhuzamosan keringő rajtagokat úgy látjuk innen, mintha egy pontból indultak volna el. (Hasonló ez ahhoz, amikor a párhuzamosan futó sínpárokat a távolban összeérni látjuk.)
A Perseida-raj radiáns pontja. (Astronomy.)
Csak türelem kérdése, hogy lássunk néhány rajtagot, melyek nagy sebességgel hatolnak be a légkörbe. Felizzanak, és elpárolognak.



A meteorok és a meteoritok.
Meteornak nevezzük a csillagászatban azokat a grammnál is kisebb tömegű égitesteket, melyekkel a földi légkör találkozik. A több 10 kilométer/s –os sebesség miatt a súrlódás következtében felizzanak és megsemmisülnek, sőt az útjukba eső légköri csatorna molekuláit gerjesztik, ezért azok is fényt fognak kibocsájtani. Ez a látványos fényjelenség kb. 100 kilométeres magasságban jön létre.
Meteorit a neve annak a testnek, amely „túléli” ezt a drasztikus találkozást és becsapódik a talajba.
Ezek ugyanabból az ősi anyagból származnak, mint az üstökösök magjai, ezért minden megtalált példányuk a múltba vezet vissza bennünket. (Találtak már olyanokat is, amelyek minden kétséget kizáróan a Marsról vagy a Holdról kerültek ide.) A meteoritok felülete barázdált és gödrökkel van tele. Mindezek a légkörön való áthaladás során keletkeztek.
A 2013. február 13-án Cseljabinszk (Oroszország) hullott meteorit legnagyobb darabja. Tömege 85 kilogramm. (Forrás: csillagaszat.hu)
A kémiai összetételük alapján több csoportjuk van, az egyikbe a vasmeteoritok tartoznak. Ezek átlagosan 91% vasat, 8% nikkelt, 0,6% kobaltot tartalmaznak. A másik népes csoportot a kőmeteoritok alkotják. Összetételük: 42% oxigén, 20,6% szilícium, 15,8% magnézium, 15,6% vas.



A Dél-Afrikában (Hoba) megtalált kőmeteorit. Tömege: 60 tonna. (Eugen Zibiso felvétele.)
Ezeknek két nagy csoportja van, aszerint, hogy találhatók-e bennük a gyors megolvadást és a hirtelen lehűlést bizonyító kőzetgömböcskék. Ezek neve: kondra.
Így néz ki egy kondrit, mely 1868-ban hullott. (Didier Descouens felvétele.)



Közöttük nagyon sok szenes kondrit található. Ilyen volt a kabai meteorit is, melyet 1857ben találtak.
A tömege 2,6 kilogramm. A Debreceni Kollégium Múzeumában látható. (Forrás: csillagváros.)
Az anyagi elemzésük azt mutatta, hogy a meteorikus anyag legalább 4,6 milliárd éves, tehát Naprendszerünk kialakulásának hajnalából származik.
Van még egy különleges csoport, melyet a tektitek alkotnak. Ezek apró kőzetdarabok, melyek a Föld több helyén találhatók – pl. Cseh-medence, Ausztrália, Kanada, KözépAmerika. Valószínűleg egy óriási meteor csapódott a Földbe, amelynek hatására nagy mennyiségű kőzetanyag repült a felső légkörbe, majd onnan visszahullott. A kőzetdarabok megolvadtak és a gyors lehűlés miatt üvegessé váltak. Csupán néhány centiméteres darabkákról van szó. Ezeket üvegmeteoritoknak is nevezik.



Néhány tektit. (Fotó: Heidelberg Egyetem.)
A bolygóközi anyag.
Itt most azokról az apró testecskékről lesz szó, amelyről eddig nem történt említés. A Nap fénye a bolygóközi térben lévő apró por részecskékben szóródik. Ezt állatövi fénynek hívják. Ezek a szemcsék abban a síkban helyezkednek el, ahol az állatövi csillagképek – ez az ekliptika környéke – találhatók. Innen származik az elnevezés.
Az állatövi fény. A felvételt az ESO-ból (Európa Déli Obszervatóriumai) La Sillából és La Paranalból készültek. Ez a szép látvány nemcsak a Földről, hanem a Naprendszer bármely helyéről megfigyelhető. (Y. Beletsky felvétele.)



Az állatövi fényt leginkább az egyenlítő közelében lévő területekről lehet látni, ahol az ekliptika nagyjából merőlegesen emelkedik a látóhatár fölé.
Egy másik érdekes jelenség a világító felhők feltűnése. Ezek 80-100 kilométeres magasságban (!) keletkeznek.
Világító felhők – forrás: Origo, Eredeti kép: Pintér András.
A felhők jégkristályokból állnak, de ezeket nátrium és vasatomokból álló vékony filmréteg von be, mely a meteorok anyagából származik. De akkor is létrejönnek, ha nagy mennyiségű vulkanikus por kerül ilyen magasságba. (A Krakatau nevezetes kitörése után lehetett ezeket megfigyelni.)
A felhőket napnyugta után lehet szerencsés esetben megpillantani, amikor a Nap már megfelelően mélyen van a látóhatár alatt.



Hogyan lehet meghatározni az égitestek távolságát?
Először egy régóta használt, praktikus módszerről lesz szó, amelyet a térképészetben is alkalmaznak. Ez a geometriai háromszögelésen alapul, trigonometriai módszernek is hívjuk.
Mindenki vegyen a kezébe egy ceruzát úgy, hogy az a talajra merőlegesen helyezkedjen el. Ezután a bal és a jobb szemünkkel (a másik csukva legyen) nézzük meg a hegyét. Jól látható lesz, hogy a ceruza vége elmozdulni látszik a háttérhez képest. Ez a látszólagos elmozdulás annál nagyobb mértékű, minél közelebb tartjuk a szemünkhöz a ceruzát.
A két szemünk különböző szögből szemléli a hegyet. Ezért látjuk a látszólagos mozgást. Ezt parallaktikus elmozdulásnak hívjuk. A két szemünk közötti távolság neve: bázis.
Legyen a bázis mérete a Föld átmérője! Például Berlin és Fokváros közötti távolság ennek megfelel. Meg kell figyelni a Holdat – ugyanabban az időpontban – mindkét városból. Azt fogjuk látni, hogy a csillagos háttérhez viszonyítva 2 fok szögeltérés mutatkozik, tehát ennyivel látszik más helyen az egyik és a másik városból szemlélve.



A Hold és a csillagok távolságának trigonometriai meghatározási módszere. A bal oldali rajzon R a Föld sugarát jelenti. π a parallaxist, az x pedig mindkét rajzon az égitest távolságát jelöli. A jobb oldali rajzon szereplő CsE = csillagászati egység.
Egy olyan egyenlő szárú háromszöget lehet felrajzolni, ahol a bázis két végpontján a két város helyezkedik el. (Ez csak merőleges rálátás esetén lesz ilyen szimmetrikus háromszög.) A háromszög alapjával szemközti csúcs pedig az égitest helye. Onnan nézve az alap valamilyen szög (látószög) alatt figyelhető meg. Ezen érték felét parallaxisnak hívjuk, és π-vel jelöljük, ti. a szögfelező merőleges lesz az alapra.
A Hold parallaxisát 57 ívmásodpercnek találták, így sikerült megállapítani a mérés időpontjában érvényes távolságát, amely 384 700 kilométernek adódott. Tehát a Holdon álló megfigyelő ekkora szög alatt látja a Föld sugarát merőleges rálátás esetén.



Ugyanezzel a módszerrel állapították meg a csillagászati egység – a Föld pályájának fél nagytengelye—értékét is. Ezért volt óriási jelentősége a Vénusz átvonulásainak.
Sokan gondolják úgy, hogy a csillagászatban a fényév az alapvető távolság etalon. Ez azonban nem így van. Kétségkívül egy roppant szerencsés kifejezés. Egy fényév az a távolság, amit a foton egy év során befut. Ez kb. 9,46 billió kilométer.
Azt mondhatjuk, hogy a Nap tőlünk 500 fénymásodpercre van, hiszen ennyi idő szükséges ahhoz, hogy az onnan elinduló fénysugarak elérjék a szemünket. Vagyis: nem csillagunk valódi állapotát látjuk, hanem azt, amilyen 500 másodperccel azelőtt volt! Most hogyan néz ki? Majd megtudjuk 500 másodperc múlva! No, és? – kérdezheti bárki. Nem véletlen, hogy a bolygószondák, és más űreszközök automata vezérléssel, és nem közvetlen földi irányítással rendelkeznek. Minél távolabb vagyunk a Földtől, a fény futási ideje annál nagyobb, és ne felejtsük el azt sem, hogy még az üzenetünknek vissza is kell érnie a feladóhoz. Ez pedig órákba telhet. Annyi idő elteltével pedig bármi nem kívánt esemény következhet be.
Gondolkodjunk nagyobb távolságban és ezzel együtt nagyobb időtartamban. Például egy csillagrendszer – galaxis – 10 milliárd fényév távolságra van tőlünk. Ez azt jelenti, hogy a róla készült képen azt a fényt látjuk, ami 10 milliárd évvel ezelőtt indult el onnan. A Naprendszer, és vele együtt a Föld még nem jött létre! De vajon létezik-e még ez a csillagsziget? Majd 10 milliárd év múlva lehet erre az egyszerű kérdésre választ adni.
Ezért szoktam én azt mondani, hogy a csillagászat a múltba tekintő tudomány – a fény véges terjedési sebessége miatt. Érdemes ezen egy kicsit gondolkodni.
A korábban ismertetett geometriai eljárás alapján vezették be a parsec (pc) távolság egységet. Az elnevezés a parallaxis (szögérték) és a secundum (itt az ívmásodpercről van szó) szavakból származik.
Tehát egy parsec az a távolság, ahonnan nézve a Föld pályájának fél nagy tengelye merőleges rálátás esetén 1 ívmásodperc szög alatt látszik.



Mivel 1” a teljes kör 206 265-öd része, ezért 1 pc = 206 265.1 csillagászati egység = 3,08.1013 kilométer = 3,26 fényév. Emellett használjuk még a kiloparsec (kpc), és a megaparsec (Mpc) mérőszámokat is.
A közelebbi csillagok távolságát a fenti háromszögelési eljárással lehet megállapítani. Az alap a Föld pályája átmérője, ami 300 millió kilométer. Ha ugyanazon csillag látszó helyét fél év elteltével megmérjük, akkor látható, hogy milyen mértékben változik meg a látszó iránya. Ez pedig a Föld napkörüli keringésének egyik bizonyítéka. Már Kopernikusz is tisztában volt ezzel, de helyesen ismerte fel, hogy a korabeli pontatlan szögmérő eszközökkel ezt nem lehetett kimutatni.
Ha ránézünk az egyik korábbi dupla rajzra, akkor láthatjuk, hogy:
tg π = 1 csillagászati egység/r.
π-t mérni tudjuk, így r – az égitest tőlünk mért, pc-ben kifejezett távolsága – kiszámítható.
Csak a mai korszerű mérőeszközökkel lehetett parallaxist meghatározni. A pontosságot alapvetően befolyásolja a légkör nyugtalansága. Ezért 0,”01 szögérték amit még megbízhatóan lehet mérni. Ez pedig azt jelenti, hogy maximum 100 pc távolságig hatásos ez a módszer.
Néhány példa: a Naphoz legközelebbi csillag, a Proxima Centauri parallixisa 0,”751. Így a fenti összefüggés alapján:
r = 1/π = 1/0,751 = 1,3 parsec.



Ez 4,2 fényév távolságnak felel meg. Jól látható, hogy egy reciprokos összefüggésről van szó.
A téli égbolt legfényesebb csillaga , a Szíriusz 2,7 pc, azaz 8,8 fényévre van tőlünk.
Ha pedig egy 5 pc sugarú gömböt képzelünk csillagunk köré, akkor ebben a térben 31 csillagot találunk.
Ez a geometriai módszer lehetővé tette, hogy más módszerrel, messzebb lévő csillagok távolságát is meg tudjuk állapítani. Az új eljárás a csillagok fényességével függ össze.



A bolygók.
Mindegyikükről külön könyvet lehetne írni. A most következő fejezetek a legfontosabb ismereteket tartalmazzák. Valamennyi égitestről „beszédes” képsorok találhatók a világhálón, és gyönyörű felvételek az ajánlott szakmai könyvekben.
A Merkúr.
A bolygó elnevezése ókori eredetű. Mercurius volt a kereskedők istene. Az elnevezés a kicsiny égitest gyors látszó mozgására utal. Hiszen hajnalban és kora este volt csak látható az égen.
Jellemző adatai:
Átmérője: 4878 km = 0,38 Föld-átmérő.
Tömege: 0,33.1024 kg = 0,0533 Föld-tömeg.
Átlagsűrűsége: 5,44 g/cm3.
Közepes naptávolsága: 57,91.106 km = 0,39 csillagászati egység.
Tengelykörüli forgási ideje: 58,646 nap.
Sziderikus (a csillagokhoz képesti) keringési ideje: 87, 959 nap.
Szinódikus (a Földről megfigyelhető) keringési idő: 115,9 nap.
Közepes pályamenti sebessége: 47,9 km/s.
A pálya excentricitása: 0,2086.
Albedó: 0,06.



A Naphoz legközelebb keringő bolygó pályájának alakja jelentősen eltér a körtől. Sőt, a nyolc nagybolygó közül a Merkúré a legelnyúltabb alakú. A napközel- és a naptávolpont között 24 millió kilométer a különbség! Már ennek ismeretében megállapítható, hogy felszínén jelentős hőmérsékleti különbségek vannak.
A másik feltűnő adat az átlagsűrűség értéke, mely nagy. Mindez azt mutatja, hogy felépítése, anyagi összetétele a Földhöz hasonló.
Az albedó (fényvisszaverő képesség) hasonlóan alacsony értékű, mint a Holdnál. Ebből az következik, hogy a felszíne ahhoz hasonló lehet.
Figyelmet érdemel a sziderikus keringési idő és a tengelyforgási periódus aránya. Ez azt jelzi, hogy két keringés során az égitest háromszor fordul meg a tengelye körül. Tehát két pozitív egész számmal fejezhető ki az arányuk. Ezt a csillagászatban rezonanciának hívják. (Ez nem tévesztendő össze a fizikában definiált jelenséggel!) A csillagászatban mindig rezonáns jelenségről beszélünk, ha két égitest keringési idejének, vagy bármelyik tengelyforgási idejének hányadosa pozitív egész számok hányadosaival fejezhető ki. (Pl. a kisbolygók között sok olyan aprócska égitest van, melyek rezonáns pályákon keringenek.)
Nagyon érdekes, hogy a Földről végzett távcsöves megfigyelésekre alapozva a Merkúr keringési és forgási periódusát sokáig ugyanolyan időtartamúnak vélték. Ezt kötött keringésnek nevezzük.
1965-ben a Puerto Ricóban lévő nagy átmérőjű rádióteleszkóppal – radarcsillagászati alkalmazás – állapították meg a fenti tengelyforgási időt. A rádióhullámokkal való vizsgálat bármikor alkalmazható, amikor a bolygó a látóhatár fölött van. Optikai megfigyelése azonban mostoha.
Egy másik tudománytörténeti érdekesség: A Merkúr pályájának napközelpontja (perihélium pont) folyamatosan körbevándorol a pályasík mentén. Az elmozdulás mértékét a newtoni mechanika nem tudta kielégítően megmagyarázni. Az Einstein által kidolgozott általános relativitáselmélet adta meg a jelenségre a pontos választ.
Sem az optikai, sem a rádió tartományban végzett megfigyelések nem tudták elárulni, hogy milyen lehet a Merkúr felszíne.
Az első, felszínről készült képeket a Mariner-10 űrszondának (1974) köszönhetjük.



A Mariner-10 által készített képek egyike. Kráterek és kráterek. (APOD.)
Az első képeken már jól látszott, hogy a legbelső bolygó felszíne telis-tele van becsapódásos eredetű kozmikus sebhelyekkel. A Holdon is sok hasonló alakzat van, de a két égitest között az a lényeges különbség, hogy a Merkúr gravitációs ereje 2,5-szer haladja meg a Holdét, tehát a felszínét sokkal nagyobb sebességgel érik el a becsapódó testek. Ráadásul a Naphoz legközelebbi planéta volt a legjobb célpont, hiszen a Nap gravitációs ereje is közre játszott abban, hogy a kicsiny bolygó felszíne komoly bombazápornak volt kitéve.
A kép alsó, középső részén a Caloris-medence van, melynek átmérője 1550 kilométer.(APOD.)
A Merkúrról készült képeken nem láthatunk a Holdon megfigyelhető óriási kiterjedésű tengereket. Egyetlen hatalmas méretű becsapódási terület van – a Caloris. Érdemes



megfigyelni a körkörös alakzatot. A szakemberek szerint a becsapódási területet a bolygó belsejéből kiömlő láva alakította ki.
Időzzünk el egy kicsit ezeknél a képeknél! Sok olyan becsapódási krátert látunk, melyeknek központi csúcsa van. (A szerzőnek sokszor eszébe jut – az ilyen képek láttán – az az analógia, amikor egy kavics belepottyan a vízbe. Ekkor kráter jön létre, a becsapódás okozta hullámok energiája tovaterjed, újabb hullámcsúcsok és völgyek jönnek létre, valamint a becsapódás helye fölött egy kiemelkedő vízcsepp figyelhető meg.)
A bolygón előfordulnak kráterközi síkságok. Ezek a bolygó legidősebb alakzatai. Felszínüket kráterek tarkítják, ez arra utal, hogy ezek későbbi időkben jöttek létre.
Az aránylag fiatal becsapódásos kráterek ritkák. Ezeket a körülöttük lévő sugaras szerkezetről lehet felismerni, melyeket a becsapódáskor keletkezett anyag hozott létre. A Holdon több, nagy kráter körül láthatunk ilyet.
A Messenger-űrszonda (2008-2009) mérései is azt igazolták, hogy a Merkúrnak gyakorlatilag nincs légköre. Ezen nincs mit csodálkozni, hiszen a kicsiny tömege és a magas felszíni hőmérséklet miatt (nappal 4000C körül) a gázok jelentős része elszökött. Mindkét szonda többi mérése szerint a mágneses mező erőssége – a földinek – a töredéke. A bolygónak a modell számítások szerint -- nagy méretű vasmagja van, melynek sugara kb. 2000 kilométer. A cseppfolyós részt szilikátokból álló köpeny ölel át.



A Messenger szonda egyik színes képe. Több sugaras szerkezetű kráter látható.
Sikerült megtalálni az előre jelzett vízjeget a sarki területeken lévő kráterek alján.
Egyre inkább úgy tűnik, hogy a sokak által „vasbolygónak” nevezett égitest a Naprendszer kialakulása idején történt ütközés során veszítette el vasban szegény külső burkát. Ezt kéreg lefröccsenésnek nevezik.
Az elméleti elképzelések szerint az egész felszínt magma óceán borította, ennek hőmérséklete lassan csökkent, de a becsapódások folyamatosak voltak. Így alakulhatott ki a ma látható tagolt felszín.
A Vénusz.



Az elnevezése szintén ókori eredetű. A szépség és a szerelem istennőjéről kapta a nevét. Ragyogóan fényes, és hófehér színű, ami az ártatlanság jelképe.
Jellemző adatai:
Átmérője: 12 104 km = 0,984 Föld-átmérő.
Tömege: 4,87.1024 kg = 0,8148 Föld-tömeg.
Közepes naptávolsága: 108,21.106 km = 0,723 csillagászai egység.
Tengelyforgási ideje: 242,98 nap.
Sziderikus keringési ideje: 224,7 nap.
Szinódikus keringési ideje: 583,92 nap.
Közepes pályamenti sebessége: 35,08 km/s.
A pálya excentricitása: 0,0068.
Felszíni nehézségi gyorsulás: 8,83 m/s2.
Szökési sebesség: 10,4 km/s.
Albedó: 0,76.
Nézzük meg az adatokat! Az albedó jelentős értéke okozza a kiemelkedően erős látszó fényességet.
A Vénusz a Földhöz hasonló átmérője, tömege, és átlagsűrűsége miatt hosszú időn át bolygónk „nővérének” tartották. Már 100 évvel ezelőtt is tudták, hogy a felszínét azért nem látjuk, mert azt állandóan elfedi a felhőzete. Ezért az alábbi elmélet alakult ki: Egy kissé közelebb van a Naphoz, ezért ott melegebb van, felhők fedik, tehát ott trópusi éghajlat lehet, így sok eső hullik a felszínre, amely buja növényzetet öntöz. Ezért a Vénusz olyan gazdag állat- és növényvilággal rendelkezik, mint ami a Földön néhány tízmillió évvel ezelőtt volt!



Mindezt a látszat alapján ítélték meg! Ez az idilli kép csak akkor foszlott szét, amikor űrszondák kezdtek méréseket végezni.
Még ezelőtt – radarcsillagászati módszerrel -- sikerült megmérni a tengelyforgási periódusát, ami feltűnően hosszúnak bizonyult. A másik érdekesség pedig az volt, hogy nem nyugatról keleti irányba forog a tengelye körül, mint a Föld, hanem éppen ellenkezőleg. Ezt nevezzük retrográd mozgásnak. Ha látnánk a felszínéről a Napot, akkor az nyugaton kelne és keleten nyugodna.
A Vénusz fázisai2016 decembere és 2017 márciusa között. (Daniel Herron, APOD.)
Érdemes megemlíteni, hogy az amatőrcsillagászok megfigyelései révén a felhőzetben különböző intenzitású területeket, „foltokat” vettek észre. A megfigyelők több színszűrőt alkalmaztak. A különböző kontrasztú tartományok a kék szűrők használatával volt a legfeltűnőbbek. Mindez arra utalt, hogy a bolygó felhőzete nem egységesen zárt, hanem több rétegből állhat. Ezt a hivatásos csillagászok kétkedéssel fogadták mindaddig, amíg a Mariner-10 űrszonda el nem küldte az alábbi felvételt.



A Mariner-10 felvétele, amelyen jól látható a bolygó felhőzetének szerkezete. A képet nem a látható, hanem az ultraibolya tartományban rögzítette az űrszonda.
Egy másik – amatőr – megfigyelés révén már tudtuk, hogy a bolygó roppant vastag légkörrel rendelkezik. Ezt bizonyították a „Vénusz-szarvai”. Ezek a területek csak akkor lesznek feltűnőek, amikor a Nap a bolygó felszínének már csak kis területét világítja meg. A magasba nyúló vastag felhőzet szintén fürdik a napsugarakban. Ezek a területek túlnyúlnak a sarkokat összekötő képzeletbeli vonalon.



A Vénusz „szarvai”.
A bolygó kutatásában alapvető szerepet játszottak a Venyera-űrszondák. Ekkor derült ki, hogy légkörének vastagsága 100 kilométer, és több övezete van. Az atmoszférája elsősorban szén-dioxidból áll. A felhőkben kénsav található. A felszíni hőmérséklet – az üvegházhatás miatt – még a Merkúron mért éréknél is magasabb! Eléri a 450-5000C-ot. A légnyomás pedig a földi érték 90-100-szorosa!!
Röviden összefoglalva: pokoli világ van a kozmikus szomszédságunkban. Ezek után mondja bárki, hogy a Vénusz a Föld nővére.
Az űrkutatók is meglepődtek azon, hogy az első leereszkedő szondák csupán néhány percig működtek. Ezután már úgy tervezték ezeket, hogy alkalmazkodjanak az extrém viszonyokhoz.
Így sikerült a Venyera-13 és -14 űrszondának sikerrel leszállnia és néhány képet készítenie.



A Venyera-13 által készített egyik felszíni panoráma kép. Alul a szonda talpa látszik. A talajt lapos kövek borítják.
Az elkészült képek alapján azt tudták megállapítani, hogy a felszínen a földi gránitokhoz és bazaltokhoz hasonló kőzetek vannak.
Sokkal biztonságosabb megoldásnak bizonyult a bolygó körül keringő egységek radarral történt felszíni térképezése.
A térképező munkát a Pioneer-Venus-1 kezdte meg 1978-ban.
A Pioneer-Venus-1 mérései révén készült felszín térképe. A kék színnel jelölték a képzeletbeli „tengerszint” alatti területeket. A pirosak a legmagasabb kiemelkedéseket mutatják.



Jól látható, hogy szomszédunk felszíne tagolt. A legmagasabb terület 10 800 méterre emelkedik a képzeletbeli „tengerszint” fölé. A legmélyebb pont pedig 2900 méterrel van alatta. Néhány kanyonrendszert is sikerült azonosítani.
Ez a szonda, majd az őt követők is vulkánkitörések csalhatatlan nyomait figyelték meg, ami arra utalt, hogy a Vénusz – a Földhöz hasonlóan – aktív égitest.
A Magellán-szonda (1991) több éven át keringett a bolygó körül, így az eddigi legrészletesebb felszíni térképet készítette el.



A Magellán-űrszonda radar térképező munkájának eredménye. Így néz ki a Vénusz felszíne.



A bolygó felszínén kb. 800 becsapódásos kráter van. Számos, hatalmas vulkánt lehetett azonosítani.
A Vénusz Nyugat-Eistla területe. A Gula-hegység emelkedik ki a változatos tájból. A magassági torzítás 22,5-szeres. (JPL.)
A Vénuszon 1100 vulkáni alakzatot sikerült felderíteni. Ezek több kilométer magas koronák, melyek mérete néhány tíztől több száz kilométerig terjed. Körkörös alakzatok, melyek körül sugárirányú törésrendszer (mint a pókhálók) látható. Középső részüket a feláramló magma töltötte ki.






A képen több korona és törésrendszer látszik. (JPL.)
A másik jellegzetes alakzatot a tesszerák alkotják, melyek a vulkanikus területek fölé emelkedő vidékek. Felszínük erősen gyűrt és töredezett. Ezek magassága eléri az 1 kilométert.
Az Aphrodite terület. Tesszerák, mély völgyek és hasadékok láthatók. (USGS adatbázis.)



Vulkáni „palacsinták”. Ezek az alakzatok csak a Vénuszon (Alpha Regio) fordulnak elő. Átmérőjük 25 kilométer, magasságuk 750 méter. A köpenyből feláramló folyékony anyag hozta létre ezeket.
A Vénuszon nem figyelhetjük meg a bolygónkon előforduló kontinensvándorlást, így a vulkanikus jelenségeket is ennek megfelelően kell magyaráznunk.
A Föld.



Jellemző adatai:
Átmérője: 12756,28 kilméter.
Tömege: 5,972.1024kg.
Átlagsűrűsége: 5,52 g/cm3.
Közepes naptávolsága: 149 600 000 kilométer.
Tengely körüli forgási ideje: 23 óra 56 perc 4 másodperc – ez a csillagnap.
Sziderikus keringési ideje: 365,256366 nap.
A tropikus év hossza: 385, 2422 nap.
Az egyenlítői sík hajlásszöge a pályasíkhoz: 23,05.
Közepes pálya menti sebessége: 29,783 km/s.
A pálya excentricitása: 0,0167.
Felszíni nehézségi gyorsulás: 9,81 m/s2.
Lapultsága: 1/298.
Szökési sebesség: 11,2 km/s.
Albedó: 0,37.



Az egyetlen égitest a Naprendszerben, ahol a víz folyékony állapotban fordul elő. A tengerek és az óceánok a felszín 71%-át foglalják el. Ezért kék bolygóként is szokták emlegetni. Így nem csoda, hogy a fényvisszaverő képessége magas értékű.
(Már a korábbiakban is több érdekességet közöltünk anyabolygónkról.)
Egy csillagászati könyvben ennél sokkal több adat nem szerepel. Így az érdeklődők a különböző földrajzi és geológiai művek ismereteiből egészíthetik ki tudásukat.
Kísérőnk, a Hold. Tömege a Földhöz viszonyítva meglepően nagy. Sőt a legnagyobb az egész Naprendszerben!
A Hold.
A két égitestet kettősbolygónak is nevezik a szakemberek. Ennek oka az, hogy a Hold tömege csupán a Földének 81-ed része.
Jellemző adatai:
Átmérője: 3476,1 kilométer = 0,273 Föld-átmérő.
Tömege: 7,344.1022kg = 1/81305 Föld-tömeg.
Átlagsűrűsége: 3,334 g/cm3.
Közepes földtávolsága: 384 400,6 kilométer = 60,268 Föld-sugár.
Tengely körüli forgási ideje: 27,32166 nap.
A sziderikus keringési ideje: 27,32166 nap.
A szinódikus keringési ideje: 29,53059 nap.
Az egyenlítői sík hajlásszöge a pályasíkhoz: 6,068.
Közepes pálya menti sebessége: 1,025 km/s.



A pálya excentricitása: 0, 0549.
A pálya hajlása az ekliptikához: 5,0145.
Felszíni nehézségi gyorsulás: 1,628 m/s2.
Szökési sebesség: 2,374 km/s.
Albedó: 0,07.
Pályájának alakja jelentősen eltér a körtől, ezért legközelebb 354 000 kilométerre (perigeum), legtávolabb pedig 404 000 kilométerre (apogeum) található a Földtől.
Érdemes felfigyelni arra, hogy tengelyforgási periódusa megegyezik a sziderikus keringési idővel. Ezt kötött keringésnek hívják. Ennek az a következménye, hogy mindig ugyanazt a felszínt látjuk.
De ez nem igaz! Mivel a Hold más mozgásai miatt a felületének 59%-át lehet távcsövön át tanulmányozni. Ennek két oka van. Mivel a Hold nem a Föld pályasíkjában kering (lásd az adatokban), ezért a sarki területei „mögé” is látunk. Ezt szélességi librációnak nevezik. A másik pedig az, hogy a pályája ellipszis alakú, tehát nem egyenletes sebességgel mozog a pályáján. Így „átlátunk” a túlsó félgömbre is. Ez a hosszúsági libráció (billegés) jelensége.
A jelenségekről Váradi Nagy Pál saját fotói alapján készített egy kisfilmet, melyet a honlapján megtalálhatunk: www.csillagtura.ro
Egy holdi nap 29,5 földi napnak felel meg.(lásd szinódikus keringési idő). Tehát a holdi nappalok és éjszakák kb. 15-15 napig tartanak.
A Hold felszínének feltérképezése sokáig az egyik kedvelt csillagászati munka volt. Egyre részletesebb térképek készültek, melyeken a különböző felszíni alakzatok elnevezése szerepelt. Galilei nyomán a hatalmas medencék megtartották a különféle – latin nyelvű elnevezéseket. Pl. Mare Imbrium = Esők-tenger, Mare Tranquillitatis = Nyugalom-tengere, stb. A gyűrűs hegyek (kráterek) pedig különböző természettudósokról kapták a nevüket. Például: Kopernikusz kráter, Tycho kráter. Több magyar névvel találkozunk egy Holdtérképen. Pl.: Eötvös, Kármán.
A Holdon látható hegységeket földi nevekkel ruházták fel. Így ott is találunk Apennineket, Alpokat és Kárpátokat.



A Tycho- és a Clavius kráter környéke. Éder Iván felvétele.



Az Alpok vonulatai láthatók Éder Iván fotóján.
A Hold felszíne változatos, ezért csillagászati megfigyelés szempontjából „hálás téma”.
Már Galilei észrevette, hogy a kráterek sáncfalai által vetett árnyék hossza alapján meg lehet mérni, hogy az árnyékvető hegy milyen magasságra emelkedik a környezete fölé. (Mivel a napsugarak beesési szöge ismert, így egy derékszögű háromszög átfogójának hosszát kell meghatározni ahhoz, hogy a kisebbik – a derékszögnél lévő befogó – mérete ismert legyen. Ez pedig nem más, mint a fal magassága.) Az árnyék alakja pedig nagyszerűen megmutatja a felső perem csipkézettségét.



Első negyed idején már több olyan krátert is láthatunk, melynek tetejét világítja meg a Nap, de az aljára még nem ér el a napsugár. Ezért ezeket a gyűrűs hegyeket a terminátor vonalán túlnyúlva pillanthatjuk meg. (A terminátor az éjszakát és a nappalt elválasztó határvonal.) Tehát azok a kráterperemek jócskán a felszín fölé emelkednek!
Jól látható, hogy néhány, a terminátor vonalon túli hegycsúcsot már elér a napfény. (Éder Iván felvétele.)



A Holdnak gyakorlatilag nincs légköre. Ezért a Nap által megvilágított részén a hőmérséklet 1300C, míg az árnyékban lévő helyen -1500C. A légkör hiánya azt eredményezi, hogy óriási a hőmérséklet különbség a napsütötte és az árnyékban lévő felszíni alakzatok között. Ezért a felszíni formák a szélsőséges hőmérsékleti viszonyok miatt aprózódnak.
A Hold keletkezését több elmélet próbálja megmagyarázni. A ma elfogadott szerint a szomszédunk egy, a Földdel ütköző másik, nagy méretű égitest révén született. Itt is egy – a Merkúrnál már említett – lefröccsenési magyarázattal szolgáltak.
A Hold kialakulását szemléltető számítógéppel készült folyamat ábra néhány képe.
A fenti illusztráció mutatja, hogy a Földünk egy kb. Mars-méretű égitesttel ütközött. A kataklizma a Naprendszer korai időszakában történt. A kiszakított anyagcsomót a Föld gravitációs ereje „begyűjtötte”, és ebből jött létre az új égitest.
Ezután a lassan megszilárduló felszínt az akkori időszakban előforduló kozmikus bombazápor érte. Így jöttek létre a hatalmas méretű medencék és az ősi kráterek. Ezek ma megfigyelhető mérete a néhány centiméterestől az 1000 kilométeres méretig terjed. A holdi óceánok sima felületét, a kéreg alól feláramló láva töltötte ki. Itt néhány becsapódásos krátert lehet megfigyelni, amelyek egyértelműen arra utalnak, hogy másodlagosak, hiszen később keletkeztek. Mindez arra utal, hogy a becsapódások a Hold történetében a későbbi időszakokban is jellemzőek voltak.
A sorozatos bombazápor miatt a kőzetek aprózódása egyre intenzívebbé vált. Ehhez hozzájárult a már korábban említett hőmérséklet változás hatása. Így alakult ki a Hold talaját



fedő porréteg – a regolit. A részecskék mérete 0,1 és 0,01 mm közé esik. A holdi porréteg vastagsága eltérő nagyságú. Van ahol a – mérések szerint – a 100 méteres értéket is eléri.
Amikor az első emberes holdra szállást tervezték, akkor komolyan aggódtak a földi irányítók, hogy nem süllyed-e el a holdkomp ebben a poros talajban.
Az ott járt űrhajósok csizmáinak nyomát – egyes becslések szerint – egymillió évig megőrzi a regolit.
Kiválóan látható a poros felszín, és az egyik űrhajós csizmatalpának lenyomata. (NASA)
Az űrkutatás első földönkívüli célpontja a Hold lett. A Luna-3 űrszonda volt az első, amely 1959-ben a Hold mellett elhaladva lefényképezte a Földről sohasem látható oldalát.
A Szovjetunióban készült Luna-3 szonda, és a történelmi jelentőségű képe.



Mai szemmel nézve ezen sokan mosolyognak. De 1959-ben, amikor még az űrszondákkal való kutatás műszaki megvalósítása a bizonytalan utakat járta, csodának számított egy ilyen sikeres küldetés. (A viághálón érdemes elolvasni az akkori technikai hátteret!)
A Luna-9 volt az első ember készítette eszköz, amely sima leszállással érte el a Hold felszínét (1966).
Mindenképpen meg kell említeni, hogy a két akkori – politikailag gyökerese eltérő nagyhatalom – a Szovjetunió ás az Egyesült Államok űrbéli vetélkedése irányította az űrprogramot. A hidegháború korszakát éltük. Mindkét ország az űrkutatást haditechnikai célnak tekintette. A kialakult „űrverseny” során kiemelt szempontot kapott, hogy ki tud először embert juttatni a világűrbe. Ki tudja a legnagyobb tömegű műholdat Föld körüli pályára állítani, melyik ország űrhajósa tud először a nyílt világűrbe kilépni, és még hosszasan lehetne folytatni. A kiemelt feladat pedig – ki tud először a Holdra embert juttatni, úgy, hogy azt onnan biztonságban vissza is hozza!
Az űrversenyben a Szovjetunió mindig megelőzte riválisát.
1963-ban, az USA akkori elnöke – John F. Kennedy – kijelentette, hogy az évtized vége előtt megvalósítják az emberes holdra szállást.
Ennek érdekében alapos előkészületeket tettek. Térképező szondák, szándékosan becsapódó mesterséges égitestek filmfelvételei mind azt szolgálták, hogy az Apolló-program sikeres legyen (ennek előzménye volt a Gemini-sorozat). Óvatos küldetések után – 1969. július 20-án – lépett az első ember a Hold felszínére.
Neil Armstrong volt az, aki egy Földön kívüli égitestre tette a lábát. Nem sokkal később Edwin Aldrin mászott le a holdkomp lépcsőjén.
Valamennyi expedíció kőzeteket hozott a Földre. Automaták is gyűjtöttek holdi anyagot, melyet tanulmányozni lehetett. A vizsgálatok azt mutatták, hogy szomszédunk legalább 4 milliárd éves. A bazalt az óriás meteorok vagy aszteroidák becsapódása után, a kéreg alól került a felszínre. Kimutatták, hogy a tengerek életkora egymástól eltérő. A legősibb és a legfiatalabb között 500 millió év volt az eltérés. Ez egyértelműen arra utalt, hogy a Hold felszínét érő bombazápor félmilliárd évig tartott! Mai ismereteink szerint a kéreg megszilárdulása szintén ennyi időt vett igénybe. Ezért joggal jelenthetjük ki, hogy a Hold a Földdel egyidős égitest.
Hosszasan lehetne írni a Holdon talált kőzetek sajátosságairól, csupán két érdekes példát említünk meg. Az anortozitok a Földön ritkán fordulnak elő, a breccsa, mely tömör kristályos kőzetek darabjaiból áll össze. Az egyes alkotórészeket a regolit (holdpor) cementál össze. Ezek a becsapódások során fellépő magas hőmérséklet és nyomás hatására jönnek létre.
A Földről látható holdfelszínen két olyan nagy krátert láthatunk, melyek sugársávos szerkezetet mutatnak. A Kopernikuszról és a Tychoról van szó.



A kép alján a Tycho, tőle balra feljebb a Kopernikusz elnevezett kráter látszik.
Ezek a sávok minden más felszíni alakzaton áthaladnak. Ez pedig egyértelműen azt bizonyítja, hogy viszonylag fiatal képződmények. A sávokról készült közeli képek pedig elárulják, hogy milliónyi aprócska kráterből állnak. Tehát a becsapódó test által kidobott anyagdarabok hozták létre a krátersorokat.
Megállapították azt is, hogy a Hold „arculatának” kialakításában a vulkánosság minimális szerepet kapott.
Figyelmet érdemel, hogy a Hold – Nap felé forduló oldalán – nem találunk hasonló tengereket, mint amiket szabad szemmel is láthatunk.
Nemrég – szintén az automaták megfigyeléseinek köszönhetően – a sarki területeken lévő kráterek alján megtalálták azokat a fagyott vízjég mezőket, melyet a szakemberek már előre megjósoltak.
Ennek kulcsfontosságú szerep fog jutni, amikor felépülnek az első bázisok a Hold felszínén, amelynek fekete, bársonyos egén nappal is látszanak a csillagok.
A Mars.



Neve szintén ókori eredetű. A görög és a római mitológiában a hadisten neve volt. Ismét a látszat alapján történt ítélkezés. Vörös színe miatt a vérrel azonosították, tehát a háborúval kellett összefüggésbe hozni.
Jellemző adatai:
Átmérője: 6788 kilométer = 0,53 Föld-átmérő.
Tömege: 6,39.1023 kg = 0,107 Föld-tömeg.
Átlagos sűrűsége: 3,95 g/cm3.
Közepes naptávolsága: 227,9 millió kilométer = 1,524 csillagászati egység.
Tengelyforgási ideje: 24 óra 37 perc 23 másodperc.
Sziderikus keringési ideje: 1,881 év.
Szinódikus keringési ideje: 779,9 nap.
Az egyenlítői sík hajlásszöge a pályasíkhoz: 23,098.
Közepes pálya menti sebessége: 24,14 km/s.
A pálya excentricitása: 0,0934.
A pályasík hajlásszöge az ekliptikához: 1,08.
Felszíni nehézségi gyorsulás: 3,73 m/s2.
Szökési sebesség: 5,0 km/s.
Albedó: 0,14.
Érdemes néhány adatra felfigyelni. Egy marsi nap alig több, mint nálunk. Az egyenlítői sík hajlásszöge szinte megegyezik a Földével. Majdnem a Föld pályasíkjában kering.



A Hold után a legtöbbet megfigyelt égitest, melynek felszínén különböző alakzatokat fedeztek fel. Ezek világosabb és sötétebb területek voltak. A sarki területeken pedig a folyamatosan változó nagyságú, fehér színű foltok voltak szembetűnőek. Ezért érthető, hogy nagy figyelmet fordítottak a folyamatos megfigyelésére. (Az egyetlen olyan bolygó a Naprendszerben, melynek felszínét részletesen tanulmányozhatjuk.) Az elnyúlt ellipszispálya miatt nagy távolság különbség van a napközel- és a naptávolpont között. Ez azt is jelenti, hogy a tőlünk mért távolsága is elég szeszélyesen ingadozó.
A Hubble űrtávcső képei a Marsról. Érdemes felfigyelni a látszó méretek eltérő nagyságára.



Kb. 15 évenként áll elő olyan lehetőség – nagy oppozíció --, amikor a felszínét távcsövekkel kedvező körülmények között tudjuk megfigyelni. Ekkor a legnagyobb a látszó mérete. Más esetekben csak egy jellegtelen narancsvörös színű apró korongot nézhetünk. Oppozíció idején jár a legközelebb a Naphoz, tehát a felszínét ekkor melegíti fel a legjobban. Ezért a Marson porviharok alakulnak ki, amelyek megnehezítik a távcsöves megfigyelést. Ráadásul csak néhány hét van arra, hogy kihasználjuk a megfigyelésre kedvező alkalmat.
A Mars. Jól látszanak a különböző felszíni alakzatok. A légkörön keresztül ilyen képet lehet készíteni. Éder Iván felvétele.
Néhány távcsővel történt megfigyelés eredménye:
Christian Huygens (1629-1695) holland tudós volt az, aki először adta meg a bolygó tengelyforgási idejét. Giovanni Domenico Cassini (1625-1712) itáliai csillagász figyelt fel először a sarki sapkákra. A XIX. század közepétől kezdve pedig többen hálószerű alakzatokat véltek felfedezni a felszínén. Közismert, hogy Giovanni Schiaparelli (1835-1910) itáliai csillagász nevét kapcsolták össze a marsi civilizációval. Az 1877-ben készült rajzain olyan egyenes vonalak látszanak, melyeket, az angol – rossz!! – fordítás miatt csatornáknak kezdték emlegetni a sajtóban. Világszenzáció! (Mindez az olaszról angolra történt hibás



fordítás eredménye volt! Tehát valóságalapja egyenlő volt a nullával, de az újságírókat ez nem érdekelte – már akkor sem, hogy a hír hiteles, vagy sem.)
Schiaparelli eredeti rajzai.
Elindult „a tengeri kígyó”. Teljesen világos – mondták – a csatornahálózatra szükségük van az ott élő lényeknek, hiszen a sarki sapkák vizével kell táplálni a bolygó kiszáradt földjeit. Csak így lehet növényeket termeszteni. Ha pedig a marslakók ilyen nagy hálózatot tudnak építeni, akkor nálunk fejlettebb civilizációval rendelkeznek! Ezek a lények rossz indulatúak, és le akarják igázni a Földet! H. G. Wells (1866-1946) angol író fantáziája azonnal beindult. Így született meg a „Világok harca” című könyve, amely a marslakók inváziójáról szól. A regényt a korabeli filmgyártás is egyik témájának választotta. De mindezen túltett Orson Welles (1915-1985) színész és rendező, aki az Egyesült Államokban egy rádiójátékban dolgozta fel a regényt. Az előadás olyan jól sikerült, hogy a hallgatók pánikszerű menekülésbe kezdtek, mivel úgy gondolták, hogy a marslakók elözönlötték a földet!!
A „Mars-mizéria” még napjainkban is fel-felbukkan. A bulvársajtó időnként előveszi a „régi lemezt”, és így próbál olcsó népszerűségre szert tenni. Csak néhány példa: a Marson egy óriási emberi arc látható, a marsi óriásvulkánok mesterséges alkotások, a Phobos hold pedig



egy űrhajó. Legutóbb, az egyik hazai lap azt taglalta, hogy a Mars olyan közel jön a Földhöz, hogy ugyanakkorának látjuk majd, mint a teleholdat!!
Biztos vagyok abban, hogy minden szakember kitörő örömmel venné tudomásul azt, ha a Marson az élet egykori, vagy mai legcsekélyebb nyomára bukkannánk.
A Mars is a lakható zónában kering. A legkedvezőbb körülmények között a nyári maximum hőmérséklet +200C fok lehet, de ugyanitt -700C alá süllyed a hőmérséklet.
A bolygó légkörének vastagsága a földinek a töredéke, tehát a légnyomás is roppant alacsony. Kb. század akkora, vagy még kisebb, mint a Földön mért tengerszinti légnyomás érték.
A légkör kémiai összetétele: 95,2% CO2, 2,7% N2, 1,6% Ar, 0,13% oxigén, 0,03% vízgőz. Mindez azt mutatja, hogy a földi élet szempontjából nézve egy ellenséges környezet van a külső szomszédunkban.
Mindezek az ismeretek már az űrszondák méréseinek köszönhető.
A Mariner-4 volt az első olyan mars-szonda, amely a bolygó mellett elszáguldva (1965) felvételsorozatot készített a felszínéről. A képei megdöbbenést okoztak.
A Mariner-4 egyik felvétele. Számos kráter látható rajta.
A szakemberek számítottak arra, hogy a felszínen lesznek becsapódásból származó kráterek, da a nagy számuk meglepte őket.
A későbbi kutatószondák is megerősítették, hogy a szomszéd bolygón sok-sok kozmikus sebhely van.



A Mariner-9 egyik felvétele, amely 1971-ben állt bolygó körüli pályára. Jól látszik a sűrűn kráterezett vidék. (NASA.)
A Mariner-9 keringő egységének felvételei mutatták meg először, hogy a Mars felszíne változatos. Óriási vulkánok és hasadékvölgyek vannak ott.



A Nirgal elnevezésű hasadékvölgy-rendszer a Mariner-9 felvételén. (NASA.)



Egy dűnékben gazdag vidék. (NASA.)
A két Viking-szonda leszállóegységeinek (1976) kifejezetten az volt a célja, hogy az élet nyomaira bukkanjanak. Azonban a felszíni vizsgálatok negatív eredménnyel zárultak.
Keringő egységeik azonban páratlanul szép felvételeket sugároztak a Földre. A sok közül csak néhány kiragadott példa: sikerült megörökíteni a sarkvidéki hajnali párát, a legmagasabb hegy tetején keletkező felhőt, az óriásvulkánokat, valamint a ritka szépségű hatalmas kanyonrendszert, a Valles Marineris-t.
Légköri és hőmérsékleti viszonyok:
Már a fentiekből is kitűnik, hogy az ottani viszonyok jócskán eltérnek a nálunk tapasztalhatóktól.



Az űrszondák mérései szerint az átlagos légnyomás értéke mindössze 6,1 millibar = 6,1 hektopascal. A földi érték: 1033 hektopascal. A légkör döntő többségét szén-dioxid alkotja, a hőmérséklet pedig lényegesen alacsonyabb, mint a mi bolygónkon. Ilyen fizikai viszonyok miatt a szén-dioxid -1250C-on csapódik ki (kondenzálódik). Meteorológiai kifejezéssel élve ez a szén-dioxid harmatpontjának hőmérsékleti értéke. Ennél magasabb hőmérsékleten ez gáz halmazállapotú. Így jön létre az a fehér színű, felszínt borító réteg, amelyet már földi távcsövekkel is látni lehetett.
A vízpára lecsapódási hőmérséklete-830C! Az alacsony nyomás miatt a víz csak nagyon szűk hőmérsékleti tartományban fordulhat elő folyékony halmazállapotban. +20C-on már felforr és elillan. Ezek a példák nagyszerűen mutatják a különböző halmazállapotok nyomásfüggését.
Így érthető, hogy miért nem találunk folyékony vizet a bolygón.
Az évszakos változások hőmérsékleti értékeit leginkább a negatív tartományban találjuk.
A poláris sapkák területének nagysága attól függ, hogy mennyi ott a hőmérséklet, azaz 1250C alatt vagy fölött van. Minden mérés azt mutatta, hogy a napi hőingás értéke tetemes. A bolygó középhőmérséklete: -600C, szemben a földi +100C értékével.
A földi megfigyelések is megmutatták az időnként kialakuló porviharokat. Először 1892ben figyelték meg az egész bolygó felszínét beborító – a szél által szállított – homokszemcsék (melyek parányi kőzetdarabok) fedő hatását. Ezek a földi sivatagokban is előforduló anyagból állnak. A szélsebesség több száz km/h, azonban az alacsony nyomás miatt romboló hatása eltörpül egy földi szélviharral összemérve. Egy-egy marsi vihar után a szemcsék hosszú idő alatt ülepednek ki a légkörből. Mivel a felszíni por vastartalma nagy, ezért a rajtuk szóródó fény miatt rózsaszínű az égbolt.
Marsi naplemente. Jól látható az égbolt színe, amelyet a légkörében lebegő porszemcsék szóródása okozott. A felvétel 1997-ben készült. (APOD,NASA.)



Hová lett a víz a Mars felszínéről?
A Mariner-9 1971-ben állt bolygó körüli pályára. Olyan képeket továbbított, amelyek egyértelműen arra utaltak, hogy valamikor folyékony víz volt a felszínen! Több kiszáradt folyóvölgyet lehetett látni a felvételeken. Ezek a földi sivatagokban előforduló időszakos vízfolyások medréhez hasonlítottak. A már korábban említett Viking-szondák mérései alapján – a légköri vízgőz mennyiségéből kiindulva – 7-8 köbkilométer lehet a víz összmennyisége, ez négyszer töltené meg a Balaton medrét. (A nagy tóban kb. kétmilliárd köbméter víz van.) A Marson megtalált víz azonban lecsapódott (kondenzált) állapotú. Így pl. felhőket is sikerült lefényképezni. A sarki területeken pedig vízjeget találtak. A reggeli ködfoltok az emelkedő hőmérséklet hatására megszűnnek, majd este ismét kicsapódik a vízpára, és hártya vékonyságú jégkéreg képződik.
A kutatók végül arra a megállapításra jutottak, hogy a víznek jóval nagyobb mennyiségben kell jelen lennie. Ez a talaj alatt kell, hogy legyen, mégpedig fagyott állapotban!



A Phoenix leszállóegysége által megtalált jégréteg (2008). NASA-JPL fotó.



A Mars Reconnaisance keringő egysége által készített felvételen egy becsapódás után került a felszínre a jég. Az űrszonda több ilyen területet talált, és a későbbi képeken már a jég nem volt látható a szublimáció miatt.
Egy 2015-ben megjelent tanulmány szerint évmilliárdokkal ezelőtt a Mars felszínének 19%-át óceán fedte, melynek mélysége elérhette az 1600 métert. (Az Atlanti-óceán bolygónk felszínének 17 százalékát foglalja el.)



Fantáziarajz az egykori óceánról. (ESO/M. Kornmesser/N. Risinger)
Sok felvétel készült olyan felszíni alakzatokról, melyek a folyékony víz egykori jelenlétét erősítette meg, sőt a felszínen dolgozó terepjárók kutatási eredményei is igazolták a fenti elképzelések helyességét.
Sőt egyes űrfelvételek arról tanúskodnak, hogy folyékony víz is előfordulhat a felszínen. Ezt folyásnyomok, hordaléknyomok bizonyítják. A Curiosity marsjáró évek óta gyűjtött adatai alapján az is elképzelhető, hogy rövid ideig folyékony sós víz is jelen lehet a felszínen.
A felszín alakzatai.
A két félteke arculata és kialakulása is különböző. A déli félgömb erősen kráterezett, minden bizonnyal a bolygó ősi felszínét láthatjuk ott. Tehát a felszíni alakzatok a bolygó fejlődésének korai szakaszában keletkezetek. Az északi félteke területének döntő többségén csaknem összefüggő, lávával borított síkságok vannak. Itt a krátersűrűség lényegesen kisebb, mint a másik féltekén. Sőt, még a holdi tengereken előfordulóknál is kisebb a számuk.



A Marsnak hosszú és változatos geológiai múltja van. (Senkit ne tévesszen meg a szakkifejezés. A planetológiában a Földdel kapcsolatos elnevezést használják.) Számos óriási vulkán bizonyítja a hosszan tartó vulkanikus aktivitást. A kiterjedt törésvonal rendszerek a felszín nagy léptékű változásait bizonyítják. A folyómedrekről már volt szó. A szél sok helyen homoktengereket hordott össze. Míg másutt jégvájta völgyek figyelhetők meg. Minedzek arra utalnak, hogy a Mars éghajlata évmilliárdokkal gyökeresen eltért a maitól. (A szakemberek már régóta keresik a magyarázatot, de nincs egységesen kialakított kép.)
A legtöbb óriásvulkán és a legtöbb deformált alakzat a szurdokvölgyek és a nagy folyómedrek a Tharsis magaslaton vagy a körül tömörülnek.
A négy óriásvulkán jobbra pedig egy gigantikus hasadékvölgy látszik a hamis színezésű képen. (A Google Mars térkép egy részlete.)






A Mars hatalmas kanyonrendszere a Valles Marineris. Tőle jobbra két óriásvulkán látható. (NASA/Viking.)
A Tharsis magaslat egy kb. 5000 kilométer átmérőjű fennsík. Itt találjuk a már emlegetett óriási vulkánokat. Az Ascereaus Mons 26 kilométer, a Davonis Mons 25 kilométer, az Arsia Mons szintén ugyanilyen magasságba nyúlik a bolygó általunk kijelölt nulla szintjéhez (referencia felület) képest.
A Mars, és egyúttal a Naprendszer legmagasabb vulkánja az Olympos Mons 27 (!) kilométeres magasságot ér el. Ez az óriás az előbbiektől 1600 kilométerre északnyugatra, a Tharsis-fennsík szélén terül el. Ezek a vulkánok a földiekhez képest gigászi méretűek. Az Olymposz-hegy alapja 700 kilométer szélességű, az Alba Patera (ez egy alacsonyabb hegy) alapzata pedig 1500 (!) kilométer szélességű. A legnagyobb földi tűzhányó, a Mauna Loa, mindössze 120 kilométeres alapzattal rendelkezik, és csupán 9 kilométeres magasságba emelkedik az óceáni aljzattól számítva.



Az Olymposz-hegy számítógépes 3D képe. A központi kaldera (beomlott vulkáni kürtő) kb. 90 kilométer méretű. (NASA.)
Nagy oppozíció idején az óriási vulkánt egy közepes teljesítményű távcsövön át megpillanthatjuk.
A marsbeli vulkánok közül a nagyobbak a földi pajzsvulkánokhoz – a hawaiiakhoz hasonlítanak.
A hasonlóság mellett, azonban a legnagyobb különbséget a méretek jelentik. A marsbeli lávafolyamok tízszer-százszor hosszabbak és szélesebbek, mint a földi pajzsvulkánoknál megfigyelhetők. Hasonlóak az arányok az árkok, gátak és más vulkáni alakzatok esetében.
A ma elfogadott elképzelés szerint a Marson sokkal gyakoribb jelenség volt a vulkanizmus, mint a Földön. A marsi vulkánok gigantikus méreteit a lemeztektonika (kontinensvándorlás) hiányával és az ottani kéreg vastagságával lehet magyarázni. A jelenlegi ismereteink szerint a földi 10-30 kilométeres kéregvastagsággal szemben a marsi 250 kilométeres értékű lehet, ezért nem tud széttöredezni.
A legnagyobb földi vulkánok – Hawaii-szigetek – aktív élete viszonylag rövid. A lemezmozgás miatt a vulkánok lassan eltávolodnak a köpenyben lévő, nem mozgó magma forrástól (forró pont). Ezért egy idő után beszüntetik a működésüket. Erre példa a Mauna Kea, amely jelenleg a szunnyadó vulkánok számát gyarapítja.
A Marson viszont nincs kontinensvándorlás, ezért a vulkánok mindig a magma források felett maradtak. Tehát addig növekedtek folyamatosan, amíg a folyékony kőzetanyag utánpótlása tartott. Még valamit vegyünk figyelembe! A marsi gravitációs gyorsulás értéke kb. harmada a földi értéknek. Tehát ott a súly nagysága is ennek megfelelő. Érdemes megnézni, hogy a Csomolungma és az Olymposz-hegy magassági aránya 1:3. A fent említett vastag kéreg kell ahhoz, hogy ilyen óriási súlyt meg tudjon tartani.
A Mars felszínének meghatározó alakzata a Valles Marineris (Mariner-völgyrendszer). Ez a mély hasadékvölgy (kanyonrendszer) 5000 kilométer hosszan nyúlik el. A kanyonok között van olyan, amelyik 8 kilométeres mélységű, és 600 kilométer szélességű. Döbbenetes adatok!
A mély völgyek alján a felszín általában sík, a falak meredek lejtésűek és kivájt alakúak. Gigantikus méretű omlások, csuszamlások és suvadások nyomai láthatók.



A kanyonrendszer térbeli képe, mely az éveken át a bolygó körül keringő Mars Global Surveyor lézeres mérései alapján készült. (NASA.)
A kialakulására nincs egyértelmű magyarázat. Egyes szakértők szerint a bolygó korai időszakában bekövetkezett kontinentális eltolódás eredménye lehet. Hasonlóan jöhetett létre, mint a földi Vörös-tenger medre.
Egy bizonyos, hogy a hatalmas kanyonrendszert nem a víz felszínformáló ereje hozta létre.
Jól ismert a Mars jellegzetes vöröses színe. Ezt a talaj színezete okozza. A képeken tipikus sivatagi tájat lehet látni. Az aprózódott kőzetekből alakult ki az a hatalmas homok- és porréteg, ami a felszínt borítja.
Bolygónkon a homok kialakulását a víz romboló munkája idézi elő – lásd a homokkal borított tengerpartokat. A Marson a szélsőséges hőmérsékletek közötti váltakozás idézte elő az aprózódást. Kő- és homoksivatagok váltogatják egymást. A homoksivatagokban – a nálunk is jól ismert -- dűnesorok és barkánok alakultak ki a viharos sebességgel fújó szelek hatására. Ezért egyértelmű, hogy a bolygó jelenlegi arculatának legfőbb változtatója a szél által sodort homok- és porszemcsék csiszoló hatása.



Vándorló homokdűnék, barkánok a Marson. (NASA.)
A Mars holdjai.
A két parányi holdját Asaph Hall (1829-1907) Egyesült Államokbeli csillagász fedezte fel 1877-ben. A Phobos és a Deimos nevet kapták. Ez magyarul félelmet és rettegést jelent.
Egyikük sem szabályos alakú. A Phobos leginkább egy krumplihoz hasonlítható. 27km.22km.19km méretekkel rendelkező ellipszoidként jellemezzük. Mindössze 9376



kilométeres távolságban kering az anyabolygó körül. A keringési ideje: 7 óra 39 perc. Ezért mozgása retrográd. Azaz: nyugaton kel és keleten nyugszik. A látszó mozgása oly gyors, hogy valósággal végigszáguld a Mars egén.
A Phobos. (NASA.)
Ezen a parányi égitesten egy 10 kilométer átmérőjű kráter (Stickney) található. Ez egy olyan becsapódás okozta sebhely, hogy a parányi hold még éppen túlélte az összeütközést. A fényvisszaverő képessége mindössze 0,05, tehát még a Holdnál is sötétebb égitest. Ez alapján képet alkothatunk a felszínét borító anyag minőségéről. Mindkét holdacska felszínét a regolithoz hasonló anyag borítja.



A Deimos egy kisebb méretű krumpli – 15km.12km.11km – mérettel rendelkezik.
A Deimos. (NASA.)
Az eddigi vizsgálatok alapján úgy tűnik, hogy mindkét égitest korábban a kisbolygók övezetében keringett. A Mars gravitációs mezeje fogta be ezeket.
A kisbolygók, az aszteroidák.



Az Ida kisbolygó és kísérője, a Dactyl. (A Galileo-szonda felvétele, JPL.)
Néhány száz évvel ezelőtt sokan hittek abban (pl. Kepler), hogy a bolygók valamilyen jól leírható törvényszerűség szerint mozognak a Nap körül, és távolságukat is egy sajátos szabály írja le. Így született meg 1766-ban a Titius-Bode szabály. A két német tudós által megalkotott formula empirikus (tapasztalati) módon keletkezett.
T = 0,4 + 0,2.2n,
ahol T a bolygó Naptól mért átlagos távolsága, melyet csillagászati egységben kell érteni, n pedig a –végtelen, 0, 1, 2, 3, stb. értékeket veheti fel.
Eszerint a Mars és a Jupiter pályája között kell lennie egy addig nem ismert bolygónak! Az égitestet pedig 2,8 csillagászati egység távolságra kell keresni.
Megindult a”vadászat”.
A XIX. század első éjszakáján – 1801. január 1-jének hajnalán – a palermói csillagda igazgatója, Giuseppe Piazzi (1746-1826) felfedezte a sokak által keresett égitestet, amely a Ceres nevet kapta. Az új bolygó távolsága megegyezett a fenti szabály által jelzettel! Csak távcsövön át lehetett megpillantani, szabad szemmel nem, ami azt jelezte, hogy nem lehet nagy méretű égitest.
Piazzi – betegsége miatt – szem elől tévesztette a Cerest. Carl Friedrich Gauss (1777-1835) német matematikus új pályaszámítási módszerével újból megtalálták. (Gauss az égi mechanikai számítási eljárások egyik kiemelkedő egyénisége volt.)
Heinrich W. M. Olbers (1758-1840) német orvos, műkedvelő csillagász, addig figyelte a Cerest, amíg nem messze ennek látszó helyétől felfedezett egy másik égitestet. Mindez



1802. március 28-án történt. A „planétát” Pallasnak nevezte el. (A név az ókori görög tudomány, ipar és művészet istennőjét jelenti.)
Tehát két új „bolygó”, amelyek a Naptól azonos távolságban keringenek. Mi lehet a magyarázat? Olbers alkotta meg a híres Pheton elméletet. Ennek az a lényege, hogy ebben a távolságban egy nagyobb méretű bolygó keringett, de valamilyen ismeretlen eredetű kozmikus katasztrófa okozta a szétrobbanását. A Ceres és a Pallas pedig ennek a darabjai. Így nem volt meglepő, amikor 1804-ben a Junót találták meg, majd 1807-ben a Vestát fedezték fel.
A XIX. század végén már 500, kb. ebben a naptávolságban keringő égitestet katalogizáltak. Ez a szám mára 2000 fölé emelkedett.
Ezek valóban bolygók, de parányi méretük miatt kisbolygóknak (planetoida, aszteroida) tekintjük ezeket.
Legnagyobb képviselőjük a Ceres, amely kb. 950 kilométeres átmérővel rendelkezik. A legutóbbi besorolás szerint a törpebolygók közé tartozik. A Nemzetközi Csillagászati Unió 2006-ban vezette be ezt az új besorolást, így a Ceres is ebbe a kategóriába sorolható.
Nemrég derítette fel a felszínét a Dawn űrszonda. 2015. március 6-án állt Ceres körüli pályára.



A Ceres felszínéről készített egyik kép. Érdemes megfigyelni a számos becsapódásos eredetű krátert. Néhány alján, és környezetében fehér területek látszanak. (A Dawn szonda képe, JPL.)



Ezekről a területekről kiderült, hogy nátrium-karbonátból állnak. Földünkön a mélytengeri füstölgők környezetében találunk ilyen vegyületet. Mindez arra utal, hogy a törpebolygó mélyebb rétegeiből került ez az anyag a felszínére, mivel a becsapódó testek nem tartalmaztak ilyet. Eszerint a Ceres felszíne alatt, a geológiai időskála szerint nemrég, folyékony víz lehetett. Azt is sikerült megállapítani, hogy ammónium-klorid vagy ammóniumbikarbonát is előfordul az Occator-kráterban. Ezért az a vélemény alakult ki, hogy a Ceres a Neptunusz térségéből vándorolt, a jócskán beljebb lévő kisbolygó-övezetbe.
Az Occator-kráterről készült kép. (JPL.)
Az elmúlt néhány évben olyan sikeres küldetések valósultak meg, amelyek számos meglepő ismerettel gyarapították az eddigieket. A fentiek is ezt igazolják.
A kisbolygókat, melyek apró égitestek, hosszú időn át nem tartották nagy becsben. Walter Baade (1893-1960) asztrofizikus (USA) az égbolt kukacainak nevezte ezeket.
Néhány csillagász életcélul tűzte ki magának, hogy minél több kisbolygót fedezzen fel. Ez azonban nem tekinthető valamilyen sajátos „sportnak”, hiszen tudnunk kell, hogy milyen, addig ismeretlen égitestek vannak még a Naprendszerben.



Dr. Kulin György volt az, aki számos apró égitestet ismert fel a Svábhegyi Csillagvizsgáló 60 cm-es távcsöve segítségével. Az üveglemezre készült égboltfelvételek alapján mindegyik pályáját meghatározta. Minden felfedezőnek megadatik az a lehetőség, hogy nevet adjon az égitestnek. Ezért van Konkolya, Ógyalla, Móra, stb. elnevezésű kis égitest.
Sárneczky Krisztián és Kiss László is sok új kisbolygót talált a Piszkéstetőn lévő egyik távcső segítségével. Így már Széchenyi István, Karinthy Frigyes nevét őrző égitest is kering a Naprendszerben.
Nagyon fontos, hogy megismerjük a pályájukat, mivel nem mindegy, hogy megközelítik-e a Földet, vagy távol maradnak tőlünk.
Mivel kozmikus parányokról van szó, ezért – elsősorban – a Jupiter gravitációs hatása módosíthatja a pályájukat, tehát folyamatosan figyelemmel kell kísérni ezeknek az égitesteknek a mozgását. Ezt már régóta megteszik.
Sőt, már létezik egy olyan program, melynek az a célja, hogy a Föld közelébe jutó szabálytalan alakú kozmikus törmeléket időben felderítsék, és pályájukat meghatározzák.
Az aszteroidák többsége 2,2-4,5 csillagászati egységnyi távolság között mozog. Ezen a zónán belül olyan pályák vannak, amelyek kiválóan mutatják a gravitációs erők által okozott rezonanciát. (A Merkúrnál már szó esett erről.) Ezeket rezonáns kisbolygóknak szoktuk nevezni. A Nap és a Jupiter tömegvonzása miatt alakulnak ki ezek a pályák, illetve övek. Például a 3:1 arány azt jelenti, hogy a kisbolygó három napkörüli keringést végez, a Jupiter pedig csak egyet. Ezeken a helyeken nem találunk égitesteket. Röviden: a kisbolygók zónája meglehetősen foghíjas.
Egy másik érdekesség: Joseph Lagrange (1736-1813) francia matematikus kiszámította, hogy a Nap és a Jupiter kölcsönös tömegvonzása miatt – a Jupiter, a Nap és egyes kisbolygók egy 60 fokos szögekből álló háromszög három csúcsában helyezkedhetnek el. Bármely kisbolygó ebben a pontban, gravitációs értelemben, háborítatlanul végezheti mozgását. Ezeket a pontokat Lagrange-féle librációs pontoknak nevezzük. (Természetesen a szabályos háromszög alakzata nemcsak erre az esetre érvényes, hanem bármely, hasonló geometriai helyzetben lévő három égitestre is igaz.)



Az L4 és az L5 jelű pontok mutatják a fent említett geometriai helyzetet. A többi három pozícióban lévő égitest szintén – gravitációs értelemben – háborítatlan állapotban lehet.
A 4. és az 5. pontban megfigyelték a kisbolygókat, melyeket Trójai-csoportnak kereszteltek el. A trójai-görög háború kapcsán az egyik csoportosulás a görög, míg a másik a trójai harcosok nevét őrzi.
A különleges égi pontok egyikében helyezkedik el pl. a SOHO-napszonda.
A kisbolygók családjának számos tagja különleges pályákon végzi a mozgását. Többen keresztezik a Marsét vagy a Földét is. Vannak olyanok, melyek elnyúlt ellipszis pályán végzik a mozgásukat, és a Jupiteren túlra is elkalandoznak.
A Jupiter.
A név ókori eredetű. Az ókori római kultúrában a főistennel azonosították. Az erős látszó, és kiegyensúlyozott fénye miatt főszerepet kapott. Csak a Vénusz látszó fényessége nagyobb, de a Jupiter hosszú időn át figyelhető meg az éjjeli égbolton, nem úgy, mint a Vénusz, amely csak hajnalban, vagy este tündököl az égen.



Jellemző adatai:
Átmérője: 143650 kilométer = 11,26 Föld-átmérő.
Tömege: 1,899.1027kg = 317,82 Föld-tömeg.
Átlagsűrűsége: 1,3 g/cm3.
Közepes naptávolsága: 778,3 miliió kilométer = 5,2 csillagászati egység.
Átlagos tengelyforgási ideje: 9 óra 50 perc.
Szinódikus keringési ideje: 398,3 nap.
Sziderikus keringési ideje: 11,86 év.
Az egyenlítői sík hajlásszöge a pályasíkhoz: 3,008.
Közepes pálya menti sebessége: 13,06 km/s.
A pálya excentricitása: 0,0485.
A pályasík hajlása az ekliptikához: 1,03.
A felszíni nehézségi gyorsulás: 24,62 m/s2.
Szökési sebesség: 59,5 km/s.
Albedó: 0,67.
Nagyon jól látszik, hogy a Jupiter méretei jócskán felülmúlják a Földét. Nem véletlenül nevezzük óriásbolygónak. Az összes többi bolygónál is több anyagot tartalmaz. Egész pontosan 2,5-szer nagyobb a tömege, mint az összes többi bolygóé együttesen. Ezért érthető, hogy a gravitációs mezejének erőssége a Nap után következik. Így nagyon sok



égitest mozgását befolyásolja, zavarja. Ezt a csillagászatban perturbáló hatásnak, perturbációnak nevezik.
Átlagos sűrűsége csillagunkéval nagyjából megegyező, amely arra utal, hogy többnyire hasonló az anyagi összetétele: 84% hidrogénből, 15% héliumból, 1% metánból és ammóniából áll.
Óriási felhőrendszerét már egy kisebb távcső megmutatja. Az egyik modell szerint a felszíne ott kezdődik, ahol a légköri nyomás akkorára nő, hogy az a hidrogén cseppfolyósodását eredményezi. A légkör és a felszín határán csak a nyomás változik meg, a kémiai összetétel nem. A felszín tehát folyékony hidrogénből állhat, amelynek mélyén a hőmérséklet és a nyomás miatt az atomos állapotú hidrogén fémes jellegű lesz. Ez azt jelenti, hogy a hidrogén már csak atomos állapotban fordulhat elő, és fémes jellege miatt elektromosan vezetővé válik. Ennek azért van jelentősége, mert a bolygó mágneses mezejének erőssége jóval felülmúlja a földiét, kb. 14-szerese annak. A fentiek alapján lehet csak megmagyarázni a mágneses mező erősségét. Ne felejtsük el azt sem, hogy 60-nál több holdja van!
Ha távcsövünkkel a Jupitert vesszük célba, akkor azonnal észrevesszük az egyenlítővel párhuzamos, világos színű zónákat és a sötétebb sávokat.



A Jupiter és tőle jobbra a legnagyobb holdja, a Ganymedes. Éder Iván felvétele.
Az űrszondák megfigyelései szerint a zónák és az övek között néhány fokos hőmérsékletkülönbség és kb. 20 kilométeres magasságeltérés van. A zónákban felfelé áramlik, míg az övekben lefelé süllyed a gáz. A zónákban és az övekben ellentétes az áramlás iránya. A határaikon ezért örvényes (turbulens) áramlás figyelhető meg.



A Voyager-2 felvételén nagyszerűen láthatók az örvényes területek, és a híres Nagy Vörös Folt. (NASA.)
A magyarázat: a zónákban felfelé, míg a sávokban lefelé irányuló anyagáramlás tapasztalható. A felszálló területek – a távcsőben is – világosabbnak látszanak, míg a leszállók sötétebb gázgomolyok. A bolygó tengelykörüli forgásából származó tehetetlenségi erő



(Coriolis-erő) hatására az egyenlítő felé haladó gázokat a forgással ellentétes irányba tereli, a pólusok felé haladó gázokból pedig a forgással megegyező irányba fújó szelek lesznek. Az alábbi linken megtekinthetők az örvénylő mozgások.
https://www.youtube.com/watch?v=Y2x2a_ZUOuY
A Jupiter felhőzetének legnagyobb légköri örvénye a Nagy Vörös Folt. Az ovális alakzat kb. 40 ezer kilométer hosszú, és 14 ezer kilométer széles. Ezt három Föld tudná eltakarni.
A Nagy Vörös Folt és a Föld méretei. (Michel Carroll.)



A foltot – a feljegyzések szerint – Robert Hooke (1635-1704) angol fizikus vette észre 1664-ben. Ez a légköri örvény azóta is megfigyelhető. Alakja nem, de színe folyamatosan változott a századok során.
A felhőrendszerben sokszor tűnnek fel a Nagy Vörös Folthoz hasonló, de annál jóval kisebb ovális területek. Ezek megfigyelése pedig azt mutatta, hogy a felhőrendszer különböző szélességű területei differenciális rotációt mutatnak. Ahogy a Nap esetén, az egyenlítőhöz közeli tartományoknak rövidebb ideig tart egy fordulat, mint a sarki területeknek. Az eltérés mértéke 7 percet tesz ki.
A Nagy Vörös Folt segítségével Cassini mérte meg elsőként a tengelykörüli forgás idejét. A nagyon rövid periódus azt eredményezi, hogy már a távcsőben is feltűnik az óriási égitest lapult lakja. A sarki sugara 4669 kilométerrel kisebb, mint az egyenlítői.
A bolygó felhőtetején mért hőmérséklet lényegesen magasabbnak adódott, mint amit a Naptól mért távolságból számítani tudtak. Ez pedig arra utalt, hogy a Jupiter belső fűtéssel rendelkezik. Néhányan – a hatalmas tömege miatt – arra gondoltak, hogy egy mini-csillagról lehet szó. Ez azonban téves feltételezésnek bizonyult. Sokkal valószínűbb az a magyarázat, mely szerint az óriás átmérőjének évenkénti 1 milliméteres csökkenése elegendő ahhoz, hogy a mért és az elméleti eredmények szinkronba kerüljenek.
A Jupiter kétszer több energiát sugároz ki, mint amennyit a Naptól kap. Ahhoz pedig, hogy a -- csillagunkhoz hasonló -- magfúzió beinduljon a belsejében, legalább 80-szor nagyobb tömegűnek kellene lennie!
A Jupitert egy gyűrű alakba rendeződött törmelékfelhő övezi.



A Jupiter gyűrűrendszere. A Voyager-1 fedezte fel 1979-ben. (NASA)
A gyűrűrendszer több részből áll. Az egyes gyűrűk között anyagmentes területek látszanak. A mérések szerint a vastagságuk 30 kilométer körüli, és a bennük lévő szemcsék a porszemek nagyságával mérhetők össze. A felvételek alapján a gyűrűrendszer a felhőzet felső részétől a bolygó átmérőjének kétszeres távolságáig nyúlik.
A Galileo-szonda által készített kép a gyűrűrendszerről. A mesterséges égitest 1995 és 2003 között keringett a bolygó körül. (NASA.)
A Jupiter holdrendszere.
Nagyon érdekes és változatos, egymástól gyökeresen eltérő világot mutat a négy legnagyobb, és legfényesebb holdja, amelyet összefoglaló néven Galilei-holdaknak hívunk.



Ezek: az Io, a Ganymedes, a Callisto és az Europa. Átmérőjük a Merkúr bolygóval és a mi Holdunkkal mérhető össze. Io – 3632 km, Europa – 3168 km, Ganymedes -- 5062 km, Callisto – 4800 km. Tehát a Ganymedes a Merkúrnál nagyobb méretű! Átlagos sűrűségük: io – 3,55, Europa – 3,04, Ganymedes – 1,93, Callisto – 1,78 g/ cm3. Az elől szereplő két hold sűrűsége a Holdéra emlékeztet.
Az Io.
A XX. század fordulóján már sejtették, hogy érdekes felszíne lehet, hiszen vöröses színű sarki sapkát lehetett rajta megfigyelni. Jóval később fedezték fel, hogy légköre van. 1974-ben pedig egy hold körüli narancskoszorút azonosítottak. Ezt azzal magyarázták, hogy a napfény nátrium atomokon szóródik (ugyanezt a fényt láthatjuk az utcai lámpák esetén).
Az infravörös tartományban végzett megfigyelések alapján a felszínt borító vastartalmú sólerakódásokra, és nitrátok jelenlétére utaltak. Ezek csak aktív vulkáni tevékenység által kerülhettek a felszínre. Az Io igen erős árapályfűtésnek van kitéve. A hatalmas tömegű viszonylag közeli – Jupiter és az Europa közötti pályarezonancia okozza ezt. Ezért a hold felszínén folyamatos dagályhullám vonul végig. Ez pedig a felszín deformálódását idézi elő. (A Földön nemcsak a tengerszint változik folyamatosan, hanem a szilárd kéreg is folyamatosan emelkedik és süllyed. A mi földrajzi szélességünkön körülbelül 60-70 centiméteres ingadozás mérhető.)
A Voyager-1 szonda meglepő, és megdöbbentő képeket küldött. Nyolc, egyidőben működő vulkánt talált! Ezek pedig ként pöfékelnek. A vulkánok kitörésének ereje jócskán felülmúlta a földiekét.



Két Voyager-kép. Az egyiken sok működő vulkán látható, a jobb oldalin pedig egy kaldera, valamint a kidobott kénfolyamok figyelhetők meg. (NASA/JPL.)



Ez az a híres felvétel, amely egy szökőkútszerűen kitörő vulkánt mutat, és egy másik működése is látható.
A kilövellt anyag sebessége elérte az 1 km/s értéket. Így juthatott a kén 200 kilométeres magasságba (lásd a legutóbbi képet).
A vulkanikus aktivitás miatt hiányoznak a becsapódásos kráterek.
A felvételeken 100 kalderát lehetett felismerni, melyek közül volt olyan, amelynek átmérője elérte a 200 kilométert.
A hold felszínén kisebb-nagyobb hegyeket és völgyeket lehetett megkülönböztetni.
Az Europa.
Az Ióhoz hasonlóan ez is olyan sűrűségű és méretű, mint a Hold. A földi megfigyelések alapján – a rendkívüli fényvisszaverő képessége miatt – úgy vélték, hogy felszínét vízjég borítja. A Voyager-szondák igazolták ezt. Úgy találták, hogy a felülete egy billiárdgolyóhoz hasonlóan sima, mivel nem volt a képeken magasan kiemelkedő terület. Krátereknek nem akadtak a nyomára.



A hold felszíne egy Voyager felvételen. Érdemes felfigyelni a hálózatokra emlékeztető vonalakra. (NASA/JPL.)
Itt is érvényesül az árapály-fűtés felszínformáló hatása. A jégréteg emiatt időnként felreped és az alatta lévő víz pedig nagy nyomással tör felfelé. Ez szétfolyik, elborít minden kiemelkedést, majd megszilárdul. A fenti képen is hatalmas rianásokat lehet látni. A színek változatossága tükrözi a feltörő anyag kémiai összetételét. Az elméleti megfontolások szerint a jégkéreg alatt egy 100 kilométer (!) mélységű vízóceán húzódhat.
A Ganymedes.
A Föld után ez a másik olyan égitest, ahol ez a jelenség előfordul. Átlagsűrűsége alapján feltételezték, hogy a felszínét jégmezők borítják. A hold belseje – a kőzetek mellett folyékony vízből áll.
A felszínén sok becsapódás okozta kráter látható. Ugyanakkor a jéggel borított területek is megfigyelhetők. Az egyes alakzatok egymást keresztezik, ezért néhány szakember szerint – a Merkúrnál is nagyobb méretű égitesten – a kontinensvándorlásra utaló nyomok találhatók.



A holdról készült egyik Voyager kép. (NASA/JPL.)
A Callisto.
A négy Galilei-hold közül itt találjuk a legtöbb becsapódásos krátert. Belsejének felépítése – az átlagsűrűsége miatt – hasonló lehet, mint a Ganymedesé. Itt azonban a vízvulkanizmusnak nem találjuk a nyomát.
A Callistoról készült Voyager felvétel. Érdemes felfigyelni a sötét felszínre. (NASA/JPL.)



Négy alapvetően eltérő világ, amelyeket jobban meg kellene ismerni! Ezért várták a szakemberek a Galileo-űrszonda érkezését.
A Galileo szonda 1989. október 18-án indult el az Atlantis-űrrepülőgép rakteréből, Föld körüli pályáról. Hosszú, és kacskaringós utat megtéve, 1995. december 7-én érkezett meg úticéljához. A szonda két egységből állt. Az egyik egy keringő rész volt, a másik pedig az óriásbolygó légkörébe leereszkedő műszeregységet hordozta.
A keringő egység – a küldetés első szakaszában – a Ganymédest vizsgálta. Több megközelítés után kiderült, hogy a holdnak mágneses mezeje van, ami olvadt vasmagra utal. Megerősítette a kontinensvándorlás elméletét. A holdon 800 kilométeres jégréteg terül el.



A Ganymedesről készült egyik Galileo felvétel. A korábban ismertetett felszíni alakzatok itt jobban megfigyelhetők. (NASA/JPL.)
Az Io mellett elrepülve bizonyossá vált, hogy – a korábbi ismeretekkel ellentétben – a felszín sokkal tagoltabb. Számtalan rianás és repedés látszott. A képeken egymásra torlódott



óriási jégmezőket is látni lehetett. A rianások mentén lévő sötétebb színű anyag a mélyből feltörő szilikátokat (kőzetanyagot) tartalmazhatja. Mindez megerősítette a korábbi óceán elképzelést. Forró foltokat talált a felszín alatt, amely bizonyítja a jégpáncél alatti melegebb hőmérsékletű áramlásokat. Ház nagyságú jégtömböket is sikerült megörökíteni. A szonda ekkor mindössze 200 kilométer távolságban suhant el a hold fölött.
Az Europa részletes felszíne a Galileo egyik képén. (NASA/JPL.)



A széttöredezett jégfelszín. (NASA/JPL.)



Rianások és jégtáblák sokasága. (NASA/JPL.)
Az Ióról készített képeken sok friss lávató látszott. Felfedezte, hogy kőzetvulkánok is működnek a felszínén.
A Callistóról készült mérések szerint a felszíne alatt kb. 200 kilométerrel óceán létezhet.
A Jupiternek eddig 63 nyilvántartott holdja van.
A Szaturnusz.
A név ókori eredetű. A római mitológia szerint a vetés és a vetőmag istene, az idő jelképe volt. A görögök titánnal, Kronosszal azonosították. Ugyanakkor – sárgás, sápadt fénye miatt a betegségekkel is összefüggésbe hozták. (Már megint a látszat alapján ítélkeztek.)



Látszó fényessége a Jupiter után következik, ha éppen a Mars nincs közel hozzánk. Az utolsó olyan planéta, amely szabad szemmel megfigyelhető.
Jellemző adatai:
Átmérője: 120600 kilométer = 9.45 Föld-átmérő.
Tömege: 5,69.1026 kilogramm = 95,2 Föld-tömeg.
Átlagos sűrűsége: 0,69 g/cm3.
Közepes naptávolsága: 1427 millió kilométer = 9,546 csillagászati egység.
Átlagos tengelyforgási ideje: 10 óra 39 perc 24 másodperc.
Sziderikus keringési ideje: 29,46 év.
Szinódikus keringési ideje: 378,1 nap.
Az egyenlítői sík hajlásszöge a pályasíkhoz: 26,08.
Közepes pálya menti sebessége: 9,65 km/s.
A pálya excentricitása: 0,0556.
A pályasík hajlása az ekliptikához: 2,05.
A felszíni nehézségi gyorsulás: 10,4 m/s2.
Szökési sebesség: 35,5 km/s.
Albedó: 0,7.
Már Galileii (lásd korábban) észrevette a bolygó furcsa alakját, de nem ismerte fel a gyűrűrendszer mivoltát. 1655-ben Christian Huygens – sokkal jobb képet adó távcsöve



segítségével – felismerte, hogy a bolygót egy tőle független gyűrűrendszer övezi, és felfedezte legnagyobb holdját, a Titánt.
Minden kétséget kizáróan a bolygórendszerünk leglátványosabb égitestjéről van szó, mely a távcsöves bemutatók kedvence.
Éder Iván Szaturnusz felvétele. Kiválóan látszanak a bolygón lévő különböző felhősávok és a gyűrűrendszer, amelyben a Cassini-rés figyelhető meg.
Néhány figyelmet érdemlő adat: az átmérője mutatja, hogy milyen óriás, az átlagsűrűsége pedig, hogy a víznél is kisebb értékű! Ezért szoktuk az ismeretterjesztő előadások alkalmával azt mondani, ha volna egy óriási méretű lavórban víz, akkor a Szaturnusz azon úszna!
A tengelyforgási ideje roppant rövid. A Jupiterhez hasonlóan – övezetenként, szélességi körtől függően, változik – differenciális rotációt mutat.



A gyors tengelyforgási sebesség, valamint az alacsony átlagsűrűség miatt a Naprendszer leglapultabb planétája. Mindez már távcsőbe tekintve is szembetűnő. A mérések szerint ennek mértéke 0,1, tehát a két sarok közötti átmérője 12540 kilométerrel (ez a Föld mérete) rövidebb, mint az egyenlítői.
Érdemes felfigyelni arra, hogy minél távolabb megyünk a Naptól, annál nagyobb sziderikus keringési időkkel, és egyre kisebb pálya menti sebességekkel találkozunk. Ezt a Kepler által felismert törvények pontosan megmagyarázzák. A Naprendszer egyetlen tagja sem úgy végzi mozgását, mint a merev test bármely pontja. Egyik sem tekinthető egy tengelye körül forgó fémlemez pontjának.
A fényvisszaverő képessége jelentősen felülmúlja a Jupiterét. Ezért, hiába van kétszer távolabb a Naptól, feltűnő égitestként vehetjük észre az éjjeli égbolton.
Először vegyük szemügyre a bolygótest tulajdonságait!
Távcsövön át szemlélve a Jupiteréhez hasonló felhőrendszert vehetjük észre, de a nagy távolság miatt ezek kevésbé kontrasztosak, színeik pedig jóval fakóbbak. Időnként fehér oválok látszanak, de a Nagy Vörös Folthoz hasonló örvény nem mutatkozik.
A felhőtető hőmérséklete -1850C, ami azt mutatja, hogy magasabb, mint, amit a sugárzási törvény ad. Ebből az következik, hogy a Szaturnusz – a Jupiterhez hasonlóan – belső hőt termel.
Az atmoszféra kémiai összetétele: 80% atomos hidrogén, 11% atomos hélium, ammónia, metán, etán, acetilén és sok más szénhidrogén!
Érdemes megemlíteni, hogy mindkét gázóriás sarki területei fölött – a földihez hasonló sarki fényt figyeltek meg.



A HST által készült felvételen jól látszanak a sarki fények.
A rádiótartományban végzett megfigyelések pedig egyértelműen bizonyították, hogy mindkét bolygó légkörében elektromos kisülések (villámok) figyelhetők meg. Ezek szerint ott is vannak zivatarok!
(Némi nosztalgiával gondolok azokra az időkre, amikor a középhullámú rádióadást hallgatva jellegzetes recsegést lehetett észrevenni. Ezek arra utaltak, hogy a közelben zivatarfelhők vannak. A villámok hozták létre az elektromágneses sugárzást.)
A gyűrűrendszer.
A Szaturnuszt mindig a látványos gyűrűrendszere miatt szokták emlegetni.
Már a XVIII. században feltételezték, hogy ez nem lehet merev korong. Édouard Roche (1820-1883) francia csillagász matematikai módszerrel kiszámította, hogy minden égitest körül van egy olyan pálya, ami miatt az ott keringő égitest az árapály hatások miatt feldarabolódik. Ez a Szaturnusz esetében 2,44 bolygósugárnak adódott. Így magyarázta a



gyűrű kialakulását. Más kutatók szerint – a Naprendszer ősanyagát alkotó kisebb darabokból -- itt nem állt össze egy égitest.
James Clark Maxwell (1831-1879) is azt vallotta, hogy a gyűrű apróbb testek halmaza, melyek Kepler-pályákon mozognak. Ezt a felvetését megfigyelések támasztották alá. (Ő volt az a híres fizikus, aki kidolgozta az elektromágneses térelméletet. Itt találjuk meg a fény vákuumbeli sebességének elméleti értékét!)
A bolygóról 1892-ben készült rajzok. Érdemes megfigyelni a gyűrű szerkezetét és azt is, hogy mindig más szögben látunk rá erre a szép égi csodára.



A fenti rajzokon is látszik, hogy a földi távcsövekkel a gyűrűrendszer csupán néhány részre tagozódik. Benne két olyan terület vehető észre, ahol nincsenek részecskék – ez az Encke-rés és a Cassini-rés. Ezek választják el egymástól a különböző zónákat.
Érdemes megnézni egy olyan képet, amely a mai műszaki lehetőségek segítségével készült. Valóban lélegzet elállító az a technika, amit már sok megfigyelő használ.
Stefan Buda felvétele.
A gyűrűrendszer mérete a földi mérések szerint 276 ezer kilométernek adódott. A gyűrűrendszerre való rálátásunk 14 év és 9 hónapos periódussal változik. Ezért néha csak az élét láthatjuk. Egy 1966-ban végzett mérés azt az eredményt adta, hogy a vastagsága mindössze 1,3 kilométer. A méretarány tehát – 1:207000. Tessék elképzelni egy 207 méter széles fémlemezt, amely mindössze 1 milliméter vastag!
Az űrszondák megfigyelései révén sok új eredményt ismertünk meg.
Kiderült, hogy a felhőtető fölött 5000 kilométerrel kezdődő látványos alakzat kb. 1 millió kilométerre terjed a Szaturnusz felszíne fölé.



A Voyager-2 felvétele 1981-ben készült. A hamis színek jól mutatják a gyűrűrendszer részletes szerkezetét. (NASA.)
Azt szoktuk mondani, hogy ez olyan, mint egy óriási hanglemez barázdái.



A gyűrűrendszer szerkezete. A rajz a különféle anyagmentes réseket és a különböző gyűrűket mutatja. A rajz méretarányos. (W. Köhler és mások alapján.)
A Voyager-szondák mérései szerint a gyűrűrendszer nem lehet 100 méternél vastagabb, sőt, van olyan része, amely ennél jócskán vékonyabb. Az E- és az F-gyűrűt alkotó részecskék mérete 0,008 milliméter.



A különböző szegmensek fényessége eltér egymástól. Ennek nyilvánvaló oka a különböző fényvisszaverő képesség. Vannak olyan területek, amelyek jéggel borítottak, és olyanok is, amelyek jégszemcsékből állnak.
A holdjai.
Már egy közepes teljesítményű távcsövön át is számos holdját megpillanthatjuk. A legnagyobb méretű, és ezzel együtt a legfényesebb a Titán.
A Szaturnusz és néhány holdja. A felvételt Rafael Defavari készített. A Titán a bal alsó sarokban látszik. (APOD.)
A hold mérete valóban titáni, azaz óriási: 5150 kilométer az átmérője. Ez pedig nagyobb, mint a Merkúré! A földről végzett megfigyelések azt jelezték, hogy vastag légköre van. Egy 1974-ben elvégzett színképelemzés során kiderült, hogy az atmoszférája metánt tartalmaz.
Az űrszondák mérései szerint a Titán légkörének tömege nagyobb, mint a Földé! A hold légköre több rétegből áll, melyek fagyott metánkristályokból és metáncseppekből állhatnak.



A felszíni hőmérséklet 95K (-1780C). A Voyager-1 méréseire alapozva azt gondolták, hogy a felszínen metánból és etánból álló tavak, folyók és óceánok léteznek, melyek nitrogént is tartalmaznak. Mindez megmagyarázza a holdon megfigyelhető sokféle színt. A felszíni légnyomás értéke a földinek a másfélszerese.
A Titánról készült egyik kép. A Cassini-Huygens küldetés során készült felvétel. (NASA, JPL.)
A leszállóegységből és a keringő szondából álló Cassini-Huygens 1997. október 15-én indult el a floridai Cape Canaveralból. A Cassini szonda 2004 júliusa óta a Szaturnusz körül bolyong.



A Szaturnusz kavargó felhőzónái a Cassini felvételén (NASA).
A Huygens leszállóegység 2005 januárjában ért talajt a Titánon. Az elvárt óceán helyett kb. 100 méter magas dűnéket talált. Az egyenlítő környékén több száz kilométer hosszan elnyúló vonulatok terülnek el. Mindez megmutatta a szelek irányát. Ezek a dűnék hasonlítanak azokra, amelyeket a földi sivatagokban is találunk. Csakhogy ezek nem olyan összetételű homokszemek, mint nálunk, hanem metánból állnak.



A szonda ereszkedése közben készült képsorok. (NASA/ESA.)
A leszálló egység kiszáradt folyóvölgyeket is talált. A NASA 2008 nyarán jelentette be, hogy a hold felszínén folyékony metán- és etán tavak léteznek. Folyókat is sikerült azonosítani. A Föld mellett ez a második olyan égitest, melynek felszínén folyadék található! Mindezt a Cassini radarképei segítségével sikerült felismerni.



Sikerült a felszínen végig söprő árapály okozta hullámot is megfigyeli. Ennek nagysága arra utalt, hogy az óriás hold felszíne alatt kb. 50 kilométerrel folyékony anyagnak – víznek -kell lennie.
A Cassini űrszonda, a Jupiter holdrendszerében éveken át működött Galileóhoz hasonlóan, folyamatosan közvetíti azokat a képeket, amelyek tovább színesítik Naprendszerünk eddig is gazdag világát.
Az Enceladus hold felszíne alól feltörő vízgőz gejzírek. (NASA/JPL.)



A jégpáncélba zárt Enceladus tagolt felszíne. A folyékony vízóceán mindössze néhány kilométerrel húzódik a jég alatt. (NASA/JPL.)






A Hyperion. Ennek a holdnak az átlagsűrűsége a fáéval egyezik meg. Ez pedig azt jelzi, hogy belül üregesnek kell lennie, és vízjég a fő alkotóeleme. Egy tengeri szivacsra emlékeztet. Felszínén szintén vannak szénhidrogének. (NASA/JPL.)
A Szaturnusznak eddig 59 holdját ismerjük.
Az Uránusz.
Évezredeken át az öt szabad szemmel látható planétát ismerték. Úgy gondolták, hogy nincs több bolygó a világunkban.
1781. március 13-án este Friedrich Herschel – aki ekkor már Angliában élt – a saját készítésű, 18 cm-es nyílású távcsövével egy zöldes színű „csillagot” pillantott meg az Ikrek csillagképben. Az objektum nem volt rajta a csillagtérképeken. Nagy nagyításnál már egy ködös, kiterjedt égitestnek látta. Arra gondolt, hogy új üstököst fedezett fel, így nem tulajdonított nagyobb jelentőséget a megfigyelésének. Ennek ellenére tovább figyelte. Észrevette, hogy a „csillag” lassan továbbhalad az égi háttér előtt. Hat heti észlelés után tapasztalatait megírta John Maskelyne-nak, aki a greenwichi csillagda igazgatója volt. Ezt követően többen figyelték az új égitestet. Egy év elteltével bizonyossá vált, hogy Herschel új bolygót fedezett fel.
A planéta az Uránusz nevet kapta. A görög mitológia szerint Uránusz volt Szaturnusz atyja.
Érdemes megemlíteni, hogy a korabeli feljegyzések szerint már Herschel előtt többen is látták az Uránuszt, de csillagszerű megjelenése miatt nem ismerték fel, hogy bolygóról lehet szó. A látszó mérete a legkedvezőbb körülmények esetén is csak 4,”2. Már az is nagy eredmény, ha a távoli égitestet valaki korongnak látja a távcső látómezejében.



Az Uránusz korongja a Voyager-2 felvételén. (NASA.)
Jellemző adatai:
Átmérője: 52456 km = 4,11 Föld-átmérő.
Tömege: 8,698.1025kg = 14,52 Föld-tömeg.
Átlagos sűrűsége: 1,19 g/cm3.
Közepes naptávolsága: 2873 millió kilométer = 19,9869 csillagászati egység.
Tengelyforgási ideje: 17 óra 14,4 perc.
Sziderikus keringési ideje: 84,02 év.
Szinódikus keringési ideje: 369,7 nap.
Az egyenlítői sík hajlásszöge a pályasíkhoz: 97,092.
Közepes pálya menti sebessége: 6,8 km/s.



A pálya excentricitása: 0,050526.
A pályasík hajlása az ekliptikához: 0,07721.
Felszíni nehézségi gyorsulás: 8,63 m/s2.
Szökési sebesség: 21,2 km/s.
Albedó: 0,5.
Érdemes néhány adatra felfigyelni. A pályájának alakja majdnem tökéletes kör. Az egyenlítői szög azonban roppant nagy értékű. Ez azt jelenti, hogy a bolygó forgástengelye majdnem a pályasíkba simul bele. Úgy forog a tengelye körül, mint egy autó kereke. Erre szokták azt mondani, hogy tovagördül a pályáján. Ennek eredménye, hogy az ottani napforduló idején az egyik pólus fordul a Nap irányába. Ott 42 éven át tart a világosság, míg az ellenkező póluson ugyanennyi ideig a sötétség.
Az albedó nagy értéke arra engedett következtetni, hogy a bolygót olyan felhőzet öleli át, amelynek kiváló a fény visszaverő képessége. Sokan megpróbálkoztak azzal, hogy valamilyen feltűnő alakzat segítségével megpróbálják meghatározni a tengelyforgási idejét. Mivel ilyen alakzatot nem láttak, ezért más módszert kellett alkalmazni.
A Doppler-effektus a hangtan egyik jól ismert jelensége. Christian Doppler (1803-1852) osztrák fizikus ismerte fel, ha egy hang- vagy fényforrás hozzánk képest mozog (vagy mi mozdulunk el a forráshoz képest), akkor a fülünkbe vagy szemünkbe érkező hang illetve fény frekvenciája (hullámhossza) megváltozik. Amikor közeledik, akkor az eredetileg kibocsájtottnál magasabb frekvenciát (rövidebb hullámhosszat), amikor pedig távolodik, akkor alacsonyabb frekvenciát (nagyobb hullámhosszat) fogunk megfigyelni. A változás mértéke a relatív sebesség nagyságától függ. Az égitestekről rögzített színképvonalak eltolódását is a Doppler-effektus magyarázza meg, amely számos információt ad a helyi fizikai viszonyokról. (Lásd később.)
Ezzel a módszerrel sikerült megállapítani az Uránusz tengelyforgási idejét, amely nem volt pontos, a megfigyelési nehézségek miatt, de legalább lehetővé tette a nagyságrendi meghatározást.
1977 tavaszán az Uránusz egy csillagot fedett el. Mindezt a déli féltekéről lehetett látni. Azonban az okkultáció zónájában nem volt olyan obszervatórium, ahonnan a pontos megfigyeléseket el tudták volna végezni. Ezért egy repülőgép fedélzetén helyeztek el egy olyan távcsövet, amelyhez fotométert (a fény erősségét mérő berendezés) kapcsoltak. A fotométer azt jelezte, hogy -- még mielőtt az Uránusz elhaladt volna a csillag előtt fénycsökkenés következett be. Ezek a csökkenések rövid ideig tartottak, majd pedig szimmetrikusan megismétlődtek, amikor a csillag az Uránusz túloldalán látszott. Új holdakról



nem lehetett szó, mert akkor a fénycsökkenés hosszabb ideig tartott volna és nem mutathatott volna szimmetriát. Így csak egyetlen magyarázat maradt: az Uránusz körül gyűrűrendszer van!
Az Uránuszról szerzett ismereteink sokkal pontosabbak és bővebbek lettek akkor, amikor 1986. január 24-én a Voyager-2 elrepült a bolygó mellett.
Megerősítette a gyűrűrendszer létét, és további gyűrűket fényképezett le.
A felfedezést követően a Science (USA) folyóiratban megjelent illusztráció.
A kutatók szerint ezek lényegesen kevesebb anyagból állnak, mint a Jupiter vagy a Szaturnusz gyűrűi. Valószínűleg 1m-nél nagyobb jégtömbök alkotják.



A Voyager-2 egyik felvétele a gyűrűrendszerről. (NASA.)
Az Uránusz kísérőinek száma 15-re növekedett, tehát 10 új holdat fedezett fel. A földi megfigyelések révén ismertük már a Titániát és az Oberont (1787), az Arielt és az Umbrielt (1851), valamint a Mirandát (1951).
Az űrszonda képei alapján az alábbiakat lehetett megállapítani a legnagyobb, addig ismert holdjairól.
Az Arielt óriási repedések és becsapódásos kráterek szabdalják keresztül-kasul. A Miranda változatos felszínén árkok és szirtek látszanak. Az Umbriel felszíne nagyon sötét, valószínűleg



metánból kivált szén borítja. A Titánia és az Oberon egy kicsit világosabb felületű, kráterekkel tűzdelt. A Titánián több száz kilométer hosszú szakadékok sejthetők.



A Mirnda és az Ariel. (Voyager-2, NASA.)






Az Oberon és a Titania. (Voyager-2, NASA.)



Az Umbriel. (Voyager-2, NASA.)
A mérések szerint a légkör legfőbb összetevője a hidrogén. Emellett 12% hélium is előfordul. Az atmoszféra felső részén metánfelhőket figyelt meg az űrszonda. A bolygómodell szerint az Uránusz magja kis méretű, és szilikátokból áll. A mágneses mezeje tízszer erősebb a földinél.
A legújabb földi mérések.
Az eltelt néhány évtized során sok olyan távcső készült el, mely minőségi változást hozott az égitestek megfigyelése területén. Számos új műszaki és informatikai megoldásnak köszönhetően olyan képek készíthetők, mintha a légkör fölött lenne egy-egy obszervatórium. Így a felbontóképesség, a kontraszt, a fényérzékenység értéke is jelentős változást mutat.
Ezt bizonyítja az alábbi képsor is, amely az Uránuszról készült.



A Keck II (Hawaii, Mauna Kea) távcsővel készült sorozatfelvétel. Az infravörös tartományban rögzített képeken jól látható, egy éveken át meglévő felhőörvény alakjának megváltozása.
A képeken a gyűrűrendszer, valamint több sáv és zóna vehető észre. A képsorozat azt bizonyítja, hogy a Naptól távoli bolygón is vannak évszakok. A kiértékelt megfigyelési eredmények azt mutatják, hogy a felhőzetben fújó szelek sebessége elérheti az 1000 kilométer/óra értéket.



Egy másik felvétel páros, amelyet szintén a Keck távcső készített, amely 4195 méteres tengerszint feletti magasságban található. Érdemes megnézni a felhőzet szerkezetén belül bekövetkezett változásokat.
A Neptunusz.



Jellemző adatai:
Átmérője: 49200 kilométer = 3,86 Föld-átmérő.
Tömege: 1,029.1026 kg = 17,22 Föld-tömeg.
Közepes naptávolsága: 4469 millió kilométer = 30,07 csillagászati egység.
Tengelyforgási periódusa: 15,97 óra.
Sziderikus keringési ideje: 164,79 év.
Szinódikus keringési ideje: 367,5 nap.
Az egyenlítői sík hajlása a pályasíkhoz: 29,056.
A közepes pálya menti sebessége: 5,43 km/s.
A pálya excentricitása: 0,0086.
A pályasík hajlása az ekliptikához: 1,077.
Felszíni nehézségi gyorsulás: 11,38 m/s2.
Szökési sebesség: 23,2 km/s.
Albedó: 0,84.
Felfedezése a tudománytörténet egyik kuriózuma.
Az új bolygó, az Uránusz mozgását nagyon sokan kísérték figyelemmel. Rájöttek arra, hogy a megfigyelt és az előre számított égi helyzete nem egyezett! Azt is felismerték, hogy ezt az eltérést nem okozhatja a Jupiter és a Szaturnusz gravitációs zavaró hatása (perturbáció). Így magyarázatként csak az a lehetőség adódott, hogy egy új, eddig ismeretlen bolygónak kell



lennie az Uránuszon túl. A számítások alapjául a Kepler- és Newton által felismert törvények szolgáltak, amelyek addigra már szerves részei lettek az égi mechanika matematika rendszerének. A Titius-Bode szabályban is bíztak, hiszen az Uránusz távolságát is megadta ez az összefüggés.
De milyen tömegű égitestet vegyenek figyelembe, ez mekkora távolságra helyezkedik el a Naptól? Ezek olyan alapadatok, melyek ismerete nélkül – szó szerint – a matematikai sötétbe kell ugrani. Tehát – a zavaró hatásokra támaszkodva – pályát és égi pozíciót kellett meghatározni.
Ketten fogtak hozzá a feladat megoldásának. Az egyikük egy tehetséges cambridge-i diák, John Couch Adams (1819-1892) volt. 1843-banfejezte be tanulmányait, és két évvel később készült el a számításokkal. Eredményeit az akkori királyi csillagásznak Sir George Airy-nek (1801-1892) küldte el, aki olvasatlanul az íróasztalának fiókjába tette a tanulmányt.
Urbain Leverrier (1811-1877) francia csillagász szintén ezen dolgozott. A számítási nehézségeket jól mutatja, hogy 14 ismeretlenből álló differenciálegyenlet-rendszert kellett megoldania! Így nem csoda, hogy 14 havi megfeszített munka után jutott eredményre.
Airy tudomást szerzett Leverrier munkájáról, ezért megbízta James Callist, hogy próbálja Adams számításai alapján megtalálni az új bolygót. A csillagász professzor azonban híján volt a pontos csillagtérképeknek, ezért immel-ámmal látott hozzá.
Leverrier „nem gatyázott”! Számításait Johann Enckének (1791-1865) küldte el a berlini csillagdába. Ott Johann Gottfried Galle (1812-1910) friss csillagtérképekkel rendelkezett. Az adatokat 1846. szeptember 23-án kapta meg. Azonnal nekilátott a keresésnek. Még aznap este megtalálta az új égitestet az előre jelzett helytől mindössze 52’ szögtávolságra!
Erre szokás azt mondani, hogy szenzációs teljesítmény volt.
Adams számításai hasonló égi helyzetet adtak, de nem vették komolyan.....
Ha valaki azt kérdezi, hogy ki fedezte fel az új bolygót, akkor mindkét név egyenrangú Adams és Leverrier.
A bolygó a Neptunusz nevet kapta. Neptunusz a görög mitológiában a tenger istene volt. A Neptunusz kék színű égitest.
Oly nagy távolságban kering a Naptól, hogy a legkedvezőbb viszonyok esetén is csak 2,”4 a látszó mérete. Ezért a földi távcsövekkel csak kevés jellemző adatát sikerült megállapítani. (A táblázatban szereplők jelentős része a Voyager-2-nek köszönhető.)
Érdemes megemlíteni, hogy Galilei – a Jupiter – megfigyelése során megjelölte a Neptunuszt az egyik rajzán, de nyilvánvaló, hogy nem ismerte fel bolygó mibenlétét, hiszen csillagnak látszott.



1981 és 1985-ben egy-egy okkultáció alakalmával megfigyelték, hogy a Neptunuszt is gyűrűk veszik körül. De ezek nem összefüggőek, hanem csupán íveket alkotnak a planéta körül.
A színképelemzés során megállapították, hogy a bolygó légkörében hidrogén, metán és etán fordul elő.
Az akkoriban újdonságnak számító CCD-technika alkalmazásával végre sikerült a parányi látszó koron részleteket, foltokat észrevenni.
A földi távcsővel végzett megfigyelések révén két holdját: a Tritont és a Nereidát sikerült felfedezni.
Az új eredmények akkor születtek meg, amikor a Voyager-2 megközelítette a Neptunusz világát.
1989 májusában készültek az első felvételek, melyek már néhány légköri részletet feltártak. A közelebbi képeken jól látható lett egy olyan nagy örvény, melyet a Jupiter Nagy Vörös Foltjának révén Nagy Sötét Foltnak kereszteltek el.
A Nagy Sötét Folt nevű légköri alakzat. (NASA/JPL.)
A bolygó légkörének összetett voltát itt is sikerült kimutatni.



A légköri zónák. Jól láthatók a különböző ovális alakzatok és felhők is. (NASA/JPL.)
A Neptunuszon lévő szelek – a többi óriásbolygóhoz hasonlóan – mindig az egyenlítővel párhuzamos irányban fújnak.
A Föld után itt sikerült felhőárnyékot megfigyelni.






Felhőárnyékok. A kép felbontása 11 kilométer! (NASA/JPL.)
A szonda megfigyelései révén megtudtuk, hogy a Neptunusznak összefüggő gyűrűrendszere van. Tehát mind a négy óriásbolygót ez veszi körbe!
A gyűrűk a Voyager-2 egyik felvételén. (NASA/JPL.)
Hat új holdat fedezett fel, ezzel nyolcra bővült a bolygó család tagjainak a száma.
A Tritonról kiderült, hogy olyan kiterjedt sarki sapkával bír, amely majdnem az egyenlítőig terjed. Valószínűleg nitrogén- és metánjégből áll. A felszínén számos, párhuzamos eredetű repedéseket lehet látni, melyeket kitöltött a feláramló anyag.
A Triton átmérője mindössze 2700 kilométernek, azaz jóval kisebbnek bizonyult, mint azt a földi mérések révén tudtuk. Átlagsűrűsége 2 g/cm3.



A Triton (NASA/JPL).
A pályáját a többi holdéval ellenkező irányban kerüli meg, azaz retrográd mozgást végez. A pályahajlása nagy. Ezért a két utóbbi tény miatt sokan úgy vélik, hogy a Neptunusz gravitációs mezeje fogta be ezt az égitestet.
A Plútó – új bolygó, majd törpebolygó.
A felfedezése sokkal kalandosabb, mint a Neptunuszé.
Leverrier vetette fel, hogy kell még egy bolygónak lennie a Neptunusz pályáján túl. Mindezt arra alapozta, hogy a nyolcadik bolygónál tapasztalt pályaháborgásokat (a



gravitációs hatás okozta perturbáció) nem lehetett csak az Uránusz hatásával kielégítően megmagyarázni.
Percival Lowell (1855-1916) a csillagászatot kedvelő üzletember (USA), aki szintén a Marson lévő csatornákat vélte látni, életcéljául tűzte ki a Plútó felfedezését. Képzett matematikusként elvégezte a megfelelő számításokat, és mozgósította az Arizona szövetségi államban lévő Flagstaff Obszervatórium munkatársait, hogy találják meg. Ennek érdekében folyamatosan fényképfelvételeket készítettek az égbolt azon területéről, amit Lowell megjelölt.
Az akkori képeket üveglemezre rögzítették. A célterületről néhány nappal később ismét felvétel készült, majd a képpárokat egy olyan készülékbe (blink komparátor) helyezték, amelyben – a felvételek egyenkénti, váltogató megfigyelése révén azonnal kiugrott az a pontszerű objektum, amit kerestek. Ezzel a módszerrel nemcsak a Plútót sikerült megtalálni, hanem számos kisbolygót is.
A Lowell által irányított kutatómunka, mely nem hozott eredményt, haláláig, 1916-ig tartott.
1929-ben folytatták a keresést. A Lowell Csillagda vezetője, Vesto Melvin Slipher (18751969) egyik munkatársát, Clyde Tombaugh-t (1906-1997) bízta meg. A bolygó felfedezéséhez egy új, 33 centiméter nyílású refraktor szolgált. Ezzel készültek a fényképek.



Tombaugh a blink komparátor előtt ülve nézi a felvételpárokat. (Kickstarter.com)
Tombaugh két naponta felvételeket készített arról az égterületről, ahol Lowell számításai szerint a Plútónak lennie kellett. Végül 1930. február 18-án egy olyan felvételpárt talált, amely egyértelműen bizonyította az új bolygó létezését! A Lowell által számított égi pozíciótól 6 foknyira találta meg. Ez pedig nagyon nagy különbséget jelent.
Az új planéta a Plútó nevet kapta, az alvilág istene nyomán.



Ezután – már nyugodt körülmények között – átnézték a korábbi felvételeket, és kiderült, hogy 13 alkalommal felfedezhették volna, ha nem siklanak át egy csillagszerű piciny pont fölött!
Az égitest oly távol van tőlünk, hogy még az akkori idők legnagyobb teljesítményű távcsöveiben is pontszerűnek mutatkozott.
A Föld, a Hold és a Plútó méretarányos képe.(Forrás: Origo.)
Jellemző adatai:
Átmérője: 2374 kilométer, melynek hibája 8 kilométer = 0,18 Föld átmérő.
Tömege: 1,305.1022kg = 0,0021 Föld-tömeg.
Átlagos sűrűsége: 1,86 g/cm3.
Átlagos naptávolsága: 5966 millió kilométer = 39,8 csillagászati egység.
Tengelyforgási ideje: 6,387 nap.
Sziderikus keringési ideje: 251,86 év.



Szinódikus keringési ideje: 366,7 nap.
Az egyenlítői sík hajlásszöge az ekliptikához: 122,05.
Közepes pálya menti sebessége: 4,74 km/s.
A pálya excentricitása: 0,2488.
A pálya hajlása az ekliptikához: 17,01.
A felszíni nehézségi gyorsulás: 0,58 m/s2.
Szökési sebesség: 1,2 km/s.
Albedó: 0,5 (változó értékű).
Érdemes felfigyelni néhány adatra! A pálya alakja jelentősen eltér a körtől (excentricitás, ez a legnagyobb érték, mit a bolygók kapcsán a Naprendszerben tapasztalunk). Ezért a Neptunusz pályáján belül is lehet, valamint a Kuiper-övben is mozoghat. A másik megdöbbentő érték pedig a pályahajlás szöge. Mindkettő azt igazolja, hogy a Plútó „kilóg” a többi bolygó közül. Ezért néhány szakember úgy gondolta, hogy a Neptunusz holdja volt egykoron, és onnan „szökött” meg. Mindezt igazolni látszik az itt is tetten érhető pálya rezonancia. Amíg a Neptunusz három keringést végez, addig a Plútó csak kettőt. (Tehát a 3:2 arányt látjuk.)
A pontszerű látványa miatt sok alapadata korábban bizonytalan volt.
A Lowell Obszervatórium felvételén a nyilakkal megjelölt Plútó. A fényes csillag az Ikrek csillagkép egyik tagja.



1978-ban J.W.Christy (USA) a US Naval Obszervatórium 155 centiméter nyílású távcsövével készült képek alapján felismerte, hogy a Plútó alakja elnyúlt.
A Charon felfedezését bizonyító kép. (US Naval Observatory).
Az új égitest a Charon nevet kapta. Charon volt a mitológia szerint az a csónakos, aki a holtak lelkét a Styx folyón át az alvilágba szállította.
Ez a felfedezés lehetővé tette, hogy az anyabolygó több jellemzőjét is meg tudják határozni. A megfigyelések alapján kiderült, hogy a Charon keringése kötött. Vagyis a hold a Plútóról nézve mindig ugyanazon az égi ponton látható. Így lehetővé vált pl. a Plútó tengely körüli forgási idejének meghatározása, valamint mindkét égitest össztömegének, és arányainak megállapítása. (Milyen nagyszerű, amit Kepler és Newton több száz évvel ezelőtt felismert a bolygók mozgásáról és a gravitációs kölcsönhatásról!)
A Hubble űrteleszkóp 1994 júliusában készített képein már korongnak láttuk a bolygót, sőt néhány jellegzetes felszíni terület is megfigyelhető volt.



A HST képei a Plutóról, NASA.
A Föld körül keringő obszervatórium 2005-ben és 2011-ben négy új holdat fedezett fel. Ezek a Nix, Hydra, Kerberos és Styx nevet kapták.
A New Horizons űrszonda 2006. január 10-én indult el ebbe a világba. 2015. július 14-én repült el a Plútó közelében.
Sokan arra számítottak, hogy e Naptól távoli vidék elég unalmas lesz. Az űrszonda képei és mérései épp az ellenkezőjét bizonyították!
A Földről végzett mérések révén tudtuk, hogy légköre van. A szonda ezt lefényképezte.



A bolygó pereme fölött látható páraréteg, amely etilén és acetilén szemcsékből áll. A feltevések szerint a Nap ultraibolya sugárzása hozza létre ezt a ködöt, amely metánból jött létre (NASA.)
A Plútó felszíne roppant változatos. A képek tanúsága szerint itt is vannak becsapódás okozta kráterek, de a vulkáni tevékenység nyomai is megfigyelhetők. Tektonikus töréseket és gleccserekre emlékeztető alakzatokat is talált a New Horizons.
A Naptól távoli világban – csillagunk látszó mérete már csak 49”—a hőmérséklet egyre jobban megközelíti a nyílt világűrét, amely 3K, azaz -2700C. Itt „meleg” van. A hőmérséklet 60-70K értékű. Így nem kell azon csodálkozni, hogy ez a jég birodalma. Nitrogént-, metánt-, szén-monoxidot, és víz jeget sikerült találni. A képeken látható színes területek pedig különböző szénhidrogének jelenlétére utalnak.



A bolygó felszíne. (NASA.)
Mindenképpen érdemes megemlíteni, hogy milyen változatos képet mutat a Naprendszer. Erre a Plútó az egyik pregnáns példa, melynek felszíne aktív tevékenységet mutat, telis-tele van olyan szénvegyületekkel, melyek a földi élet alapjául szolgáltak. Itt is van H2O, mint a legtöbb holdon és néhány bolygón. Tehát a víz nem a Föld kiváltsága!
A Plútót – nagy távolsága miatt – méltán tartották a sötétség bolygójának. Ugyanezt a címet viseli az a könyv, amelyet a felfedezője Tombaugh és a kitűnő ismeretterjesztő Patrick Moore (1923-2012) angol csillagász közös munkája. A könyvben a már szabad szemmel nem látható bolygók felfedezésének izgalmas történetét is elolvashatjuk. Szívesen ajánlom mindenki figyelmébe.



A New Horizons szonda mérései alapján arra lehet következtetni, hogy a Plútó belseje kőzet-vízjég keverékéből állhat.
A többi törpebolygó:
A Ceresről már volt szó.
De a Mars és a Jupiter pályája között – ahol a Ceres is található --keringő kisbolygó övezeten túl van egy másik olyan övezet, ahol több törpebolygót sikerült találni. A Plútót is ide sorolhatjuk. Ez pedig Gerard Kuiper (1905-1973) holland csillagászról elnevezett térség.
Ez a montázs jól mutatja a törpebolygóknak, a Földhöz viszonyított méretét.(Forrás: www.csillagaszat.hu)
A jelenlegi (2017) nyilvántartás szerint öt törpebolygó van: a Ceres, a Plútó, a Makemake, az Eris, és a Haumea.












Milyen fényes egy csillag?
Az éjjeli égen néhány ezer villódzó fénypontot látunk. Ezek a csillagok. Szinte mindegyik fényessége eltér egymástól. De valójában milyen fényerővel világítanak? A kérdés felvetése azért fontos, mert minden csillag különböző távolságra van tőlünk, de épp ezért nem lehet korrekt módon meghatározni, hogy melyiküknek, milyen a valódi fényereje – hány fotont sugároz ki másodpercenként.
Az ókori görögök (már korábban volt szó erről), érthető módon a látszó fényesség alapján sorolták a csillagokat különböző fényességi osztályokba. A csillagok fényességét magnitúdóban fejezzük ki. A jele: m. Pl.: 2,m3.
A görögök besorolása nem volt pontos, ezért a skálát mindkét irányban – a negatív számok és a nagyobb értékű pozitív számok felé is – ki kellett terjeszteni. Így jöttek létre azok a fényességi osztályok, amelyek a nullát, illetve a negatív fényrend értéket mutatják. Pl.: -1,m2, vagy 6,m5.
A csillagászok olyan egységrendszert kerestek, amely a csillagok fényintenzitásának pontos mérése által a legjobban idomul a tradicionális osztályozáshoz. A különböző fényrendeket a szemünkkel érzékeljük, ez az érzet, melyet a csillag fényének intenzitása, ez ingert, kelt a szemünkben. A Weber—Fechner-féle pszichofizikai törvény szerint az érzet arányos az inger erősségének logaritmusával.
Norman Pogson (1829-1891) angol csillagász azt találta, hogy a klasszikus osztályozással a legjobb egybeesést akkor kapjuk, ha az alábbi összefüggést használjuk:
m = -2.5.log i + B,
m a magnitúdót, i a csillagról érkező fény erősségét, az intenzitást, B pedig egy állandót (konstanst) jelöl. A negatív előjel azt mutatja, hogy minél kisebb az intenzitás, annál nagyobb pozitív értékű lesz a magnitúdó számértéke.
Ha két különböző csillagra írjuk ezt fel:
m1 = -2,5 log i1 + B,
m2 = -2,5 log i2 + B.
A két egyenletet egymásból kivonva: m1 – m2 = -2,5 log i1/i2 , vagy i1/i2 = 10-0,4 (m1—m2) . Ebből pedig az következik, hogy, ha i1/i2 = 2,512, akkor m1-m2 = 1,0. Tehát egy 2 magnitúdós és egy 3 magnitúdós csillag között 2,512-szeres fényerősség különbség van, a 2 magnitúdós javára! Könnyen kiszámítható, hogy az első és a hatodik magnitúdó osztályba tartozó csillagok között 100-szoros fényintenzitás az eltérés. Néhány példa: a Szíriusz látszó fényessége -1,m4, a Napé kb. -26m. A közöttük lévő fényintenzitás különbsége nagyjából 10 milliószoros. A telehold fényessége és a Nap között pedig 1 millió a fényerők hányadosa.



Minden csillag magnitúdó értékének megállapításához szükség van egy etalon csillag fényességére. Ez hosszú ideig a Sarkcsillag (α UMi) volt. Látszó fényessége 2,m12. Ez azonban nem állandó, hanem az időben változik. Így más csillagot kellett keresni. Ezután a környezetében választottak ki néhány olyat, melyekhez a többi csillag látszó fényességét viszonyították.
Sokkal praktikusabbnak bizonyult az, amikor két nyílt csillaghalmaz a Hyadok és a Fiastyúk – mindkettő a Bika csillagképhez tartozik – néhány tagját választották referencia csillagnak. Mindegyik csillaghalmaz égitestjei gyakorlatilag ugyanakkora távolságra vannak tőlünk, így megbízhatóbb skálát adnak, mint a Sarkcsillag körüliek, melyek távolsága egymástól eltérő. Ezután nincs más teendő, mint a meghatározni kívánt csillag fényáramát összemérjük egy ismeretlenével, és máris megállapítható, hány magnitúdós.
Egy csillagtérkép lapja. Az Ursa Minoris és a Draco látható rajta. A bal sarokban lévő fekete körök méretei jelzik a különböző látszó fényrendeket.



Térjünk vissza egy pillanatra a távcsövek fénygyűjtő képességére! Egy 30 milliméter átmérőjű optika kilencszer annyi fényt gyűjt össze, mint a szemünk. A fenti formula segítségével kiszámítható, hogy már egy 8,m5–s csillagot is észre vehetünk, ha feltételezzük, hogy a szemünkkel látható leghalványabb csillag 6,m0-s. Egy 10 centiméter nyílású távcsővel már a 11. fényrendbe tartozó objektumok is megpillanthatók.
Eddig a látszó fényességről esett szó, de ebből nem derül ki, hogy melyik csillagnak valójában mekkora a fényereje. Ezért azt találták ki, hogy minden csillagot – képzeletben egyforma távolságra helyeznek el a Földtől. Ez pedig egy 10 pc = 32,4 fényév átmérőjű gömb felülete. Így minden égitestről pontosan megállapítható, hogy valójában milyen fényes. Az így meghatározott fényességet abszolút fényességnek nevezzük, és a magnitúdó használata alapján megadott érték neve: abszolút magnitúdó. Ezt M betűvel jelöljük.
Ebből következik, hogy csak azon égitestek látszó és abszolút fényessége egyezik meg egymással, amelyek pontosan 10 pc távolságra vannak tőlünk! Ezek száma nem sok. Így a két fényességi adat jelentősen eltér egymástól. Például Napunk abszolút fényessége mindössze 4,m85. Vagyis 32,6 fényév távolságra helyezve nem számítana a fényesebb csillagok közé. Ezzel szemben az Orion csillagkép Rigel nevű csillagának látszó fényessége 0,m1, de abszolút fényessége -8,m2. Ez pedig oly nagy érték, hogy a nappali égen is észrevennénk. Ebből következik, hogy – a számítások mellőzésével – a Rigel 160 000-szer több energiát sugároz ki másodpercenként, mint a Nap!
A látszó és az abszolút fényesség között az alábbi összefüggés érvényes:
m – M = -5 + 5 log r,
ahol m a látszó, M az abszolút, r pedig az objektum parsecben kifejezett távolsága. Ez az összefüggés lehetőséget ad a távolság meghatározására is. A látszó fényesség értéke mérhető. Az abszolút fényesség értéke pedig számítható, hiszen a fény intenzitása a távolság négyzetével fordítottan arányos, ti. a fotonok egy gömbfelületen haladnak át. Így a távolság meghatározható.
Ráadásul vannak olyan csillagok, melyeknek az abszolút fényességét ismerjük. Ezek az RR Lyrae típusú változócsillagok, róluk később még lesz szó. Ezek abszolút magnitúdója: 0m. A szomszédos – a Tejútrendszerhez hasonló – Androméda csillagvárosban sok ilyen típusú csillagot ismerünk, ezáltal meg lehetett határozni a távolságát. Ezeknek a csillagoknak a látszó fényessége 24m. Ha ezeket az értékeket beírjuk a korábbi formulába, akkor:
24-0 = 24 = -5 + 5 log r,
log r= 29/5 = 5,8.
Így r = 630 000 parsec, ami kb. 2 millió fényévnek felel meg.



Az Androméda csillagképben látható galaxis, az Androméda-köd (M31). Éder Iván felvétele.
Már korábban szó esett az emberi szem szín szerinti érzékenységéről. Ezért alapvető szempont az, hogy a fényforrás (csillag) által kibocsátott elektromágneses sugárzás mely hullámhosszon éri el a maximális energia értéket. Ez a vizuális fényesség, de, ha fotografikus módon figyeljük meg a csillagot, akkor más fényességi értéket fogunk kapni. Ezt pedig fotografikus fényességnek hívjuk. Egy – ma már klasszikusnak számító fotóemulzió – elsősorban a kék tartományban volt érzékeny, a vörösben kevésbé, a közeli infravörösben pedig egyáltalán nem. Ez a megfigyelési módszer kb.150 évig élte virágkorát. A fotólemez integrálni – egyesíteni – tudta a beérkező fotonokat, míg az emberi szem erre nem képes, hiszen csak a pillanatnyilag beérkező fénykvantumokat érzékeljük. Ezért a megfigyelésünk szubjektív, tehát az illető személy megítélésétől függ. A fotográfia alkalmazása azonban személytől független, objektív lehetőséget adott.
A XIX. században olyan felvételek láttak napvilágot, amelyeket először hitetlenkedve fogadott a vizuális megfigyelésen felnőtt szakma. Egy híres magyar felvétel, melyet Gothard Jenő (1857-1909) a Lyra (Lant) csillagképben lévő gyűrűsködről készített. Ezen az látható, hogy az „égi füstkarika” közepén egy csillag van.



A Hubble űrtávcső egyik látványos felvétele a ködről. Jól látható a központi csillag, melyet Gothard Jenő fedezett fel. (APOD, MASA, ESA.)
A fotografikus eljárás lehetővé tette, hogy órákon vagy akár napokon keresztül lehessen ugyanarra a fotólemezre (üveglemezeket használtak) felvételt készíteni. Ezáltal olyan részleteket tudtak feltárni, és oly halvány égitesteket megörökíteni, melyeket a szemünkkel sohasem tudtunk volna felismerni. Ez a módszer, a szó valódi értelmében, forradalmi változást hozott.
A lemezre készült képeket elő kellett hívni, hosszú ideig tartó tárolást kellett biztosítani, hiszen a feldolgozásuk nem egy pillanatig tartó munka volt. A csillagok által okozott feketedések elkenődtek a légköri nyugtalanság miatt. Mindezen kényelmetlenségek ellenére hosszú időn át használták a csillagászok ezt a megfigyelési módszert.
Az eltelt néhány évtizedben viharos gyorsasággal fejlődött a számítástechnika. Ez a módszereket és a hozzá való eszközöket is magába foglalta. Így a fényképezési eljárást felváltotta az elektronikus megfigyelés. Ennek alapja a töltéscsatolt érzékelők – CCD alkalmazása. (CCD = Charge Coupled Device.) Az első chip 1973-ban készült az Egyesült Államokban.



Ez az elektronika az emberi színlátáshoz hasonlóan működik. A természetes színek között három alapszínt ismerünk: vörös (R), zöld (G) és kék (B). Ennek a három színnek a keveréke lesz bármely olyan hullámhosszú foton színének látása, amelyet pl. sárgának, rózsaszínnek, stb. érzékelünk. Ha a három alapszín egyenlő mértékű, akkor a forrásból érkező fényt fehérnek érzékeljük. Ez a fehéregyensúly. A szemünkben lévő csapok erre a három alapszínre érzékenyek, és mindezek összegzése (additív módszer) képezi a színlátásunk alapját.
A CCD-érzékelőket – ebből háromféle van -- szintén erre a három alapszínre tették érzékennyé. (Ezért lehet a hétköznapi használatban lévő kamerák oldalán ezekre utaló kis emblémát látni. Mielőtt pedig felvételt készítenénk, be kell állítani a fehéregyensúlyt – wb – a white balanc-ot. Ha ezt nem tesszük meg, akkor nem kapunk színhelyes képet.)
Így egy ilyen érzékelő rendszer minden hullámhosszon egyformán érzékeny. (Ma már hozzá lehet jutni ilyen kamerákhoz, amellyel bárki megkapó képeket tud készíteni a különböző égi objektumokról.) Természetesen lehet olyan elektronikát készíteni, amely a kívánt megfigyelési hullámhossz tartományban a legérzékenyebb. Mindig a cél az, ami meghatározó. A másik új lehetőség pedig a rögzített képek feldolgozási módszere. Olyan számítógépre készült célprogramok állnak a rendelkezésünkre, amelyek segítségével kiszűrhető pl. a légkör okozta nyugtalanság. Ez a digitális képfeldolgozás. Így jönnek létre a világhálón megnézhető ámulatba ejtő égi felvételek Már egy amatőr megfigyelésre alkalmas kamerával és feldolgozó programmal szenzációs képek állíthatók elő.
A Lupus-3 molekuláris felhő Éder Iván felvételén. A látványos kép digitális rögzítésű és több feldolgozó szoftver felhasználásával lett ilyen.



A csillagászati megfigyelések során különféle színszűrőket is használnak, melyek csak a megfigyelési célnak megfelelő hullámhosszúságú fényt eresztik át. Mivel a csillagok által kisugárzott energia értéke függ a hullámhossztól (lásd korábban), így egy ilyen felvételen a hasonló energia eloszlást mutató csillagok fognak főszerepet játszani. Ezzel a módszerrel a csillagok bizonyos csoportokba rendezhetők, melyek alapvető szerepet játszanak néhány fontos jellemzőjük, pl. kor meghatározásához. (Erről a későbbiekben lesz szó.)
Ezért a csillag magnitúdójának értéke eltérő lesz, ha vizuálisan, fotografikusan vagy elektronikusan figyeljük meg. A legpontosabb fényesség értéket akkor kapnánk meg, ha az égitest által kisugárzott valamennyi hullámhosszon érkező energiát figyelembe vennénk. Ezt bolometrikus fényességnek nevezzük. Ezt csak a légkörön kívüli méréssel lehet korrekt módon meghatározni.
A szakmában használt fénymérő eszköz neve: fotométer. Ez a pontszerű csillagról érkező fényáram erősségét méri. Az eljárás neve: fotometria.
Harold L. Johnson (1921-1980) amerikai csillagász nevéhez fűződik az egységes mérési rendszer kidolgozása. Három kiemelt hullámhossz tartományt vett figyelembe. Az egységes mérési eredmények érdekében leírta, hogy milyen sávszélességű szűrőket kell használni, ezek az U, a B, és a V. Az U az ultraibolya, a B a kék, a V a vizuális (sárga) tartományokat jelöli. Ezt több szín fotometriaként szokás emlegetni, amely alapvető szerepet játszik a csillagok fizikai jellemzőinek meghatározásában.
A három szűrő normalizált áteresztő képességét a függőleges, míg a hullámhosszt a vízszintes tengelyen láthatjuk. 30 = 300 nm, stb. (Forrás: Spectroscopy and Photometry.)



A különböző színszűrőkön át mért fényintenzitásokat, ha kivonjuk egymásból, a színindexeket kapjuk meg. U-B és B-V létezik. Ez pedig olyan alapinformáció, amely a csillagok fizikájával, az asztrofizikával foglalkozó tudományterület egyik sarkalatos megfigyelési pontja.
De térjünk vissza egy másik távolságmérési eljáráshoz! Már szó volt az RR Lyrae típusú változó fényű csillagokról. Ezek pulzáló csillagok, vagyis átmérőjük periodikusan változik. Van egy másik népes csoport, amely szintén pulzációt mutat, ezek a cefeidák. Névadójuk a δ Cephei jelű csillag.
Henrietta Leavitt (1868-1921) amerikai csillagásznő 1912-ben a Kis Magellán Felhő (SMC), amely a Tejútrendszer egyik kísérő galaxisa, változó fényű csillagait figyelte meg.
A Kis Magellán Felhő, mely Magellán portugál hajóskapitány nevét őrzi. A részlet dús felvétel jól mutatja a csillagait. (Bogdan Jarzyna, APOD.)



Arra az alapvető megállapításra jutott, hogy egy cefeida átlagos látszólagos fényessége és fényváltozási periódusa között összefüggés van. Nevezetesen: minél hosszabb egy ilyen csillag fényváltozásának periódusa, annál nagyobb az átlagos látszó fényessége!
Idézzük fel a korábbi összefüggést: m – M = - 5 + 5 log r. De ez egy állandó értékkel kell, hogy egyenlő legyen. Azért írhatunk ide állandót, mert a Kis Magellán Felhő csillagainak tőlünk számított távolságát ugyanakkorának tételezhetjük fel. A feladat: találni kell egy olyan ismert távolságú cefeidát, melynek fényváltozási periódusa megegyezik a Kis Magellán Felhőben lévő társával. Így a két csillag abszolút fényessége ugyanakkora lesz. (Az ismert távolságú csillagét már meghatározták.) Ezáltal a m – M = állandó érték már ismert lesz! Miután megmértük a Kis Magellán Felhőben lévő cefeida látszó fényességét, már pontosan fogjuk ismerni az abszolútét is. Ettől a pillanattól kezdve „gyerekjáték” a távolságok megállapítása. Egy megfigyelt csillagcsoportban találni kell egy cefeida változót, meg kell határozni a fényváltozás periódusát, és meg kell mérni a látszó fényességét. Máris megkapjuk, hogy milyen messze van tőlünk.
Az összefüggés neve: periódus-fényesség reláció. 1948-ban felismerték, hogy a cefeidák két, különböző korú csoportot alkotnak (lásd később). Ez azonban nem befolyásolta a távolságok meghatározását, mivel külön lehetett választani egymástól az eltérő korú változócsillagokat.



Milyen színűek a csillagok?
A fényesebb csillagok színét szabad szemmel is jól láthatjuk. Az egyik vörös, a másik kék, de vannak fehéren villódzók, sárga, narancssárga színűek is. Vajon mi lehet az eltérő színek magyarázata?
Már korábban szó volt a csillagok sugárzásáról, színképéről és hőmérsékletéről (lásd a Nap című fejezetet). A kérdésre a választ a csillagok felületi hőmérséklete adja meg.
Végezzünk el egy kísérletet! Melegítsünk fel egy tűt, például gázlángba tartva (ugyanez acélszöggel is végezhető). Az első pillanatokban még semmit sem veszünk észre. Később azonban a tű mélyvörös fényt kezd sugározni, ami azután vörössé, majd naranccsá változik. Csak a gázláng hőmérsékletétől függ a tű által kibocsátott fény színe. Az ívhegesztés során több ezer fokos hőmérséklet keletkezik. Ott jól látszik a kék illetve a kékesfehér szín.
Láthatjuk, hogy a kisugárzott fény színe és az izzó anyag hőmérséklete között szoros kapcsolat van.
Jól látható az ívhegesztés során keletkező kékesfehér színű fény. (Forrás:loschan.hu.)
Tessék egy kicsit visszalapozni oda, ahol a színhőmérsékletről volt szó. Bunsen és Kirhhoff színképi „atlasza” megalapozta a csillagok színképének összehasonlító elemző lehetőségét.
A Harvard College Obszervatórium két csillagásznője – A. C. Maury (1866-1952) és A. J. Cannon (1863-1941) – több ezernyi, az intézetükben készült, nagy felbontású (nagy diszperziójú) színképet vizsgált át. Felfedezték, hogy azok olyan sorozatba rendezhetők, amelyeknek szomszédos tagjai csak alig észrevehető mértékben különböznek egymástól. A sorozatot osztályokra bontották, s az így nyert színképosztályok jelölésére latin betűket vezettek be. Így születtek meg az A, B, F, G, K, O, M, R, N és S színképcsoportok. Az osztályozás



finomítására decimális felosztást követtek, minden színképosztályba bevezetve a 0,1,...,9 alosztályokat. Így tehát egy-egy színképosztály tagjai között is különbséget lehetett tenni.
Teljesen nyilvánvaló, hogy a csillagszínképeknek ez a sorozata nagyon szoros kapcsolatban van a csillagok felületi hőmérsékletével. A csillagok lehetnek kékesfehér, kék, zöld, sárga, narancssárga, vörös és mélyvörös színűek. Ennek megfelelően az alábbi színképosztályok felelnek meg a színeknek: O, B, A, F, G, K, M, R, N, S. (Ha megnézünk egy asztrofizikai könyvet, akkor a legelső helyen a W szerepel. Ezek a Wolf-Rayet típusú csillagok, melyek különösen magas felületi hőmérsékletűek – kb. 100 000 K, de az O osztályhoz kapcsolhatók.)
A különböző színképosztályok, a jellemző színképek, színek, és az egyik csillagásznő portréja. (Forrás: slideshare.net)
A korábban már említett színindex szintén szoros kapcsolatban van a csillagok színképtípusával. Ha egy csillag túlságosan halvány ahhoz, hogy színképet lehessen róla rögzíteni, akkor a csillagászok ezt használják a jellemzésükre. Hiszen a különböző hullámhosszakon érkező csillagfény erőssége mérhető, ezáltal a kulcsfontosságú színindex megállapítható. A legforróbb felszíni hőmérséklettel a kék színű csillagok rendelkeznek. A csillagok hőmérsékleti értéke folyamatosan csökken a színképosztályok mentén. A leghidegebb, az infravörös tartományban sugárzó csillagok már kívül esnek a fenti beosztáson.



A különböző színképosztályok csillagainak spektruma. Nagyon jól nyomon követhetők azok a különbségek, melyek alapján elkészült ez a felosztás. A bal oldali oszlopban a színképosztályokat látjuk, míg a jobb oldalon az illető csillag katalógusszáma szerepel. (Forrás:uni.edu)
A szakemberek körében elterjedt szakzsargon szerint a korai színképtípusú csillagok egyegy osztály elején vannak. Például: A0. Ha pedig ugyanazon osztály végén találhatók, akkor későinek szokták emlegetni. Hangsúlyozzuk, hogy ennek a szakmai zsargonnak semmi köze sincs a csillag valódi korához!
A csillaglégkörök színképe jellegzetes. Csak itt találunk elnyelési – abszorpciós – vonalakat, amelyek a fenti képen is nagyszerűen megfigyelhetők. Van azonban kivétel! A Wolf-Rayet (két csillagász nevét őrzi) csillagok spektrumában emissziós (!) kibocsátási, fényes vonalak láthatók.



Kiválóan láthatók az emissziós vonalak, a felső ábrán pedig a hullámhosszt és az intenzitás nagyságát lehet látni. Érdemes elidőzni ennél a képnél, hiszen nagyon sok fontos, alapvető információt tartalmaz. (Forrás: Firmamentum.hu)
Íme egy nagyon rövid áttekintés a különböző színképosztályba tartozó csillagokról, mely ismerteti a legfontosabb színképvonalakat, egyúttal látható az effektív hőmérsékletük (lásd korábban) is.
O – az ionizált hélium vonalai, a felszíni hőmérséklet 25 000 K feletti,
B – az ionizált hélium vonalai és hidrogénvonalak, 25 000 K – 11 000 K,
A – a hidrogénvonalak a legerősebbek, 11 000K – 7500 K,
F – a hidrogénvonalak gyengébbek és megjelennek az egyes fémek vonalai (a csillagászatban a hidrogénen és a héliumon kívül minden más elemet a fémek közé sorolnak), 7500K – 6000K,
G – a fémek, elsősorban az ionizált kalcium vonalai, 6000K-5000K,
K – az ionizált kalcium vonalai, 5000K-3500K,
M – az egyes molekulák szélesebb vonalai (sávjai), 3500K-2200K.



Az R,N,S osztályokban az összes csillag mindössze 1%-át találjuk. Az S-be tartozó csillagok felszíne hűvösebb, mint az M osztályúaké. Az R és N csillagok színképében a szénmolekuláktól származó széles sávokat találunk. Ezért ezeket a csillagokat széncsillagoknak is hívják.
A színképelemzés adta a csillagászok kezébe azt a lehetőséget, hogy a Földről megállapíthassuk a csillagok „személyi” jellemzőit. Például a kémiai összetételüket, a légköri nyomásukat és sűrűségüket, a tengelyforgási sebességüket.
Erről lesz bővebben szó a következő fejezetben.



Mekkora tömegű egy csillag?
A Nap tömegét ismerjük, mivel sok égitest kering körülötte, így Newton gravitációs törvénye lehetőséget ad a tömegének kiszámítására. (Szintén ezzel a módszerrel lehetett a Föld tömegét megállapítani.) Egy magányos csillag tömegének megállapítása épp ezért szinte a lehetetlen kategóriába tartozik. De ha van kísérője, például egy másik csillag, akkor ez már nem jelent problémát. Egy kettőscsillag megfigyelése csak hosszú idő elteltével „érleli meg a gyümölcsét”.
A két égitest a közös tömegközéppont körül végzi mozgását. Tehát mindkettejük e pont körüli ellipszispályán kering, mégpedig úgy, hogy a két égitestet összekötő egyenes mindig áthalad a tömegközépponton.
Ha a tömeget Nap-tömegben, a távolságot csillagászati egységben, az időt pedig években mérjük – ezt égi mechanikai egységrendszernek nevezzük –, akkor:
m1 + m2 = a3 / T2 ,
ahol az m a tömeg, a az egyik csillagnak a másikra vonatkoztatott ellipszispálya fél nagytengelye, T pedig a társcsillag keringési ideje. A fenti kifejezést Kepler harmadik törvényéből kapjuk meg.
Ha távcsövünk fonálkeresztjét (ez az okulárban található) az egyik csillagra állítjuk, akkor feljegyezhetjük, hogy a másik csillag helyzete miként változik a múló évek, évtizedek során. Így felrajzolható lesz a pályája. Az ilyen típusúakat vizuális kettősöknek hívjuk.
Egy vizuális kettőscsillag komponenseinek pályái.



A két csillag tömegközépponttól mért távolsága fordítva arányos a tömegükkel. Bár az a1 és a2 értéke folyamatosan változik, de az arányuk mindig állandó marad.
Ahhoz, hogy a fél nagytengely valódi méretét meghatározzuk, ismerni kell a rendszer távolságát. Ha szerencsénk van, akkor a pályasík merőleges a látóirányunkra, de ez ritkán fordul elő. Ezt látjuk alább.
A két csillag – A1 és A2 átlagos távolságának fele a/2. r a Földtől mért távolság, α a látószög nagysága.
Ha nem merőlegesen látjuk a pályasíkot, akkor egy itt nem részletezett módszer alapján kapjuk meg a pálya fél nagytengelyének méretét (lásd Marik: Csillagászat).
A Nap körüli 20 pc sugarú gömbben néhány tucat ismert távolságú kettőscsillag van, amelyeknek pályájából a komponensek tömegét kiszámíthatjuk. Így egy, a megfigyelésekből leszűrt, ún. empirikus összefüggést kapunk.



Az empirikus tömeg-fényesség összefüggés. A függőleges tengelyen az abszolút (bolometrikus) fényességet, míg a vízszintesen a tömeget látjuk Nap-tömegben kifejezve. Mindkét skála logaritmikus.
Szembetűnő, hogy a csillagok tömegének nagysága – kevés kivételtől eltekintve – 0,1 és 10 naptömeg között változik. Ez arra utal, hogy nincsenek túlzottan nagy és kicsiny tömegű csillagok, melyek jelentős számban fordulnának elő. Így a fenti mérés egy reprezentatív mintát ad. Ebből az is következik, hogy a magányos csillagok – melyek tömegét közvetlen méréssel nem tudjuk meghatározni – is ebbe a mérettartományba sorolhatók.
A csillagok tömege és fényessége is az állapothatározók közé tartozik. Jól látható tehát a két jellemző közötti határozott összefüggés. A korábban említett abszolút fényesség ismeretében a csillag tömegét is meg tudjuk határozni! Milyen praktikus!!
Emlékezzünk csak! Luminozitásnak (L) nevezzük a csillag teljes felületén kiáramló energia mennyiségét, ami tulajdonképpen a bolometrikus fényességgel hozható párhuzamba. Így felírható az alábbi összefüggés, amely a megfigyelésekre támaszkodik:
L = c.m3,5.



Az m a csillag tömege Nap-tömegben kifejezve, c pedig egy állandó. Az iménti összefüggés csak az ún. fősorozati (lásd később a HRD-nél) csillagokra érvényes. Ez az eljárás nem hajszálpontos, de jó közelítéssel információt ad a csillagok tömegéről. A csillagászatban sincsenek pontos értékek, hiszen minden mérésnek van hibája. Az asztronómiában – a nagyon távoli objektumok esetén – a mérési bizonytalanság egyre nagyobb lesz.
Persze meg is fordíthatjuk az előbbi eljárási módszert, hiszen ez is egy távolságmérési eljárást ad a kezünkbe. Ha ismerjük a csillag tömegét, akkor az abszolút fényesség alapján a távolsága meghatározható. Ezt dinamikus parallaxisnak hívjuk.



Milyen átmérőjű egy csillag?
Már az előzőek is azt mutatták, hogy milyen nehéz egy-egy távoli csillag jellemzőinek meghatározása. De az emberei találékonyság mindig áthidalja a nehézségeket!
A csillagokat villódzó fénypontoknak látjuk – kivétel a Nap –, hogyan lehetne az átmérőjüket megállapítani? A kérdésre csak a műszertechnika fejlődésével tudtunk válaszolni.
Senki ne gondolja azt, hogy a csillagászat öncélú tudomány. Mily romantikus szakma mondják sokan. Szó sincs erről. Az emberi kíváncsiság, és tudásvágy hatalmas motivációt jelent. Egy-egy mérési feladat pedig jelentős, új műszaki felismerésekkel jár. A hétköznapi embereknek nincs fogalmuk arról, hogy a kényelmes életük jelentős részét köszönhetik a csillagászatnak és az ahhoz szorosan kapcsolódó műszaki tudományokhoz. Elég csak az űrkutatást, az informatikát megemlíteni.
Tehát adott az újabb nagy kihívás: milyen méretűek a csillagok?
Az alábbi lehetőségek adottak ahhoz, hogy meghatározzuk egy távoli csillag átmérőjét: interferencia segítségével, a Hold csillagfedése által, illetve vannak olyan kettőscsillagok, amelyek egymást eltakarják a Földről nézve, végül a sugárzásenergetikai módszerrel.
A Nap látszó mérete 0,5 fok, ami 1800 ívmásodpercnek felel meg. Egy 1 pc távolságra lévő – Naphoz hasonló méretű – csillag látszó mérete 0,005 ívmásodperc. Ez döbbenetesen kicsiny érték. A Proxima Centauri, mint legközelebbi csillag ennél nagyobb távolságban van.
Az interferometriáról már korábban szó esett, a rádiótávcsövekkel kapcsolatban. Ennek lényege: két távcső ugyanazt az égi objektumot figyeli. A távcsövekbe nem ugyanabban az időpontban érkezik meg a csillag által kisugárzott foton. Ez pedig úthossz különbséget jelent. Ez az interferencia lényege. Így alakul ki az a jellegzetes kép, amelyen világos és sötét területek láthatók. A világos részek azokat a területeket mutatják, ahol a beérkező fotonok egymást erősítik, a sötét területen pedig kioltást tapasztalunk.
Ha az égitest látszó szögméretét α-val jelöljük, a két távcső optikájának középpontja közötti távolság D, a megfigyelt foton hullámhossza pedig λ, akkor:
α = λ / D.
Konkrét példa: ha két 6,5 méter átmérőjű tükrös távcsövet 188 méteres átmérőjű kör mentén mozgatunk, akkor a felbontás – jó légköri viszonyok esetén – 0,”0001 felbontást eredményez. Az átmérők értékének megállapításához természetesen ismerni kell a csillag távolságát. Emiatt csupán néhány csillag távolságát sikerült meghatározni. Az Arcturus átmérője a Napénak 26-szorosa, az Aldebaran 45-ször, a Betelgeuse kb. 1000-szer, az Antares 740-szer, a Szíriusz 1,76-szor, az Atair 1,65-ször múlja felül csillagunkat.



A Betelgeuse egy interferométeres eljárás segítségével készült képen. Jól látszik, hogy a csillag felszíne nem homogén. A Párizsi Obszervatórium felvétele.10 mas = 10 ezred ívmásodperc. (Xavier Haubois, APOD.)
A Hold csillagfedései (okkultáció) segítségével történt mérések.
Égi szomszédunk légkör nélküli égitest. Ezért, amikor bekövetkezik a fedés, akkor az elfedett csillagról érkező fényt nem zavarja meg. A csillag nem egy pillanat alatt tűnik el a holdkorong mögött, hanem mérhető (!) időtartam során. (Tessék belegondolni, hogy milyen precíz időmérés szükséges mindehhez!). A mérést nehezíti az, hogy a Hold pereme egyenetlen (kráterek), valamint a fény elhajlik a peremnél. A Hold mozgását pontosan ismerjük, így kiszámítható lesz a csillag látszó szögmérete. A pontosság értéke: 0,”002. Természetesen csak azon ismert távolságú csillagok valódi mérete kapható így meg, ahol a Holdat mozogni látjuk.
Egy másik módszer: a csillagok egymást fedik.
Ezeket fedési kettőscsillagoknak vagy fedési változóknak hívjuk. A két csillag jól meghatározható időközönként egymást elfedi. Ezáltal a fényváltozás periódusa precízen megállapítható. Az Algol (β Per) a csoport jellegzetes képviselője. A fényváltozás nagyságából, a periódusból és színképelemzés segítségével a méreteik meghatározhatók. A keringés miatt mindkét csillag színképvonalai periodikus eltolódást mutatnak. Mindez a Doppler-effektus segítségével értelmezhető. Így megkapható a „kisebb” csillag pálya menti sebessége. Egy nem részletezett módszer segítségével pedig meghatározható a két csillag átmérője. (Lásd – Marik: Csillagászat.)



Az Algol fedési kettőscsillag fénygörbéje. Érdemes megfigyelni a Nap méretét.
A fedési kettősök sugara fénygörbéjük vizsgálatából kapható meg. Ez egy elvi ábra.
A sugárzásenergetikai módszer.
A legkevésbé hatékony eljárás. De ezt alkalmazzuk, ha nincs más lehetőség. Pontosan ismerni kell az adott csillag abszolút bolometrikus magnitúdóját, az effektív hőmérsékletét és a távolságát. Mivel ezek nem precíz adatok, ezért a végeredmény csupán tájékoztató jellegű lesz. De ettől függetlenül mégis fontos információt ad.
A szuperóriás csillagok átmérője a Napunkénak több százszorosa lehet, a fehér törpék Föld-méretű égitestek, a neutroncsillagok pedig a 10 kilométeres mérettartományt képviselik.



A csillagok tengelyforgási ideje, mágneses tere és kémiai összetétele.
A Nap tengelyforgási idejét jól ismerjük. Azt is tudjuk, hogy differenciális rotációról van szó (lásd a Nap fejezetben).
De hogyan tudnánk bármit mondani a többi csillag tengelykörüli forgásának periódusáról? Az egyetlen segítséget a színképelemzés nyújtja. A sokat emlegetett Doppler-effektus alapján lehet megállapításokat tenni. Az előző fejezetben már szó esett arról, hogy a csillagok nem pontszerű égitestek. Ezért – ha a tengelykörüli forgásukat nézzük –, akkor az egyik peremük felénk fordul, a másik pedig elfordul tőlünk. Tehát vannak hozzánk közeledő és tőlünk távolodó területek. Így a színképvonalak periodikus eltolódást mutatnak. (A közeledő terület esetén a kék, míg a távolodónál a vörös felé való eltolódást lehet megfigyelni.) Ezáltal a színképvonalak alakja torzulást szenved. A színképvonalak kiszélesednek. A forgás okozta módosító hatás jól elválasztható a többi effektustól.
Egy elnyelési (abszorpciós) színképvonal profilja. A színképvonalak nem hajszálvékonyak, hanem kiterjedtek. Így a róluk felvett képet vizsgálva a hullámhossztól függő intenzitású területek látszanak, ezt a vonalprofil foglalja magába. A profil tanulmányozása tengernyi információt ad a csillagászok kezébe. A kontinium a vonalmentes színképet tükrözi. Ilyen az izzó szilárd testek spektruma, azaz folytonos. A vonalprofil középső részét vonalmagnak, a bal és a jobb oldali külső részét pedig vonalszárnynak hívjuk. Az ekvivalens szélesség pedig a vonal energetikai értelemben vett erősségét jellemzi. ( Bővebben lásd – Marik: Csillagászat). (Forrás: Wikipédia.)
Több tucat Algol-típusú csillag tengelyforgási sebességét sikerült így megbízhatóan megmérni. A fedési kettősöknél a csillagok forgástengelye nagyjából merőleges a látóirányunkra. Ez azonban ideális helyzetnek tekinthető. Így csak statisztikai megállapításokat tehetünk az eddig elvégzett több ezernyi mérés révén.



Azt sikerült megállapítani, hogy az O,B,A színképtípusú csillagok tengelyforgási sebessége 100-200 km/s, míg a G,K,M típusúak 10-25 km/s közötti sebességgel rendelkeznek.
A csillagok mágneses tere.
Pieter. Zeeman (1865-1943) holland fizikus 1896-ban felismerte, hogy a színképvonalak a mágneses tér hatására felhasadnak. Ez a Zeeman-effektus.
A nátrium kettős vonalának (felül) felhasadása (alul) a mágneses mező hatására. (Forrás: Wikipédia.)
Jól látható, hogy egy színképvonal helyett több látható. A mágneses mező okozta felhasadást csak akkor lehet hatékonyan figyelembe venni, ha a csillag lassan forog a tengelye körül, ami vonalszélesedést okoz. Egy másik lehetőség: a csillag forgástengelye a látóirányunkba esik. Ekkor a vonalfelhasadás csak a mágneses mező hatásának tulajdonítható. Jelenleg csak az erős mezőket tudjuk kimutatni. Eddig néhány száz csillagnál sikerült csak mágneses mezőt kimutatni. Nagyon érdekes az, hogy vannak olyan csillagok, melyeknek mágneses térerőssége a fényváltozásukkal párhuzamosan ingadozik.
A kémiai összetétel.
A kémiai összetételt kizárólag a csillagok légkörének a színképelemzésével tudjuk megállapítani. A korábban ismertetett színképosztályok alapján nem lehet egységes, átfogó az egész univerzumra érvényes – képet adni, hiszen az egyes színképosztálybeli tagok között is lényeges eléréseket láthatunk.
A csillagok energiatermelésére és fejlődésére vonatkozó elméleti elképzelések alapján melyek kiválóan tükrözik a valóságot – várható volt, hogy a világegyetem anyagának döntő többsége hidrogénből és héliumból áll. Csak egy töredék anyagi rész az, ami a periódusos rendszerben lévő többi 90 természetes kémiai elemhez köthető. Egymásnak ellentmondó



becslések szerepelnek az arányokat illetően. Valószínű, hogy a hidrogén kb. 3,5-szer nagyobb mennyiségben van jelen, mint a hélium. A többi elem – a fémek – nagyjából 1-2 %-ot képviselnek.
A megfigyelések azt mutatták, hogy a csillagközi gázködök összetétele is hasonló ehhez, így kozmikus elemgyakoriságról beszélhetünk. A fémek alkotta kicsiny rész az, ami lehetővé teszi számunkra, hogy a csillagokat pl. kor szerinti, térbeli csoportokba tudjuk rendezni. Ez a 90 kémiai elem biztosítja a világmindenség sokszínűségét.



Van-e összefüggés a csillagok állapothatározói között?
Természetesen van, „csak” észre kell venni a kapcsolatot!
1905-ben Ejnar Hertzsprung (1873-1967) dán és 1913-ban Henry Norris Russel (18771957) USA-beli csillagászok felismerték, hogy a csillagok abszolút fényessége és színképosztálya (felszíni hőmérséklete) között szoros kapcsolat van. Így született meg az asztrofizika alapját képező H-R-diagram (HRD). Körülbelül 100 évvel ezelőtt A. J. Cannon csillagásznő (lásd korábban) 1911-1924 között körülbelül negyedmillió, 11 magnitúdónál fényesebb csillag színképtípusát határozta meg. 1913-ban, majd 1923-ban is készült egy-egy grafikon, mely Russel nevéhez fűződik.
A bal oldali függőleges tengelyen a csillagok valódi abszolút vizuális (bolometrikus) fényessége, a jobb oldalin a luminozitás, az alsó vízszintes tengelyen a színképosztályok, míg a felsőn a felszíni effektív hőmérsékletek láthatók. A bal alsó sarokban a fehér törpe csillagok, a középső részen az óriások, felette a szuperóriások csoportja van. A bal felső saroktól a jobb alsóig húzódó sávban pedig a fősorozati csillagok tűnnek fel. Fontos megjegyzés: az összefüggés csak a Tejútrendszer síkjában, illetve ahhoz közel lévő csillagokra érvényes. (Forrás: ESA.)
Joggal vetődik fel az alábbi kérdés: Ugyanaz a színképosztály, de eltérő a fényességük. Vajon mi lehet a magyarázat? Például egy fősorozati vagy főágbeli csillagnak ugyanakkora a



hőmérséklete, mint egy óriásnak vagy szuperóriásnak, de a fényességük között hatalmas a különbség.
A hőmérséklet kifejezi a csillag által kisugárzott energia értékét. Eszerint egy M típusú óriásnak és főágbeli törpének ugyanakkora a felületi hőmérséklete, de jócskán eltér egymástól a fényessége. Ez csakúgy lehetséges, hogy az óriás felületének nagysága, ezzel együtt az átmérője lényegesen nagyobb! Nézzünk egy A színképosztályú fehér törpét és egy hasonló osztályú fősorozati – lényegesen fényesebb – csillagot. A magyarázat ugyanaz, mint fentebb. A fehér törpének lényegesen kisebb átmérővel kell rendelkeznie! Az óriások mérete 100-szorosa is lehet a Naphoz viszonyítva, míg a fehér törpék a Földdel mérhetők össze. Az igényesebbek kedvéért említjük meg:
A csillagok luminozitása az alábbi módon függ össze a sugarukkal és az effektív hőmérsékletükkel:
L = 4 π . r2 . σ . T4,
ahol σ egy állandó. Értéke: 5,7 . 10-6 Jm-2s-1K-4. Ez a Stefan-Boltzmann törvény.
Ha rápillantunk, akkor azonnal látszik, hogy az ugyanolyan hőmérsékletű (színképtípusú) égitest fényességét a sugara határozza meg!
Persze „játszhatunk” is egy kicsit ezzel a formulával. A luminozitás mérhető. Az abszolút hőmérséklet ismeretében pedig a sugár megállapítható, és fordítva. Így feltétlen érdemes ismét megemlíteni a Vogt és Russel által felismert összefüggést, amely az állapothatározókra vonatkozik. A csillag tömege, fényessége, sugara és kémiai össetétele közül elegendő egyet meghatározni és a csillag felépítése már egyértelműen meghatározottá válik.
Már korábban szó esett a tömeg-fényesség összefüggésről. A sugár és az abszolút fényesség, a sugár és a tömeg, a felszíni hőmérséklet és az abszolút fényesség között hasonló összefüggések ismerhetők fel. Ezek nem véletlenszerűek!
Mivel a csillagok HRD-beli helyzetét nem adja meg egyértelműen a színképtípus, ezért egy újabb osztályozást vezettek be 1943-ban. Ez W.W. Morgan (1908-1994), P.C. Keenan (1908-2000) és E. Kellman (1911-2007) USA-beli csillagászok nevéhez fűződik (MK-, MKKrendszer). Ők a csillagokat az alábbi luminozitási osztályokba sorolták, a sorszámok római számokat jelentenek:
Ia-0 = szuper-szuper óriások,
Ia, Ib,Iab = szuperóriások,
II = fényes óriások,
III = (normális) óriások,



IV = szubóriások,
V = fősorozati csillagok (törpék),
VI = szubtörpék,
VII = fehér törpék.
A Nap G2V típusú csillag, azaz, fősorozati törpe, a színképtípusa pedig G2.
A csillagok kétdimenziós MK-osztályozása. A vízszintes tengelyen sok esetben nem a színképtípust, hanem a színindexet tüntetik fel (lásd később).
A HRD, mivel látjuk rajta az abszolút vizuális fényességet, lehetőséget ad – a színképtípus ismeretében – a csillagok távolságának meghatározására. Az így kapott parallaxist spektroszkópiai parallaxisnak – nevezzük. Vannak olyan esetek, amikor a színképtípuson kívül figyelembe kell venni a légköri nyomást, amely segít abban, hogy törpe vagy óriás csillagról van-e szó.
A HRD a csillagászatban kulcsszerepet játszik, még sokszor fogunk vele találkozni.



Hogyan termelik a csillagok az energiát?
Nagyon tanulságosak azok a gondolatok, amelyeket Dr. Kulin György fogalmazott meg Az ember kozmikus lény című könyvében: „A Nap másodpercenként 3,86.1026 J energiát sugároz, ami megfelel 3,86.1023 kilowatt teljesítménynek. A Föld azonban 150 millió km-re jár a Naptól, ezért keresztmetszetére a kisugárzott napenergiának mindössze 2,2 milliárdod része jut, azaz 1,6.1014 kW teljesítmény. A nagy számok azonban soha nem annyira nem szemléletesek, mint az arányok. Ilyen összehasonlítás pl. az, hogy a Nap egyetlen másodpercben annyi energiát sugároz szét kozmikus környezetébe, amennyit a Föld egész társadalma – a mai szinten számítva – termelésben, közlekedésben, háztartásban egy millió év alatt használna fel. Talán még szemléletesebb: a Föld egésze egy negyedóra alatt kap annyi energiát a Naptól, amennyi az emberi társadalom egy évi energiaigénye. Minthogy egy évben több, mint 30 000 negyedóra van, úgy is mondhatjuk, hogy az emberiség mai tevékenysége a Nap földre jutó sugárzó energiájának harmincezred részét használja fel.
Meg kell mindjárt itt jegyeznünk, hogy az emberi társadalom felhasznált energiája nem abból származik, amely most éri el a Földet. A termeléshez, a közlekedéshez, stb. az ún. hagyományos energiahordozókat, a szenet, olajat és földgázt hasznosítjuk, amelyek tíz- és százmillió évek alatt képződtek, és kémiai kötésekben raktározták el a régmúlt napenergiáját. ... Elégetésükkor végeredményben az a napenergia szabadul fel, amely annakidején a kémiai kötéseket létrehozta. A növények által előállított táplálékban is kémiai kötésekben tárolódik a Nap energiája. A táplálkozásban, az emésztésben, a biológiai hőtermelésben a vegyületek lebomlása folyamán az a napenergia szabadul fel, amely annakidején a kémiai kötéseket létrehozta.”
A Nap című fejezetben már szó esett arról, hogy évezredeken át homály fedte csillagunk sugárzásának valódi okát. Csak 1937-ben sikerült ezt – a magfizika segítségével – megmagyarázni. A magfúzióról, azaz a magegyesülésről van szó.
A csillagászatban használjuk az energiaprodukció kifejezést. Ez azt jelenti, hogy a csillag 1 kilogramm tömegű anyaga mekkora energiamennyiséget állít elő. A Nap esetén ez 1,94 . 10-4 J, az UW CMa csillagnál 9(!) J, míg a Szíriusz fehér törpe kísérője esetén 5 . 10-7 J értéket állapítottak meg.
Korábban már szó volt a csillagunk központi részén lejátszódó fúziós folyamatról. Most részletesen ismertetjük ezt.
A HRD fősorozati (főág) csillagaiban a hidrogén-hélium fúzió termeli az energiát. Ez kétféleképpen valósulhat meg. A proton-proton és a szén-nitrogén ciklussal. Mindkettőnek az a lényege, hogy négy hidrogén atommagból egy hélium mag keletkezik.
A hidrogén magjának (proton) tömege: 1,6735 . 10-24g. Négy proton tömege: 6,694 . 1024g. A hélium atommag tömege: 6,6458 . 10-24g. Azonnal szembetűnik, hogy a két tömeg értéke eltér egymástól! A különbség pedig: Δm = 4,82 . 10-26g. Ez csupán hét ezreléke az



eredeti (négy proton) tömegnek. Az Einstein által felismert összefüggés alapján a keletkező energia:
E = Δm . c2 = 4,3 . 10-12 J.
Mivel 1 kg hidrogén 1026 darab protont tartalmaz, így ennek fúziója során 6,5 . 1014 J energia keletkezik.
A mérések alapján tudjuk, hogy a Nap másodpercenkénti energiatermelése 3,86 . 1026 J, ezért minden másodpercben kb. 6 . 1011 kg protonnak kell átalakulnia alfa részecskévé. Azaz másodpercenként 4 . 109 kg tömegből „születik” az energia. Ez azt jelenti, hogy a tömegdefektus értéke 400 ezer tonna másodpercenként. Ez csak földi mértékkel tűnik óriásinak, a Nap tömegéhez képest elenyésző anyagmennyiség. Ha a Nap tisztán hidrogénből állna – ami persze nem igaz –, akkor a jelenlegi sugárzási intenzitása 100 milliárd évig tartana. A reális számítások szerint csillagunk még legalább 10 milliárd évig biztosítani tudja a földi élet fenntartásához szükséges energiát. (Csillagunk kb. 5 milliárd éves.)
A proton-proton ciklus a magfizikai számítások alapján az alábbiak szerint játszódik le (animáció: youtube proton-proton chain reaction – fusion in stars):
1H + 1H →D + e+ + ν,
ahol 1H a protont, D a deutériumot (amely egy protonból és egy neutronból áll), e3 a pozitront (az elektronnal azonos tömegű, de ellentétes töltésű részecske), a ѵ pedig a neutrínót jelöli. A pozitron rövid idő múlva találkozik egy elektronnal és pármegsemmisülés (annihiláció) történik, melynek eredménye két γ-foton lesz. Ez a folyamat is gyönyörűen tükrözi az Einstein által 1905-ben leírt összefüggést. Tehát egy részecske és annak anti párja találkozásakor elektromágneses sugárzás születik. Az antianyag lehetőségét Paul Dirac (1902-1984) Nobel-díjas angol fizikus vetette fel először. Elgondolását Grigorij Gamow (19041968) orosz fizikus írta le A fizika története című könyvében. „Képzeljünk el egy mélyvízi halat, amely soha nem kerül az óceán felszínére és ezért nem tudja, hogy a víz valahol fölötte véget ér. Ha ez a hal elég értelmes ahhoz, hogy a környezete felől elmélkedjék, akkor még csak nem is gondol a vízre mint „közegre”, hanem „szabad térnek” tekinti azt. ... Elképzelhetjük, hogy kialakult nála a gravitáció fogalma üres söröspalackok és más hulladékok, sőt az óceán fenekére elsüllyedő hajók megfigyelése által. De aztán egy szép napon az egyik elsüllyedt hajóba szorult levegő kiszabadult, és a mi intelligens halunk az óceán felszíne felé szálló, ezüstösen csillámló buborékok raját figyelte meg. A hal természetesen nagyon meg volt lepve, és kellő megfontolás után arra a következtetésre jutott, hogy ezeknek az ezüst gömböknek negatív tömegük van. Mert hát hogyan mozoghatnának felfelé, amikor a nehézkedés mindent lefelé húz?”
A deutérium előfordul a természetben. A közönséges víz H2O összetételű, de minden ötszázadik molekula D2O, azaz nehézvíz.



Aki pedig a neutrínókról szeretne többet tudni, annak figyelmébe ajánljuk Toró Tibor: A neutrínó című könyvét.
A fent leírt folyamat – mely több száz millió évig tart – során felszabaduló energia nem szolgálja teljes egészében a csillag központi részén lévő hőmérséklet növekedését, hiszen az elméleti számítások alapján – a neutrínó, mely szinte akadály nélkül halad át a csillag anyagán, egy bizonyos energiát magával visz.
A számítások alapja: a központi hőmérséklet kb. 15 millió K, a sűrűség kb. 100 g/cm3, a nyomás pedig a földi érték több milliárdszorosa.
A második lépés:
D + 1H →3He + γ,
a 3He két protonból és egy neutronból áll. Mint látható, itt is gamma sugárzás keletkezik. A számítások szerint mindössze néhány másodperc alatt történik mindez. Az utolsó lépés:
3He + 3He →4He + 2 1H.
A néhány százezer éven át tartó folyamat során jön létre a hélium mag (α részecske), és két proton is keletkezik.
A proton-proton folyamat más módon is megvalósulhat. Például:
D + 1H →3He + γ,
3He + 4He →7Be + γ,
itt 4He a hélium magját, 7Be a berilliumét jelenti.
7Be + e- →7Li + ν,
a 7Li a lítiumot jelzi.
7Li + 1H →2 4He.
Az olyan csillagok központi részén, amelyek szenet is tartalmaznak, az energiatermelő folyamatban ez az elem katalizátor (közvetítő) szerepet játszik, a szén-nitrogén ciklus fogja biztosítani az energiát.
12C + 1H →13N + γ,
13N →13C + e- + ѵ,
13C + 1H →14N + γ,
14N + 1H →15O + γ,



15O →15N + e+ + ѵ,
15N + 1H →12C + 4He.
A Naphoz hasonló tömegű csillagok esetében a proton-proton folyamat kerül előtérbe. A szén-nitrogén ciklus már ott is megjelenik, de a nagyobb tömegű csillagok központi részén válik uralkodóvá. Ez a Napnál nagyobb tömegű csillagokra jellemző, melyek belsejében 50 millió fokot is elérhet a mag hőmérséklete.
A vízszintes tengelyen a csillag magjában uralkodó hőmérsékletet, a függőlegesen pedig a két energiatermelő folyamat arányát látjuk. Sun = Nap. A szén-nitrogén folyamatot CNO ciklusnak is szokták nevezni. (Forrás: Mike Guidry – Tennessee Egyetem.)
A fenti ciklus – az elméleti számítások szerint – jócskán nagyobb mennyiségű energiát állít elő, mint a proton-proton folyamat. Ennek megfelelően a csillag hamarabb emészti fel hidrogén készletét.
A hagyományos égéshez hasonlítva a hidrogén a „tüzelőanyag”, a hélium pedig a „hamu”. De a 100 millió K hőmérsékletű „atomkohóban” a hélium lesz a „tüzelőanyag”. Ilyen magas hőmérséklet csak a nagy tömegű csillagok belsejében jöhet létre. Az energiát a Salpeter folyamat biztosítja. A reakciót Edwin Ernest Salpeter (1924-2008) osztrák asztrofizikus írta le.
4He + 4He →8Be + γ,
8Be + 4He →12C + γ.
Ez a folyamat akkor indul be, amikor a csillagok központi részén a protonok jelentős része elfogyott, így a korábban említett energiatermelő folyamatok már nem játszódhatnak le a centrumban.



100-250 millió K közötti hőmérséklet esetén lesz a héliumból szén. 1 milliárd K-nél a szén már oxigénné, neonná és kalciummá épül fel. 3 milliárd K-es hőmérséklet esetén a magasabb rendszámú elemek jönnek létre a vasig bezárólag. Ti. ahhoz, hogy két vas atommag egyesüljön már energiát kell befektetni. Itt végéhez érkezik a fúziós lánc. De mi történik ezután? Erről később lesz szó.
Mikor van egy csillag egyensúlyi állapotban?
A belsejükben keletkező energia kifelé halad, így sugárnyomást hoz létre. Mivel a csillagokat izzó gázgömböknek tekintjük, ezért figyelembe kell venni a hőmérsékletükből adódó gáznyomást is. Mindenki jól tudja, ha egy palackban lévő gázt felmelegítünk, akkor annak nyomása megnő. (Például, ha a tűző napon áll egy autó, akkor a gumitömlőben lévő levegő nyomása jelentősen megváltozik. A különböző illatszerszóró palackokra nem véletlenül írják rá, hogy melegíteni vagy tűző napra tenni szigorúan tilos.) A két kifelé ható erővel szemben hat a gravitáció, vagyis a tömegvonzás. Ha a három hatás eredője nulla, akkor a csillag egyensúlyban van, átmérője nem változik.
Hogyan jut a keletkezett energia a felszínre?
A magfúzió által létrejött energia sugárzás és áramlás (konvekció) révén éri el a felszínt. A Nap esetén ez 1 millió évig tart. A csillagok többségénél a sugárzási energiatranszport dominál, de számos csillagnál (pl. Nap) a konvektív energiaszállítás is komoly szerephez jut.
A Nap szerkezete. Legbelül találjuk a magot, majd a sugárzási tartomány és a konvektív zóna látható. A rajz a légkör három rétegét is feltünteti. (Forrás: khadley.com.)



A magban születő sugárzást elsősorban gamma-fotonok alkotják. Ez a legnagyobb energiájú elektromágneses sugárzás. Ezek indulnak a felszín irányába. Zeg-zugos útjuk során figyelembe kell venni a csillag anyagának – a sugárzásra vonatkozó – átlátszóságát (opacitását). Minél nagyobb az átlátszóság értéke, annál kisebb lesz a fotonok elnyelődése. Ez pedig összefüggésben van a sűrűséggel is. A megfigyelésekre alapozott számítások azt mutatják, hogy a kifelé haladó fotonok energiája folyamatosan csökken, így a Nap felszínéről már a gamma fotonnál lényegesen kisebb energiájú sugárzás fog a világűrbe távozni.
A központi tartománytól kifelé haladva a hőmérséklet folyamatosan csökken. Konvektív áramlás csak akkor jöhet létre, ha egy ún. tömegelem (cella) hőmérséklete nagyobb lesz, mint a környezeté. Ekkor nyilván nyomáskülönbség lép fel, mely felhajtóerőt hoz létre. Tehát ez a cella felfelé indul el. Ha kifelé haladva a hőmérséklet különbség értéke folyamatosan nő, akkor a tömegelem egyre gyorsabban mozog a felszín irányába, míg végül eléri azt. Csillagunk felületén látjuk ezeket. Ez a granulációs (szemcse) szerkezet.
A konvekciós zóna és a granuláció. (Forrás: NIAAS.)



A granulák. (Forrás: NASA.)



A csillag- és bolygórendszerek.
A csillagok tömegének meghatározásánál már szó esett a kettőscsillagoknál. Most részletesebben foglalkozunk velük.
Régóta tudjuk, hogy a csillagok jelentős részének van társa. Ezek kettős vagy többszörös rendszerek. Az α Cen például három csillag együttese.
A Nap (Sun) és az Alfa Centauri hármas rendszer csillagainak méretei. A Proxima (a legközelebbi – görög szó) csillagunk legközelebbi szomszédja. (Forrás: astronomytrek.com)
A kettős, illetve többszörös csillagokat két csoportra oszthatjuk: optikaiakra és valódiakra.
Az optikai kettősök között nincs fizikai kapcsolat! A csillagpárokat csak azért látjuk egymáshoz közel, mert a látóirányuk közel esik egymáshoz. Valójában a térben jókora távolság választja el ezeket – az emberi képzelet által szült csillagképek csillagaihoz hasonlóan.
A valódi kettősök több csoportból állnak: vizuális, fedési, spektroszkópiai és asztrometriai kettősökből. A vizuálisokról és a fedésiekről már volt szó. A vizuálisokat már egy kisebb teljesítményű távcsővel is megfigyelhetjük. Néhány látványosat említünk meg. A Nagy Göncöl rúdjának középső csillagát érdemes megnézni, a neve Alcor.
Az Alcor és fizikai kísérője. (Forrás: asztrofoto.hu)



A két csillagról készült megfigyeléseket az alábbi ábrán láthatjuk.
A Zéta UMa kettőscsillag egyik komponensének pályája a másikhoz viszonyítva. A szögérték ívmásodpercben van feltüntetve. A pontok pedig a megfigyelt helyzeteket mutatják.
Egy másik látványos kettős a Béta Cygni (Hattyú), neve Albireo. A két csillag narancs és zöld színű. Richard Yandrick felvétele (APOD).



Extra látványt nyújt az Epszilon Lyr (Lant), amely két egymáshoz közeli csillag (már egy kézi látcső is kettősnek mutatja). Nagyobb teljesítményű műszerrel pedig mindkét csillagról kiderül, hogy kettős rendszert alkot.
A róluk készült rajz. (Forrás: physics.umanitoba.ca)
A Csillagászat kistávcsövekkel – szerzője Vizi Péter – számos kettőscsillagot sorol fel, sőt néhánynak a pályáját is feltünteti.
Távcsőben nem láthatjuk sem a fedési, sem a spektroszkópiai kettős mindét tagját.
A spektroszkópiai kettős olyan csillagpár, ahol a Doppler-effektus miatt periódikusan tolódnak el a két csillag színképvonalai egymáshoz képest. Csak ezzel a módszerrel lehet felfedni, hogy két csillagból álló rendszerről van szó. Az asztrometriai ketősök komponenseit sem látjuk a távcsőben. Azonban, ha figyeljük a fényesebb csillag égi háttér előtti útját, akkor azt vesszük észre, hogy az nem ív alakú lesz, hanem hullámvonal formájú. Ez csak úgy lehetséges, ha a csillagnak van egy – optikai értelemben vett – láthatatlan kísérője. Így fedezték fel a Szíriusz fehér törpe kísérőjét, melyet azután sikerült megörökíteni.
A Szíriusz A és B egy röntgentartományban készült képen. (APOD, NASA.)



A bal oldali – optikai tartományban készült képen – látjuk a kísérőt. Mellette a két csillag mozgását figyelhetjük meg. (Forrás: APOD.)
A fenti megfigyelési módszer alapvető szerepet játszik a csillagok körül keringő bolygók (exobolygók) felfedezésében. A néhány évtizeddel ezelőtti méréstechnika ezt nem tette lehetővé, de a mai precíz megfigyelések révén számos Naprendszeren kívüli bolygót sikerült kimutatni. A másik megfigyelési módszer pedig a fedési változók által adott lehetőség. Tehát a megfigyelt csillag korongja előtt elvonuló égitest vagy égitestek okozta fényváltozás mérése. Ezt alkalmazza a Keplerről elnevezett, a légkör fölött keringő űrtávcső. Ugyanígy a felszínen lévő távcsövek segítségével is sikerült sok új bolygót találni. A jelenlegi leltár (2017) szerint mintegy 3500 olyan bolygót tartunk nyilván, amelyek más csillagok körül keringenek.
2016 májusában fedezték fel ezt a hét bolygóból álló rendszert, amely egy 40 fényévre lévő csillag körül kering. A felfedezés a korábban említett fedés okozta fényváltozás alapján történt. A kép csupán illusztráció! (Forrás: NASA, JPL, Spitzer Space Telescope.)



Egy négy bolygóból álló naprendszert láthatunk azon a kisfilmen, amely az APOD 2017. február 1. dátumnál található meg. A bolygók tömegét és pályáinak jellemzőit tudjuk jelenleg meghatározni. Az, hogy mi van a felszínükön, még homály fedi. Ehhez pontos és részletes színképet kellene nyernünk. Így arról beszélni, hogy hol alakulhatott ki élet, nincs sok értelme. De már most kiszűrhetők azok az égitestek, amelyeken biztosan nem találunk a földihez hasonló létformákat.
Az univerzumban sok olyan csillagcsoportot láthatunk, melyek több ezer, de akár milliónyi csillagot tartalmaznak. Ám alakjuk, életkoruk gyökeresen eltérő. Ezek a nyílt- és a gömbhalmazok.
A nyílthalmazok.
A téli égbolton két látványos nyílt csillaghalmazt láthatunk szabad szemmel. Mindkettő a Bika csillagkép területén fekszik. Az egyik neve: Hyadok, a másik pedig a Plejádok (Fiastyúk).
A Fiastyúkról készült kép Éder Iván alkotása. Érdemes megfigyelni a csillagok körül látható csillagközi felhőket.



A Hyadok (bal oldalon) a Bika fejének része. Tőle jobbra a Fiastyúk. Majoros Attila felvétele.
Azért hívjuk ezeket nyílthalmazoknak, mert nincs határozott alakjuk, annak ellenére, hogy fizikailag összetartoznak. Méretük néhány parsec. A Fiastyúk 10 pc, a Méhkas pedig 4 pc méretű. Láthatunk tehát két olyan csillagcsoportot, amely segít elképzelni a csillagászatban használt távolságskálát. A halmazok népessége a néhány tucattól a több ezerig terjed. Az elhelyezkedésük fontos, hiszen az egész égbolton áthaladó Tejút sávjában találjuk meg ezeket. Azt szoktuk mondani, hogy a Tejútrendszer egyenlítői vidékéhez közel találhatók. Ennek pedig kiemelt jelentősége van a csillagkeletkezés szempontjából. Többnyire gáz- és porfelhőket (lásd később) tartalmaznak. Gravitációs értelemben véve stabil képződményeknek tekinthetők. Így kialakulásuk nem úgy történt, hogy az egyik csillag tömegvonzása rabul ejtett egy másik csillagot, és így végül kialakult a látható népes csoport. Koruk néhány százmillió és milliárd év közé esik. Az M67 jelű halmaz kora 4 milliárd év. A nyílthalmazokat is szokás osztályokba sorolni (pl. egyedszám, kor) hasonlóan a csillagok színképtípus szerinti elrendezéséhez. (Bővebben lásd Marik Miklós szerk.: Csillagászat című könyvben.)
Egy ilyen csillagcsoport tagjairól joggal feltételezzük, hogy minden tagja azonos távolságra van tőlünk. Így a korábban ismertetett távolságmérésre alkalmas összefüggés így írható fel:
m – M = - 5 + 5.log r = állandó.



Ennek figyelembe vételével felrajzolható minden halmaz HRD-je. A vízszintes tengelyen nem a színképtípus szerepel – mivel az egyes csillagok színképtípusát nehéz precízen meghatározni –, hanem a B-V színindex (lásd korábban).
Mielőtt mindezt részletesen tárgyalnánk, egy kis történelmi kitérőt kell tennünk.
Charles Messier (1730-1817) francia csillagász lelkes üstökös kutató volt. Számos megfigyelése kapcsán olyan objektumokra bukkant, amelyek ködös képet mutattak, de nem mozdultak el az égi háttér előtt, mint az üstökösök. Ezért úgy döntött, hogy ezekről egy katalógust készít. Így került a listára 110 objektum. Mindegyiket sorszámmal látta el. Pl. M 45 – a Fiastyúkot jelöli, az M 67 pedig egy másik nyílthalmaz a Rák csillagképben.
Messierről készült festmény. (Forrás: wikipédia.)
A 110 objektumról készült tabló. (Forrás: wikipédia.)



Ha valaki részletesen szeretne olvasni ezekről, akkor a Mallas és Kreimer által írt A Messier-album című könyvét kell beszereznie.
Ezek után érdemes megnézni az M 44 (Praesepe = Jászol) nyílthalmaz HRD-jét. Ez a csoport fényszennyezés mentes helyről szabad szemmel látható a Rák csillagképben.
A Praesepe szín-fényesség diagramja. A függőleges tengelyen a látszó vizuális fényesség, a vízszintesen pedig a színindex szerepel. (Forrás: rpi.edu)
Az ábrára tekintve kiválóan látszik a fősorozat – ezek a törpecsillagok. A nagyobb fényességű csillagoknál azonban már egy jobbra „kanyarodás” vehető észre. Ugyanakkor már az óriáság képviselői is megjelennek.
Az M 67-ről már említettük, hogy több milliárd éves csillagok alkotják. Van némi hasonlóság, de sok eltérést is láthatunk az M 44-hez képest.



Az M 67 nyílthalmaz szín-fényesség diagramja. A főág szintén látszik, de az a bizonyos lekanyarodás jóval alacsonyabb fényességnél történik. Az óriáság is markánsabb. Az NGC jelzés pedig egy másik katalógus, New General Catalog sorszámát jelenti. (Forrás: frigg.physastro.mnsu.edu)
A két nyílthalmaz szín-fényesség diagramjának összevetése arra utal, hogy a különböző nyílthalmazok csillagai több tekintetben is eltérnek egymástól. Így született meg az alábbi ábra, amely nagyon tanulságos, hiszen segítségével a csillagok korára lehet következtetni.



Ha néhány nyílthalmaz HRD-jét egymásra illesztjük, akkor a fenti ábra jön létre. Jól látszik a közös főág. De a lekanyarodás más-más abszolút vizuális fényességnél következik be. Sok nyílthalmaznál az óriáság is megfigyelhető. Az egyes halmazok tagjai egyszerre születtek, de mindegyik halmaz életkora eltér egymástól. Ezért a szín-fényesség diagramjuk különböző. Sun = Nap. Az eredeti elképzelés Allan Sandage (1926-2010) USA-beli csillagásztól származik. (Forrás: southastrodel.com.)
Minél idősebb egy halmaz, annál alacsonyabb fényességnél kezdődik meg a főágról való leválás. Az NGC 2362 csillagai olyan ifjoncak, hogy mindegyikük a fősorozaton található. Ezért ennek főágát nullakorú fősorozatnak, nulla sorozatnak nevezték el.
A különböző halmazok egymásra helyezett diagramjai egy tölcsérre emlékeztetnek, ezért ezt a csillagászatban tölcsér effektusként szokták emlegetni.



A gömbhalmazok.
Csillagok tízezrei, sőt milliói egy gömb alakú térségben zsúfolódnak össze, innen ered a nevük. Az eddigi mérések szerint méretük 5 és 150 pc közötti. Gravitációs értelemben stabil képződmények. A nyílthalmazokkal ellentétben nemcsak a Tejút egyenlítői vidékén, hanem attól jóval távolabb is találunk ilyen csillagcsoportokat. A csillagsűrűség oly nagy, hogy ha a Föld egy ilyen halmaz közepén lenne, akkor a csillagok a telehold fényével világítanának. Fontos, hogy bennük nincsenek gáz- és porködök! Jogos a feltételezés, hogy egy gömbhalmaz tagjai egyszerre jöttek létre, de az egyes csoportok tulajdonságai egymástól eltérőek.
Az M 13 jelű gömbhalmaz a Herkules csillagképben. A felvételt Éder Iván készítette. Érdemes felfigyelni a csoport központi sűrűsödésére.
Az Omega Centauri gömbhalmaz központi vidéke. A halmaz távolsága 15 000 fényév, 10 millió csillag zsúfolódik össze egy 150 fényév átmérőjű térrészben. Itt a csillagsűrűség 10 000szer nagyobb, mint a Nap környezetében. Ez a gömbhalmaz a déli féltekéről szabad szemmel is látható. A képet a HST készítette.



A Tejútrendszerben 100-nál is több gömbhalmazt találtunk eddig, de más galaxisokban is sikerült ilyeneket felfedezni. Ezek HRD-je alapvetően eltér a nyílthalmazokétól. (Már a legutolsó diagramon is láthatunk egyet. Ez az M 3 halmazé.)
A bal oldalon az M 3 szín-fényesség diagramja (Allan Sandage). A jobb oldali fotón magát a halmazt látjuk. A kép a Mt. Palomar csillagdában készült.
Érdemes még egy ábrát közölnünk, amely sok érdekességet mutat.
A gömbhalmazok tipikus HRD-je.



Itt feltűnik valami új, ami csak a gömbhalmazokra jellemző. Ez pedig a horizontális ág. Ez kb. 0 abszolút magnitúdónál, nagyjából vízszintes irányban húzódik. Egy másik jellegzetesség pedig az ág belsejében található rés, amit RR Lyrae űrnek neveztek el. (Az RR Lyrae változófényű csillagokról a következő fejezetben szólunk.) Előfordul, hogy ott egyáltalán nem találunk csillagot. Ha pedig mégis van, akkor az csak a fenti típusú lehet! (Micsoda meglepetés!) Általánosságban megállapítható, hogy a gömbhalmazok lényegesen idősebbek, mint a nyílthalmazok. Még sok más tulajdonságuk is gyökeresen eltérő. Mindezekről a Tejútrendszerről szóló fejezetben lesz szó.
Az egyes halmazok HRD-n való ábrázolása kulcsfontosságú. Nagyon sokat segít abban, hogy a csillagok életútját helyesen tudjuk értelmezni.
A csillagtársulások (asszociációk)
A nyílt- és a gömbhalmazok gravitációs értelemben stabil alakzatok. A tagok a kölcsönös tömegvonzás miatt nem távolodnak el egymástól.
Ezzel szemben a csillagtársulások olyan lazán kötődő csillagokból állnak, amelyek ugyan azonos időben keletkeztek, de az idő múlása során szétszélednek. A Tejútrendszerben kb. 1000-re becsülik ezek számát. Az egyik csoportjuk az O és B színképtípusú csillagokból áll, ezért OB-asszociáció a nevük. Méretük 30-200 pc közé esik. Ezek is – a nyílthalmazokhoz hasonlóan – a Tejútrendszerünk egyenlítői vidékén találhatók. Csupán 10-20 millió évesek. Forró felszínű csillagok, melyek luminozitása elképesztően nagy, azaz bőkezűen pazarolják a megtermelt energiát. Ezek a Tejútrendszer legfényesebb csillagai, így laza csoportjaik könnyen felismerhetők.
Az Orionban lévő OB 1 asszociáció csillagai. A távolságuk parsecben, a koruk pedig millió években olvasható. (Forrás: elte.prompt.hu.)



Egy látványos OB társulás a Nagy Magellán Felhőben. A HST felvétele.
A másik jelentős csoportot a T Tauri változó fényű csillagok alkotják. Ezeket T-asszociációknak hívjuk. A vörös törpecsillagok még a csillaggá válás korai szakaszában vannak.
Egy T Tauri csillagkezdemény és az azt övező változó fényű köd. (Forrás: Bill Snyder, APOD.)
A csillagtársulásoknak a csillagkeletkezés folyamatának megértésében kulcsszerepük van. így róluk a csillagok születése című fejezetben bővebben szólunk.



A változócsillagok.
Tulajdonképpen minden csillag változik az élete során. Például a kémiai összetétele, a luminozitása, a sugara, az átlagsűrűsége, stb. Ezek a változások a mi emberi élethosszunkhoz képest jóval hosszabb időtartam során következnek be.
A legfeltűnőbb azonban az, ha a fényességük megváltozik. Ez persze nem mindig az optikai tartománybeli változást jelenti. Klasszikus értelemben azokat a csillagokat nevezzük változóknak, amelyek a szemünkkel felfogható hullámhossz tartományban változtatják meg a fényességük értékét, a néhány másodperctől a több évig terjedő időskálán. Már találkoztunk változókkal, a fedésiekkel, amelyeknél azonban nem a csillag fizikai tulajdonságai okozták a változást. Ezért most olyan csillagokról lesz szó, amelyeknek csillagászati jellemzői (állapothatározói) változnak meg az idők folyamán. Erről az érdekes témáról könyvtárnyi irodalom áll rendelkezésre, ezért csak rövid áttekintésre vállalkozhatunk.
Két nagy csoportra oszthatjuk ezeket: pulzáló és eruptív változókra. A pulzálók a méretüket változtatják, az eruptívok pedig anyagot dobnak ki magukból (erupció = kitörés).
A pulzáló változók.
Népes családjukból az RR Lyrae, a δ Cephei (cefeidák) és a Mira típusúakkal foglalkozunk. (A többiekről a Marik Miklós által szerkesztett Csillagászat című könyvben lehet olvasni.)
A sárgásfehér színű RR Lyrae csillagok fényváltozásának periódusa néhány óra és kb. 1 nap közé esik. A tömegük a Napénak mintegy a fele. A vizuális abszolút fényességük 0,5 magnitúdó, ami független a fényváltozás hosszától! Ezért kiválóan alkalmasak a távolság meghatározására. Mint már szó esett róla, a gömbhalmazokban fordulnak elő.
Egy tipikus RR Lyrae csillag fénygörbéje.



A hazai csillagászatban kiemelt szerepet játszik ezeknek a csillagoknak a megfigyelése. Az ezen a téren végzett munka révén a MTA Csillagászati és Földtudományi Kutatóközpont Konkoly Thege Miklós Csillagászati Intézete világhírű lett.
A klasszikus cefeidák (δ Cep) fényváltozási periódusa jóval hosszabb, mint az előbbieké, 3 és 50 nap közé esik. A Napunknál 5-15-ször nagyobb tömegűek, sárgásvörös színű óriáscsillagok. A típus képviselője a Delta Cephei. Fényváltozásának periódusideje 5,37 nap, amely idő alatt a csillag sugara kb. 3 millió kilométert változik meg! (Ez csillagunk sugarának mintegy négyszerese.) Ez azt is jelenti, hogy a csillag felfúvódási sebessége eléri a 20 km/s-ot.
Egy tipikus δ Cephei csillag fénygörbéje.
Már korábban volt szó a periódus-fényesség összefüggésről. Ezt 1911-ben ismerte fel Henrietta Leavitt (1868-1921) USA-beli csillagásznő. A lényeg: minél hosszabb egy cefeida fényváltozásának periódusa, annál nagyobb az abszolút vizuális fényessége.
A HST által készített képen egy cefeida fényváltozását láthatjuk. A csillag az M 100 jelű extragalaxisban van. (Forrás: APOD.)



1948-ban kiderült, hogy nemcsak a klasszikus cefeidák léteznek, hanem a más fejlődési állapotban (életkorban) W Vir (Szűz csillagkép), illetve az BL Her (Herkules csillagkép) típusúak is. Az RR Lyrae és a kétféle életkorú cefeidák kiválóan alkalmasak a távolság meghatározására. Így a korábbi periódus-fényesség összefüggést módosítani kellett.
Az RR Lyr és a cefeidák periódus-fényesség összefüggése. A populációkról (ami a csillagok korával, fejlődési állapotával függ össze) később lesz részletesen szó.
Ez az összefüggés gyökeresen megváltoztatta a világegyetemről kialakított képünket.
A Mirák.
1596-ban David Fabricius (1564-1617) német csillagász megfigyelte, hogy a Cet csillagkép omikron jelű csillagának fényessége jelentősen változik. Néha fényesen világít, majd máskor szabad szemmel nem lehet már látni, majd újra megfigyelhető lesz. Ezért nevezték el a csillagot Mirának (csodálatosnak). Ez is egy pulzáló csillagcsalád elnevezése. Vörös óriáscsillagok, melyeknek átmérője a Napénak a százszorosát is elérheti. Fényváltozásuk periódusa 45 és 1400 nap közé esik. Ezek a leghosszabb periódusú pulzáló változók.
A Mira tömege tízszerese a Napénak! A sugara pedig 300-szor nagyobb nála. A pulzáció során a felszíni hőmérséklete is változik, mégpedig 1900 és 2600 K között. A sugara pedig 40 millió kilométerrel lesz nagyobb, illetve kisebb!
Az eruptív változók.
A fiatal csillagok között sok olyat találunk, amelyek fényessége a kidobott anyag miatt változik meg. Ezek nem periodikus jelenségek, és általában diffúz ködök közelében lévő csillagokra jellemzőek. Ezek egyik csoportját a T Tauri változócsillagok képviselik. (Róluk már volt szó az előző fejezetben.) Még alakulófélben lévő csillagembriók, melyek még nem kerültek fel a fősorozatra.



A Bika csillagképben látható csillagközi molekulafelhő, ahol T Tauri csillagok vannak. (Lloyd L. Smith, APOD.)
A T Tauri csillagok tehát fontos állomást képviselnek a csillaggá válás útján. A következő fázist pedig a flercsillag állapot képviseli.
A flercsillagok törpecsillagok. A flerjelenség rövid idő – néhány másodperc, illetve perc alatt játszódik le. Ezek a hirtelen történő kifényesedések azt bizonyítják, hogy a csillag energia termelése még nem stabil. Az ilyen objektumok nagy számban fordulnak elő a fiatal nyílthalmazokban. A Fiastyúk csillagai közül több, mint 500 rendelkezik ilyen hirtelen fényváltozással.
Napunk is flercsillag lehetett fiatal korában, ötmilliárd évvel ezelőtt.
Néhány szót szólunk a kataklizmikus változókról. Ezek egyik csoportjába a nóvák (új csillagok) sorolhatók. A fényességük néhány óra vagy nap alatt a több ezerszeresére, tízezerszeresére nő. Ezt nóvakitörésnek nevezzük. Ekkor a csillag nagy sebességgel mozgó gázhéjat dob le magáról.



A Nova Perseiről készült összefoglaló. Jól látható a több, mint 100 éve ledobott gáz.
Vannak olyan nóvák, amelyek kitörését mát több alkalommal sikerült megfigyelni. A legtöbb nóva kettőscsillag. A jelenségnek ez lehet a magyarázata. A csillagok fejlődésénél még visszatérünk rájuk.
A szupernóvák kitörésekor a fényességük az eredetinek a tíz- százmilliárdszorosára nő. Ez azt jelenti, hogy egy szupernóva fényereje vetekedik az őt tartalmazó galaxis összes csillagának a fényével!
A bal alsó részen látszik a szupernóva. Fölötte az NGC 4526 jelű galaxis. NASA, ESA.



A szupernóvarobbanás során egy nagy tömegű csillag semmisül meg. Az égitest hirtelen instabillá válik, gravitációs összeomláson megy át, ami a robbanást okozza. Róluk is később olvashatnak részletesen.
Összefoglalva: a változócsillagok – bármely típusukról is legyen szó – a csillagok életének azon szakaszait képviselik, amikor a csillag még vagy már nem stabil állapotban termelik az energiát. Ezért tanulmányozásuk különösen fontos, ha szeretnénk pontosan megérteni a kialakulásukat, életútjukat, majd az „öregkorukat” és a „halálukat”.



A világűr nem üres!
A kozmoszban (görög eredetű szó) a csillagok közötti teret is anyag tölti ki. Tehát a fejezet címében olvasható megállapítás helyes. Egy példa arra, hogy a világegyetem mennyire üres vagy nem üres. Képzeljük el, hogy egy csillag mindössze 1 mm átmérőjű mákszem. Ezt a méretarányt figyelemben tartva, két mákszem között átlagosan 30 kilométer (!) távolság van. A két mákszem közötti térség sem üres. Való igaz, hogy olyan alacsony a sűrűség értéke, hogy a legkorszerűbb laboratóriumban sem lehet ilyet elérni.
A csillagközi (intersztelláris) térben gázt és port találunk. A megfigyelések szerint minden köbcentiméternyi kicsiny térségben átlagosan 1 gázatom lézeng. Egy 100 méter élhosszúságú kockában pedig átlagosan két – mikroszkopikus – porszem található. Lefordítva: a gáz átlagos sűrűsége 1,2 . 10-24 g/cm3, a poré pedig 1,3 . 10-26 g/cm3. A Tejútrendszer – melynek tagjai vagyunk – tömegének mindössze 2 %-át teszi ki a csillag-közi anyag, de döntő szerepet játszanak vagy játszhatnak a csillagok kialakulásában és az élet létrejöttében.
Dr. Kulin György ezt írta erről Az ember kozmikus lény című könyvében: „Miután felfedeztük, hogy szerves molekulák a világűr mostoha körülményei között létrejönnek így folytathatnánk: A csillagok és köztük és a mi Napunk is kozmikus gáz- és porfelhőből keletkeztek. E kozmikus felhő összesűrűsödött anyagából kialakuló Nap magával hozta az ott kialakult szerves molekulák egy részét. Ugyanígy – minthogy egy ilyen nagy kiterjedésű gázés porfelhő a csillagok százainak bölcsője, azok a csillagok is magukkal vitték a kozmikus felhő szerves molekuláinak tömegükre eső részét.”
A csillagközi anyag ezerarcú. Pompás képek sokasága bizonyítja ezt.
A Tadpole-köd, mely csillagok szülőhelye. WISE, IRSA, NASA, Francesco Antonucci.



A porfelhők elnyelik a mögöttük lévő csillagok fényét (az optikai tartományról van szó). Így alakulnak ki nagyon változatos formák, melyek legismertebb képviselője a Lófej-köd.
A Lófej-köd. Az Orion csillagképben lévő alakzat körül számos gáz- és porfelhő figyelhető meg. (José Jiménez Priego, APOD.)
A gázfelhők – többnyire – fényt bocsájtanak ki (emittálnak). Ezek az emissziós ködök. Fényüket a környezetükben lévő csillagok ultraibolya sugárzása hozza létre. Ez elég nagy energiájú ahhoz, hogy gerjessze a ködben lévő atomok és molekulák elektronjait (a jelenség magyarázatát Bohr-modellje szolgáltatja.) Sőt nagyon gyakori az ionizáció, amikor elektron vagy elektronok szakadnak le az atomról. Az eddigi megfigyelések szerint itt a hidrogénen és a héliumon kívül az oxigén, a nitrogén, a neon, az argon, a kén is megtalálható. Fémek csak elvétve fordulnak elő. Az egyik ilyen köd az Orion-köd, amelyet szabad szemmel is látni lehet.



Az Orion-köd az Orion csillagképben. A szívében lévő csillagnégyes ultraibolya sugárzása készteti fénykibocsájtásra a felhő anyagát. A mérete kb. 1,5 fényév. (Christoph Kaltseis, APOD.)
A kozmikus gázködök másik típusa a közelében lévő csillag fényét visszaverő reflexiós köd.
A csillagközi porfelhők részecskéi a földi légkörhöz hasonló fényszórást mutatnak (lásd A légköri varázslatok című fejezetet). Tehát a kék fotonok sokkal jobban szóródnak, mint a vörös színűek. A részecskék mérete csupán néhány tízezred milliméter. Ezért is gyakori a vörös szín megjelenése. A másik ok pedig a légköri fényelnyelésnél tapasztaltakhoz hasonló. Ezért a tőlünk távoli csillagok fényét a valóságosnál vörösebbnek látjuk (ez az intersztelláris vörösödés jelensége).



Por- és gázfelhők, valamint csillagok az Orion-ködben. Jesús M. Vargas és Maritxu Poyal, APOD.
Ha nézegetjük ezeket a remek képeket, akkor arra gondolhatunk, hogy a fényelnyelő por nagy mennyiségben fordul elő. A látszat azonban csalóka. A szemcsék közötti távolságok óriásiak. Tehát, ha lenne egy kozmikus porszívónk, akkor a Földdel megegyező térségből mindössze egy pohárnyi port sikerülne beszippantani.
Most pedig egy kulcsfontosságú megfigyelésről lesz szó. A spektroszkópiai kettőscsillagokról már tettünk említést. Ezeknél a két csillag színképvonalai periódikusan mozognak egymáshoz képest, attól függően, hogy a társcsillag éppen közeledik-e hozzánk vagy távolodik tőlünk. Néhány csillagpár esetében azonban megfigyelték, hogy bizonyos színképvonalak a helyüket nem változtatják meg. Ezek a vonalak az ionizált kalcium H- és K-vonalai (ezek jelentős szerepet játszottak a világmindenség szerkezetének kialakulásáról szőtt képünkben). A nátrium jellegzetes D kettős vonala, a vas és a titán néhány színképvonala tartozik még ide. Néhány molekulasáv is felsorolható CN, CH.
A csillagászoknak sikerült megállapítani, hogy ezt a jelenséget a csillagközi gázok jelenléte okozza. A tüzetes megfigyelések révén megtudtuk, hogy ezek a felhők milyen mozgást végeznek a Tejútrendszerben. A rádiócsillagászatnak köszönhetően sikerült felismerni a Tejútrendszer szerkezetét. Már korábban szó volt van De Hulstről, aki elméletileg kimutatta,



hogy a hidrogén atomok elnyelik, majd pedig kibocsájtják a 21 cm-es hullámhosszú sugárzást. Az elméletét a megfigyelések ragyogóan igazolták.
A hidrogénfelhők elhelyezkedése a Tejútrendszerben a 21 cm-es hullámhossz szerint. A kék pont a centrumot, a sárga nyíl a Nap helyét jelöli. (Forrás: imperial.edu.)
Ezek a rádióhullámok szinte veszteség nélkül haladnak át a porfelhőkön. A mozgásuk iránya és sebessége a Doppler-effektus segítségével mérhető lesz. Így sikerült a Tejútrendszer szerkezetének feltárása.
A rádiótartományban sok molekulát sikerült felfedezni. Pl. a formaldehidet vagy a vizet. Az eltelt néhány évtizedben tucatnyinál is több szervetlen és szerves molekulát sikerült felismerni, amelyek mind a csillagközi anyagban fordulnak elő.
Teljes joggal merül fel a kérdés, hogy ezek a molekulák miért nem bomlanak fel a nagy energiájú ultraibolya sugárzás hatására, és egyáltalán hogyan jöhetnek létre? A megfigyelések szerint ezek a molekulák csak sűrű porfelhőkben fordulnak elő. Ez pedig leárnyékolja, elnyeli az UV-sugárzást. Keletkezésük pedig a grafitkristályok felületén képzelhető el. Hiszen itt áll elegendő szén rendelkezésre a szerves molekulák képződésének létrejöttéhez. Ez a kozmikus „vegykonyha” lehetett a földi élet alapja. A pontos válasz megadásához még sok megfigyelésre van szükség. Egy azonban bizonyos: a csillagközi gáz- és porfelhők nélkül nem keletkeztek volna csillagok és naprendszerek!



A csillagok születése, életútja és halála.
Nem élőlények, de „életük” a miénkhez hasonlóak. Megszületnek, majd stabilan élnek az energiatermelés szempontjából, majd elérik a „változó kort”, amikor a korábbi stabil állapotuk – a változócsillagokról van szó – felborul. Ezután jön a végállapot, amely a születésükkor kialakult tömegtől függően különböző módon alakulhat. Hangsúlyozni kívánjuk, hogy a megfigyelések és az elméleti elképzelések egymással összeegyeztethető jelenlegi álláspontját ismertetjük. Az elméleti oldal megértése komolyabb – előzetes atom- és magfizikai – ismereteket kíván.
Nagyon izgalmas végigkövetni a csillagok életútját.
Az emberek életkora ritkán éri el a 100 esztendőt, az emberélet különböző szakaszairól különböző orvosi és biológiai feljegyzésekkel rendelkezünk. A csillagok azonban több száz millió évig léteznek. Ezt is sikerült végigkövetnünk, a csillagászok kutató munkájának az eredményeként.
A módszer egy kissé hasonlít az alábbihoz. Menj be egy erdőbe, ahol találsz facsemetét, fiatal fát, olyat, amelyik élete teljében van, időseket és korhadó fatörzseket is.
A csillagászok azonban nem mehetnek a „csillagerdőbe”, hanem innen a Földről kell mindent felderíteni.
A csillagok születése, kialakulása.
Ha a Naprendszer kialakulásánál egy „ősköd”, tehát egy gáz- és porfelhő játszotta a főszerepet, akkor a csillagok születése is ehhez hasonlóan mehetett végbe.
Ma két, egymásnak teljesen ellentmondó elmélet létezik: az egyik szerint a csillagok extrém sűrű anyagokból keletkeznek, majd szétszóródnak a térben – ez Ambarcumjan, híres örmény csillagász elképzelése. A másik alapja a finom eloszlású por- és gázfelhők jelenlétéből indul ki. Ezek összesűrűsödése eredményezte a csillagok kialakulását.
Mindkét elképzelésnek vannak megfigyelési támaszai, így ma még nem dönthető el egyértelműen, hogy melyik folyamat lehet a valós.
A második elképzelés a világegyetemben mindenhol előforduló gáz- és porfelhőket veszi alapul. Eszerint a csillagok nem magányosan, hanem csoportosan jönnek létre. Erre utal az asszociációkban és a nyílthalmazokban található csillagok fiatal kora (lásd korábban).
A csillagközi anyag, melyről már az előző fejezetben szó esett, anyageloszlása nem egyenletes (nem homogén), ha van benne anyagcsomó, akkor az a gravitációs (tömegvonzási) ereje miatt elkezdi beszipkázni a környezetében lévő anyagot. Tehát „hízik”.



(Sokféle elméleti számítás létezik, melyek részleteivel nem szeretnénk az olvasót terhelni. Így csak a végeredményt közöljük.)
Az anyagcsomó tömege, ezzel együtt a sűrűsége is folyamatosan nagyobb lesz. A gravitáció veszi át a főszerepet. A gázból- és porból álló kezdemény elkezd összehúzódni. Nagyon jól tudjuk, hogy ha egy gázt összenyomunk, akkor annak hőmérséklete emelkedni fog. Tessék kipróbálni egy bicikli pumpával!
Ekkor a csillagkezdemény anyaga még olyan híg, kicsi a sűrűsége, hogy a gáznyomás által kialakult magas hőmérséklet okozta sugárzást nem tudja visszatartani. Így az anyag átlátszósága (opacitása) nem tudja megakadályozni az infravörös tartományba eső sugárzás szabad kibocsájtását.
A gravitációs erő hatására folyamatosan nő a tömeg és a sűrűség, így eljön az a pillanat, amikor a csillagkezdemény már nem engedi ki az infravörös sugarakat. Ez a protocsillag állapot. Az elméleti számítások szerint ez kb. 10 millió évig tart, ami jó egyezést mutat az Ocsillagasszociációk korával. (Egyes szakemberek szerint az asszociációk jelentik a legfőbb csillagkeletkezési helyet a Tejútrendszerben.) Ekkor viszont a belső hőmérséklet eléri az 1000 K-t, és a csillag infravörös fényt kezd kisugározni. A sugárzás kisöpri a közvetlen környezetében lévő port, illetve a nagyobbakat elpárologtatja, és az optikai tartományban is sugározni kezd. A kisöpört porburok maradványai jól láthatók.
A Béta Pictoris csillag körüli porfelhő képe. (Forrás: spider.seds.org.)



A gravitáció okozta összehúzódás folytatódik. Így a belső hőmérséklet folyamatosan emelkedni fog. Mindez kb. 10-100 millió évig tarthat. (Ha valaki a finom részletekre kíváncsi, akkor lapozza fel a Marik Miklós által szerkesztett Csillagászat című könyvet. A világhálón több olyan megbízható hely van, ahol erről részletesen lehet olvasni: www.csillagaszat.hu, elte.prompt.hu Tóth L. Viktor írásai, astro.u-szeged.hu) Bárki felteheti a kérdést, hogy miért fog sűrűbbé válni egy csillagközi felhőben lévő gáz- és poranyag. Ez elsősorban külső hatás eredménye lehet. A felrobbanó óriáscsillagok – szupernóvák – lökéshulláma idézhet elő ilyet. Itt szó sincs hanghullámokhoz hasonló jelenségről, melyek a levegőben összenyomható közegben –terjednek. (Ezért van a világűrben süket csend, ellentétben a különböző fantasztikus filmekben hallható effektusokkal szemben.) Ebben az esetben anyaghullámról van szó, ami akár több ezer fényév sugarú körzetben is kifejti hatását.
A Nagy Magellán Felhőben 1987-ben felrobbant szupernóva maradványa. Jól látható a táguló anyagfelhő. (Forrás: HST,APOD.)
A másik hatást egy felhőbeli csillag hozhatja létre, amely már korábban ott létrejött. Ez eredhet a csillag erős anyagáramlásából (csillagszél), vagy a nagy energiájú sugárzásából (UVtartomány) is, amely ionizálni tudja a környezetében lévő hidrogénfelhőt. Ekkor jön létre az ionizációs front, amely szintén elősegíti a csillagképződés folyamatát.



A Sas-ködben lévő ionizációs frontok. Azok a területek, ahol a csillagközi anyag sűrűbbé válik. Ezeket a változatos alakú befűződések mutatják. Érdemes felfigyelni a kép közepén lévő fura alakú részre, melynek részletes képe alant látható. (Forrás: APOD, Jimmy Walker.)
Egy ismert kép. A Teremtés oszlopai nevű gáz- és porfelhők a Sas-köd belsejében. Itt a csillagkeletkezés egyik bölcsőjét láthatjuk. Ez a Hubble-űrtávcső egyik híres képe. Az anyagfelhő néhány millió év múlva már nem lesz látható, feloszlik.



A protocsillag ezután egyre gyorsabban húzódik össze. Amikor a belső hőmérséklet eléri a 100 000 K-t, akkor a csillag fényessége jelentősen megnő egy – a teljes életkorához viszonyított rövid időre –, majd nem sokkal később eléri a HRD fősorozatát, a főágát. Ekkor indul be a belsejében a proton-proton folyamat. A protocsillag állapot ideje, és ezzel együtt a főágra – azaz – a nullakorú (lásd korábban a nyílthalmazoknál) fősorozatra való fejlődés ideje különböző.
A különböző tömegű csillagok fejlődése a fősorozat előtt. Sun = Nap. solar mass = Naptömeg, main sequence = fősorozat, főág. Az alsó vízszintes tengelyen a színképosztályok és a színindex, a felsőn az effektív hőmérséklet, a jobb oldali függőlegesen a luminozitás, míg a balkon az abszolút vizuális fényesség van. (Forrás: www.tankonyvtar.hu)
Az elméleti számítások szerint a 0,08 Nap-tömegű csillagok belsejében indulhat be az atommag egyesülés révén keletkező energiatermelés. Az ennél kisebb tömegűekből barna törpék lesznek, melyek nem valósítják meg a termonukleáris folyamatot.



A stabil életszakasz.
Minden csillag a kialakulása során rendelkezésére álló hidrogén készletét használhatja fel az energiatermelésre. Ennek mennyiségétől függ az élethossza. Ennek egyik meghatározó, alapvető szakasza a főágon való tartózkodás ideje.
Ha a Nap jelenlegi energiatermelési szintjéből indulunk ki, akkor azt kapjuk, hogy még legalább 5 milliárd évig tart ez a kiegyensúlyozott életszakasz. Ebből kiindulva az alábbi elméleti megállapításokra jutunk (forrás: Marik Miklós – Csillagászat):
egy 0,1 Nap-tömegű csillag 3000 milliárd (!) évig foglalja el helyét a főágon. Ugyancsak meglepő időtartamot kapunk egy 0,5 Nap-tömegű csillagra. Ez 60 milliárd évnek adódik. A Napnál kétszer nagyobb tömegűek csupán kétmilliárd évig, az ötször nagyobbak kétszáz millió évig, a tízszer nagyobb tömegűek harminc millió esztendőig, míg az ötvenszer gazdagabb anyagban részesülők 600 ezer évig „élhetik” a háborítatlan energiatermelés időszakát. Egyértelmű, hogy minél nagyobb egy csillag tömege, annál rövidebb lesz az élete.
Egy 10 Nap-tömegű égitest mindössze 30 millió évig marad stabil állapotban. Ez pedig a csillagászati időskálán roppant kevésnek mondható. Ezért is írtuk korábban azt, hogy mely csillagok környezetében érdemes bolygórendszereket keresni. A fentieket figyelembe véve a hosszú ideig kiegyensúlyozott energiatermelést biztosító csillagokat kell megfigyelnünk. Saját példánkból kiindulva, évmilliárdok szükségesek ahhoz, hogy az élet első csíráiból magasan szervezett formák jöhessenek létre, ehhez pedig nyugodt sugárzási viszonyok szükségesek.
Bármely létrejött fiatal csillagcsoport tagjai nem egyforma tömegűek. Így életútjuk is különböző lesz. Egy nagy tömegű égitest luminozitása (energia kibocsájtása) lényegesen felülmúlja a kisebb tömegűekét. Így ezeket a HRD bal felső részén találjuk meg. Most kezdenek összeállni az előző ismeretek egységes képpé. Ezért is említettük a HRD kiemelt szerepét korábban.
Ha például egy nyílthalmaz csillagai egyszerre kerülnek a főágra (lásd a korábban ott lévő egyesített ábrát), akkor a legnagyobb tömegűek hagyják el legelőször a főágat (ez a lekanyarodás vagy leszakadás jelensége). A korábbi illusztrációból az is jól látszik, hogy a fiatal halmazoknál csak a nagyon nagy tömegű csillagok, míg az idősebbeknél már az alacsonyabb luminozitással rendelkező, kisebb tömegűek is leváltak a fősorozatról.



A nyílthalmazok kora a jobb oldali függőleges tengelyen látható. (Forrás: firmamentum.hu.)
Bármely csillag akkor szakad le a főágról, amikor a Naphoz hasonló csillagok belsejében az addig megbízhatóan működő proton-proton folyamat már labilissá válik, illetve a nagyobb tömegűek energiáját biztosító CNO-ciklussal ugyanez lesz a helyzet. Mindkét esetben a bizonytalanná váló energiatermelés oka a hidrogénkészlet jelentős megcsappanása.
A már sokszor emlegetett Marik Miklós könyvben részletesen olvashatunk egy 5 Naptömegű csillag fejlődéséről (564.o.). Mi csak a lényeget emeljük ki.
Amikor a csillag központi részén jelentősen csökken a hidrogén mennyisége, akkor leáll az energiatermelő folyamat, tehát a magja hűlni kezd, így a sugárnyomás és a gáznyomás értéke is egyre kisebbé válik. Ismét a gravitáció veszi át a főszerepet. Elkezd összehúzódni, miáltal a belső hőmérséklet és nyomás emelkedni fog. A külső héjban megfelelőek lesznek a viszonyok ahhoz, hogy beinduljon a hidrogén-hélium fúzió. Ezért a csillag felfúvódik. Az egyre jobban zsugorodó magban pedig beindul a Salpeter-folyamat (lásd korábban). Mivel ez hirtelen következik be, ezért hélium-villámnak hívják a jelenséget. Néhány közbenső szakasz után a csillag óriási méretű lesz, felszíni hőmérséklete emiatt csökken, bekövetkezik a vörös óriás állapot.
A 0,4-1 Nap-tömegű csillagok belsejében a proton-proton folyamat szolgáltatja az energiát. Ez azt eredményezi, hogy a hidrogén készlet fogyása nem fog olyan drasztikus változásokat okozni, mint a fenti esetben. Az 1-2 Nap-tömegű csillagok közé esőknél megfigyelhető, hogy a főágról való leválás szakaszában a csillag balra tolódik el, tehát felszíni



hőmérséklete magasabbra emelkedik. Majd jobbra mozogva eléri az óriáságat és vörös óriás lesz belőle. A 2 és 5 Nap-tömeg közé eső csillagok életútja lényegében megegyezik az 5szörös Nap-tömegűekével. A 10 Nap-tömegűek útja már nem olyan kacskaringós a HRD-n, mint a kisebb társaiké. Viszonylag rövid idő alatt érik el a vörös óriások tartományát, de többször áthaladnak azon a területen, ahol a különböző típusú pulzáló változócsillagok (lásd korábban) találhatók. Ekkor következik be az az instabil állapot, amikor a csillag periódikusan összehúzódik, majd kitágul.
A fősorozat (main sequence) utáni csillagfejlődés grafikonja. Az 1,5 és 10 Nap-tömegű csillagok életútját lehet látni. RGB = vörös óriás ág, HB = horizontális ág, AGB = aszimptotikus óriás ág, helium flash = hélium villám, a bal alsó sarokban a fehér törpék, jobbra fent az óriások és a szuperóriások csoportja van. Az alsó vízszintes tengelyen a színképosztályok, illetve a színindex, a felsőn az effektív hőmérséklet, a jobb oldali függőleges tengelyen a luminozitás, míg a balon az ab szolút vizuális fényesség látható. (Forrás: CSIRO Australia.)



A hélium-égés után a Naphoz hasonló tömegű csillagok szénmagjában az összehúzódás miatti hőmérséklet és nyomás értéke nem nő meg annyira, hogy beinduljon a szénmagok fúziója. Ezért a lanyhuló energiatermelés miatt a csillag további összehúzódáson megy át. A további összehúzódást (kontrakciót) az elfajult elektrongáz nyomása akadályozza meg. (Aki erről többet szeretne tudni az barátkozzon meg a kvantumstatisztikákkal, ezután lapozza fel a Marik Miklós által szerkesztett könyv 491. oldalát.)
A vég.
A mag degenerálódó válásával a csillag burka tovább hűl, és olyan mértékben fúvódik fel az égitest, hogy külső része elhagyja azt. Így jönnek létre a planetáris (bolygószerű) ködök. Az elnevezés nem szerencsés, mivel ezeknek – a gázból álló képződményeknek – semmi közük sincs a planétákhoz, magyarul a bolygókhoz. Az első ilyen objektumot Charles Messier fedezte fel 1764-ben, és M27 szám alatt katalogizálta. A köd a Súlyzó nevet kapta. mivel alakja arra emlékezteti az optikai tartományban figyelő szemlélődőt.
Az M27, a Vulpecula (Kis Róka csillagképben. (Forrás: haon.hu.)
Egyébként sok ilyen ködnek egyéni neve van, attól függően, hogy a távcsőben látott kép alapján, hogyan írják le az alakját.



Ezek a szép és látványos gázfelhők az életük elején 1-8 Nap-tömegű csillagok végállapotainak látványos formái.
A gázhéj ledobása után csak a kicsiny tömegű és nagysűrűségű, magas hőmérsékletű mag marad vissza. A ledobott gáz pedig a hidrogénen és héliumon kívül már jóval magasabb rendszámú kémiai elemeket is fog tartalmazni – például szenet, nitrogént, oxigént, nemesgázokat. Ezek pedig – jó értelemben véve – beszennyezik a kozmikus környezetüket.
A gázhéjat ledobó csillag egy nagyon forró felszíni hőmérsékletű Wolf-Rayet, vagy O, B típusú stella. (lásd korábban a HRD-nél). A jelenlegi elképzelések szerint a ledobott anyag sebessége kisebb lesz annál, amilyen sebességű szelet a későbbiekben a csillag kifúj magából, ez pedig összenyomja a gázt. Az idők során több alkalommal következik be a csillag legkülső héjának ledobása, aminek az lesz a következménye, hogy végül „kiszabadul” a maradék csillag nagy energiájú sugárzása, amely az ott lévő anyag atomjainak elektronjait nagyobb energiájú állapotba hozza, azaz gerjeszti. Ennek hatására ezek fényt fognak kibocsájtani (emittálni). Ezért láthatunk sokféle színű területet egy planetáris ködről készült képen. Ismét hangsúlyoznunk kell, hogy a szemünkkel látható optikai tartományról van szó. Természetesen, mint minden égitest, más hullámhossz tartományokban is megfigyelhető, így a planetárisok is. De a leglátványosabbak az optikai tartományban készült felvételek.
A Csiga-köd Éder Iván pompás felvételén. A látszó mérete 15 ívperc, ami a Hold és a Nap látszó méretének a fele! A távolsága kb. 700 fényév. A hozzánk legközelebbi ilyen égitest. Kora pedig 10 ezer esztendőre tehető. A központi csillag felszíni hőmérséklete 110 000K.



A ködöt létrehozó csillag mindössze 0,5-1 Nap-tömeg közötti. Ne felejtsük el, hogy csupán ennyi maradt belőle! A többi anyagát láthatjuk. A felszíni hőmérséklete pedig 25 -200 ezer K közötti! A legújabb vizsgálatok szerint ezek kettős vagy többszörös rendszerek révén keletkeznek. A megfigyelhető alakjukért kizárólag a társ vagy társak a felelősek.
A Nap életútja végén szintén kipöfékeli legkülső tartományai. Milyen lesz a kialakuló gázhéj formája? Azt a nagy tömegű Jupiter fogja eldönteni. A Naprendszer legnagyobb bolygója, mely a Földnél 318-szor több anyagot tartalmaz, de a Nap anyagának ezredrészét tartalmazza. Ez tekintélyes. A Jupitert is barna törpének tekinthetjük (lásd korábban) ?
Planetáris ködöket nemcsak a Tejútrendszerben, hanem pl. a szomszédos extragalaxisban – az Androméda-ködben (M31) – is sikerült megfigyelni.
A ködöket létrehozó csillag neve: fehér törpe. Ez az a maradék csillag, ami a külső héjak ledobását követően még megfigyelhető. A korábbi – még energiát előállító csillag – központi része marad meg, melynek mérete a Földével mérhető össze. A sűrűsége pedig 108 g/cm3. Egyetlen köbcentiméternyi térfogatban 100 000 kg kilogrammnyi anyag található! Ennek súlya a Földön 1 millió Newton. Próbálja meg bárki felemelni a fehér törpecsillag kristálycukor méretű anyagát!
A látványos gázbuborék – a nagy sebességű csillagszél miatt – 10-20 ezer év alatt bevész a környező kozmikus tér anyagába.
A Macskaszem-köd (NGC 6543) kb. 1000 fényév távolságra van.A központi csillag hőmérséklete 47 000 K. (Forrás: APOD, HST.)



A Pislogó-köd (NGC 6826). A központi csillag felszíni hőmérséklete 45 000 K. (Forrás: APOD B. Balick.)
Az NGC 7027 jelű planetáris köd, melyet 1878-ban fedeztek fel. A központi csillag felületi hőmérséklete: 180 000 K. A felvételt a Hubble-űrtávcső készítette. (Forrás: APOD Delio Tolivia Cadrecha.)



A vörös póknak elnevezett köd (NGC 6537). A megfigyelések szerint egy nagyon forró felszíni hőmérsékletű fehér törpe volt a szülője, mely kettőscsillag. Több, mint 4000 fényév távolságra van tőlünk. (Forrás: APOD, Carlos Milovic.)
A fenti néhány kép is jól mutatja, hogy milyen változatos formákat mutatnak ezek a csillagmaradványok. A könyv elején már láthattak egy hasonló képződményt. Annak képe is teljesen más formát mutat. Mindez attól függ, hogy milyen szögből figyelhetjük meg a csillag által kidobott gázhéjakat.
A fehér törpe – mivel már nem termel energiát – ezért lassan kihűl, sugárzása elhamvad, így fekete törpe lesz belőle, melyekről, érthető módon semmit sem tudunk.
A fehér törpe állapot csak akkor lehet a legvégső, ha a csillagmaradvány tömege nem haladja meg a Chanrasekhar-határt. Ez pedig kb. 1,5 Nap-tömeget jelent. Mint, ahogy a legtöbb esetben is az elméleti számítások dominálnak, így ez a bűvös „tömeghatár” is így keletkezett. Subrahmanyan Chandrasekhar (1910-1995) pakisztáni asztrofizikus számításai adják a csillagok végállapotának „választóvizét”. Tudományos munkásságáért 1983-ban Nobel-díjat kapott. Tehát a viszonylag kis tömegűek nagyjából békés módon fejezik be az életüket. A 0,35 Nap-tömegű csillagok nem hoznak létre planetáris ködöt.



A Napnál jócskán nagyobb tömegűek haláltusája azonban lényegesen drámaibb!
Az 1,5 Nap-tömegnél nagyobb csillagok belsejében a Salpeter-folyamat eredményeként egyre nagyobb tömegszámú elemek keletkeznek. Ez a vasig folytatódik, azonban ott leáll a magfúzió, hiszen a magasabb rendszámú elemek atommagjai már csak energia befektetés révén jöhetnek létre. Mindez kitűnően látható a Mozaik Kiadó által megjelent Fizika 11. című könyvben.
A fenti ábra jól tükrözi a lényeget. A magfúzió és a maghasadás közötti határ a vasnál van. A csillagok belsejében nincs maghasadás, és soha nem is lesz. A tankönyvben lévő ábra a kötési energiát mutatja, így is elmagyarázhatjuk a fúziós energia keletkezését.
Egy nagy tömegű csillag felépítése a végállapot előtt. (Forrás: astro.u-szeged.hu.)



Tehát a sugár- és a gáznyomás már nem tudja megakadályozni a csillag egyre gyorsabb összehúzódását. Az összehúzódás már nem áll meg a fehér törpe állapotnál, hanem további zsugorodás történik. Amikor a mag sűrűsége eléri a 1011 g/cm3-t, ez pedig 100 000 tonnának felel meg egy köbcentiméternyi tárfogatban. az elfajult gáz nyomása oly nagy lesz nagy lesz, hogy az elektronok és a protonok neutronokká egyesülnek. A csillag ekkor már neutrongázból áll. A gravitációs erő azonban könyörtelenül még tovább zsugorítja a csillagot. A sűrűség már 1014g/cm3-re nő, ez 1000 millió tonna anyagot jelent köbcentiméterenként. Ezt pedig már nem lehet elképzelni. A nem részletezett fizikai viszonyok miatt (lásd Marik Miklós könyv 567.o.) végeredménye az lesz, hogy olyan pokoli nyomás jön létre a magban, amely megállítja a további összehúzódást (kollapszust). Egy kifelé haladó nyomáshullám jön létre.
Már megszokhattuk, hogy minden nyomáshullám összesűríti a környezetében lévő anyagot. Ez a gáz esetében a hőmérséklet emelkedésével jár együtt (lásd a korábbi pumpával kapcsolatos megjegyzést). Az elméleti számítások szerint a hőmérséklet 10 milliárd (!!) fok fölé emelkedik. Ezáltal az elemi részecskék átalakulása jelentőssé válik, és a – korábban említett – a szinte minden anyagon áthaladó neutrínók már nem tudnak „kisiklani’ a csillag belsejéből, hanem csak energiaveszteség révén szabadulhatnak ki a világtérbe. Emiatt a csillag burkának hőmérséklete 200 milliárd (!!!) fokra emelkedik. Ilyen iszonyatos hőmérsékleten a vas és a nála nagyobb tömegszámú elemek felépülése jön létre. Így szinte pillanatok alatt a teljes periódusos rendszer – korábban hiányzó – elemei megszületnek. Milyen csodálatos természeti jelenség, amelynek révén az összes természetes alkotóelem a világegyetem további sorsát befolyásoló módon rendelkezésre áll.
A csillag felrobban. Ez a gigantikus energiájú folyamat eredményezi azt, hogy a szupernóva fényessége eléri egy galaxis összes tagjának egyesített fényét.
A robbanás során a csillag szinte teljesen megsemmisül. A kidobott anyag majdnem fénysebességgel repül ki a világűr minden irányába. Ezzel együtt olyan részecskék is kiszabadulnak, amelyek a Tejútrendszerben lévő kozmikus sugárzásért felelősek. (Ez a legnagyobb energiájú részecske sugárzás.)
A szupernóva-robbanások nélkül nem léteznének a bolygók, és a földi élet sem alakulhatott volna ki! (Róluk még lesz szó a különleges égitestek című fejezetben.) Valamennyiünk teste tartalmaz olyan elemi részecskéket, amelyek egykoron egy szupernóva belsejében voltak. Amikor pedig a Nap vörös óriássá puffad megsemmisíti bolygónkat is. Tehát ismét csillaganyaggá válunk. És kezdődik minden előlről...



A Tejútrendszer, a Galaxis.
A galaxis szó görög eredetű, a tejútra utal.
Sokszor gondolkodtam már azon, hogy milyen lehetett az égbolt látványa akkor, amikor még nem voltak mesterséges fényforrások. A bársonyosan fekete ég vette körbe az égboltot, ahol több ezernyi villódzó fényű csillagot lehetett látni. De a Hold és a bolygók látványán túl a Tejút fénylő sávja is elvarázsolhatta az égre tekintőket. Ezért nem kell azon csodálkozni, hogy az akkori emberek áhítattal nézték mindezt, a mítoszok, legendák kialakulása innen eredhet.
A Tejút. Jobbra lent egy távoli város fényei látszanak. (Forrás: Wayne Pinckston, APOD.)
Mint a fenti képen is kitűnik, hogy egy sivatagi tájból tekintve az égbolt látványát elrontja valamely település fényszennyezése. (Manapság már az egérlyukat is kivilágítják, biztonsági okokra való hivatkozással.) Az ember fokozatosan elveszíti azt az ősi kapcsolatot, amely egykoron az égbolttal összekötötte. A nagyobb településen élők azt sem tudják már, hogy mi van körülöttünk, fölöttünk.
Mi csupán a Tejútrendszer porszemnyi tagjai vagyunk. Elsőként W. Herschel próbálta meg felmérni az alakját. Csillagszámlálásokat végzett. Felismerte, hogy a Naprendszer nincs a csillagvárosunk középpontjában. A valódi szerkezetét csak kb. 70 éve ismerjük. Erről később szólunk.



Forrás: astro.u-szeged.hu
A Tejútrendszer alakja és méretei.
Alakja egy diszkoszhoz hasonló. A közepén egy dudor helyezkedik el, amely a magot alkotja. Ha éléről tekintünk erre a diszkosszal jellemzett alakzatra, akkor a középvonalán találjuk a fősíkot, korongot.
A Galaxis átmérője 100 ezer fényév (30 kpc). A hosszan elnyúló korong vastagsága 15 ezer fényévnek mondható.
A Naprendszer a centrumtól 30 ezer fényév távolságban van – tehát a periférián helyezkedik el -- az egyenlítői fősíktól 45 fényév távolságra, északra található.



Egy éléről látszó galaxis. Ugyanígy látnánk a Tejútrendszert is hasonló irányból. Jól kivehető a mag körüli kidudorodó térrész, a hosszan elnyúló lapos, korong alakú rész, valamint a fősíkban lévő poranyag. (Forrás: Ken Crawford, APOD.)
A Tejútrendszer ábrázolása.(Forrás: Gábris-Marik: Csillagászati földrajz.)



A fenti rajzon néhány korábbi leírás figyelhető meg. Jól látszik a mag helye, amiről később lesz szó. A sok-sok csillaggal jelzett rész neve halo. Galaxisunkat gömbszimmetrikusan öleli át egy kb. 160 ezer fényév átmérőjű térség, ahol magányos, idős csillagok és gömbhalmazok vannak.
Az M51 jelű spirálgalaxis a Vadászebek (CVn) csillagképben. Így látnánk a Tejútrendszert, ha a fősíkra merőlegesen tekintenénk rá. (Forrás: Hubble űrtávcső, NASA, APOD.)
A Tejútrendszer 200 milliárd (egyesek szerint) 400 milliárd naptömegnyi anyagot tartalmaz. Ez a hatalmas rendszer a tömegközéppontja körül forog. Mégpedig differenciális módon, hasonlóan a csillagok tengelyforgásához. Naprendszerünk kb. 250 millió év alatt ér végig az ellipszis alakú pályáján. Ez azt jelenti, hogy kb. hússzor kerültük meg a tömegközéppontot a kialakulásunk óta! A pálya menti sebességünk kb. 250 km/s.



Miből áll a Tejútrendszer?
Elsősorban csillagokból, melyek közül sokan csoportokat, asszociációkat, nyílt- és gömbhalmazokat alkotnak. Ezek különböző korúak. Az intersztelláris gáz- és porfelhők a teljes tömeg (itt is több adat szerepel) 5-10%-át teszik ki. De sok planetáris köd, szupernóva maradvány gázfelhői, neutroncsillag, pulzár, fekete lyuk vagy fehér törpe is van benne. Elég színes világ, amely kb. 12 milliárd esztendőnyi múlttal rendelkezik, és spirál alakú karok nyúlnak ki a magjából.
Egy vázlat a Galaxis szerkezetéről. (Forrás: www.puskas.hu.)
A Tejútrendszer „oldalnézete”. (Forrás: www.puskas.hu)



A csillagok gáz- és porfelhők szülöttei. A gázfelhők elsősorban hidrogénből állnak. Ez lehet semleges (ezeket HI jelöléssel látjuk el a csillagászatban) vagy ionizált, tehát plazma állapotú (ez a HII zóna). A semleges hidrogénfelhők átlagsűrűsége 1-2 atom köbcentiméterenként.
A semleges hidrogén magja, a proton körül egy elektron végzi a mozgását, amely forog a tengelye körül. A fizikában ezt spinnek nevezzük. Ha valamely külső hatás, pl. sugárzás éri, akkor az elektron spinje megfordul, majd előbb-utóbb visszaáll az eredeti állapotába. (Ezt nagyon vázlatosan úgy lehet elképzelni, hogy, ha egy kerék forog a tengelye körül, majd jön valaki, aki megragadja a forgástengelynél fogva, és hirtelen megfordítja 180 fokkal. Majd pedig a kerék forgástengelye önmagától egy idő után vissza fog állni a beavatkozás előtti állapotba.) Ekkor a semleges hidrogén olyan sugárzást bocsájt ki, amely a 21,1 cm-es rádiótartományba eső – hullámhosszon figyelhető meg. Így lehetett a Tejútrendszer szerkezetét felderíteni. Ezt a hullámhosszt írta le elméleti úton van de Hulst (lásd korábban).
A 21,1 cm-es hullámhossz tartományba eső színképvonal. A Doppler-effektus alapján az észlelt hullámhosszt nagyobbnak mérjük, ha a forrás távolodik tőlünk, és kisebbnek, ha közeledik felénk. Ezzel a módszerrel sikerült kideríteni a Tejútrendszer szerkezetét jól kirajzoló hidrogénfelhők helyzetét és hozzánk viszonyított sebességét.



1958-ban Frank Kerr (1918-2000) ausztrál és Gart Westerhout (1927-2012) holland csillagász közzétette a fenti rádiótérképet, amely bizonyította a Tejútrendszer spirális szerkezetét. A jobb oldali rajz a különböző ágak elnevezéseit mutatja.
A semleges hidrogénfelhők szintén a fősík közelében helyezkednek el. Ez a sáv csupán néhány száz fényév szélességű.
Az ionizált hidrogén (HII) tulajdonsága jócskán eltér a semlegesétől. Az ionizáció azt jelenti, hogy egy atomot legalább egy elektronjától valamilyen külső beavatkozás révén megfosztunk. A hidrogén esetében ez azzal jár, hogy egyetlen elektronját leszakítjuk, így ott marad a „csupasz” proton. De egy idő elteltével a proton befogja az „elrabolt” elektront, ekkor pedig jól meghatározott frekvenciájú sugárzás jön létre.
Az ionizációt nem a semleges hidrogén atomok ütközése hozza létre, hiszen nagyon alacsony az anyag sűrűsége egy ilyen folyamathoz. De a semleges felhők belsejében lévő fiatal csillagok nagy energiájú ultraibolya sugárzása már képes erre. Így jön létre az ionizált zóna, amely folyamatosan kifelé halad a gerjesztő csillagtól. A semleges és az ionizált rész közötti határvonalat ionizációs frontnak nevezzük.
A csillagközi gázt és porfelhőt pedig ez elkezdi összepréselni. Így látványos, girbe-gurba alakzatok – elefántormányok – és gömbszerű tartományok – globulák – jönnek létre. Ezek a területek a csillagok bölcsői.



Semleges és ionizált hidrogénfelhők Éder Iván felvételén. A sötét részek az ormányok és a globulák helyei. A köd gázatomjai egy fiatal csillag sugárzása miatt bocsájtanak ki fényt.
A Szív-köd belseje Éder Iván felvételén. Ez a kép különleges színszűrők segítségével lett ilyen látványos. Itt is a csillagok születésének „műhelyébe” látunk bele.



Ha már egy csillag létrejött (például a gravitációs erő összehúzó hatása révén), akkor annak ultraibolya sugárzása elindítja az ionizációs frontot. Ezért abban a körzetben újabb csillagok fognak létrejönni. Ezt indukált csillagkeletkezésnek hívják a szakemberek.
A csillagközi por nagyon fontos szerepet játszik, hiszen ott jönnek létre a bonyolultabb felépítésű molekulák, amelyek akár az élő anyag alapjául szolgálhatnak. Ezek a mikroszemcsék védik meg a szerves molekulákat a nagy energiájú – azokat megsemmisíteni képes – sugárzásoktól. A port bizonyos típusú – pl. vörös óriás csillagok termelik.
Csillagcsoportok a Tejútrendszerben.
Galaxisunk anyagának döntő többségét a csillagok és csoportjaik alkotják. Így szerkezetét a kor alapján is jellemezhetjük, mely szoros kapcsolatban áll az égitestek fémtartalmával.
Az asszociációk mindig gáz- és porfelhőkhöz köthető területeken fordulnak elő. Fiatal képződmények. A színképi vizsgálatok azt mutatják, hogy magas a fémtartalmuk. Ez egyértelműen arra utal, hogy nem első generációs csillagok. Hiszen azok belsejében keletkezett az a „nyersanyag”, amelyből ezek születtek. A galaktikus fősík közelében helyezkednek el, a tagjai közötti gravitációs kapcsolat eléggé laza. Mivel a Tejútrendszer valamennyi tagjára a differenciális rotáció szabályai érvényesek, ezért a Galaxis tömegközéppontjától eltérő távolságra lévő csillagok lassan szétszóródnak.
A nyílthalmazok csillagai között már szorosabb a gravitációs összefonódás. Az előbbieknél idősebbek, ezt mutatja a fémtartalombeli különbség is. Jelesül: kisebb a fémtartalmuk. Vannak olyan tagok, amelyek már letértek a főágról (lásd a „tölcsér-effektust” mutató ábrát). Szintén gázfelhők közelében fordulnak elő. Azonban már a fősík fölötti és alatti tartományokban is megtalálhatók.
Nagyon érdekes az a kutatási eredmény, amely szerint sokkal több az idős, mint a fiatal halmaz. Ez pedig egyértelműen arra utal, hogy a csillagkeletkezés a Tejútrendszer korábbi időszakában lényegesen intenzívebb volt, mint a közelmúltban.
A gömbhalmazok viszont „hajlott korú” csillagokból állnak. Ez arra utal, hogy idős, 10 milliárd évnél is öregebb égitestek. Szinte bizonyos, hogy a Tejútrendszer első csillaggenerációjának a tagjai. Nem tartalmaznak por- és gázanyagot, ami a csillagkeletkezés alapja.
A Galaxisban elfoglalt helyük gyökeresen eltár a többi csillaghalmazétól. A fősíktól távol helyezkednek el. Egy gömb vagy ellipszoid alakú térrészen belül helyezkednek el. Ezt hívjuk galaktikus halonak.
Walter Baade (lásd korábban) sokat foglalkozott a halmazok elhelyezkedésével. Csoportokba (populációkba = népesség) rendezte ezeket. Az i-be sorolta a nyílthalmazokat,



melyek koruk és elhelyezkedésük alapján kerültek ide. A II-be pedig a gömbhalmazokat, a fenti gondolatmenet alapján. A felosztás az eltelt évtizedek során lényegesen árnyaltabb lett (lásd – Marik Miklós: Csillagászat).
A Tejútrendszer fősíkja a fényelnyelő porfelhőkkel. Nagyszerűen kivehető a központi rész, amely a Nyilas csillagkép irányában van. (Forrás: Serge Brunier, APOD.)
A Tejútrendszer szerkezete.
Csupán néhány évtizede tudjuk, hogy egy olyan csillagvárosban élünk, amely a magjából kiinduló spirálkarokból áll. Ezekben a karokban tömörül a csillagok, a csillaghalmazok és a csillagközi anyag döntő többsége. Vajon mi hozza létre és tartja fent ezt a spirál alakzatot?



Egy szép spirálgalaxis, az M81, amely a Nagy Göncöl csillagképben látató. A szerkezete a Galaxishoz hasonló. (Forrás: Ken Crawford, APOD.)
Több elmélet is született a magyarázatra. Bertil Lindblad (1895-1965) svéd csillagász szerint valami hullámszerű zavar (sűrűséghullám) terjed tova a spirálkarok mentén, ami felelős a csillagok kialakulásáért, és a gravitációs értelemben vett fix forma fennmaradásáért.
A fizika órán be lehet mutatni egy ilyen sűrűséghullámot! Szükségünk van hozzá egy laposacél tekercsrugóra. Lefektetjük a padlóra, majd egy diák segítségével messzire kihúzzuk. Ezután hirtelen mozdulattal meglökjük hosszirányban a rugót. Nagyszerűen látható lesz, ahogy a zavar – sűrűséghullám – végig fut a rugón. (Ezt a kísérletet a hanghullámok, longitudinális hullámok kapcsán szoktuk bemutatni. A kozmoszban azonban nincsenek a hanghoz hasonló nyomáshullámok, de sűrűséghullámok viszont igen!)
Ez a sűrűséghullám – mely végigsöpör az egész rendszerünkön – a felelős a csillagközi gázés poranyag összenyomásáért, tehát a csillagok születéséért, és a spirálkarok kialakulásáért és fennmaradásáért. (Részletek: Marik Miklós – Csillagászat.)



Csillagrendszerünk magja a Sagittarius (Nyilas) csillagképben van. Optikai tartományban itt találjuk a legsűrűbb gáz- és porfelhőket (ásd egy korábbi képen), ezért nem tudunk bepillantani a belsejébe. A rádió- és főleg az infravörös hullámok számára azonban ez a terület már világossá válik. Így részleteket tudunk tanulmányozni. Az utóbbi években röntgentartományban is sikerült bepillantani a központi részbe.
A Tejútrendszer központi része az infravörös tartományban. Feltárulnak a részletek. (Forrás: Max Planck Institute.)
Itt egy olyan, tengelye körül gyorsan forgó anyagkorong van, melynek tömege 10 milliárd Nap-tömegnyi. A mag környezetében rendszeresen figyelnek meg kiáramló anyagfelhőket, melyeket az ottani robbanásokkal hoznak összefüggésbe.



Egy hatalmas tömegű fekete lyuk, amely a magban helyezkedik el. A Chandra űrtávcső röntgen tartományban készült felvétele. (Forrás: NASA.)
Egy bizonyos: Tejútrendszerünk még mindig aktív, „élő” galaxis, ahol folyamatosan jönnek létre a csillagok.



Az extragalaxisok.
„ Innen az extragalaxisokat vizsgálni olyan, mintha egy bolhát beültetnénk egy öveg lekvárba és arra kérnénk, hogy figyelje meg a külvilágot...Mai óránk háziállata a bolha.” (Mindez Marik Miklós egyik csillagászati előadásán hangzott el. Tóth L. Viktor feljegyzése.)
Minden olyan, nagy méretű csillagcsoportot így nevezünk, amely a Tejútrendszer határán túl van. De, hol is húzódik a Galaxis határa?
Sokáig úgy gondolták, hogy az égbolton látható, halvány diffúz ködpamacsok a Tejútrendszerünk tagjai. Ezen nem kell csodálkozni, hiszen a szemünkkel megfigyelhető égitestekre alapozták ismereteiket. Az elkészült feljegyzések – rajzok – pedig mindig szubjektívek, egyéntől függőek voltak. A szemünk leginkább a sárgászöld tartományban érzékeny. Ez pedig nem tár fel minden tulajdonságot. A XIX. század végéig tehát minden csillagásznak művésznek is kellette lenni, hogy pontosan lerajzolja azt a képet, amit látott.
Az M51 (CVn) extragalaxis rajza 1850-ből. Lord Ross készítette. (Forrás: rstl.royalsocietypublishing.org.)



Az emberi szem nem képes a fotonokat összegezni, a fotóemulzió azonban igen. Tehát a fényképezés csillagászati alkalmazása nagy fordulatot jelentett. Ez a módszer pedig objektív, és a fényérzékeny anyag más hullámhossztartományokat emel ki a szemünkkel szemben, inkább a kékre érzékeny.
A felvételt Isaac Roberts (1829-1904) walesi amatőrcsillagász készítette. Érdemes a rajzot és fotót összevetni. (Forrás: wordpress.com.)
Immanuel Kant volt az első, aki feltételezte, hogy a távcsőben látszó halvány ködfoltok már nem a Tejútrendszer tagjai, hanem extragalaktikus objektumok. A XX. század elején is sok csillagász volt, aki ezt a nézetet elutasította, és úgy gondolta, hogy minden ködös objektum a Tejútrendszerhez tartozik. A spirál alakú ködöket születő bolygórendszereknek vélték.
Az USA-beli Wilson-hegyen létesült a kor legnagyobb teljesítményű távcsövét magába záró csillagda. A Hooker teleszkóp főtükrének átmérője 254 cm (100 hüvelyk) volt. Ez új ablakot nyitott a világegyetemre.
A Hooker teleszkóp. (Forrás: APOD.)



1924-ben Edwin P. Hubble (1889-1953) USA-beli csillagász az Andromeda csillagvárosban talált cefeidák fényváltozását mérte meg. A korábban felismert periódus-fényesség összefüggés alapján azt találta, hogy az M31-nek extragalaxisnak kell lennie! Tehát nem lehet a mi rendszerünk tagja. A távolságára 1 millió fényévet kapott. Majd nem sokkal később az M33 jelű galaxisban talált cefeidák megfigyelése is azt bizonyította számára, hogy a mi galaxisunkon kívüli objektumról van szó.
Ezt követően számos felvételt készített a különböző alakú ködökről, majd ezeket elkezdte osztályokba sorolni.
Az elkészített képeken olyanok is feltűntek, melyek csak csillagokat tartalmaztak, köd- és poranyag egyáltalán nem látszott bennük. Alakjuk a körtől az elnyúlt ellipszisig változott, ezért a nevük elliptikus galaxis lett, jelük: E. A körtől való eltérésüket a mellettük lévő számok jelzik, a nulla a kört jelzi. Természetesen térbeli – pl. gömb alakú égitestekről van szó.
Az eredeti Hubble-osztályozás elliptikus galaxisai. (Forrás: Tóth L. Viktor: A galaxisok világa.)
Egy másik csoport spirál alakot mutatott. A fényes, központi részből több spirál alakú kar ágazott ki. Ezek a spirálgalaxisok csoportját alkotják. Ezeket S betűvel jelölte.



A spirálgalaxisok Hubble által történt osztályozása. (Forrás: Tóth L. Viktor: A galaxisok világa.)
Olyan extragalaxisokat is talált, amelyek magjából a karok először egyenes vonalban indulnak ki, majd csak később figyelhető meg a spirális struktúra. Ezek a horgas spirálisok. A jelük: SB
Egy jellegzetes horgas spirális galaxis, az NGC 1300. (Forrás: NASA, ESA, APOD.)



Léteznek olyan objektumok is, amelyek semmilyen szimmetriát nem mutatnak, az alakjuk szabálytalan, ezért a nevük: irreguláris. A jelük: Irr.
Ezek nem szerepelnek a Hubble által 1926-ban közzétett osztályozási „hangvillában”.
Az eredeti osztályozás dokumentuma. (Forrás: Tóth L. Viktor: A galaxisok világa.)
Az elliptikusokból hiányoznak a csillagképződéshez szükséges gáz- és porfelhők (vagy csak keveset tartalmaznak ezekből), míg a spirál rendszerekben bőven van „nyersanyag”. Az S jelűek a-c jelölése arra utal, hogy hány spirálkar ágazik ki a magból, és azok mennyire nyitottak. Többen arra gondoltak, hogy ez a fenti kép egy fejlődési útvonalat rajzol ki. Hubble élénken tiltakozott ez ellen.
Az elliptikusokról az a vélemény alakult ki, hogy korábban spirálisok lehettek, de – idős koruk miatt – a karok feltekeredtek, ezért nem vehetők észre.
Ez az osztályozási forma már sok átalakuláson esett át, de gyökerei a híres csillagászhoz nyúlnak vissza.
Ha valaki kíváncsi a részletekre – a galaxisok morfológiájára --, akkor figyelmébe ajánljuk a Marik Miklós által szerkesztett művet, és a többször idézett Tóth L. Viktor kolléga által írt kiváló tanulmányt, mely a világhálón elérhető.
Hubble másik alapvető felfedezése a galaxisok távolságára és távolodási sebességére vonatkozott.



1929-ig két tucatnyi galaxis távolságát becsülte meg a színképelemzés segítségével. Üveglemezekre felkent emulzió által vette fel a galaxisok színképét, ahol – a korábban említett ionizált kalcium H és K vonalának eltolódása révén (a Doppler-effektusról már sokszor tettünk említést) – megállapította, hogy ezek a jellegzetes vonalak annál jobban eltolódnak a hosszabb hullámhosszak (a vörös) felé, minél nagyobb távolságban vannak tőlünk! Ezt vöröseltolódásnak nevezzük.
Néhány galaxis színképében megfigyelt eltolódás. Minden színképfelvétel közepén a galaxisról készült képet látjuk. Alatta és fölötte pedig a viszonyítási alapot nyújtó laboratóriumi színképvonalakat figyelhetjük meg. (Forrás: astro.u-szeged.hu.)
A korszakalkotó felismerés lényege: minél távolabb van tőlünk egy galaxis, az annál nagyobb sebességgel távolodik tőlünk, és egymáshoz képest is. Tehát az említett jellegzetes színképvonalak annál jobban tolódnak el a hosszabb hullámhossz irányába, minél nagyobb a vöröseltolódás mértéke. Hubble ezáltal felismerte, hogy a világegyetem mérete folyamatosan nagyobbá válik, azaz tágul!
Ha bármely másik galaxisról (bolháról – lásd Marik Miklós szövegét) szemlélnénk a körülöttünk lévő csillagvárosokat, akkor ugyanezt tapasztalnánk. Van egy népszerű szemléltetés. Vegyünk elő egy lufit, rajzoljunk rá fekete filctollal pontokat. Ezután kezdjük el felfújni. Jól meg lehet figyelni, hogy minden pont egymáshoz mért távolsága folyamatosan nőni fog, ahogy a léggömb térfogata egyre nagyobbá válik.



Azt szokták mondani, hogy minden hasonlat rossz, de mégis jó valamire. Ez az egyszerű kísérlet egy kétdimenziós felületen próbálja bemutatni azt a változást, ami a térben történik. Bemutatásra, és az elv ismertetésére nagyszerűen megfelel.
A léggömbös bemutató. (Forrás: R. Jastrow: Vörös óriások és fehér törpék.)
A Hubble által felismert összefüggés egyenes arányosságot mond ki: minél nagyobb a galaxis távolsága, annál nagyobb a távolodási sebessége. Ez pedig a következőt jelenti:
v = H . R,
ahol v a galaxis távolodási sebessége km/s-ban, R a tőlünk mért távolsága Mpc-ben (megaparsec = millió parsec), H pedig a Hubble állandó, melyet km/s/Mpc-ben mérünk. Ez a legproblémásabb! Állandó? Attól függ, hogy milyen világmodellt alkalmazunk. Többféle elképzelés van. Erre a világegyetem születése című fejezetben visszatérünk.
Különleges galaxisok.
Nagyon sok olyan galaxis létezik, amelyek nem sorolhatók a fenti osztályokba, ezeket pekuliáris (különleges) galaxisoknak nevezzük. Pl. csak egyetlen spirálkar van, vagy a végén



egy kísérő látszik. Több olyan is létezik, amely mellett diffúz csóvát, vagy a magból kilövellő anyagfelhőt (jet) lehet megfigyelni.
Az M87 jelű elliptikus galaxis által kidobott anyagfelhő. (Forrás: J. A. Biretta, APOD.)
Vannak olyanok is, amelyek magjában lejátszódó folyamatok anyagkidobódást eredményeznek. Egyes extragalaxisoknál a magból érkező erős rádiósugárzást is megfigyeltek már. Ezeket rádiógalaxisoknak szoktuk nevezni.



Az NGC 5128 jelű elliptikus galaxis a Centaurus (Cen) csillagképben, amely roppant energiájú rádióforrás. (Forrás: David Malin, AAO.)
Ha már ez szóba került, akkor mindenképpen bővebben kell írni a kvazárokról.
Az angol elnevezés: quasar. Ez pedig azt jelenti, hogy csillagszerű (kvázisztelláris) rádióforrás. 1963-ban fedezték fel az elsőt. A felvett színkép olyan mértékű eltolódást mutatott, ami arra utalt, hogy az égitest már a fényével összemérhető sebességgel távolodik tőlünk!
A Hubble által felismert összefüggés a kozmológiai – a világegyetem szerkezetére, fejlődésére vonatkozó – vöröseltolódást mutatja. Van egy másik vöröseltolódása is a színképvonalaknak, melyet Einstein jósolt meg az általános relativitáselméletben. Ezt pedig a fényt kibocsájtó csillagok színképvonalainál figyelhetjük meg. A hullámhossz változást a csillag tömegétől függő gravitációs mezejének erőssége okozza. Minél nagyobb a tömeg, annál erősebb a mező, tehát az eltolódás mértéke is ezzel arányos. Itt nem a Doppler-effektus (mozgás) hozza létre a színképvonalak helyének megváltozását!
A kvazárok színképében tapasztalt kozmológiai eredetű vöröseltolódás arra utalt, hogy nagyon távoli objektumokról lehet szó. Ennek megfelelően még a fiatal korabeli állapotukat figyelhetjük meg! Valójában már idősekké váltak, hiszen a megfigyelt fotonok régóta úton



voltak, amikorra elérték a felfogó műszereinket. (Célszerű ezen a gondolatmeneten egy kicsit elgondolkodni.)
A színképük arról tanúskodik, hogy minden képzeletet felülmúló energiát sugároznak ki magukból. Ennek magyarázatára egymástól eltérő nézetek alakultak ki. Pl.: születőben lévő galaxisok magjáról van szó – ne feledjük a távolság és idő közötti kapcsolatot. Több százmilliárd Nap-tömegű csillaganyag gravitációs összeomlása miatt nagy számú szupernóvarobbanás jött létre. Az anyag és az antianyag találkozása során szabadult fel ekkora energia (pármegsemmisülés – lásd korábban).
Egy bizonyos: pontszerű objektumok, ez pedig nemcsak az optikai, hanem bármely más megfigyelési tartományra is érvényes megfigyelési eredmény.



A galaxisok csoportjai.
Hubble ismerte fel és bizonyította, hogy a megfigyelhető ködök jelentős része a Tejútrendszeren kívül található. Mivel több galaxis távolságát határozta meg, ezért úgy gondolta, hogy létezik egy olyan galaxisokból álló csoport, amely gravitációs értelemben összefűzi a közeli csillagvárosokat.
Ezt elnevezte Lokális (helyi) Csoportnak, illetve halmaznak. Azokat a galaxisokat sorolta ide, amelyek hozzánk közel vannak. Ezek közül kettő szabad szemmel jól látható. A Magellánfelhőkről van szó, amelyek a Földet körülhajózó flotta portugál vezetőjéről kapták a nevüket.
Egy fantasztikusan szép felvétel, mely a déli féltekéről készült. A Tejút sávjától jobbra látszik a Nagy Magellán-felhő (LMC), alatta pedig a Kis Magellán-felhő (SMC). Alul a Napból áramló részecskék keltette sarki fényt lehet látni. (Forrás: Alex Cherney, APOD.)
Mindkét szabálytalan alakú – irreguláris – galaxis Tejútrendszerünk gravitációs fogságában van, de több más, a Galaxisnál kisebb tömegű extragalaxis is tartozik Tejútrendszerünkhöz.
Kiderült, hogy az M31 jelű Andromeda galaxis tömege nagyobb, mint a mienk, így ebben a helyi csoportosulásban az M31-nek jut a gravitációs főszerep.
A család harmadik tagja az M33 jelű extragalaxis, amely a Triangulum (Tri) csillagképben figyelhető meg.



Az M33 Éder Iván felvételén. Az M31 után ez a csillagváros fekszik hozzánk a legközelebb. „Csupán” 3 millió fényévre van tőlünk. Egy kézi látcsővel megpillantható.
Ebben a csoportban nem találunk nagy méretű elliptikus galaxist, amely – a legújabb elképzelések szerint – két kisebb tömegű galaxis összeolvadásából született. Meg kell említeni, hogy az Andromeda galaxis és a Tejútrendszer kb. 4 milliárd év múlva találkozik egymással, azaz összeütközik. Ezt persze nem úgy kell elképzelni, mint, amikor két jármű karambolozik. Csak annyi fog történni, hogy a csillagsűrűség mindenhol megnő, illetve mindkét galaxis alakja – a kölcsönös gravitációs hatás miatt – módosulni fog. Az előzetes számítások szerint Naprendszerünk a Tejút peremvidékére fog kerülni.



Két galaxis összeolvadása (ütközése). (Forrás: Debra Meloy Elmegreen, APOD.)
Aki pedig kíváncsi a jövőre, az nézze meg az elképzelt találkozásról készült animációt: Andromeda/Milky Way collision (simulation). Ez a Youtubon elérhető.
Galaxishalmazok.
A Lokális Csoport is azt példázza, hogy a galaxisok nem helyezkednek el önálló szigetként a térben, hanem csoportokat alkotnak.
Ezt már W. Herschel (lásd korábban) megsejtette, aki nagy teljesítményű távcsővel rendelkezett és rendszeres megfigyeléseket végzett. 1785-ben feljegyezte, hogy a Bereniké haja (Com) csillagkép egy szűk területén több száznyi halvány ködfoltot tudott megszámolni. Ezt ma Coma-galaxishalmaz néven ismerjük.



A galaxishalmazról készült gyönyörű felvételt Bagi László készítette. Nagyon jól kivehetők a különböző extragalaxisok. (Forrás: távcsőcentrum.hu.)
A fotográfia csillagászati alkalmazása itt is gyökeres változást jelentett. Sorra fedezték fel a galaxisok csoportjait. Például a Szűz (Vir), a Perzeusz (Per), a Nagy Medve (UMa), a Kemence (For) csillagképekben. Harlow Shapley (1885-1972) USA-beli csillagász 1933-ban elkészült listáján már 25 ilyen halmaz szerepelt. Mindez arra utalt, hogy nem elszigetelt jelenségről van szó. Eszerint az univerzum ilyen csoportok sokaságából áll. 1953-ban Gérard de Vaucoleurs (1918-1995) kanadai csillagász felismerte, hogy a Lokális Csoport egy jóval nagyobb galaxisrendszer egyik képviselője Léteznek szuperhalmazok, melyek a halmazok halmazai. Eddigi ismereteink szerint a mindenség ilyen szuperhalmazok hálózatából áll.
A galaxisok füzérszerűen helyezkednek el. (Forrás: www.konkoly.hu.)



Itt élünk, ezen a porszemnyi bolygón. Mégis sikerült mindent felderíteni, amiről eddig szó esett. Meg kell hajtanunk a fejünket a múltban élt és a jelenleg élő szakemberek előtt, akiknek mindezt köszönhetjük.
Most már csak arra a két hétköznapi kérdésre kell választ találni, hogy miként jött létre a világegyetem, és mi lesz a jövőbeli sorsa.



A világegyetem elképzelt kialakulása.
Régi-régi kérdés: Mi volt előbb? A tyúk vagy a tojás? Talán ez a gondolat járhatott Georges Lamaitre (1894-1966) belga abbénak és fizikusnak a fejében, amikor kijelentette, hogy a világmindenség összes anyaga egykoron egy „őstojásban” sűrűsödött össze. Ez a tojás valamiért felrobbant és így született meg a ma látható világegyetem. Ezt a robbanást ma Big Bang = ősrobbanás néven emlegetjük.
Természetesen minden elmélet akkor áll helyt, ha az elképzeléseket a megfigyelések támasztják alá. Az egyik alapvető támaszt Hubble adta, aki felismerte a galaxisok távolságtól való sebesség függését. Ekkor alakult ki a táguló univerzum elképzelés.
A mindenség kialakulásával és fejlődésével foglalkozó tudományágat kozmológiának hívjuk. Több kozmológiai modell is született abban az időben. Einstein általános relativitáselméletében leírt elképzelését Alexander Friedmann (1888-1925) orosz matematikus és légkörfizikus elemezte. 1922-ben Einstein egyenleteinek egy olyan megoldását találta meg, amely azt bizonyította, hogy az univerzumnak volt kezdete. Azt is leírta, hogy a világegyetem születését a tágulás követi, majd pedig elkezd összehúzódni, ezután ismét bekövetkezik az ősrobbanás, és kezdődik minden elölről. Ez a pulzáló elmélet.
Joggal felmerül a kérdés, hogy az anyag tömegvonzása képes-e megállítani a tágulást, vagy a világegyetem tágulása valamikor megáll, és nem követi összehúzódás. Esetleg a tágulás az idők végezetéig tart majd.
Itt láthatjuk Friedmann elképzelését. (Forrás: www.konkoly.hu.)



1965-ben Arno Penzias (1933- ) német és Robert Wilson (1927-2002) angol csillagászok felfedezték a kozmikus háttérsugárzást. A rádióteleszkóppal végzett mérések azt mutatták, hogy a 7,35 cm-es hullámhosszon (ez a mikrohullámú tartomány) a tér minden irányából ugyanolyan erősségű sugárzás érkezik, amely megegyezik egy 3,5 K hőmérsékletű abszolút fekete test sugárzásának energiájával. (Lásd korábban a Nap című fejezetben leírtakat.) Ez pedig egy újabb sarkalatos bizonyítéka lett az ősrobbanás elméletének.
A világegyetem egykoron egy szupersűrű, és elképzelhetetlenül magas hőmérsékletű „valami” volt. Ez felrobbant és folyamatosan tágulni kezdett, ezzel együtt a hőmérséklete folyamatosan csökkent. A mai térrészből felfogott sugárzás pedig a fenti hőmérsékletű olyan sugárzás, amely bizonyítja az egykori fizikai állapotokat. A világegyetem térfogata jelentős méretű lett, így a sugárzás alapján értelmezett hőmérséklete jelentősen lecsökkent. Ezt lehet ma detektálni. Ezért is szokás maradványsugárzásról beszélni.
Sokáig az volt az elfogadott nézet, hogy ez a sugárzás minden irányból ugyanolyan erősséggel érkezik. Azonban néhány űrszonda mérései azt mutatták, hogy ez nem igaz. Jelesül: olyan szerkezetet sikerült feltárni, melyek azt bizonyítják, hogy az ősrobbanást követően nagy anyagcsomók alakultak ki. Ez további igazolása lett a Big Bang elméletnek.
A forró univerzum elképzelés.
Minden elmélet alapja ez, de sok-sok részletbeli eltérés van az egyes kutatók által felállítottak között. Én erre mindig azt szoktam mondani, hogy a józan ésszel nem igazán felmérhető területre léptünk. Már eleve az a gondolat – ami emberi sajátosság – mi volt előtte, hogyan alakult ki a tér, megszületett az anyag, de miből, mi az idő? Rengeteg egyszerű kérdés, amire választ kellene adni. Csak egyet tehetünk: leírjuk a forró univerzum elképzelés alapgondolatait.



Az említett megfigyelések szerint az univerzum anyaga kb. 15 milliárd esztendővel ezelőtt egy elképzelhetetlenül kicsiny térrészre összpontosult, melynek sűrűsége (elméleti érték: 10 93 g/cm 3 fölött) és hőmérséklete minden képzeletet felülmúlt. Az ősrobbanás a t=0 pillanatban következett be, ezután nagy sebességű tágulás (inflálódás) történt, a sűrűség és a hőmérséklet értéke rohamosan csökkenni kezdett. A 0,3 s-nál rövidebb ideig tartó korszakban a fotonok és az ún. hadronok léteztek, az anyag – a ma ismert formájában – még nem. A foton és a hadron az erős kölcsönhatásban (negyedik természeti kölcsönhatás) játszik alapvető szerepet. Nagy tömegű, szubatomi részecskékből – kvarkokból – állnak. (Ez már a részecske fizikusok birodalma. Nem véletlen, hogy a világegyetem kialakulásának első pillanatait a CERN-ben próbálják meg szimulálni. Ekkor jöttek létre olyan elemi részecskék, amelyek azután a ma ismert anyag építőköveit alkották. A nemzetközi programban magyar fizikusok is részt vesznek.) Ezért ezt az időszakot hadron korszaknak nevezik.
t = 0,3 s. A sűrűség már csak 100 g / cm3 , a hőmérséklet pedig egymilliárd K. Ekkor jöttek létre az általunk ismert elemi részek, a protonok és az elektronok. A viszonylag nagy sűrűség miatti ütközés következtében He-magok is kialakultak. Így az univerzum ősanyagának 90%-át H-magok és 10%-át pedig He-magok alkották. Ezt az arányt azért kell feltételezni, mivel nem tudnánk megmagyarázni a ma megfigyelt kémiai összetételt. Ti. a csillagok belsejében keletkező He mennyisége nem elegendő ahhoz, hogy tükrözze a jelenlegi összetételt.
t = 300 000 év. A sűrűség 10 -20 g /cm3 , a hőmérséklet 3000 K. Ekkor az anyag a fotonok számára már átlátszóvá lesz. Azt szoktuk mondani, hogy a fotonok már leváltak az anyagról. A fotontenger térfogata jelentősen nőtt, ezzel együtt a sugárzási hőmérséklet értéke arányosan csökkent. Így jöttek létre először a nagyobb tömegű anyagcsomók, melyekből a galaxishalmazok, majd a galaxisok születtek, amelyekben ezután megindult az intenzív csillagképződés.



Egy részletes ábra a ma elfogadott elmélet alapján. (Forrás: www.mozaweb.com.)
A HST képein a távoli (térbeli és időbeli!!) objektumokat látjuk. Vajon léteznek-e még? Nem tudjuk. Viszont végig tudjuk követni a világegyetemben lezajlott folyamatokat.



A Hubble- űrtávcső egyik képe az univerzum térbeli és időbeli távoli zugáról. Döbbenetesen sok galaxis látható. A számok a távolodási sebesség nagyságának arányát tükrözik. (Forrás: NASA, ESA, HST.)
Ma már tudjuk, hogy az univerzum gyorsuló ütemben tágul. Mindezt a szupernóvák egyik típusának fénygörbéje alapján lehetett megállapítani, amely nem függ a különböző kozmológiai modellektől! Így joggal tehetjük fel a kérdést, hogy mi lesz az egész mindenség sorsa. A válasz: ma még nem tudjuk.



Utószó.
Egy olyan virtuális könyvet „tart a kezében” az Olvasó, amely igyekszik átfogó képet adni a legősibb természettudomány eddigi ismereteiről. Mindezt igyekeztünk népszerű, közérthető formában úgy tolmácsolni, hogy a friss felismerések is benne legyenek. Ez azért nehéz feladat, mert a csillagászat – az űrkutatással karöltve – minden nap szolgál valamilyen fontos, új felismeréssel. Ezeket célszerű nyomon követni, és akkor a könyv „élő” lehet.
Természetesen ez a hatalmas mennyiségű ismeretanyag jócskán meghaladja a jelenlegi órakeret adta lehetőségeket. Ezért azt javasoljuk, hogy mindenki ízlése szerint válogasson a fenti ismeretekből.
Ha pedig figyelembe vesszük az elmúlt évtizedekben tapasztalt felsőfokú csillagászati oktatást, akkor a könyv talán jó alapot adhat a tanárok ismereteinek bővítéséhez.