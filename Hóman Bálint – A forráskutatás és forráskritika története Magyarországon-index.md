---
master_file: "[[@HomanBalintForraskutatas]]"
---
# Index for Hóman Bálint – A forráskutatás és forráskritika története Magyarországon.pdf

HÓMAN BÁLINT MUNKÁI
http://mek.niif.hu/07100/07139/html/0009/index.html[2021. 06. 19. 17:21:44]
KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
A MAGYAR TÖRTÉNETTUDOMÁNY KÉZIKÖNYVE I. 3/A.
ÍRTA HÓMAN BÁLINT
Kiadja a Magyar Történelmi Társulat 1925 Budapest
TARTALOM
1. FEJEZET 2. FEJEZET 3. FEJEZET 4. FEJEZET 5. FEJEZET 6. FEJEZET 7. FEJEZET 8. FEJEZET 9. FEJEZET 10. FEJEZET 11. FEJEZET 12. FEJEZET 13. FEJEZET 14. FEJEZET 15. FEJEZET 16. FEJEZET 17. FEJEZET 18. FEJEZET 19. FEJEZET 20. FEJEZET
KEZDŐLAP



HÓMAN BÁLINT MUNKÁI
http://mek.niif.hu/07100/07139/html/index.html[2021. 06. 19. 17:21:55]
HÓMAN BÁLINT MUNKÁI
TARTALOMJEGYZÉK
EGYETEMES TÖRTÉNET MAGYAR TÖRTÉNET SZENT ISTVÁN MAGYAR PÉNZTÖRTÉNET 1000–1325 A MAGYAR KIRÁLYSÁG PÉNZÜGYEI ÉS GAZDASÁGPOLITIKÁJA KÁROLY RÓBERT KORÁBAN
A MAGYAR VÁROSOK AZ ÁRPÁDOK KORÁBAN A MAGYAR HÚN-HAGYOMÁNY ÉS HÚN-MONDA A SZENT LÁSZLÓ-KORI GESTA UNGARORUM ÉS XII–XIII. SZÁZADI LESZÁRMAZÓI A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON MAGYAR KÖZÉPKOR ŐSEMBEREK – ŐSMAGYAROK BIBLIOGRÁFIA
Digitális kiadás: Arcanum Adatbázis Kft. 2003. HTML konverzió: KiruNews Bt.
A MEK-változat az ISZT támogatásával készült Hungarológiai Alapkönyvtár



Hóman Bálint munkái
http://mek.niif.hu/07100/07139/html/0009/0001-348.html[2021. 06. 19. 17:22:06]
KEZDŐLAP 2. »
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
1.
A történettudomány célja a kultúra szempontjából jelentős emberi tevékenységekben, illetőleg életnyilvánulásokban tapasztalható fejlődés megismerése; vizsgálatának tárgya tehát elmúlt események és jelenségek sorozata. E tárgy közvetlen szemléletünknek, érzéki tapasztalásunknak hozzáférhetetlen lévén, közvetett úton igyekszünk azt megközelíteni. A mult eseményeit és jelenségeit töredékes maradványaikból és többé-kevésbbé szubjektív leírásokból, esetlegesen korunkra jutott történeti forrásokból kell rekonstruálnunk. A történeti forrásanyag töredékessége, hézagossága, szubjektív természete s a történelem tárgyához való közvetett viszonya teszi szükségessé rendszeres és teljességre törekvő összegyüjtését s az összegyüjtött anyag megbízhatóságának vizsgálatát. A forrásanyag e sajátosságaiból következik, hogy az eredményes történelmi vizsgálódás legfontosabb módszertani előfeltétele a rendszeres forráskutatás és forráskritika.
V. ö. Ttud. KK. I. 1. 6–10. §§ 1. 2. 8–33 §§.
KEZDŐLAP 2. »



Hóman Bálint munkái
http://mek.niif.hu/07100/07139/html/0009/0002-349.html[2021. 06. 19. 17:22:17]
« 1. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
3. »
2.
A forráskutatás és kritika jelentőségének felismerése az újkori történetírás érdeme. A középkor történetírói is használtak történeti forrásokat, de anyaggyüjtésük nem volt tudatos, nem volt rendszeres és nem volt teljességre törekvő. Legtöbbször megelégedtek az esetlegesen kezükbe került egy-két régi auktor művével s a régebbi korok történetéről írva, ezeknek másolatát vagy kivonatát adják. Ha több auktor művét használják fel, munkájuk e művekből szószerint kiírt részletek kompilációja, itt-ott a népies szájhagyományból vett részletekkel tarkítva. A forrásokban leírtakat cáfolhatatlan tényként fogadták el s kritikájuk legfeljebb a feltűnő ellentmondások kiküszöböléséig s a fontosnak vélt részletek kiválasztásáig terjedt. A történetírói önállóságnak s kritikának legmagasabb foka, midőn az író a forrásul használt mű elbeszélését helyenkint saját magyarázó következtetéseivel igyekszik világosabbá tenni s a kölcsönzött szövegrészeket stilárisan módosítva, új irodalmi formába önti. A rendszeres anyaggyüjtésnek és a források kritikájának útját állta a régi auktorok tekintélyének feltétlen tisztelete, a középkornak a történetírás céljáról és feladatairól alkotott felfogása és végül, de nem utolsó sorban a történeti fejlődés és a reális összefüggések iránt való érzéketlenség.
A renaissance történetírói már felismerik a forráskutatás és kritika fontosságát. A humanisták az antik történetírás hatása alatt új szempontokat visznek a történet tanulmányozásába. A középkor egyetemes és transcendens történeti felfogásával szakítva, érvényt szereznek a jobbára még dinasztikus érdekű nemzeti, illetőleg partikuláris politika szempontjainak s új történeti felfogással dolgozzák fel szűkebb hazájuk történetét. A közkézen forgó középkori krónikásoknál nem találván meg a szempontjaiknak és felfogásuknak kedvező anyagot, más források felkutatásához fogtak s az addig kizárólagos tekintélyként tisztelt auktorok bírálatát is megkísérlik. Anyaggyüjtésük már tudatos, de még korántsem rendszeres, sőt gyakran egészen ötletszerű. Kritikájuk egyenetlen, irányzatos és felszínes mégis ők a történeti forráskutatás és kritika alapvetői. A XV. század vége óta nyomtatásban is megjelent forráskiadványaik nagy szerephez jutottak a történettudomány fejlődésében, mert ösztönzést adtak a történeti források tanulmányozására.
A forráskutatásnak és történelmi kritikának hatalmas lendületet adott a reformáció és ellenreformáció nagy szellemi mozgalma. A protestáns theologusok a római egyház ellen vívott harc kitűnő segédeszközét ismerik fel a történet eredeti forrásainak felkutatásában s az egyháztörténet tekintélyként ismert forrásainak kritikájában. A katholikusok viszont saját álláspontjuk védelmében ugyane tudományos fegyverekkel igyekeznek a támadásokat visszaverni. Mindkét részen megindult a középkori egyháztörténet emlékeinek gyüjtése és kritikája. A forráskutatás rendszeresebbé, céltudatosabbá lett, a kritikai szellem erősbödött, de ahelyett, hogy tisztult volna, egyoldalúvá és irányzatossá lett; protestáns részen gyakran túlzó szkepszissé fajult.
A renaissanceban életre kelt s a hitviták korában kiélesedett kutató és kritikai szellem és a történeti érdeklődés folytonos növekedése hovatovább egy új történetíró-típus kialakulására vezetett. A nagyok kedvét kereső, gyakran megbízhatatlan és irányzatos humanisták s a hitviták korának politikus és theologus történetírói mellett már a XVI. században feltűnik egy-egy hivatásos tudós – szerzetes, tanár vagy levéltáros –, aki életcélt, hivatást lát a történelmi kutatómunkában. A fegyveres vallásharcok befejezte után ez a tisztán történelmi érdekből kutató, hivatásos tudós lesz a történetírás új, adatgyüjtő korszakának úttörőjévé.
A Jézus-társaság antwerpeni rendházának tudós szerzetesei, BOLLAND JÁNOS vezetésével a XVII. század elején megalapítják a jezsuita adatgyüjtő iskolát. Az ellenreformáció tudósainak örökébe lépve, az egyházi hagyományok védelmét tűzik célul s e cél felé a történeti források összegyűjtésével és hitelességük szigorú kritikai vizsgálatával törnek. A szentek legendáit protestáns részről ért támadások ellen védekezve s a hiteles emlékek tekintélyének emelésére törekedve, maguk végzik el a hamis legendák kiirtását. Rendszeres kutatómunkával és szigorúan tudományos kritikával állítják össze a szentek hiteles életiratait, alapját vetve az Acta Sanctorum 1643 óta folyó hatalmas kiadványsorozatának. A bollandistákkal egyidőben a francia bencések és



Hóman Bálint munkái
http://mek.niif.hu/07100/07139/html/0009/0002-349.html[2021. 06. 19. 17:22:17]
a RICHELIEU bíbornok alapította (1635) Académie Francaise körül csoportosuló világi tudósok is hozzáfognak a kutatómunkához. A renaissance és reformáció ötletszerű és egyoldalú adatgyüjtését és irányzatos kritikáját rendszeres forráskutatás s a források külső körülményeinek beható vizsgálatán alapuló tudományos kritika váltja fel. Nagyszabású forrásgyüjteményeket adnak ki, melyek egészen új világításba helyezik a francia középkor történetét s alapját vetik a források kritikai értékeléséhez szükséges történelmi segédtudományoknak.
A történetírás új, kutató és kritikai iránya a harmincéves háború befejezte után Németországba és nem sokkal utóbb Itáliába is utat tört. A protestáns német tudósok – élükön a nagy LEIBNIZ-zel – az egyetemek köré csoportosulva s egymással élénk érintkezésben kutatják fel és adják ki a német történet alapvető jelentőségű provinciális forrásgyüjteményeit. Olasz földön MURATORI egymaga több száz kötet forrást gyüjtött össze és adott ki. A XVIII. században már Európaszerte folyik a történet írott forrásainak – elbeszélő műveknek, okleveleknek, leveleknek, feliratoknak stb. – rendszeres gyüjtése és publikálása.
Ez a nagyszabású kutatómunka a XIX. században még fokozódott. A kollektív jelenségek iránt való érdeklődés felébredésével párhuzamosan indul meg a gazdaság- és társadalomtörténet írott emlékeinek (számadáskönyvek, urbariumok, telekkönyvek stb.), valamint az archeológiai, néprajzi, nyelvi stb. emlékek gyüjtése. A monografikus feldolgozások szükséges voltának felismerése a részletekbe való elmélyedésre vezetett s a mindinkább speciális irányba terelődő anyaggyüjtésben mind fokozottabban érvényesül a teljességre való törekvés. Az általános jellegű forráskiadványok mellett mindsűrűbben tűnnek fel az egy-egy speciális történeti tárgy teljes forrásanyagát felölelő publikációk. A történettudomány módszerének a XIX. század derekán bekövetkezett teljes kialakulása juttatta érvényre a forráskritika szempontjait, fokozott feladat elé állítva a történeti forrásanyag gyüjtőit és alapját vetve a szoros értelemben vett forráskritikai irodalomnak.
IRODALOM. WACHLER: Geschichte der historischen Forschung und Kunst. Bd. I–II. Göttingen, 1812–1816; EBERT: Geschichte der Literatur des MA im Abendlande. I–III. Leipzig, 1874–1887; MONOD: Du progrés des sciences historiques en France depuis XVIe Scle. (Revue Historique. I. 1876); WEGELE: Geschichte der deutschen Historiographie. München, 1885; WATTENBACH: Deutschlands Geschichtsquellen. 6 Aufl. I–II. Berlin 1893–1894; LORENZ: Deutschlands Geschichtsquellen seit der Mitte des XIII. Jh. I–II. 3. Aufl. Berlin, 1886–87; Die Geschichtswissenschaft in Hauptrichtungen. Berlin, 1891; RITTER: Die Entwicklung der Geschichts-wissenschaft. München u. Berlin, 1919; BELOW: Die deutsche Geschichtsschreibung von den Befreiungskriegen zu unseren Tagen. Leigzig, 1916; LANGLOIS: Manuel de biblographie historique. Paris, 1901. 250–337. 1.; BALZANI: Le cronache Italiane nel medio evo. Milano, 1901; MOLINIER: Les sources de l’histoire de France. V. Paris, 1905; BERNHEIM: Lehrbuch der historischen Methode. 6. Aufl. Leipzig. 1908; FUETER: Geschichte der neueren Historiographie. München, 1911; HÓMAN: Tudományos történetírásunk megalapítása. Budapest, 1920; A magyar történetírás első korszaka. Budapest, 1923.
« 1. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
3. »



Hóman Bálint munkái
http://mek.niif.hu/07100/07139/html/0009/0003-34a.html[2021. 06. 19. 17:22:28]
« 2. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
4. »
3.
Magyarországon a történeti forráskutatás első nyomaival Mátyás király korában találkozunk. A renaissance eszmevilágának diadalmas bevonulását nyomon követte a nemzeti mult iránt való érdeklődés ébredése. A főúri és főpapi könyvbarátok, a humanista tudósok figyelme a klasszikus ókor történetéről átterjed a magyar történetre s a nagy könyvgyüjtők a klasszikus írók mellé igyekeznek könyvtáraikba a magyar mult krónikásait is megszerezni. Mátyás és II. Ulászló korából tizennégy önálló másolatát, folytatását és kivonatát ismerjük a korábbi hazai források alapján Nagy Lajos korában írt két krónikavariánsnak (Bécsi Képes Krónika és Budai Krónika). E krónikások vagy egyszerű másolók, vagy középkori módszerrel dolgozó kompilátorok voltak. Csupán a magyar történelemnek két idegen művelője kísérelte meg a forrásismeretek lényegesebb kibővítését. BONFINI ANTAL, Mátyás udvarának tudós humanistája, királya megbizásából nápolyi király követeként itt járt RANSANO PÉTER pedig Beatrix királyné biztatására fogott a magyar történet új feldolgozásához. E két olasz humanista törekedett először tudatosan történetünk ismeretlen forrásainak felkutatására, bár céljuk nem ez, hanem krónikáink anyagának a klasszikus formákhoz igazodó, új művészi feldolgozása volt. A felhasznált források túlnyomó részben klasszikus és korai középkori írók művei, melyeknek a skythákra, hunokra, avarokra vonatkozó adatait és világtörténeti értesítéseit aknázták ki. A szoros értelemben vett magyar történet forrásai közül RANSANO a hazai krónikákon kívül csak Szent István és Szent Margit életiratait, BONFINI THURÓCZYn kívül a legendákat, ROGERIUSt, LIUDPRANDOt, FREISINGENI OTTÓt, DANDOLOt, CALLIMACHUSt, ARENPECKEt, MARINO SANUTOt s a cseh és lengyel krónikásokat, továbbá a Mátyás által rendelkezésére bocsátott, jobbára XV. századi okleveles anyagot használta fel.
A Mátyás-kori krónikamásolók és átdolgozók (THURÓCZY), valamint BONFINI és RANSANO munkásságában ismerhetők fel a magyar történet forrásainak felkutatására irányuló tudatos törekvés első csirái.
A XVI. század elején a humanista tudomány fejlődését oly kedvezően befolyásoló udvari élet fokozatos elsenyvedése, majd a gazdasági bajok s az országos katasztrófa nyomán a nemzetre szakadt gondok – sajnos útját vágták e csirák megerősödésének és megnövekedésének. A Jagellók és az erdélyi fejedelmek udvarában a külföldön humanista műveltséget szerzett ifjak lelkében tovább élt a renaissance szelleme, de új és nagy alkotásokra nem volt képes. A XVI. század történetírásán – egy-két író kivételével-világosan felismerhető a klasszikus és humanista történetírás hatása, de ez a hatás inkább csak a formák utánzásában nyilvánult meg és nem terjedt, a külföldi humanisták fejlettebb történeti módszerének elsajátításáig. A középkor történetére kizárólagos tekintélyül ismerik el a csodált BONFINIt s őt és klasszikus előképeit utánozzák saját koruk történetének feldolgozásában. A kutatás terén azonban nemcsak hogy túlszárnyalni, de még elérni sem tudták mintaképüket. A jelesebbek is – mint FORGÁCH FERENC és ISTVÁNFFY MIKLÓS – megelégedtek az esetlegesen kezükhöz jutott anyaggal, rendszeres tudós búvárkodásra nem gondoltak. A forráskutatásra való tudatos törekvésnek kevés nyomát találjuk.
A MARTINUZZI költségén kiadott Váradi Regestrum (Ritus explorandae veritatis, quo Hungarica natio... usa est... Colosvarii, 1550) és a históriás énekek gyűjteménye (Cancionale, azaz Historiás Énekes Könyv. Kolosvár, 1574) HELTAI GÁSPÁRnak, a krónikaíró nyomdásznak legfeljebb a történeti kuriózumok iránt való fogékonyságát árulják el. A XVI. század tudós főpapjainak – MOSÓCZY ZAKARIÁS váci, TELEGDY MIKLÓS pécsi püspököknek és ILOSVAY ISTVÁN egri prépostnak – kéziratos törvénygyüjteményei s a magyar törvények később Corpus Juris Hungarici néven híressé vált gyüjteményének ezeken alapuló első kiadása (Decreta, constitutiones et articuli regum incl. regni Hungariae... Nagyszombat, 1584) sem a történeti érdeklődésnek, hanem a jogszolgáltatás és az országos politika gyakorlati szempontjainak köszönhette létrejöttét.
Már történelmi érdekből kiinduló forráskutatást végzett és teljesen tisztában volt a kutatás fontosságával VERANCSICS ANTAL esztergomi érsek, az utolsó humanista főpap VITÉZ JÁNOS prímási székén.



Hóman Bálint munkái
http://mek.niif.hu/07100/07139/html/0009/0003-34a.html[2021. 06. 19. 17:22:28]
BONFINI folytatásául tervezett újabbkori magyar történetéhez évtizedeken át gyüjtötte a forrásokat. Saját rendkívül becses történelmi anyagot tartalmazó hivatalos és magánlevelezésén és portai követségeinek aktáin kívül a kutatás bizonyos rendszerességét eláruló buzgalommal gyüjtötte össze a vizsgált kor történetére vonatkozó igen különböző természetű forrásadatokat.
Mialatt VERANCSICS saját történeti munkájához gyüjtötte a forrásokat, idegenbe szakadt honfitársa, ZSÁMBOKY (SAMBUCUS) JÁNOS, renaissance könyvgyüjtő tudósainak lelkesedésével hordta össze háromezernél is több kéziratos és nyomtatott művet számláló, gazdag bécsi könyvtárába a magyar történet számos elbeszélő forrását. ZSÁMBOKY nem volt a szó szoros értelmében historikus, de mint vérbeli humanista és polyhistor érdeklődött nemzete multja iránt s a birtokába jutott történeti kéziratokat sietett nyomtatásban közrebocsátani. RANSANO művét 1558-ban adta ki, BONFINInek addig csupán BRENNER MÁRTON kiadásából töredékesen ismert művét 1568-ban. Ez utóbbit a magyar történet 1572-ig terjedő rövid összefoglalásával kiegészítve 1581-ben másodszor is sajtó alá rendezte és BONFINI függelékeképen a magyar történelem több más, becses forrását is kiadta, így BRODARICS, HEROLD, RITIUS, CALLIMACHUS, OLÁH MIKLÓS, CORTESIUS, BAKSAY műveit, a Habsburg házassági szerződéseket és külön címlappal „Bonfini illustrálására:”, tehát kifejezetten történelmi érdekből a középkori magyar törvényeket Mátyás 1486. évi decretumáig. (Antonii Bonfinii Rerum Ungaricarum decades quatuor cum dimidia. His accessere Joannis Sambuci aliquot appendices et alia: unacum priscorum regum Ungariae decretis. Francofurti, 1581.) E törvénygyüjteményt VERBŐCZInek ugyanakkor külön kötetben, a magyar törvények generális indexe kíséretében kiadott Hármaskönyve egészítette ki. ZSÁMBOKY kiadványa az első nyomtatásban megjelent magyar történeti forrás gyűjtemény, mely azonban még magán viseli az ötletszerű gyüjtés bélyegét.
Rendszeresebb kollekció a hírneves francia diplomata és történetíró, BONGARS (BONGARSIUS) JAKAB magyar történeti forrásgyüjtemény: BONGARSIUS 1585-ben törökországi követsége alkalmával utazott keresztül Erdélyen és Magyarországon s ekkor ébredt fel érdeklődése a török veszedelem kapcsán egész Európa érdeklődésének központjában álló nemzet multja iránt. Külföldi tudósok már korábban is adtak ki magyar történeti forrásokat, így SCHARDIUS SIMON négykötetes forráskiadványában (Historicum opus in quatuor tomos divisum. Basileae, 1574.) több a XV–XVI. századi magyar történetre vonatkozó forrást, de BONGARSIUS volt, az első, aki a magyar történet forrásainak összegyüjtését tűzte célul. Négy kiadatlan és több nehezen hozzáférhető kiadásban megjelent művet (ROGERIUS, THURÓCZY, RANSANUS, Vita S. Stephani et Emerici, CALLIMACHUS, GALEOTTI, LAZIUS, HEROLD, SOITER, BIZARRUS, STELLA, BUDINA, REYCHENDORFFER, WERNHER, PETANCIUS, PISTORIUS stb.), összesen huszonöt elbeszélő kútfőt és Erdély római feliratai közül egy csokorra valót külön kötetbe foglalt és adott ki (Rerum Hungaricarum scriptores varii historici & geographici. Frankfurt, 1600.). A gyüjteményt értékesen egészíti ki BONGARSIUS magyar történeti vonatkozásokat bőven tartalmazó orosz történeti forráskiadványa (Rerum Moscoviticarum auctores varii. Frankfurt, 1600). BONGARSIUS műve közel másfélszáz évig a magyar történet, elbeszélő forrásainak egyetlen nagyobbszabású és rendszeres gyüjteménye volt.
Az erdélyi feliratos régészeti emlékek kiadásában BONGARSIUS járt utakon haladt. Megelőzték LAZIUS, TAURINUS és egy fiatal erdélyi tudós, SZAMOSKÖZY (ZAMOSIUS) ISTVÁN, az első magyar archeologus, aki páduai egyetemi hallgató korában adta ki Analecta lapidum vetustorum et nonnullarum in Dacia antiquitatum (Padua, 1593) című művét. E kis munka szerzője, a gyulafehérvári hiteles hely levéltárosa, majd Bocskay fejedelem bizalmasa és udvari historikusa, történetírásunk történetének egyik legnagyobb alakja. SZEKFŰ szerint az első történetírónk, aki ifjú korától kezdve következetesen készül hivatásához és az első magyar ember, aki csak történettudós akar lenni, semmi más.” Archeologiai és őstörténeti szárnypróbálgatásai után, mely utóbbi kísérletének emlékeképen a magyarok eredetéről írt művének néhány töredékes lapja és más íróknál egy-két idézet maradt fenn, a XVI. század és a századforduló történetének rendszeres feldolgozásához fogott. Töredékesen korunkra jutott anyaggyüjtéséből és nagy műve ránk maradt részeiből megállapíthatólag kora haladottabb történeti módszerével is ismerős volt. A humanista műveltségű SZAMOSKÖZY az első magyar történetíró, aki rendszeres levéltári kutatások alapján dolgozott s a legnagyobb teljességre törekedve gyüjtötte művéhez az anyagot s aki – bár kortörténetet ír – kora pártszempontoktól vezérelt íróival ellentétben, az összegyüjtött forrásanyagot tudományos szempontú kritikával használta fel. Sajnos SZAMOSKÖZY nem teremtett iskolát. Kutató- és kritikai tevékenysége elszigetelt, egyéni jelenség maradt, követője nem akadt, sőt értékes gyüjteménye is szétszóródott, miután azt a XVII. században BETHLEN FARKAS kiaknázta. Munkássága mégis korszakot



Hóman Bálint munkái
http://mek.niif.hu/07100/07139/html/0009/0003-34a.html[2021. 06. 19. 17:22:28]
jelöl történetírásunk történetében. Vele és ISTVÁNFFY MIKLÓSsal zárul hazánkban a humanista történetírás korszaka.
A XIV. századi krónika Mátyás és Ulászló korabeli másolatai, folytatásai illetőleg kivonatai a következők: 1. Budai Krónika (Chronica Hungarorum. Budae, 1473. HESS ANDRÁS kiadása. Facsimile-kiadása FRAKNORtól. 1902 Chronicon Budense ed. PODHRADCZKY. Buda 1838.); 2. Vatikáni-kódex (Cod. Vat. Lat. No. 6970. Variánsokat közölt belőle LUCIUS: Inscriptiones Dalmaticae. 1673. Ezután hosszú ideig lappangott, míg végre 1924-ben LUKCSICS PÁL Rómában kutatva újra ráakadt.): 3. SAMBUCUS-kódex (Bécsi udv. kvtár. Cod. Lat. 3374. sz.); 4. CORNIDES-kódex (Cornidestől származó másolata a marosvásárhelyi Teleki-kvtárban. FLORIANUS: Fontes domestici. IV. 90–98. 1.); 5–7. Bécsi rövid krónikák (Bécsi udv. ktár. Cod. Lat. 325., 3381. és 3471..sz.); 8. Müncheni rövid krónika (Müncheni kir. kvtár. Cod. Germ. 311.); 9. BÉLDI-kódex (Egri érseki kvtár); 10. TELEKI-kódex (Magyar. Tud. Akadémia könyvtára, 11. Müncheni krónika. (Müncheni kir. kvtár. Cod Lat. No. 5309. FLORIANUS: Fontes. III. 214–249. 1.); 12. Bécsi THURÓCZY-kódex (JAKUBOVICH EMIL megállapítása szerint 1467-ben készült változata a krónikának a bécsi cs. udv. könyvtárban Cod. Lat. 3455. sz. alatt. Eddig tévesen THURÓCZY krónikájával azonosították.); 13. Dubnici krónika (M. Nemz. Múzeum kvtára. Cod. Lat. Med. aevi 165. FLORIANUS: Fontes. III. 1–204. 1.) 14. THURÓCZY JÁNOS krónikája (Chronica Hungarorum. Augsburg, 1488. és Brünn, 1488.). – Az 1–3. sz. alatt felsoroltak a Nagy Lajos-kori krónika néven ismert rövidebb szövegezésű, elveszett XIV. századi variáns másolatai, illetőleg folytatásai, a 4–7. sz. ugyanennek kivonatai, a 8–9. sz. a Nagy Lajos-kori elveszett krónikát lényegesen bővítő 1358. évi Bécsi Képes Krónika másolatai, a 10. sz. ugyanennek kivonata, a 11. sz. felváltva másolja ennek s a nyomtatott Budai Krónikának szövegét, végül THURÓCZY a Képes Krónikát vette alapul de más írott forrásokból és a szájhagyományból bővítette. A Budai Krónika és THURÓCZY tartották fenn TÓTSOLYMOSI APRÓD JÁNOS küküllei főesperes Nagy Lajos-biográfiáját, a Dubnici Kr. ezenkívül JÁNOS minoritának ugyane kort tárgyaló művét. V. ö. DOMANOVSZKY : A Dubnici Krónika. 1899, A Budai Krónika. 1902, A Pozsonyi Krónika és a kisebb latinnyelvű prózai szerkesztések. 1905. – BONFINI forrásairól CSÁSZÁR: A magyar művelődés a XV. században Bonfini alapján. Bpest, 1902. 24–28. l RANSANO maga adja forrásai jegyzékét. FLORIANUS: Fontes. IV. 118. l. Mindkettő jellemzését ld.: FLEGLER: A magyar történetírás történelme. 1877. 25–37. lap. VERANCSICSról WENZEL GUSZTÁV (Mon. Hung. Hist. SS. XXXII. 1875. VXXVIII. 1.) és SÖRÖS: Verancsics Antal élete. Esztergom, 1898. 104–110. l. Forrásgyüjteményét 12 kötetben kiadta SZALAY és WENZEL. (Mon. Hung. Hist. Scriptores.). SZAMOSKÖZY gyüjtésének egy része kiadva Mon. Hung. Hist. SS. XXI, XXVIII–XXXI. 1876–1880. Történetíró egyéniségéről: SZILÁGYI SÁNDOR, U. o. a XXI. és XXX. köt. Bevezetésében SZEKFŰ: Adatok Szamosközy István történeti munkájának kritikájához. Bpest, 1904. 57–76. l.
« 2. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
4. »



Hóman Bálint munkái
http://mek.niif.hu/07100/07139/html/0009/0004-34b.html[2021. 06. 19. 17:22:40]
« 3. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
5. »
4.
A renaissance, nem nagy bőséggel ugyan, de mégis meghozta a maga gyümölcsét a magyar történeti forráskutatás és kritika terén. A reformáció külföldön oly jelentős hatásának azonban semmi nyomát sem találjuk. XVI. századi történeti irodalmunkból hiányzanak a reformáció korát jellemző, rendszeres kutatáson alapuló egyháztörténeti művek. S ez a helyzet a XVII. században sem változott. Az ellenreformáció vezérei – OLÁH MIKLÓS és PÁZMÁNY PÉTER – a Jézus-társaság magyar házainak és a katholikus iskolaügynek megszervezésével alapját vetették a későbbi kor szervezett kutatómunkásságának, de az egyháztörténeti kutatómunka megszervezésére még nem gondoltak. A dalmát LUCIUS JÁNOS mellett, aki számos forrást adott ki művében (De regno Dalmatiae et Croatiae libri sex, Amsterdam, 1666.), egyedül a Jézus-társaság Rómában élő tudós tagja, INCHOFER MENYHÉRT, foglalkozott rendszeres kutatással. Tervbe vette a magyar egyháztörténet forrásainak felkutatását és feldolgozását, de műve csonka maradt. Mindössze a XI. század közepéig terjedő első kötet készült el, melyben jobbára csak a vatikáni levéltár anyagára támaszkodott (Annales ecclesiastici regni Hungariae. Tomus I. Roma, 1644.). INCHOFER munkássága a jezsuiták nemzetközi tudós szervezetének munkásságába kapcsolódik be s az egykorú magyar történetírással semmi közössége sincs. A magyar történetírás módszerére az ellenreformáció nagy szellemi mozgalma sem volt számottevő hatással.
Általában a XVII. századi magyar történetírás kutatószellem és kritika tekintetében határozott hanyatlást jelent. A vallásharcoknak s a három részre szakadt ország belső küzdelmeinek, majd a felszabadító hadjáratoknak mozgalmas kora nem kedvezett a mult tudós búvárainak. A lelkeket a jelen izgalmai tartották fogva. A történetírók a politikai és vallási küzdelmek, pártharcok résztvevőiből, az aktív államférfiak sorából és belső környezetükből kerültek ki, akiket csak saját koruk eseményei érdekeltek. A harcok korát jellemző korrajzok, emlékiratok, naplók, ezek a színes és változatos kortörténeti művek személyes tapasztalatokon és bár egyoldalú és pártos, mégis hiteles, sőt hivatalos jellegű forrásanyagon épültek fel. A SZAMOSKÖZYéhez hasonló rendszeres kutatómunkát és tárgyilagos kritikát azonban hasztalan keresünk. BETHLEN FARKASnál felismerhetők ily törekvés nyomai, de ő is megelégedett SZAMOSKÖZY forrásgyüjteményének némi kiegészítésével és felhasználásával.
A csendes tudós búvárkodás, a rendszeres kutatómunka kora csak a külső harc és a belső küzdelmek eldőlte után a XVIII. század elején következett be. Katholikusok és protestánsok, akiket a letűnt században a theologus vitatkozások és fegyveres pártharcok foglaltak el, a századfordulón egyidőben ébredtek a történeti kutatómunka fontosságának tudatára s elsősorban az egyháztörténet kérdései felé fordultak. A felekezetközi harc intenzitásából alig veszítve folyt tovább, de új eszközökkel: a tudomány fegyvereivel. A hollandi jezsuiták és a német protestáns tudósok példájára az egyháztörténet problémáinak tisztázásával igyekeztek saját igazukat védeni és bizonyítani. E cél érdekében indul meg az a nagyszabású egyháztörténeti kutatómunka, aminek további eredménye a kritikai történetirás megalapítása lett.
ANGYAL: A XVII. század történeti irodalma (BEÖTHY–BADICS Magy. Irodalomtörténete. 3. kiad. 1.); HÓMAN: Tudományos történetírásunk. 12–14. I. V. ö. Ttud. Kk. I. 5
« 3. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
5. »



Hóman Bálint munkái
http://mek.niif.hu/07100/07139/html/0009/0005-34c.html[2021. 06. 19. 17:22:51]
« 4. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
6. »
5.
A rendszeres kutatómunka megindítója és megszervezője a bécsi Pazmaneum nagytudományú magyar rektora, KISHEVESI HEVENESI GÁBOR volt, ki a bollandistáknak a magyar történetet érintő eredményeit külön kis műben (Ungariae sanctitatis indicia. Nagyszombat, 1692) értékesítette. HEVENESI az ellenreformáció történetíróinak és főleg hollandi rendtársainak munkásságát tartva szem előtt, a magyar egyháztörténet eredeti forrásokon alapuló feldolgozását vette tervbe. Első dolga a kutatás megszervezése volt. 1695 táján bocsátotta ki korszakos jelentőségű felhívását a magyar egyháztörténet forrásainak összegyüjtésére és beküldésére (Modus materiae conquirandae pro Annalibus Ecclesiasticis regni Hungariae continuandis a P. GABRIELE HEVENESI compositus et typis datus.) A magyar egyháztörténeti kutatás hátramaradottságáról s a hazai levéltárak pusztulásáról szóló bevezető sorok után közös adatgyüjtő munkára szólítja fel a magyar múlt iránt érdeklődőket. Célját INCHOFER Annaleseinek folytatásában, illetőleg a magyar egyháztörténetnek a politikai történet eseményeit is megvilágító, eredeti forrásokon alapuló feldolgozásában jelölve meg, kiszabja a kutatás irányát, részletes utasításokat adva a kutatók számára. Nyomtatott művek kivonatolása és bibliográfiai ismertetése mellett az okleveles anyag összegyüjtésére és másolására helyezi a fősúlyt, de kiemeli a feliratos emlékek és hiteles szájhagyományok összegyüjtésének fontosságát is. Megkívánja a másolt források külső körülményeinek lelőhelyének feltüntetését s a tulajdonnevek pontos írását. Az anyag természete szerint a források hat csoportját különbözteti meg s a legaprólékosabb részletekig kiterjeszkedő gonddal állapítja meg a kutatás körét. A gyüjtésnél követésre ajánlott szelekciós elvek HEVENESI fejlett kritikai érzékét, az egész kis szabályzat a kor legjelesebb történettudósainak színvonalát mozgó tudományos készültségét árulják el.
A felhívás teljes sikerrel járt. GRÓF KOLLONICS LIPÓT bíboros hercegprímás, akinek HEVENESI gyóntatója és bizalmas tanácsadója volt s aki az egyháztörténet tudományos feldolgozásától a katholicizmus megerősödését remélte, lelkesedéssel karolta fel a tervet és hazánkban elsőnek nyitotta meg a hivatalos és egyházi levéltárak féltve őrzött ajtaját a kutatásnak. Prímási levéltárosát, a protestáns papból nagyszombati tanárrá lett OTROKOCSI FORIS FERENCet megbízta az esztergomi érseki és káptalani levéltárak rendezésével és okleveles anyaguk lemásolásával. Egyidejűleg – mint az udvari kamara elnöke – utasítást adott a pozsonyi kamarai levéltár országos érdekű oklevélanyagának másolására s a jezsuita rendfőnökkel egyetértve Rómába küldte CSELES MÁRTONt a vatikáni levéltár kiaknázása végett. Egy másik szerzetessel a fehérvári keresztes vitézek levéltárát másoltatta le. A megbízásából készült másolatköteteket formális hitelesítő záradékkal, aláírásával és pecsétjével ellátva bocsátotta. HEVENESI rendelkezésére „in subsidiun Historiae Ecclesiasticae regni Hungariae continuandae”. KOLONICS megbízottain kívül a jezsuita atyák egész sora – köztük BZSÉNSZKY RUDOLF, az erdélyi anyag lelkes kutatója – buzgólkodott HEVENESI útmutatása nyomán történetünk forrásainak összegyüjtésén és másolásán. Rövid idő alatt száznegyven hatalmas kötetre terjedő kéziratos forrásgyüjtemény állt HEVENESI rendelkezésére, aki maga is szorgalmasan búvárkodott. Majd minden kötetben találunk tőle származó másolatokat és jegyzeteket s egy külön kötetben az egész anyagot egybefoglaló, sajátkezűleg írt indexet.
E nagy gyüjtemény két évszázadon át valóságos kincsesbányája volt a magyar történetíróknak és forráskiadóknak, sok ma már elveszett eredeti forrás egyetlen másolatát őrzi és – noha tekintélyes része azóta nyomtatásban is megjelent – máig nélkülözhetetlen forrásmüve a magyar egyháztörténetnek és XVI–XVIII. századi politikai történetünknek. HEVENESIt nagy egyháztörténeti műve megírásában megakadályozta másirányú elfoglaltsága és ötvenkilenc éves korában idő előtt bekövetkezett halála; érdemeit és munkásságának emlékét elhomályosították az iskolájából kikerült és nyomában haladó tudósok, TIMON, KAPRINAY, PRAY, KATONA, de kezdeményező szerepe történetírásunk történetének legnagyobb alakjai közé emeli. A magyar történeti források rendszeres felkutatásának és összegyüjtésének, a magyar történelem tudományos művelésének megindítása, HEVENESI GÁBOR elvitathatatlan érdeme.



Hóman Bálint munkái
http://mek.niif.hu/07100/07139/html/0009/0005-34c.html[2021. 06. 19. 17:22:51]
HEVENESI munkásságának tudománytörténeti szempontból legfontosabb, a magyar történetírás fejlődésére kiható eredménye a magyar jezsuiták történelmi adatgyüjtő iskolájának megalapítása, a tudós munka megszervezése volt. A nagy gyüjtemény összehordása után mindjárt megindult a benne felhalmozott hatalmas egyháztörténeti anyag kiaknázása. HEVENESI munkatársai közül OTROKOCSI FORIS FERENC a magyar egyháztörténet első összefoglaló feldolgozásában, BZSENSZKY RUDOLF rövid erdélyi egyháztörténeti vázlatában használta fel az újonnan gyüjtött adatokat, a kor szokása szerint előadásukba szőve a források szövegét. SZÖRÉNYI SÁNDOR viszont az esztergomi érsekekről írt terjedelmes művével az egyháztörténet, monografikus feldolgozásának úttörőjévé lett. Az ő kéziratos művét kiaknázva s azt saját forráskutatásaival kiegészítve, írta meg később (1750 táján) SCHMITTH MIKLÓS az esztergomi érsekség, majd az egri püspökség történetét s az ő példáját követve dolgozták fel a század második felében a Jézus-társaságon kívülálló paptudósok egyházmegyéik történetét. A feldolgozás ez első kísérletei nem vonták el a jezsuitákat a kutatómunkától s a tudósok egész sora munkálkodott a HEVENESI-gyüjtemény hiányainak kiegészítésén. SZÖRÉNYI – a protestáns CZVITTINGER példáján fellelkesedve – nagy buzgalommal gyüjti a magyar tudósok és írók biobibliografikus adatait s 1717-ben befejezett kéziratos művében (Pannonia docta) annak 250 írójával szemben már 385 magyar íróról szól. BÁRÓ PÉTERFFY KÁROLY, egy hitbuzgó fiatal jezsuita összegyüjti és két kötetben kiadja a magyar zsinati határozatok és egyházi törvények ma is használható gyüjteményét (Sacra concilia... Pozsony, 1741–1742). Kiadványa az első nyomtatásban megjelent katholikus egyháztörténeti forráskiadvány hazánkban (V. ö. még a 7.§)
A Jézus-társaság feloszlatása után az Egyetemi Könyvtárba került s egy-két kötet kivételével ma is ott őrzött HEVENESI-gyüjtemény részei a következők:
a) Collectio HEVENESIana is folio. Tomi I–XCIII. Az I–IV. VI–X. XII–LXVII., LXIX–LXXIII., LXXV–XCI. kötetek e cím és számok alatt a budapesti Egyetemi Könyvtár kézirattárában; a LXVIII. És LXXIII. kötetek ugyanott darabjaikra szétválasztva és időrend szerint a Litterae Originales közé osztva; a XCIII. ugyanott Ab 72. sz. alatt; a XI. kötet a bécsi (cs. és k.) állami levéltárban a Kollár-féle gyüjteményben; az V. és XCII. kötetek hiányzanak. Az I. 1–4. lapján található 1734. évi jegyzék szerint e nagy gyüjtemény két – 82 és 11 kötetes – külön gyüjtemény összeolvasztásából jött létre.
b) Collectio HEVENESIana in quarto. Tomi I–XIII. 9 kötet a budapesti Egyetemi Könyvtár kézirattárában Ab 23., 24., 28., 30., 51. I–III., G. 6. és Coll. Kaprinaiana in 4-° 72. sz. alatt, a többi négyet nem tudtam identifikálni.
c) Excerpta ex archivo Vaticano per MARTINUM CSELES. Tomi I–XI. in folio Romano. A budapesti Egyetemi Könyvtárban Ab 50. sz. alatt.
d) Elogia defunctorum Societat’s Jesu. Tomi I–XII. in folio. Ugyanott Ab 137–148. sz. alatt.
e) Diplomatarium crucigerorum de Alba. In folio Tomi I–III. Ugyanott Ab 71. sz. alatt.
f) A 93 kötetes gyüjtemény egyes köteteinek XVIII. századi másolatai hét kötetben. A budapesti Egyetemi Könyvtárban: Coll. Heven. in folio XCII–XCIV. és külön I–IV. sz. alatt.
g) Index ad collectionem in folio. Ugyanott G. 85. sz. alatt.
Részletes indexét lásd: Catalogus manuscriptorum bibliotheca r. sc. Universitatis Budapestinensis. Tom. II. Pars. 1. 1889. 59. 1. Pars 2. Budapest, 1894. 333–393, 397– 700. I. és Mon. Hung. Hist. II. írók. 28. Köt; XXIX–XXX 1. (SZILÁGYY itt tévesen PRAY-collectióról beszél! (CSELES gyüjtésének indexét, mint ismeretlen jezsuita művét közli egy vatikáni kéziratból LÁNCZY GYULA (Századok, 1901. 917–921. 1.).
A főgyüjtemény 25 kötete a pozsonyi kamara, esztergomi érseki és káptalani levéltár anyagát tartalmazza KOLLONICS hitelesítő záradékával. Ugyanily záradékkal vannak ellátva CSELES kötetei és a keresztes oklevéltár. KOLLONICStól származnak még az egyházi visitatiok jegyzőkönyvei (főgyüjtemény 6 kötete Ab. 28., 30), a Quadipartitum másolata a görög-unio eredeti okmányai és a SZAMOSKÖZY-gyüjtemény töredékei (főgyüjtemény 19., 24., 11., 15., 68., 74.). A főgyüjtemény 27 kötetében és 6 negyedrétű kötetben vegyes, jobbára XV–XVII. századi, kis részben középkori egyháztörténeti vonatkozású anyagot – oklevelek, levelek, országgyűlési iratok történeti művek másolatait és kivonatait, valamint történelmi jegyzeteket – találunk, a köteteken belül is több író kézírásával. A főgyüjtemény 28 kötetében viszont túlnyomórészben kortörténeti (1650–1712) mégpedig nemcsak egyháztörténeti, hanem politikai történeti anyag van, közte, sok eredeti oklevél és levél.
A HEVENESI-iskola gyüjtéséről lásd a 7. §.
KAPRINAI: Gabriel Hevenesi. Kéziratban budapesti Egyetemi Könyvtár: Coll. Kaprinaiana, in 4o. 88. Köt. 139–149. 1.; SZINNYEI: M.



Hóman Bálint munkái
http://mek.niif.hu/07100/07139/html/0009/0005-34c.html[2021. 06. 19. 17:22:51]
írók. IV. 835–841. h.; VELICS: Vázlatok A magyar jezsuiták multjából, Budapest, 1914. III. 31–34. 1.
1 Nyomtatott példányát nem tudtam megtalálni. KAPRINAItól származó másolata a budapesti Egyetemi Könyvtárban: Collectio Kaprinaiana in 4-°. XLII. 212–226. lap.
« 4. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
6. »



Hóman Bálint munkái
http://mek.niif.hu/07100/07139/html/0009/0006-34d.html[2021. 06. 19. 17:23:03]
« 5. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
7. »
6.
Alig néhány évvel HEVENESI fellépése után protestáns részen is megindult az egyháztörténeti források felkutatása. 1710-ben jelent meg a LEHMANN-féle nagy mű függelékeképen két névtelen író – az egyik talán OKOLICSÁNYI PÁL – tollából a magyar evangelikus egyház és az erdélyi protestantizmus történetének (a cenzura által hazánkból kitiltott) első feldolgozás a (Historia, diplomatica de statu religionis evangelicae in Hungaria és Brevissimum compendium alius authoris principatus Transylvanici historiae. 1710). A feldolgozott rész mindkettőben csekély, értékessé a szövegbe szőtt vallásügyi törvénycikkek és más források szövegkiadása által váltak. Mint fontos egyháztörténeti forráskiadvány érdemel figyelmet a COCCEJUS iskolájából kikerült kálvinista DEBRECENI EMBER PÁL nagy műve is, melyet kéziratából LAMPE FRIGYES ADOLF utrechti professzor adott ki saját neve alatt, az eredeti felosztást megváltoztatva és értékes részleteket kihagyva (Historia ecclesiae reformatae in Hungaria et Transylvania. Utrecht, 1728.) Hasonló természetű mű KERMAN (KRMAN) DÁNIEL evangelikus szuperintendens magyar egyháztörténete. SCHMAL ANDRÁS és KLANICZA MÁRTON a felsőmagyarországi evangélikus egyház történetének adatait gyüjtötték össze. (FABÓ: Monumenta evangelicorum. I–III. Pest, 1861–1865.)
Az egyháztörténet részletstudiumaképen nagy lendületet vett protestáns részen a tudománytörténeti adatgyüjtés. Az úttörők CZVITTINGER DÁVID, az első magyar tudós-lexikon (Specimen Hungariae literatae. Frankfurt, 1711) szerzője és REZIK JÁNOS, az evangélikus iskolatörténet megalapítója (Gymnasiologia) voltak, kiket a kutatók egész sora követett.
A protestáns adatgyüjtő egyház- és tudománytörténelem kései, de legkimagaslóbb képviselői KÉNOSI TŐZSÉR JÁNOS és BOD PÉTER. Előbbi az erdélyi unitárius egyház- és iskolatörténet forrásait gyüjtötte és foglalta nagy művébe, melyet utóbb UZONI FOSZTÓ ISTVÁN, majd KOZMA MIHÁLY és fia JÁNOS folytattak (Unitario-ecclesiastica historia Transsylvanica. I–VI.), BOD PÉTER a protestáns egyház és tudománytörténet számos forrását szőtte be nagy egyháztörténeti művébe (Historia Hungarorum ecclesiastica. I–IV. 1756–1765. Kiadták RAUWENHOFF és SZALAY 3 kötetben. Leyden, 1888–1890). Külön kötetekben adta ki az erdélyi református püspökök (Smirnai Szent Polikárpus. Nagyenyed, 1766) és hatodfélszáz magyar tudós és író életrajzi adatait (Magyar Athenás U. ott, 1766).
A protestáns egyház- és tudománytörténeti adatgyüjtésnek ezek a lelkes úttörő munkásai a jezsuitákéhoz hasonló buzgalommal és lelkesedéssel végezték munkájukat, de kutatásaik sokkal szűkebb körben mozogtak s eredmény tekintetében messze mögötte maradtak a hivatalos hatalom és a rendi szervezet minden támogatását élvező jezsuitáknak.
DEBRECENI EMBER PÁL nevét LAMPE az 1728-i kiadás 6. levelén említi, a címlapon csupán „vír quondam doetissimus”-nak nevezi. KERMAN művének másolata a M. Nemzeti Múzeum Kézirattárában Fol. lat. No. 2092. ez alatt, REZIKé a nyitrai püspöki könyvtárban: Plut. 67. No. 116. sz., KÉNOSI TŐZSÉRé a budapesti Egyetemi Könyvtár kézirattárában Ab. 70. e. szám alatt; ennek eredetije a kolozsvári unitárius egyházi főlevéltárban. BALOGH: A magy. protestáns egyháztört. irodalma. Debrecen 1879. RÉVÉSZ K.: D. Ember Pál egyháztörténelme. (Prot. egyházi és Iskolai Lap. XXII. 1884. 1375–1381. h.) ZSILINSZKY: Kerman Dániel élete és művei. Budapest, 1899; MENCSIK: Kerman Dániel élete (Monumenta Hung. Hist. SS. XXXIII. 426–450 I.), KANYARÓ: Erdély első bibliográfusai. (M. Könyvszemle. 1896. 168–173. 1.), SZINNYEI: A magyar irodalomtörténetírás. 2, kiad. Budapest, 1878.; RÉVÉSZ IMRE: Bod Péter mint történetíró. Kolozsvár, 1916.; HORÁNYI: Memoria. I–III., SZINNYEI: M. írók. I–XIV.
« 5. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
7. »



Hóman Bálint munkái
http://mek.niif.hu/07100/07139/html/0009/0007-34e.html[2021. 06. 19. 17:23:14]
« 6. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
8. »
7.
A rendszeres egyháztörténelmi kutatás szükségképen terelte a jezsuita tudósok figyelmét a nemzeti történelem felé. A kutatás során előkerült becses köztörténelmi anyag nyilvánvalóvá tette, hogy az addig kizárólag THURÓCZI, BONFINI és ISTVÁNFFY műveiből ismert magyar történelem teljes revizióra és kiegészítésre szorul. A kezdeményezés érdeme TIMON SÁMUELé, aki egyrészt tanára, a polyhistor SZENTIVÁNYI MÁRTON történetíró, másrészt HEVENESI hatása alatt fogott e feladat megoldásához. A HEVENESI-gyüjteményhez részletes indexet készített s annak gazdag köztörténeti anyagát saját kutatásaival egészítette ki. Rövidesen nyolc nagy kötetre terjedő kéziratos anyagot hordott össze s megírta a keresztény Magyarország történetét (első kiadása részletekben jelent meg 1714 és 1719 közt, a második Epitome chronologica rerum Hungaricarum címen 1736ban, az 1598–1662 terjedő rész kéziratban maradt s utóbb némileg bővítve KAZY FERENC adta ki saját neve alatt: Historia regni Hungariae. I–III. Nagyszombat, 1137–1749). Másik nagy műve (Imago antiquae et novae Hungariae. I–II. Kassa, 1733–1734, 2. kiadás: Bécs, 1754) a régi Pannónia s a húnok, avarok és pogány magyarok történetére és a keresztény Magyarország történeti és politikai földrajzára vonatkozó ismeretek foglalata. TIMON munkássága korszakos jelentőségű történetírásunk és a magyar történeti forráskutatás történetében. Szakítva THURÓCZY és BONFINI túlzott tiszteletével, ő vitte át az eredeti források rendszeres felkutatásának és felhasználásának elvét a nemzeti történelem terére. Példája iskolát teremtett s utána a jezsuita tudósok figyelme mindinkább a politikai történet felé fordul. HEVENESI, TIMON és társaik gyüjtésének kiaknázása mellett a forráskutatás terén is tovább folyt a munka. SZEGEDY JÁNOS 1744 és 1751 közt az árpádházi királyok törvényeit és II. Endre szabadságleveleit adja ki bőséges történeti és jogi jegyzetek kíséretében, majd 1751-ben két kötetben az egész Corpus Jurist (Nagyszombat, 1751). Az ő kiadása szolgált azután alapul az 1779-i kiadásnak is. PRAY és KATONA mestere, a buzgó SCHMITTH MIKLÓS, a magyar történet egész körére kiterjedően gyüjti a forrásokat. Mellette még az I. Lipót korát tanulmányozó KORNÉLI JÁNOS munkássága érdemel említést. Nem ugyan mint forráskutató, hanem mint a bizánci források ekkortájt megjelent második kiadásában (Corpus Byzantinae historiae. Vol. I–XXIII. Velence, 1729–1733) található magyar vonatkozású adatok első kiaknázója szerzett nagy érdemeket KÉRI BORGIA FERENC, a Jézus-társaság tudós csillagásza. A jezsuiták adatgyüitő munkásságának hatása ismerhető fel RAJCSÁNYI ÁDÁM udvari kamarai tanácsnok kutatásain is.
Az adatgyüjtő jezsuiták sorát KAPRINAI ISTVÁN zárja be, akinek munkássága már az átmenetet jelöli a PRAY fellépésétől (1761) számított történetkritikai irányhoz. KAPRINAI rendezte a 140 kötetes HEVENESIgyüjteményt s ő foglalta egybe a többi jezsuita adatgyüjtők kutatásainak eredményeit egy 54 nagy ívrétű kötetre terjedő külön gyüjteménybe (Collectio Kaprinaiana in folio) Ezek áttanulmányozása után néhány rendtársával így TERSTYÁNSZKY JÁNOSsal és WÁGNER KÁROLYlyal – átkutatta és lemásolta a pozsonyi, kassai, szakolcai, bártfai, eperjesi, nagybányai, felsőbányai és szebeni városi levéltárakat, a leleszi konvent, a jezsuita rendházak, a Csáky-, Fiáth-, Nyéki-, Perényi-, Soós-, Sztáray-, Vécsey-családok levéltárait. Oklevélmásolatokat kért és kapott RÉVAY és GUSZTINI püspököktől, KOLEDA kanonoktól, a történeti források gyüjtésében vele nemesen versengő, evangélikus DOBAI SZÉKELY SÁMUELtől és másoktól. Az okleveles források mellett rendszeresen gyüjtötte a bibliográfiai és numizmatikai anyagot, nehezen hozzáférhető történeti művek másolatait és kivonatait és korábbi történetírók eredeti kéziratait. Ellentétben a szervező HEVENESIvel, KAPRINAI túlnyomórészben maga másolta gyüjteménye anyagát s a középkor szerzeteseit megszégyenítő buzgalmának köszönhető, hogy rövidesen egy 102 negyedrétű s többnyire igen apró betűvel írt kötetre terjedő gyüjteménybe foglalhatta saját gyüjtését (Collectio Kaprinaiana in quarto), amihez különféle feljegyzéseket és a feldolgozást előkészítő jegyzeteket tartalmazó 17 kisebb kötet és 10 kötet vegyes kézirat járul. Gyüjtése szervesen egészíti ki a magyar történet minden korszakát felölelő köztörténeti anyaggal HEVENESI és követői elsősorban egyháztörténeti gyüjtését.
KAPRINAI tervbe vette a most már 323 hatalmas kötetre rúgó kéziratgyüjtemény okleveles anyagának kritikai jegyzetekkel kísért kiadását is. A mű címe Analecta diplomatum regni Hungariae notis historico-criticis illustrata



Hóman Bálint munkái
http://mek.niif.hu/07100/07139/html/0009/0007-34e.html[2021. 06. 19. 17:23:14]
lett volna (v. ö. önéletrajzát). Sajnos, e tervében a rend feloszlatása miatt megváltozott életkörülményei megakadályozták. Mit vesztett a magyar tudomány e műben, arról a nyomtatásban megjelent, Mátyás uralkodásának első négy évét felölelő két hatalmas kötet (Hungaria diplomatica temporibus Mathiae de Hunyad. I–II. Bécs, 1767–1771) tájékoztat. E nagy kritikai jegyzetekkel kísért oklevéltáron kívül hozzáfogott a magyar numizmatika forrásművének feldolgozásához is, irodalmunkban elsőnek téve kísérletet e tudomány rendszerezésére.
A Jézus-társaság feloszlatása után KAPRINAI gyüjteménye is a budapesti Egyetemi Könyvtárba került. Részei a következők:
a) Collectio KAPRINAIana in folio. Tomi I–LIV. Az I–IV. ISTVÁNFFY művének fordítását THÁLYAI PÁLtól, V. jezsuita elogiumokat, VI–XXV. PÉTERFFY, XXVI–XXXII. SZEMERE PÁL abaúji követ, XXXIII–XXXVI. SCHMITTH, XXXVII–XLII. és L.: TIMON, XLIII–XLVI. TIMON és KORNÉLI gyüjteményét, a XLVIII–XLIX. és LI. TIMON, PÉTERFFY, SCHMITTH és mások vegyes gyüjtését, a XLVII. KEMÉNY JÁNOS, LII–LIII. SPANGÁR és MOLNÁR műveinek másolatát, az LIV. pecsétek és címerek rajzait tartalmazza.
b) Collectio KAPRINAIana in quarto. Tomi I–CII. 55 kötetben okleveles anyag másolata, 36 kötetben történeti művek másolatai, 9 kötetben FASCHING, SZÖRÉNYI, HEVENESI, VERES FERENC és KAPRINAI egy-egy művének eredeti kézirata, 2 kötetben KAPRINAI bio-bibliografikus adatgyüjtése jezsuita írói lexikonához.
c) Collectio KAPRINAIana in octavo. Tomi I–XIV. és in 16 Tomi I–III. Jegyzetek.
d) Vegyes kéziratok. I–X. kötet. U. ott kézirattár: Ab. 26., 136., G. 110., 111., 112. I–II., 114. I–III., 115., 115. ii. sz. alatt.
e) KAPRINAI levelezése. G. 116. I., 118., 119. és 140. b. II. sz. alatt. részletes indexét lásd: Catalogus manuscriptorum bibd. r. sc. univers. Budapestinensis. Tomus II. Pars 3. Catalogus collectionis Kaprinaianae. (Auctore LODOVICO CRESCENCIO DEDEK). Budapest, 1907. HORÁNYI: Memoria Hungarorum, SZINNYEI: Magyar írók. I–XIV., Collectio Kaprinaiana in 4- 88. és 89. kötet.
RAJCSÁNYI oklevélgyüjteményeiről HORÁNYI: Memoria Hungar. III. 132. 1.; genealógiai adatgyüjtése a budapesti Egyetemi Könyvtár Kézirattárában G. 100. és 101. sz. alatt és bécsi udv. (ma: nemzeti) könyvtár. 13.738. sz. DOBAI SZÉKELY SÁMUEL gyüjteménye részben a bécsi cs. és k. állami levéltárban részben a gyulafehérvári Batthyány-Könyvtárban és a pécsi püspöki könyvtárban. Jegyzékét lásd: M. Könyvszemle. 1885. 202–203. és BEKE: Az erdélyi egyházmegyei Batthyány–Könyvtár kéziratai. Gyulafehérvár, 1871. 23., 26., 48–49. 1.
« 6. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
8. »



Hóman Bálint munkái
http://mek.niif.hu/07100/07139/html/0009/0008-34f.html[2021. 06. 19. 17:23:25]
« 7. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
9. »
8.
A nemzeti történet forrásainak rendszeres felkutatása és gyüjtése katholikus részen a hazai egyháztörténeti kutatás szerves folytatásaképen indult meg; protestáns részen külföldön befogadott idegen hatás alatt következett be. A kutatómunka megindítója és megszervezője a világszerte ismert polyhistor BÉL MÁTYÁS volt. BÉL a történelmet a politikai tudomány részeként felfogó német államismereti iskola tanítványa. Mestereihez – a hallei pietista egyetemen tanuló CELLARIUShoz, LUDEWIGhoz, GUNDLINGhoz – hasonlóan, szoros kapcsolatot lát a história, közjog és geográfia közt, de a német tudósok politikai érdeklődési körén messze túlterjeszkedve, hazája egyetemes ismeretét akarta megírni. Nagy művének kitűnő módszerességgel és nagy tudománnyal kidolgozott tervrajzát az összes fejezetek rövid vázlatával és több mutatványképen kidolgozott fejezettel 1723-ban hatalmas kötetben adta ki (Hungariae antiquae et novae prodromus. Nürnberg, 1723). E tervezet szerint BÉL a XVII. századi német polyhistorok CONRING, PUFENDORF, LUDEWIG s a többiek – által művelt államismeret (Staatenkunde) tudományát továbbfejlesztve, a régi (pogány) és új Magyarország egyetemes politikai és fizikai földrajzi, történeti, nyelvtörténeti, néprajzi politikai, természetrajzi, gazdasági és orvosi ismeretének kidolgozását tervezte. Tervének megvalósításához széleskörű kutatásokat kellett végeznie. Az eredmény főbiztosítékát ő is, mint HEVENESI, a kutatómunka megszervezésében látta. Mint a pozsonyi evangélikus lyceum rektora (1714–1719), majd lelkészi minőségben felügyelője, tanítványait, az iskolai szünidőre országszerte elszéledő növendékeit adatgyüjtésre, forráskutatásra buzdítja s egész kis tudós gárdát képzett ki, melynek élén a rektorságban utóda, TOMKA SZÁSZKY JÁNOS, saját fiai BÉL KÁROLY ANDRÁS, BÉL MÁTYÁS GOTFRID és RADVÁNSZKY LÁSZLÓ haladtak. 1720-ban már országszerte kiterjeszti kutatásait s azok előmozdítására hívja fel a közönséget. Tanítványai, barátai és ő maga beutazzák az országot topográfiai felvételek, helyszíni tapasztalatok és forrásadatok szerzése végett. 1722-ben ellenfelei – kik az ő pietizmusát rossz szemmel néző protestáns hitfelei közül kerültek ki – e kutatásait félremagyarázva, a kémkedés és hazaárulás gonosz vádjával illetik. Nem sejtették, hogy ez javára fog a nagy tudósnak válni. BÉL a nádor és az uralkodó előtt komoly védekezésre kényszerült s ezek megismerve nagyszabású tervét, melyet ez alkalomból adott ki királyának ajánlva, nemcsak hogy felmentik a vád alól, hanem lelkes támogatóivá lesznek. A katholikus udvar felkarolja és a legmesszebbmenő hivatalos támogatásban részesíti az orthodox protestánsok részéről üldözött pietista hajlamú evangélikus lelkészt. A megyéket hivatalosan utasítják, hogy a szerzőnek az illető megyére vonatkozó s hozzájuk beküldendő kéziratait átvizsgálják és megjegyzéseikkel, adataikkal egészítsék ki. A királyi kancellária két tanácsosa megbízást kapott az egész mű felülvizsgálatára, MIKOVINYI SÁMUEL kincstári mérnököt pedig térképrajzolóul rendelik ki BÉL mellé. E hivatalos támogatás a megyék egy részének hanyagsága és a bürokratikus rosszindulat miatt nem járt a kívánt eredménnyel. Annál több adatot köszönhetett tanítványainak és tisztelőinek, kik közül különösen BERZENCZY ISTVÁN, BONUSCH GYÖRGY, a két BUCHHOLZ, CZEMANKA ANDRÁS, HERMANN ANDRÁS, KRAY PÁL, MATOLAY JÁNOS és apósa, MOLLER KÁROLY OTTÓ voltak segítségére. Levelezésben állt a külföld tudósaival is, kiktől a tudomány újabb eredményeiről szerzett értesülést és forrásanyagot is kapott. Oktató, kutató és szervező munkásságával Pozsonyban tudományos központot teremtett, melynek tagjai s általában Magyarország evangélikus tudósai szellemi vezérüket és mesterüket tisztelték BÉL MÁTYÁSban, a külföld tudósai által is csodált, „polyhistor consumatissimus et celeberrimus”-ban.
Kétévtizedes nagyszabású kutatómunkájának eredményeképen adta ki BÉL MÁTYÁS „Notitia Hungariae novae historico-geographica. Partis primae Cis-Danubianae Tomus I–IV” címmel (Bécs, 1735–1742) négy hatalmas ívrétű kötetben nagy műve tartalmában és beosztásában az eredeti tervhez képest némileg módosult, különösen történeti részletekkel bővült speciális részének a dunáninneni (északnyugati) országrészt felölelő első kötetét, amit 1742-ben a dunántúli rész első füzete (Moson megye) követett. A többi megyék leírása teljesen kidolgozva, de kéziratban jutott korunkra. E nagy mű rengeteg forrásadatával, az elbeszélésbe szőtt forrásidézeteivel és oklevélszövegeivel mint kútfőkiadvány is nagyjelentőségű. Gondja volt azonban a művében felhasznált, de teljes szövegben ott közölhetetlen források kiadására is. Az első kötettel egyidőben, külön kötetben adta ki bevezető



Hóman Bálint munkái
http://mek.niif.hu/07100/07139/html/0009/0008-34f.html[2021. 06. 19. 17:23:25]
ismertetések kíséretében a magyar történet tíz elbeszélő forrását (Adparatus ad historiam Hungariae. Decas I. Pozsony, 1735). A második decas két forrását 1745-ben és 1746-ban adta ki. Az összesen három decasra tervezett mű további kiadásáról ekkor lemondott, munkatársául szegődve egyik lelkes külföldi tanítványának, az osztrák SCHWANDTNER JÁNOS GYÖRGYnek. SCHWANDTNER, aki a magyar történetet-okleveles forrásait is buzgón gyüjtötte, BÉL MÁTYÁS előszavával három nagy ívrétű kötetben adta ki a magyar történet legfontosabb elbeszélő forrásait, köztük a BONGARSIUS által kiadottakat (Scriptores rerum Hungaricarum veteres ac genuini. Tomi I–III. Bécs, 1746–1748). BÉL több auktort méltatott e máig is nélkülözhetetlen forráskiadványban, köztük Béla király névtelen jegyzőjének itt első ízben kiadott művét is, megindítva az ANONYMUS kiléte és megbízhatósága körül támadt forráskritikai vizsgálatokat.
BÉL Adparatusa az első hazánkban nyomtatott nagyszabású magyar történelmi forráskiadvány. Mint forráskutató és szervező BÉL MÁTYÁS a legnagyobbak közé tartozik. Gyüjtését a rendszeresség és sokoldalúság, kritikáját bár még csak a források keletkezési körülményének tisztázására szorítkozik – a tárgyilagosságra való törekvés jellemzi. Legnagyobb érdeme mégis a protestáns tudósok megszervezése, az úgynevezett államismereti iskola megalapítása volt. E szervezőmunkájának eredményeképen a Felvidék evangelikus tudósai közel száz éven át érdemes munkásságot fejtettek ki a történeti kutatás terén.
BÉL KÁROLY ANDRÁS lipcsei professzor, a nagy tudós külföldre szakadt fia ZERMEGH JÁNOS, RÉVAI PÉTER (SCHWANDTNER. II.) és BONFINI (Lipcse, 1771) műveinek kiadásával és kommentálásával szerzett érdemeket. TOMKA SZÁSZKY JÁNOS a Váradi regestrumot és PRISZKOSZ rétor töredékeit adta ki és magyarázta (BÉL: Adparatus. I–II.) és Magyarország régi földrajzát írta meg ANONYMUS műve alapján (Introductio in geographiam Hungariae antiqui et medii aevi. 1750. Kiadva: Pozsony, 1781). KORABINSZKY JÁNOS MÁTYÁS a BÉL-féle Notitia földrajzi és történeti adatait a helységnevek betűrendje szerint csoportosítva és újakkal kiegészítve állította össze hézagpótló földrajzi lexikonát (Geographisch-Historisch- und Produkten-Lexikon in Ungarn. Pozsony, 1786.) Ezt alapul véve és újabb kutatással kiegészítve dolgozta ki VÁLYI K. ANDRÁS a maga első magyarnyelvű földrajzi lexikonát (Magyarországnak leírása. I–III. Budán, 1796–1799.).
BÉL MÁTYÁShoz hasonlóan a német államismereti iskola tanítványa volt a brassói születésű SCHMEIZEL MÁRTON is. A jénai egyetemen tartott magyar államismereti, bibliográfiai és tudománytörténeti előadásai – az eredeti forrásoktól külföldön el lévén zárva – a kor tudományos ismereteinek, az irodalomból ismert adatoknak rendszerezései, de magyarországi, különösen erdélyi szász, tanítványait a komoly kutatómunkára nevelte s megalapítójává lett az erdélyi szász tudósok XVIII. századi kutatóiskolájának. Vele egyivású kortársai: SOTERIUS GYÖRGY, TEUTSCH ANDRÁS, KINDER JÁNOS, FILSTICH JÁNOS, tanítványai: TEUTSCH JÓZSEF, HANER GYÖRGY JEROMOS, FELMER MÁRTON és a többiek nagy buzgalommal kutatták fel az erdélyi szászok provinciális történetére, egyház- és tudománytörténetére vonatkozó adatokat. Műveik – egy-két kivétellel – kéziratban maradtak, de anyagukat később felhasználta és a tudománynak hozzáférhetővé tette SEIVERT JÁNOS tudós lexikona.
E szűkebb körben dolgozó szász tudósokon kívül két más jeles kutatónk került ki SCHMEIZEL iskolájából, a szepesi szász SCHWARZ GOTFRID és a gömörmegyei ROTARIDES MIHÁLY. Utóbbi tudománytörténeti adatgyüjtésével és a magyar tudománytörténet rendszerezésével szerzett érdemeket, SCHWARZ pedig történetkritikai munkásságával. Hazájától fiatalon elszakadva, mint az osnabrücki iskola rektora, majd 1749-től haláláig a rintelni egyetem tanára működött, munkássága azonban mindvégig magyar történelmi irányú. Forráskutatást hazánktól elszigetelt helyzetében nem végezhetett; annál nagyobbak az érdemei a forráskritika terén. TÖPPELT, RANSANO és BETHLEN FARKAS műveinek kritikai ismertetései mellett különösen a Szilveszter-bulláról írt két tanulmánya érdemel említést.
HAAN: Bél Mátyás. Budapest, 1879; kimerítő életrajz, művei méltatásával és kéziratainak pontos jegyzékével. FLEGLER id. m. 144–150. PAYR: Magyar pietisták a XVIII. században. Budapest 1898. 95–174. 1.; MARKUSOVSZKY: A pozsonyi lyceum története. Budapest, 1896. DÉKÁNI: Bél Mátyás földrajza. Maros-vásárhely, 1903. (a 117–119. lapon a régebbi irodalom jegyzéke). LUKCSICS PÁL: Schwartner Márton élete és tudományos jelentősége. Veszprém, 1914. SEIVERT: Nachrichten von Siebenbürgischen Gelehrten und ihre Schriften. Pozson 1875. Beitrage.... (Siebenb Quartalschrift. V–VII. 1797–1801.; TRAUSCH: Schriftsteller-Lexikon. I–III.; SZILÁGYI: Erdély irodalomtörténete. (Bp. Szemle. VI–VII.1858–59.) HORÁNYI: Memoria Hungarorum. I–III. és SZINNYEI: Magyar írók élete. IXIV.



Hóman Bálint munkái
http://mek.niif.hu/07100/07139/html/0009/0008-34f.html[2021. 06. 19. 17:23:25]
« 7. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
9. »



Hóman Bálint munkái
http://mek.niif.hu/07100/07139/html/0009/0009-350.html[2021. 06. 19. 17:23:37]
« 8. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
10. »
9.
A hazai történetkutató iskoláktól függetlenül, római élményeinek hatása alatt lett történetíróvá DESERICZKY INCE JÓZSEF aki mint a kegyesrend római kormánytanácsának tagja került 1742-ben Rómába. Négyévi ott tartózkodása idején a vatikáni levéltárban és könyvtárban, majd Bécsben és a nagyszombati jezsuitakönyvtárban szorgalmasan búvárkodva, gyüjtötte össze a magyarokra s a velük azonosnak vélt skythákra, amazonokra, húnokra, avarokra, kúnokra és más rokon népekre vonatkozó forrásadatokat és irodalmi véleményeket. Kutatásainak eredményeként öt hatalmas kötetben adta ki a magyarok eredetéről és pogánykori történetéről írt nagy művét (De initiis ac majoribus Hungarorum commentaria. T. I–V. Buda, majd Pest, 1748–1760.). Első kötetében az eredet és rokonság kérdésével, a másodikban a hún őshazával foglalkozik; a harmadik kötet a skythák, a negyedik a húnok történetét tartalmazza; az ötödikben Attila utódainak történetét mondja el ennek fiaitól az avarokon át Szent Istvánig. DESERICZKY az őstörténetünket legtávolabbról is érintő forrásadatokat összegyüjtve, azokat művében teljes szövegükben közölte. Számos addig ismeretlen forrást hozott nyilvánosságra, köztük a CSELES által már felfedezett, de ki nem adott Julián-féle jelentést. Bibliográfiai utalásai is sok új anyagot tártak fel. Bár módszere fogyatékos, mint az őstörténet forrásainak kiadója érdemes munkát végzett.
V. ö. JUHÁSZ: Desericzky Ince élete és művei. Budapest, 1915.
« 8. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
10. »



Hóman Bálint munkái
http://mek.niif.hu/07100/07139/html/0009/0010-351.html[2021. 06. 19. 17:23:48]
« 9. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
11. »
10.
HEVENESI iskolájának tanítványa volt s a jezsuita adatgyüjtők munkásságából merítette első tudományos benyomásait KOLLÁR FERENC ÁDÁM. Később rendjéből kilépve, mint a bécsi udvari könyvtár igazgatója, a német publicisztikai történetírás hatása alá került és tudományát – az egyetemes egyházi és a magyar rendi közfelfogással szembeszállva – a bécsi udvar törekvéseinek szolgálatában gyümölcsöztette, a magyar történet ismeretlen forrásainak felkutatásában azonban hű maradt a HEVENESI-iskola hagyományaihoz.
A Jézus-társaságban töltött évek alatt ismerkedett meg a magyar jezsuiták által összegyüjtött gazdag anyaggal. Később Európa egyik legnagyobb gyüjteményében, a bécsi udvari könyvtárban hivatalnokoskodva oly gazdag forrásanyaggal ismerkedett meg, aminőt – kiváló kortársa PRAY GYÖRGY kivételével – addig egyetlen történetírónk sem tekinthetett át. Fáradhatatlan buzgalommal hordta össze korában párját ritkító könyvtárát és a jezsuita tudósok gyüjteményeivel vetekedő másolatgyüjteményét. Műveiben egész sorát közölte az addig kiadatlan forrásszövegeknek. Külön kötetben adta ki Bécs, illetőleg az uralkodóház történetére vonatkozó forrásgyüjtését (Analecta monumentorum omnis aevi Vindobonensia. I–II. Bécs, 1761–1162), URSINUS VELIUS művét a Habsburg-ház örökösödésére vonatkozó aktákkal (U.-ott, 1762) és OLÁH MIKLÓS műveit (U.-ott, 1763). Becses forrásanyagot és kritikai jegyzeteket tartalmaz a bécsi udvari könyvtár LAMBECIUS-féle katalógusának általa kiadott kilenckötetes második kiadása is.
Horvát-, Szlavon- és Dalmátországok történelmi forrásainak felkutatásával szerzett érdemeket KOLLÁR barátja és vele együtt a bécsi udvar törekvéseinek buzgó harcosa: KERCSELICS BOLDIZSÁR ÁDÁM zágrábi kanonok. A hármas királyság és a zágrábi püspökség történetéről írt nagy művei telve vannak az előadásba ékelt forrásszövegekkel.
A KOLLÁR által ismert okleveles források kronológikus sorrendbe foglalt regestái a Nemzeti Múzeum kézirattárában. Fol. lat. 2297. sz. a két hatalmas ívrétű kötetben. Kéziratos gyüjteménye a bécsi cs. udvari könyvtárba és a bécsi cs. és k. áll. és udv. levéltárba került. Lásd CSONTOSI jegyzékeit: M. Könyvszemle. 1884. 264., 269–273., 279.; 1885. 190. és köv. l., továbbá: Catalogus praestantissimorum librorum, necnon rarissimorum manuscriptorum bibliothecae Kollarianae. Wien, 1873. 290 1.; GYURKOVITS: Kollár Ádámnak élete, tudós munkái s kéziratok gyüjteménye (Tudom. Gyüjtemény. 1823. X. 3–26. l.)
« 9. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
11. »



Hóman Bálint munkái
http://mek.niif.hu/07100/07139/html/0009/0011-352.html[2021. 06. 19. 17:23:59]
« 10. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
12. »
11.
KOLLÁRral egyidőben lépett első művével a nyilvánosság elé PRAY GYÖRGY. Kritikai történetírásunk megalapítója nagyszombati iskolázása idején SCHMITTH MIKLÓS hatása alatt fogott a magyar történeti irodalom tanulmányozásához s az ő vezetése alatt ismerkedett meg HEVENESI, TIMON, PÉTERFFY s a többi jezsuiták kéziratos gyüjteményeivel. Bécsben rendtársai, HANSIZ MÁRK és FRÖLICH ERAZMUS mozdították elő kutatásait s ez utóbbi biztatta a magyar történelem új és teljes kritikai feldolgozására. Nagyszombati és bécsi kutatásainak eredménye volt első őstörténeti műve (Annales veteres Hunnorum, Avarum et Hungarorum. Bécs, 1761.), melynek megjelenése után rendi előljárósága felmentette a tanári és lelkipásztori teendők alól, legfeljebb igazgatói v. könyvtárosi funkciókat bízva rá; hogy mint „elucubrator Historiae Hungariae” teljesen a tudományos kutatásnak szentelhesse magát. 1767-ben Pozsonyba kerülvén, Mária Terézia rendeletére megnyiltak előtte a kamarai levéltárnak KOLLONICH óta újra zárva tartott ajtai. Buzgón másolva itt a XV–XVI. századi iratokat; más levéltárakat is átkutatott és levelezést kezdett jelesebb tudós kortársaival, kik adatok közlésével segítették munkájában. Pozsonyban fedezte fel a PRAY-kódex néven ismert XIII. századi becses történeti emléket a benne foglalt Halotti beszéddel. Élte végéig 60 ívrétű kötetre terjedő másolatot és eredeti forrásanyagot hordott egybe. Az anyag kiválasztásában PRAY szelekcióval élt; csak azt másolta és vette fel gyüjteményébe, amire művei írása közben szüksége volt. Gyüjtése értékesen egészíti ki HEVENESI és KAPRINAI gyüjteményeit. A gyüjtött anyag részben nagy műve (Annales regum Hungariae ab A. 997 ad A. 1564. I–V. Bécs,1763–1770) és monográfiái szövegébe ékelve vagy függelékként látott napvilágot Szt Erzsébet és Szt Margit legendáit külön kötetben adta ki (Nagyszombat, 1770). A XV–XVIII. századi levelek pozsonyi tartózkodása alatt gyüjtött másolatai csak halála után kerültek kiadásra (Epistolae procerum. I–III. Pozsony, 1806), éppúgy mint pecséttára (Syntagma historicum de sigillis... cum XVI tabulis. Buda, 1805). A Jézus-társaság feloszlatása után a kamarai személyzet akadályokat gördített PRAY kutatásainak útjába s mikor az udvar megbízásából dolgozott a melléktartományok történetén, Kaunitznak valósággal erőszakosan kellett kikényszerítenie, hogy a budai kamara levéltárába beengedjék, ahol a jezsuiták egyéb irományaival együtt lefoglalt HEVENESI és KAPRINAI-gyüjteményeket is őrizték. Ekkor gyüjtött anyagát három közjogtörténeti tanulmányában és kétkötetes Bethlen Gábor-kori posthumus oklevéltárában (Pest, 1816) találjuk.
A későbbi történeti kutatásnak PRAY nagy szolgálatot tett, midőn 1789-ben kierőszakolta, hogy a HEVENESI- és KAPRINAI-gyüjteményeket a pesti egyetemi könyvtárban helyezzék el s ennek kiegészítéséül saját kéziratait és könyvtárát is átengedte évi 400 frt járadékért. Neki köszönhető, hogy a budapesti Egyetemi Könyvtárban – néhány kötet kivételével – ma is együtt van a XVIII. századi magyar jezsuiták kéziratos adatgyüjtése 379 vaskos kötetbe foglalva.
PRAY kutatása méltó folytatása a jezsuita adatgyüjtők munkásságának, de ő nem állt meg az anyag összegyüjtésénél, hanem rátért a forráskritika útjára. TIMON, BÉL, SCHWARZ, már korábban is kísérleteztek a forráskritika terén, de rendszeres és következetes kritikáról náluk még nem beszélhetünk. PRAY volt az első, aki szükségét érezte az összes felhasznált források következetes kritikai vizsgálatának. (V. ö. 13.§ .)
Adatgyüjtő és kritikai munkássága mellett nem feledkezett meg a tudós munka megszervezéséről sem. Mint egykor HEVENESI, BOD, BÉL és KAPRINAI, kutatásaihoz ő is igénybe vette mások támogatását. Ő azonban az összes történettudósok egyesítésére, megszervezésére törekedett és sikerült elérnie a felekezeti kutatóiskolák keretein túllépő, azok tanítványait egybefoglaló, új történetkritikai iskola megalapítását. Már pozsonyi tartózkodása idején (1767—1777) állandó érintkezésben és levelezésben állt tudós rendtársain – így KAPRINAIn, PALMÁn, KATONÁn, HELLen – kívül a Jézus-társaság nagy ellenségével. KOLLÁRral, a kálvinista DOBAI SZÉKELYlyel, SINAYval, az evangelikus BENCZÚRral, SEVERINIvel és CORNIDESsel, aki később WAGNER mellett legbizalmasabb barátjává lett. A rend 1773. évi feloszlatása s az egyetemnek Budára történt áthelyezése után 1777-ben PRAY is Pestre került és két volt rendtársával, WAGNERrel és



Hóman Bálint munkái
http://mek.niif.hu/07100/07139/html/0009/0011-352.html[2021. 06. 19. 17:23:59]
SCHÖNWISNERrel, az egyetemi könyvtár őrévé s a történeti segédtudományok tanáraivá neveztettek ki. Az egyetemi könyvtár – melynek őrei közt WAGNER elmozdítása után ott látjuk PRAY régi barátját, CORNIDES DÁNIELt is – központjává lett a magyar történettudománynak. A történettudósok a század utolsó negyedében már felekezeti különbség nélkül a királynő által adományozott „historiographus Hungariae” címet viselő PRAY körül csoportosultak, akinek személye pótolta évtizedeken át a sokak által óhajtott tudós társaságot és a Jézustársaság feloszlatásával, illetőleg a pozsonyi evangélikus iskola hanyatlásával elpusztult felekezeti tudós szervezeteket. Levelezése pótolta sokak számára a történettudományi szakfolyóiratokat.
PRAY gyüjtése a budapesti Egyetemi Könyvtár kézirattárában: Collectio PRAYana Tomi I–LX. Az LVIII–LIX. kötetben volt eredeti oklevelek a Litterae originales közé beosztva; a X., XLVI., XLVIII., LVI. és LVII. kötetek hiányzanak. Részletes indexe: Catalogus manuscriptorum bibl. r. sc. Univ. Budapestinensis. T. II. Pars 2. Budapest, 1894. levelezése (Epistolae eruditorum originales ad G. PRAY 1746–1785. T. I–III. és Codex epistolarum DANIELIS CORNIDES ad G. PRAY) ugyanott G. 116., 117., és 119. sz. alatt.
PAINTNER: Vitae ac scriptorum Georgii Pray succincta recensio. (Suppl. ad Syntagma de sigillis G. PRAY. Buda, 1805.), jellemzése SZALAYtól: Pesti Napló. 1856 január 24. és SZALAY LÁSZLÓ levelei, kiadta b. SZALAY GÁBOR. Budapest, 1913. 185–186. 1. HORÁNYI: Memoria. III. 96–102., SZINNYEI: M. írók. XI. 111–118.
« 10. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
12. »



Hóman Bálint munkái
http://mek.niif.hu/07100/07139/html/0009/0012-353.html[2021. 06. 19. 17:24:11]
« 11. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
13. »
12.
A PRAY tanításai nyomán haladó, példáját követő és vele állandó érintkezésben álló tudósok fejezték be a XVIII. század adatgyüjtését és ők kezdték meg a száz év alatt összegyült és saját kutatásaik eredményével kiegészített hatalmas okleveles anyag rendszeres publikálását.
KATONA ISTVÁN – PRAYhoz hasonlóan SHMITTH MIKLÓS tanítványa – 1778 és 1801 közt adta ki negyvenegy kötetes Historia critica regnum Hungariae című hatalmas munkáját, melyet a Historia critica primorum Hungariae ducum külön kötete vezetett be. A nagy mű voltaképen kritikai magyarázatokkal és jegyzetekkel kísért forrásszövegek, főleg oklevelek gyüjteménye; forráskiadvány aminőt KAPRINAI is tervezett. A magyar történet számos vitás részletkérdésének megoldása mellett főérdeme, hogy a jezsuitagyüjtemények anyagának igen nagy részét közrebocsátotta és sok forrás hitelességének és megbízhatóságának kérdését tisztázta. Bár kritika és judicium tekintetében PRAY mögött maradt, hatás és hírnév tekintetében sikerrel versenyző vetélytársa volt. A XIX. század nagy szintétikusai – FESSLER, SZALAY és HORVÁTH – elsősorban a KATONA által publikált anyagra támaszkodva írták meg összefoglaló műveiket. Mint forráskiadvány ma is megbízhatóbb FEJÉR GYÖRGY kritikátlan és hibákkal teli Codex diplomaticusánál. E hatalmas mű kidolgozása előtt KATONA a tudománytörténeti adatok gyüjtésével is érdemes munkát végzett.
CORNIDES DÁNIEL, a nagy triász harmadik tagja, BÉL MÁTYÁS iskolájának tanítványa volt. Gazdag könyvtára és kéziratos másolatai tudatos gyüjtőmunkásságának bizonyítékai. Igazi ereje azonban kora tudományos színvonalán álló kritikai munkásságában van. Kritika dolgában méltó versenytársa volt PRAY GYÖRGYnek.
A feloszlatott Jézus-társaság tagjai közül a már említetteken kívül WAGNER KÁROLY végzett eredményes kutatásokat. Buzgó segítőtársa volt KAPRINAInak és PRAYnak. Várdai Péter kalocsai érsek levelezését és az életére vonatkozó forrásokat (Pozsony, 1776), Sáros vármegye és a Szepesség oklevéltárát (Diplomatarium comitatus Sárosiensis. Pozsony, 1780; Analecta Scepusii. T. I–IV. Bécs és Pozsony, 1774–1778) és a kihalt főúri családokra vonatkozó genealogiai adatokat (Collectanea genealogico-historica. I–IV. Pozsony, 1802) külön művekben adta ki. A szepesi oklevéltárat később BÁRDOSY JÁNOS lőcsei evangélikus iskolai igazgató és SCHMAUK MIHÁLY szepesszombati plébános folytatták (Supplementum analectorum terrae Scepusiensis. Lőcse, 1802; Pars 2. 1806. Kiadta HRADSZKY. Szepesváralja, 1889. A jezsuiták közül még a heraldikai emlékeket gyüjtő PALMA KÁROLY FERENCnek (Heraldicae regni Hungariae specimen. Bécs, 1766) s a magyar archeológia és numizmatika megalapítójának, SCHÖNWISNER ISTVÁNnak adatgyüjtő munkássága (Notitia Hungariae rei numariae. Buda, 1801; Catalogus numorum Hungariae et Transilvaniae Instituti Nationalis Széchényiani. Pars I–III. Pest, 1807) érdemel figyelmet.
Az archeologiai kutatás terén SCHÖNWISNER mellett SZILÁGYI ISTVÁN pécsi kanonok és KATANCHICH MÁTYÁS PÉTER buzgólkodtak. Előbbi a honfoglalás előtti pannoniai kereszténységről írt nagy művében számos írott forrás szövegét és régészeti emlék leírását adta ki (De statu ecclesie Pannonicae. I–VII. Pécs, 17771800).
Az egyháztörténeti adatgyüjtés terén működött SCHIER XISTUS ágostonrendi szerzetes. KOLLER JÓZSEF pécsi kanonok hétkötetes nagy művében voltaképen egyházmegyéjének az egyes püspökök korát felölelő kritikai bevezetésekkel ellátott oklevéltárát adta ki (Historia episcopatus Quinqueecclesiensis. Tomi I–VII. Pozsony, 1782–1812), gróf BATTHYÁNY IGNÁC, a XVIII. század leglelkesebb főúri tudósa és kutatója, aki százakra rúgó régi kéziratot gyüjtött össze, Szent Gellért művét és életiratait adta ki a csanádi egyházmegyére vonatkozó oklevelek kíséretében (Scripta et acta S. Gerardi. Gyulafehérvár, 1790). A magyarországi zsinatok emlékeit, egyházi kiváltság- és más okleveleket magában foglaló nagy kiadványa (Leges ecclesiasticae regni Hungariae. IIII. Gyulafehérvár, 1785–1827) PÉTERFY műve mellett máig legfontosabb egyháztörténeti forráskiadványunk.



Hóman Bálint munkái
http://mek.niif.hu/07100/07139/html/0009/0012-353.html[2021. 06. 19. 17:24:11]
GÁNÓCZY ANTAL a váradi (Episcopi Varadienses. I–II. Bécs, 1776), SZEREDAI ANTAL az erdélyi püspökök történetét írták meg, számos eredeti forrást közölve. FUXHOFFER DAMJÁN az összes hazai férfi és női szerzetesházak történetét dolgozta fel az eredeti forrásokra támaszkodva (Monasteriologia. I–II., a III–V. kötet kéziratban: a pannonhalmi rendi könyvtárban).
Protestáns részen a BÉL-iskola jeles tanítványa, RIBINI JÁNOS közölt számos forrásadatot egyháztörténeti művében (Memorabilia Augustanae confessionis. I–II. Pozsony, 1787–1789). A kálvinisták közt a hitfelei részéről oly méltatlanul üldözött SINAY MIKLÓS volt a kritikai egyháztörténetírás úttörő mestere. A debreceni főiskolán tartott előadásai, köztük imént kiadott egyháztörténete (kiadta HERPAY. Debrecen, 1911) gondos kutatások alapján, a vonatkozó forrásanyag teljes ismeretén alapuló kritikával épült fel. A maga, tanítványai és tudós barátai által kül- és belföldi levéltárakban és könyvtárakban másolt forrásokat tartalmazó kéziratgyüjteménye méltóan sorakozik legnagyobb adatgyüjtőink gyüjteményei mellé. Ebből merítette tudása javát két tanítványa: a XIX. század elején nagy hírnévhez jutott BUDAY ÉZSAIÁS és FERENC.
A XVIII. századi tudománytörténeti adatgyüjtés betetőzése a piarista HORÁNYI ELEK három nagy tudós lexikona (Memoria Hungarorum. I–III. Bécs, 1775–1777; Nova Memoria Hung. I. Pest, 1792; Scriptores Piarum Scholarum. I–II. Buda, 1808–1812) s a BÉL-iskola SCHNEIZEL és ROTARIDES nyomán haladó jeles tanítványának, WALLASZKY PÁLnak, rendszeres tudománytörténete (Conspectus reipublicae litterariae in Hungaria. Pozsony, 1785. 2. kiadás: Buda 1808
A BÉL-iskola többi tanítványai közül LEHOCZKY ANDRÁS, az első magyar genealogiai lexikon (Stemmatographia nobilium familiarum regni Hungariae. I–II. Pozsony, 1796–98; III. kézirata a M. Nemz. Múzeumban) írója, a nemes családok nemzedékrendjére vonatkozó adatokat gyüjtött. SCHWARTNER MÁRTON és BARTHOLOMAEIDES LÁSZLÓ az államismeretből önálló tudományágként kivált statisztika tudományának megalapítói, a korukbeli Magyarország statisztikai adatainak összehordásával szereztek érdemeket.
A régi értelemben vett államismeret művelője volt az udvarhelyi ref. kollégiumnak szerencsétlen sorsú – tanári és lelkészi állásától is megfosztott – tudós professzora, a székely BENKŐ JÓZSEF, kinek munkássága megüti BÉL MÁTYÁS, PRAY és KATONA mértékét. BENKŐ elévülhetetlen érdemeket szerzett az erdélyi történet kútfőinek összegyüjtésével és megmentésével. Kutatásait diák korában kezdte. Megszerezte nagybátyja, HERMÁNYI JÓZSEF, 158 kötetes kéziratgyüjteményét s ő maga szerte az országban átkutatta a városi, egyházi és családi levéltárakat és könyvtárakat, szorgalmasan másolva a forrásokat. E mellett levelezést kezdett kora sok jeles tudósával és úri tudománypártolójával, kiktől szintén sok anyagot kapott. Tervbe vette Erdély magyar történetíróinak egy SCHWARTNER művéhez hasonló kiadványban való publikálását, és tíz művet már sajtó alá is készített, de az erdélyi Nyelvművelő Társaság titkára, ARANKA GYÖRGY, megakadályozta annak megjelenését. A történeti adatokon kívül gyüjtötte a saját korát illető statisztikai és természetrajzi adatokat is, becses forrásanyagot hordva össze a XVIII. századvégi Erdély ismeretéhez. Anyaggyüjtését hét nagy művében használta fel. Ezek egyike Erdély államismerete (Transsilvania. I–II. Bécs, 1778; a III–V. kéziratban: Erdélyi Múzeum Könyvtára), melyet a milkoviai kún püspökségről Erdély és Oláhország földleírásával kapcsolatban írt munkája (Milcovia. I–II. 4 Bécs, 1781) egészíti ki. BENKŐ gyüjtésének felhasználásával adta ki az ARANKA GYÖRGY kezdeményezésére 1792-ben Kolozsvárott a Nyelvművelő Társaság fiókjaként megalakult „Régi Kézírások Társasága” az erdélyi történet elbeszélő kútfőinek gyüjteményét (Scriptores rerum Transilvanicarum. I–II. Szeben, 1792–1800). Melynek munkatársai közül ÉDER JÓZSEF KÁROLY az erdélyi szászok történetére vonatkozó források közül is többet kiadott (De initiis, juribusque primaevis Saxonum. Szeben, 1792).
KOLLÁR tanítványa MILLER JAKAB FERDINÁND, a Magyar Nemzeti Múzeum első igazgatója, ki a vezetésére bízott intézet anyagának katalogusait adta ki (Catalogus manuscriptorum Bibliothecae Nationalis Széchenyiani. I–III. Sopron, 1815; Appendix ad catalogum numorum Hungariae. Pest, 1810; Acta litteralia Musei nationalis. Buda, 1818) és Pázmány Péter, a két Széchényi érsek levelezésének, valamint I. Ferdinánd és Miksa királyok portai követeikkel folytatott levélváltásának kiadásával szerzett érdemeket (Epistolae archiepiscoporum Georgii et Pauli Széchéni. I–II. Bécs, 1807; Epistolae imperatorum et regum Ferdinandi I. et Maximiliani II. Pest, 1808; Epistolae Petri Pázmány. I–II. Buda, 1822).
A magyar történet legkülönbözőbb természetű forrásainak buzgó gyüjtője volt ENGEL JÁNOS KERESZTÉLY a



Hóman Bálint munkái
http://mek.niif.hu/07100/07139/html/0009/0012-353.html[2021. 06. 19. 17:24:11]
Bécsben székelő erdélyi udvari kancellária tisztviselője 1797 és 1804 közt megjelent nagy történeti műve (Geschichte des Ungarischen Reichs u. seinen Nebenländer. I–IV. Halle, 1797–1804) voltaképen későbbi nagy munkájának anyaggyüjtését tartalmazza. Külön kötetben adott ki néhány fontos középkori kútfőt (Monumenta Ungarica. Bécs, 1809). RUMY KÁROLY GYÖRGY hasonló című munkája (Monumenta Hungarica. I–III. Pest, 1815–1817) XV–XVII. századi kútfőket tartalmaz.
A XVIII. század nagy forráskutatóinak sorát KOVACHICH MÁRTON GYÖRGY és fia, JÓZSEF MIKLÓS zárják be. AZ idősebb KOVACHICH összegyüjtötte és kritikai fejtegetések kíséretében kiadta a Corpus Jurisból kimaradt régi törvényeket (Vestigia comitiorum. Pest, 1790; Supplementum ad vestigia... I–III. Buda, 1798–1801). Kiadta továbbá XIV–XV. századi formuláskönyveinket (Formulae solennes styli. Pest, 1799), a tárnoki jogot és az ezt módosító jogszabályokat Codex juris thavarnicalis. Buda, 1803), az egyháztörténet számos forrását (Codex juris decretalis ecclesiae Hungaricae. I–II. Pest, 1815), a koronázások történetére vonatkozó anyagot (Solennia inauguralia... Pest, 1790) s végül a magyar történet több elbeszélő forrását (Scriptores rerum Hungaricarum minores. I–II. Buda, 1798; Sammlung kleiner noch ungedruckter Stücke. I. Buda, 1805). Pénztörténeti vonatkozású okleveles gyüjtése egyrészét SCHÖNWISNER és MILLER adták ki (Catalogus numorum Hungariae. III. és Appendix. Pest, 1810) a Magyar Nemzeti Múzeumban őrzött 300 ívrétű kötetre terjedő kéziratos másolataiból. Fia a régi törvények összegyüjtését és publikálását fejezte be (Monnenta veteris legislationis Hungaricae. I–II. Kolozsvár, 1815; Lectiones variantes decretorum comitialium. Pest, 1816; Sylloge decretorum comitialium inclyti regni Hungariae. I–II. Pest, 1818).
KATONA tudománytörténeti műve: Status literarum in Hungariae apologetice et topographice representatus. Pars 1. (Bio-bibliographikus rész), a rozsnyói káptalan könyvtárában; pars 2. Domicilia Musarum in Hungaria topographice delineata, a budapesti Egyetemi Könyvtárban G. 158. sz. alatt, más kézirata a kalocsai érseki könyvtárban. V. ö. HAUER: Katona István. (Kalocsai főgimn. értesítője. 1910/11). DANIELIS CORNIDES: Bibliotheca Hungarica. Pest, 1797. Kéziratai a M. T. Akad. kvtárában, levelezése ugyanott az Egyetem és Nemz. Múzeum könyvtárában. SCHIER kéziratos gyüjtése a bécsi cs. udv. kvtárban. V. ö. CSONTOSI jegyzékét. Magyar Könyvszemle. 1884. 223–225, 278, 288. 1. BEKE: Az Erdély-egyházmegyei Batthyány-könyvtár. K. Fehérvár, 1871.; Gyulafehérvári Füzetek. 1 Kolozsvár, 1861. 97–126. 1. FUXHOFFER kéziratos műveiről: SÖRÖS (A Pannonhalmi Szt. Benedek-rend története. V. 517–521.) SINAY kéziratgyüjteményeiről: RÉVÉSZ (Századok, 1868. 222–225, 300–301. 1.) GÉRESI (M. Prot. Egyh. és Iskolai Figyelmező. 1877. 118–123. 1. és CSÜRÖS (Debreceni ref. főgimn. értesítője. 1907/1908). LEHOCZKY anyaggyüjtése a M. Nemz. Múzeumban. BENKŐ kéziratai az Erdélyi Múzeum Könyvtárában, de egyrészük megsemmisült az 1848-i oláh támadáskor a nagyenyedi könyvtárban. Gr. MIKÓ IMRE: Benkő József élete és munkái. Pest. 1867. Erdélyi Múzeum Egylet Évk. 1906. 50. 1. MILLER kéziratos gyüjtése és két KOVACHICH 300 kötetre terjedő kéziratos forrásgyüjteménye a Magyar Nemzeti Múzeum Könyvtárában.
« 11. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
13. »



Hóman Bálint munkái
http://mek.niif.hu/07100/07139/html/0009/0013-354.html[2021. 06. 19. 17:24:22]
« 12. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
14. »
13.
Lelkes és fáradhatatlan tudósaink mellett a XVIII. század végén és a XIX. elején a tudománypártoló főpapok, főurak és nemesurak egész sora buzgólkodott a magyar történeti irodalom termékeinek, a történeti kútfők eredeti kéziratainak és másolatainak összegyüjtésén. E magángyüjtemények eredetükben egy-egy lelkes magyar úr nemes szenvedélyének kielégítésére szolgáltak, de később a nemzeti tudomány közkincsévé lettek, mert a legértékesebbek összegyüjtői a maguk könyvtárával egy-egy nagy közkönyvtár alapját vetették meg. Gróf SZÉCHÉNYI FERENC gyüjteményeit a nemzetnek ajándékozva, alapját vetette az Országos Széchényi Könyvtárnak s az ebből kifejlődött Magyar Nemzeti Múzeumnak. Ugyancsak a Nemzeti Múzeumba került gróf ILLÉSHÁZY ISTVÁN híres könyvtára. Gróf TELEKI JÓZSEF könyvtára, hasonlónevű fia – a kiváló történettudós – hagyományából a Magyar Tudományos Akadémia birtokába került és törzsévé lett az Akadémia Könyvtárának, melynek anyagát lényegesen gyarapította. Gróf BATTHYÁNY GUSZTÁV gazdag könyvtára és Gróf BATTHYÁNY JÓZSEF hercegprímás gyüjteménye az Esztergom-főegyházmegyei Könyvtár gazdagodására szolgált. A tudós gróf BATTHYÁNY IGNÁC püspök a gyulafehérvári Erdély-egyházmegyei Batthyány-könyvtár. PATACHICH ÁDÁM érsek a Kalocsai főszékesegyházi Könyvtár gróf ESZTERHÁZY KÁROLY érsek az Egri főegyházmegyei Könyvtár. KLIMO GYÖRGY püspök a Pécsi püspöki Könyvtár, gróf TELEKI SÁMUEL a marosvásárhelyi Teleki nemzetségi Könyvtár, báró BRUCKENTHAL SÁMUEL a nagyszebeni Bruckenthal-múzeum, JASZENOVAI CSAPLOVITS LŐRINC az alsókubini Csaplovits-könyvtár, gróf FESTETICH LAJOS a Somogyvármegyei Könyvtár alapításával tetőzték be évtizedes gyüjtőmunkásságukat. A költő RÁDAY GEDEON és utódai értékes családi könyvtárából kinőtt Ráday-könyvtár vásárlás útján jutott a pesti református főiskola birtokába s ugyanily úton kerültek JANKOVICH MIKLÓS és HORVÁT ISTVÁN gazdag kézirat- és oklevélgyüjteményei a Magyar Nemzeti Múzeumba. Gróf APPONYI ANTAL gazdag könyvtárát hasonlónevű fia szintén nyilvános városi könyvtárrá akarta fejleszteni, de e terv Pozsony városának szűkkeblűségén hajótörést szenvedett s a könyvtár a család tulajdonában maradt. PRAY GYÖRGY mellett, aki a jezsuita forrásgyüjteményeket a budapesti Egyetemi Könyvtárnak megszerezte, ezeknek a lelkes könyvbarátoknak köszönhető, hogy a XVIII. század tudósainak nagy anyaggyüjtése a közkönyvtárakban már a XIX. század első évtizedeiben szabad rendelkezésére állt a magyar mult kutatóinak.
« 12. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
14. »



Hóman Bálint munkái
http://mek.niif.hu/07100/07139/html/0009/0014-355.html[2021. 06. 19. 17:24:33]
« 13. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
15. »
14.
A XVIII. század a magyar történetírás történetében a forráskutatás klasszikus kora. E korszak három – bár egymástól fix korhatárral nehezen elválasztható, időrendben mégis egymást követő és a célkitűzés, módszer és szempontok tekintetében egymástól lényegesen különböző kisebb korszakra tagozódik: az adatgyüjtés, rendszerezés és a kritika korára
Az adatgyüjtő korszak az egyháztörténelem terén a XVII. század végén HEVENESI (1695), a protestánsoknál EMBER és KRMAN (1710), a tudománytörténetben CZVITTINGER (1711), a nemzeti történet terén TIMON (1714) fellépésével kezdődik. Utolsó képviselői SCHMITTH MIKLÓS (1707–1767), KÉNOSI TŐZSÉR JÁNOS (1708–1772), BOD PÉTER (1712–1769), DESERICZKY INCE (1702–1763) és a kritikai irány előfutára: KAPRINAI ISTVÁN (1714–1786). Ezek az adatgyüjtők az eredeti források minél teljesebb felkutatását tűzték célul. A főszempont mindig az adatgyüjtés, bár egynémelyiküknél felismerhetők a rendszerezésre és kritikára való törekvés nyomai.
BÉL MÁTYÁS fellépésével (1723) és SCHMEIZEL MÁRTON tanítómunkásságával (1721–1747) veszi kezdetét a rendszerezés kora. E kor tudósainak célja a gyüjtött adatoknak politikai és tudománytörténeti szempontokból kiinduló rendszerezése. Ez irány utolsó, elkésett képviselői BENKŐ JÓZSEF (1740–1814), WALLASZKY PÁL (1742–1824), míg a rendszerezők iskolájából kikerült SCHWARTNER MÁRTON (17591823) egy új rendszerező tudomány, a statisztika megalapításával szerzett érdemeket.
A rendszerezésre következett a történelmi kritika korszaka. Bár az adatgyüjtés lankadatlan buzgalommal folyt tovább s az anyag rendszerezésére igen nagy gondot fordítottak, PRAY fellépésével (1761) a kritika szempontjai jutottak előtérbe. PRAY közel ötven kötetre rúgó történeti műveiben a középkori magyar történet elbeszélő forrásainak majd mindegyikét tüzetes kritikai vizsgálat alá vette s bár az oklevelekkel szemben még nagyon óvatos, útját egyengette az oklevélkritika érvényesülésének is. Példája és tanítása mihamarabb követésre talált s a forráskutatók ez idő óta már nem elégednek meg az anyag összegyüjtésével és publikálásával. Kritikával forgatják a kezükbe került kútfőket s azok publikálása vagy felhasználása alkalmával következetesen és rendszeresen kiterjeszkednek a külső hitelesség és belső érték, megbízhatóság vizsgálatára.
PRAY utáni forráskiadványaink (illetőleg a forrásokat kritikai bevezetések és megjegyzések kíséretében teljes szövegben közlő történeti művek) – így KAPRINAI, KATONA, WAGNER, KOLLER, SZILÁGYI, BATTHYÁNY, SINAY, KOVACHICH és a többiek művei a maguk kritikai fejtegetéseivel – egyszersmind forráskritikai irodalmunk alapvető termékei. E forráskritikai megállapításokat bőven tartalmazó kiadványok és történelmi művek mellett azonban feltűnnek a szoros értelemben vett forráskritikai művek is.
Ezek sorát a külföldön élő SCHWARZ GOTFRID álnév alatt kiadott híres értekezése nyitja meg (Initia religionis christianae inter Hungaros... Auctore Gabriele de Juxta Hornad. Frankfurt, 1740), melyben a hazai kereszténység keleti eredetét vitatva, nyomós érveket sorakoztatott fel az INCHOFERtől kiadott, Szilveszter-bulla hitelességével szemben. SCHWARZ támadása kihívta a bollandista STILTING védőiratát (Vita S. Stephani regis. Győr, 1747) és kiindulópontjává lett egy másfél századig tartó vitának, melyben e korban KOLLÁR, KERCHELICH, BENCZUR, PRAY, KATONA, majd ismét SCHWARZ vettek részt, s melyhez azóta hozzászólt valamennyi történetírónk, aki csak Szt István korával foglalkozott. Bár e vitával kezdődik tulajdonképeni forráskritikai irodalmunk, tudománytörténeti jelentősége nem nagy. A felek ugyanis nem tudományos, hanem felekezeti és egyházpolitikai szempontból vizsgálták és bírálták a híressé vált hamisítványt s ehhez képest saját vallási és politikai felfogásuktól irányítva foglaltak állást a hitelesség kérdésében.
Nevezetesebb ennél a Szt. István pannonhalmi alapítólevele körül folyt vita, bár ez sem maradt tudományos téren.



Hóman Bálint munkái
http://mek.niif.hu/07100/07139/html/0009/0014-355.html[2021. 06. 19. 17:24:33]
A kérdést felvető olasz MANSI és CORNIDES – aki egy KOLLÁRhoz írt magánlevélben foglalkozott a tárggyal –, a másik részen STILTING és KOLLÁR még tudományos érvekkel támadták, illetőleg védelmezték az oklevelet. A tulajdonképeni vita azonban önző anyagi érdekből indult meg. Az apátság ellen a pozsonyi vámharmad dolgában pert vesztett Pozsony város megbízásából az 1776. évben városi tanácsnokká választott BENCZÚR JÓZSEF támadta meg egy névtelenül megjelent iratban (Schreiben an einen Freund, darinn einige Zweifel... etc. Bécs, 1779) az oklevél hitelét. A rend főapátja PRAY GYÖRGYöt bízta meg a válasszal. Ő a hitelességről meg lévén győződve, ki is dolgozott egy terjedelmes diplomatikai védőiratot, amit kéziratban bocsátott a főapát rendelkezésére. Ennek felhasználásával írta meg NOVÁK KRIZOSZTOM rendi könyvtáros ügyes válasziratát (Vindiciae diplomatis. Bula, 1780), melyben főleg jogi és történeti érveket sorakoztat fel a hitelesség mellett. BENCZÚR támadását már NOVÁK előtt visszautasította az AGAMANS PALLADIUS álnév alá rejtőző Gróf BATTHYÁNY IGNÁC (Responsa ad dubia Anonymi... 1779.) és GÁNÓCZY ANTAL (Libellus castigatus. Nagyvárad, 1779). A védőiratokra BENCZÚR újabb válasza, majd KOLLER védőirata következett. PRAY és NOVÁK munkáinak kivételével a vitatkozók nem sokkal vitték előre a tudományt. Akárcsak a Szilveszter-bulla fölött folyt vita, ez is inkább – a külföldön a XVII. század óta már divatját múlt oklevélharc (bellum diplomaticum) volt, semmint tudományos polémia.
A forráskritika történetének érdekes fejezete PRAY és CETTO BENEDEK vitája a DEGUIGNEStől kiadott kínai évkönyvek hitelessége fölött. CETTO – rendtársa, az 1763-ban elhúnyt DESERICZKY őstörténeti művének védelmében – hatszor fogott tollat, PRAY háromízben válaszolt, biztos kritikával verve vissza ellenfelének alacsony színvonalon mozgó támadásait.
Mindezeknél jelentősebb az ANONYMUS-kérdés irodalma. Béla király névtelen jegyzőjének addig ismeretlen művét 1746-ban adta ki először a bécsi udvari könyvtár kodexéből BÉL MÁTYÁS (SCHWANDTNER: Scriptores I.). Ez idő óta az őstörténetet és a honfoglalást a magyar középkor történetére azelőtt főforrásként használt THURÓCZYtól és BONFINItől eltérően előadó ANONYMUS kora, kiléte és megbízhatóságának kérdése élénken foglalkoztatta összes történetíróinkat. A BÉL bevezető értekezésével megindult polémiában a középkori történetünkkel foglalkozó tudósok csaknem valamennyien résztvettek, így DEZSERICZKY, KOLLÁR, PRAY, KATONA, CORNIDES, ÉDER, ENGEL, BÁRDOSY, német részről SULZER, THUNMANN, SCHLÖZER. CORNIDES DÁNIEL külön kötetet szentelt az Anonymus-kérdésnek (Vindiciae Anonymi Belae regis notarii. Kiadta halála után ENGEL. Buda, 1802.). Ez a mű legsikerültebb és legalaposabb terméke XVIII. századi forráskritikai irodalmunknak, melyet ma is nagy haszonnal forgathatunk. Az I. Béla kora mellett kardoskodó enthuziastákkal és a IV. Béla korát vitató PRAY-val szemben meggyőző érvekkel felfegyverkezve mutatja ki, hogy e két uralkodóról semmiesetre sem lehet szó. E felfogását az újabb kutatások teljes mértékben igazolták, bár a végső szó kimondásában – hol II., hol III. Béla felé hajolva – ingadozott.
Az ANONYMUS-kérdés mellett a századforduló tudósai a THURÓCZY és BONFINI alapjául szolgáló XIIIXIV. századi krónikavariánsok forráskritikai vizsgálatát is megkezdték. KOLLÁR és ENGEL a bécsi udvari könyvtár KÉZAI bevezetésével kezdődő SAMBUCUS-kódexét véve alapul s ebben KÉZAI eredeti művének folytatását látva, ő reá vezetik vissza, mint ősforrásra az összes ismert variánsokat. HORÁNYI a kivonatos KÉZAI kiadásához írt előszóban (M. SIMONIS DE KÉZA Chronicon Hungarorum. Bécs, 1782.), ENDLICHER a Dubnici krónikáról írt cikkében (Wiener Jbücher d. Literatur. 1826.) foglalkozott a kéziratok viszonyával.
A Szilveszter-bulla fölötti vitáról részletesen szól BALICS: A róm. katholikus egyház története Magyarországon. I. Budapest, 1885. 31–42. 1., HORVÁT ÁRPÁD: Az oklevéltan története és irodalma Magyarországon. Budapest, 1880. 85. s köv. 1.; a pannonhalmi vitáról FEJÉRPATAKY: A pannonhalmi apátság alapító oklevele. Budapest, 1878. 44–129. 1. és HORVÁT Id. m. Az ANONYMUS-kérdés történetét ld. SEBESTYÉN: Ki volt Anonymus? I. Bpest., 1898. 1–119. 1.; irodalmát ugyanott XXI–XLVI. 1.; a KÉZAI-irodalom történetét DOMANOVSZKY: Kézai Simon mester krónikája. Bpest., 1906. 151–180. Az oklevélkritika fejlődéséről egyébként lásd: M. Ttud. Kk. II. 1. és II. 3.
« 13. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
15. »



Hóman Bálint munkái
http://mek.niif.hu/07100/07139/html/0009/0015-356.html[2021. 06. 19. 17:24:45]
« 14. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
16. »
15.
A XVIII. század adatgyüjtő és kritikai munkásságára a XIX. század elején beköszöntött az összefoglaló feldolgozások kora. A német GEBHARDI negyedszázaddal korábban megjelent művét átdolgozó KULCSÁR ISTVÁN (1803) után BUDAY ÉZSAIÁS (1805–12), VIRÁG BENEDEK (1808) és ENGEL JÁNOS KERESZTÉLY (1813–14) tettek kisérletet a magyar történelem teljes feldolgozására, útját egyengetve a kor legjelentősebb szintézisének, a magyarországi származású FESSLER IGNÁC AURÉL tízkötetes művének (1815–1825.). Ezek a tudomány eredményeit szélesebb körökben megismertető, összefoglaló feldolgozások nem önálló kutatásokon, hanem a XVIII. század adatgyüjtésére alapulnak, annak betetőzését jelentik. Velük szakad meg a rendszeres kutatómunka, amit nyomon követ az egy század alatt magas színvonalra emelkedett magyar történettudomány hanyatlása.
A Jézus-társaság feloszlatása és a protestáns iskoláknak – különösen a tudományos központ szerepét betöltő pozsonyi evangelikus lyceumnak – I. Ferenc korában beállt rohamos hanyatlása egyértelmű volt a tudós munka régi szervezeteinek felbomlásával, a felekezeti jellegű történetírói iskolák szétszóródásával. PRAY a maga nagy lelkességével, energiájával és tekintélyével össze tudta ugyan tartani a tudósokat, de egy ember személyes varázsa csak ideig-óráig pótolhatta az intézményes tudósszervezet hiányát. Ennek a félszeg helyzetnek a felismerése igen nagy szerepet játszott a magyar tudós társaság megalapítására irányuló törekvésben, aminek szükségét BOD PÉTER óta legjelesebb íróink és tudósaink hangoztatták. Sajnos az udvar akadékoskodása és az energia hiánya sokáig útját állta e terv megvalósulásának s a XVIII. század nagy történetíróinak halála után nem volt, aki felvegye a kezükből kihullott tollat. Hiányzottak az utódok, mert a succrescentiát biztosító nevelőmunkát a tudós szervezet hiánya mellett az egyetemi oktatás szigorú formalizmusa és az a körülmény is bénította, hogy az udvar legjelesebb történetíróinkat mellőzve – szemében megbízható, de tudományos szempontból jelentéktelen emberekkel (KOPPI, TRENKA, KERESZTURI) töltötte be a nagyon is átlátszó ürüggyel eltávolított KATONA ISTVÁN történeti tanszékét. A kormányzat szemében egyaránt gyanus jezsuita és protestáns tudósok – így PRAY, WAGNER, SCHÖNWISNER, CORNIDES és SCHWARTNER – csupán a segédtudományok tanszékein tudtak szóhoz jutni, ahol a tanulmányi szabályok formalizmusa teljesen megkötötte kezüket.
A PRAY–KATONA–CORNIDES triász kritikai munkásságában és FESSLER szintézisében kulmináló XVIII. századi fejlődés holtpontra jutott, kontinuitása megszakadt. Megfelelő tudóssuccrescentia hijján a Magyar Tudományos Akadémia megalapítása sem hozott változást. Különben is a reformkorszak politikai mozgalmainak előterében álló nyelvkérdés a nyelvtudomány és a szépirodalom felé fordította a figyelmet s a túlnyomóan idegen, latin nyelven művelt történettudomány iránt való érdeklődés lehanyatlott. Az 1825 óta mind zajosabbá váló politikai mozgalmak légköre egyébként sem volt alkalmas a kutatómunka iránti lelkesedés fenntartására. Történeti életünk reformkora így lett történetirásunk történetében a hanyatlás, a visszafejlődés korává.
BÉL, PRAY, KATONA, CORNIDES, ENGEL és FESSLER nevét a maguk idejében az európai tudományosság legtiszteltebb alakjai közt emlegették. Alig néhány évtizeddel később, CARLYLE, MICHELET, THIERRY, GUIZOT, MACAULAY, ROTTECK kortársai, a magyar romantikusok, élükön a lelkes HORVÁT ISTVÁNnal és a termékeny tollú FEJÉR GYÖRGY-gyel, hiú ábrándok után futkosva, az eredetkérdés problémáinak délibábos megoldására, fantasztikus mesék alkotására pazarolták tudásukat és energiájukat. RANKE magyar kortársainak – GRÓF MAJLÁTHnak és PÉCZELYnek – összefoglalásai PRAY és FESSLER után siralmas tünetei a történetírás hanyatlásának. A rendszeres kutatómunkának és módszeres kritikának nyomát sem látjuk. A kutatás terén kevés az eredmény s ami van, az is jórészt megbízhatatlan.
HORVÁT ISTVÁN, a nagy álmodozó, lelkes buzgalommal gyüjtötte a történelem forrásait, több száz kötetre terjedő kéziratot hagyva hátra, de az anyag publikálása és rendszeres kritikai feldolgozása helyett megelégedett néhány oklevél ismertetésével és közlésével.



Hóman Bálint munkái
http://mek.niif.hu/07100/07139/html/0009/0015-356.html[2021. 06. 19. 17:24:45]
A Tudományos Gyüjtemény e szórványos oklevélközléseiről nem szólva, alig egy-két forráskiadvánnyal találkozunk. A legjelentősebb köztük HORVÁT ISTVÁN barátjának és az eredetkutatásban szellemi rokonának, FEJÉR GYÖRGY egyetemi könyvtárigazgatónak, a középkori anyagot felölelő negyvenkét kötetes oklevéltára (Codex diplomaticus regni Hungariae. Buda, 1822–1844.). FEJÉR kiadványa, melyhez később az akadémia megbízásából KNAUZ NÁNDOR évmutatót, CZINÁR MÓR pedig név- és tárgymutatót (1866) készítettek, máig legterjedelmesebb középkori oklevélkiadványunk és nélkülözhetetlen forrásműve középkori történelmünknek, tudománytörténeti szempontból azonban a hanyatlás egyik legjellemzőbb tünete. FEJÉR ugyanis nem valami nagy gonddal, másod-, sőt harmadkézből, az Egyetemi Könyvtár jezsuita-gyüiteményeiből, KATONA és mások műveiből másolgatta az okleveleket. Kritikával egyáltalában nem élt. Kiadványa telve van értelemzavaró másolási és sajtóhibákkal és rosszul keltezett, sőt hamis oklevelekkel. Kritikátlansága és gondatlansága dacára is el kell azonban ismernünk azt az érdemét, hogy oly korban, amidőn a kutatókedv már-már teljesen ellanyhult, közreadta kiadványában azt a hatalmas középkori okleveles anyagot, mely addig a kéziratos gyüjteményekben igen nehezen volt hozzáférhető.
A XVIII. század nagy kutatóinak és főúri maecenásainak példáján felbuzdulva fogott GRÓF KEMÉNY JÓZSEF Erdély történeti forrásainak összegyüjtéséhez. 1835 és 1845 közt megjelent kiadványai (Deutsche Fundgruben, Erdély történeti tára, Notitia historico-diplomatica..., Epistolae Mathiae Corvini stb.) csak kis részét tartalmazzák gyüjtésének. Közel 12.000 darabra rugó oklevél- és kéziratgyüjteményét, valamint gazdag könyvtárát 1841-ben SZÉCHÉNYI FERENC példájára hazájának adományozta, hasonló adományt tevő unokafivérével, GRÓF KEMÉNY SÁMUELlel együtt alapját vetve az Erdélyi Múzeum Könyvtárának.
PODHRADCZKY JÓZSEF a többi krónikák variánsaival és magyarázó jegyzetekkel kísérve újra kiadta KÉZAI (1833) és az 1473. évi kiadásból ismert Budai Krónikát (1838). A Bécsben élő GÉVAY ANTAL a török hódoltság korának kútfőit adta ki. (Legatio Jo. Haberdancz... etc. Bécs, 1837; Az 1625. évi gyarmati békekötés cikkejei. U. o. 1837; Az 1627. évi szőnyi békekötés cikkejei. u. o. 1837; Urkunden und Aktenstücke zur Geschichte der Verhältnisse zwischen Österreich, Ungarn und der Pforte im XVI. u. XVII. Jh. I–III. U. o. 1838–1842.) Külföldön jelent meg ENGLICHER LÁSZLÓ ISTVÁNnak Árpád-kori törvényeket, jogszabályokat és egyéb történeti forrásokat tartalmazó kötete is (Rerum, Hungaricarum Monumenta Arpadiana. Sanktgallen, 1849.).
WESZERLE JÓZSEF nagy buzgalommal gyüjtötte 1816-tól a magyar pénztörténet és numizmatika forrásait. Okleveles gyüjtése kéziratban maradt. 1838-ban rézbe metszett s a magyar pénzváltozatok rajzainak máig legteljesebb sorozatát tartalmazó éremtábláit évtizedek multán (1873) adta ki a Magyar Nemzeti Múzeum éremtára (Weszerle József Hátrahagyott érmészeti táblái. Pest, 1873.), miután az erdélyi sorozatot már előbb kiadta saját neve alatt ÉRDY (LUCZENBACHER) JÁNOS. (Erdély érmei. Pest, 1862.), aki a szerb pénzek sorozatát is kiadta. WESZERLE tábláinak felhasználásával készült RUPP JAKAB rendszeres numizmatikai forráskiadványának (Magyarország ekkorig ismeretes pénzei. I–II. Buda, 1841–1846.) első kötete is.
HORVÁT ISTVÁN kéziratos gyüjtése a Magyar Nemzeti Múzeum kézirattárában, WESZERLE JÓZSEFé az Éremtárban van.
« 14. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
16. »



Hóman Bálint munkái
http://mek.niif.hu/07100/07139/html/0009/0016-357.html[2021. 06. 19. 17:24:56]
« 15. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
17. »
16.
A reformkorszak lázas politikai és társadalmi élete és romantika történetszemlélete nem kedvezett a csendes tudós búvárkodásnak. Annál tevékenyebb munka indult meg a szabadságharc leveretése után. A politikai szabadságától megfosztott nemzet energiája új utakon tört az érvényesülés felé s mint a nagy katasztrófák után rendszerint történni szokott, a szomorú jelenről a dicső mult felé fordította tekintetét, onnét várva vígasztalást és buzdítást. Tudósai e vágyakozás kielégítésén fáradozva eszméltek rá a kutatás és történetírás terén félszázad óta elkövetett mulasztásokra s lázas buzgalommal láttak azok pótlásának.
Az új korszakot SZALAY LÁSZLÓ történelmi és TOLDY FERENC irodalomtörténeti szintézise vezeti be. SZALAY az emigrációval külföldre sodródott kitünő politikus és jogtudós a kiadott források alapos ismeretével és kritikájával építette fel a magyar történelemnek FESSLER óta első jelentősebb, még ma sem túlhaladott szintézisét. Nagy műve (Magyarország története. I. kötet: Lipcse, 1852) reakció volt HORVÁT ISTVÁN naivul romantikus irányával, sőt HORVÁTH MIHÁLYnak első, a napi politikai áramlatok hatása alatt álló, összefoglaló feldolgozásával szemben is. TOLDY FERENC háromévtizedes alapos búvárkodás után ugyanekkor adta ki irodalmunk történetének első nagyobbszabású, máig is haszonnal forgatható, alapvető feldolgozását (A magyar nemzeti irodalom története. Ó- és középkor. I–II. Pest, 1851; 2. kiadás.: 1852.)
SZALAY műve a magyar történelem hézagainak és hiányainak feltárásával, TOLDY a magyar történetírás régi emlékeinek méltatásával adott ösztönzést az új, rendszeres kutatásra. Az emigrációval külföldre került tudósgárda – élén SZALAYval s a teljes magyar történelmen dolgozó HORVÁTH MIHÁLYlyal – idegenben dolgozik, okulást merítve a francia, angol és német tudomány eredményeiből. Az abszolutizmus nyomása alatt csendes búvárkodásra kényszerülő fiatal nemzedék idehaza lázas buzgalommal indul munkába. Kettejük munkássága a magyar történeti kutatás renaissance-ává avatja az abszolutizmus szomorú korszakát.
A forráskiadványok sorozatát TOLDY FERENC kiadványai nyitják meg, aki a magyar irodalom sok becses emlékének felfedezése, ismertetése és kiadása után lelkes buzgalommal fogott történetünk forrásainak felkutatásához. 1852-ben kiadja a Pozsonyi Krónikát és több XVI–XVII. századi elbeszélő kútfőnket (Újabb nemzeti könyvtár. I–III.), később magyar fordítás és a kódexből vett miniatűr-hasonmások kíséretében a Bécsi Képes Krónikát (1867.) 1853 és 1857 közt jelent meg Gróf TELEKI JÓZSEF nagy művének függelékeképen háromkötetes Hunyadi-kori oklevéltára. 1855-ben indítja meg GRÓF MIKÓ IMRE az Erdélyi Történelmi Adatokat (I–III. 1855–1858.), egy évvel később SZILÁGYI SÁNDOR és nagykőrösi tanártársai a Történeti emlékek a magyar nép községi és magánéletéből c. vállalatot. SZALAY LÁSZLÓ 1856-ban adja ki a XVIIXVIII. századi erdélyi kortörténeti műveket (Magyar Történelmi Emlékek. I–V.), míg SZABÓ KÁROLY a legfontosabb Árpád-kori elbeszélő forrásaink magyar fordításával ajándékozza meg irodalmunkat. 1857-ben kezdi kiadni NAGY IVÁN hatalmas genealogiai adatgyüjteményét (Magyarország nemes családai. I–XII. 18571865.). Idegen tudós, THEINER ÁGOSTON, hozott nyilvánosságra a magyar egyháztörténet vatikáni forrásaiból egy értékes sorozatot (Monumenta Vaticana Hungariam sacram illustrantia. I–II. Roma, 1859.), míg idehaza a protestáns egyháztörténet elbeszélő kútfőinek kiadását készíti elő a lelkes FABÓ ANDRÁS (Monumenta evangelicorum Augustanae confessionis. I–IV. 1861–1873.).
A történeti érdeklődés ébredését és a kutatókedv fellendülését nyomon követte a kutatómunka megszervezése. A Magyar Tudományos Akadémia Történelmi Bizottmánya 1854-ben TOLDI FERENC előadó indítványára megindítja „a közhelyeken és magányosoknál elszórva levő kisebb történelmi emlékek s okiratok kiadására” szolgáló a Magyar Történelmi Tárat, majd három évvel később a Monumenta Germaniae mintájára nagyobb terjedelmű források, illetőleg kútfősorozatok kiadására szolgáló Monumenta Hungariae Historicát (Magyar Történelmi Emlékek.). A történelmi kutatómunka irányítása és a forráskiadások ügye ilyképen az Akadémia Történelmi Bizottságának kezébe került, melynek tagjai – ÉRDY, JERNEY, PODHRADCZKY, WENZEL – és



Hóman Bálint munkái
http://mek.niif.hu/07100/07139/html/0009/0016-357.html[2021. 06. 19. 17:24:56]
mindenekfölött a páratlan buzgalmú TOLDY amellett, hogy saját kutatásaik eredményeit publikálták, bevonták a munkába az emigráció kiválóságait – HORVÁTH MIHÁLYt, SZALAYt, SIMONYIt – és azt a fiatal tudósnemzedéket, mely az ötvenes években – élén IPOLYI ARNOLDdal, RÁTH KÁROLYlyal, RÓMER FLÓRISsal, KNAUZ NÁNDORral, SZILÁGYI SÁNDORral és SZABÓ KÁROLYlyal – komoly elszánással merült el a történelem búvárlásába.
A szervezett erővel megindult munka eredménye minden várakozást felülmúlt. A Magyar Történelmi Tár 25 kötetében (1855–1877) a kisebb terjedelmű elbeszélő kútfők, oklevelek, regesták és egyéb források hosszú sorozata jelent meg. A Monumenta első osztályában (Írók) 32, a másodikban (Okmánytárak) 26, a harmadikban (Országgyűlési Emlékek) 9, a negyedikben (Diplomáciai Emlékek) 7 kötet jelent meg két évtized alatt (18571878). A Monumentától független, külön sorozatban adta ki az Akadémia a török hódoltság korának okmánytárát (Török-magyar kori Emlékek. 1. oszt. X. 1863–1872), majd ennek mintegy folytatásaképen II. Rákóczi Ferenc okmánytárát (Archivum Rákóczianum. I. oszt. 1–10, II. oszt. 1–3 köt. 1873–1889)
Az írott források mellett gondja volt az Akadémiának a hazai archeologia és művészettörténet emlékeinek rendszeres felkutatására és ismertetésére is. E cél szolgálatában indította meg 1864-ben az Archeologiai Közleményeket, majd 1869-ben az Archeologiai Értesítőt szerkesztésükkel a rövidéletű, de jóhírű Győri Történeti és Régészeti Füzetek (1861–1865) szerkesztőjét, RÓMER FLÓRISt, bízva meg.
A forráskutatásnak és a publikációs irodalomnak ez a nagyarányú fellendülése, a gyors és ezért gyakran felületes munka a kritikai szempontoknak nem nagyon kedvezett. A mennyiség fokozása nem vált javára a minőségnek. Az Akadémia munkáját irányító s az abban résztvevő autodidakta történetbúvárok megelégedtek a forrásoknak minél nagyobb tömegben való felkutatásával és kiadásával. A szövegközlés külföldön e korban már kialakult szabályaira nem vetettek ügyet és a kiadott források rendszeres kritikai értékelésétől is tartózkodtak. A szövegekben nem egyszer egészen szubjektív természetű változtatásokra – úgynevezett „javítások”-ra – találunk, nem is szólva a felületes és gyors másolásból eredő hibákról. A hiteles források sorozatát minduntalan megszakítja egy-egy gyakran szembeszökően ügyetlen – hamisítvány. Az Akadémiának első okleveles kiadványai – köztük WENZEL Árpádkori új okmánytára – szövegkritika és a hitelesség vizsgálata tekintetében nem sokkal állnak magasabban FEJÉR kritikátlan Codex diplomaticus-ánál. Az elbeszélő kútfők kiadói igyekeztek személyes viszonyait és műveik megbízhatóságát tisztázni, de komoly értelemben vett forráskritikai elemzésnek és értékelésnek kevés nyomát találjuk. Önálló forráskritikai munkálattal pedig alig találkozunk e korban. TOLDY FERENC több ízben foglalkozott középkori krónikáink viszonyának bonyolult kérdésével s bár az általánosságokon túl alig jutott, néhány értékes kritikai megjegyzése ma is figyelmet érdemel. SZALAY LÁSZLÓ és HORVÁTH MIHÁLY nagy műveik írása közben természetszerűen kiterjeszkedtek a források vizsgálatára és értékelésére is. Előbbi FLEGLERhez írt leveleiben biztos judiciummal és alapos kritikával jellemzi régi történetíróinkat (Sz. L. levelei. Budapest, 1913). SZILÁGYI SÁNDOR az erdélyi történetírás kritikai ismertetésével végzett érdemes munkát (Erdély irodalomtörténete, különös tekintettel történeti irodalmára Budapesti Szemle, 1855–1859).
A forráskritikának feltűnő elhanyagolása és az Akadémia kiadványait jellemző felületes szövegközlési módszer természetszerűen hívta ki a maga reakcióját. A hatvanas évek derekán a külföld haladottabb kritikai törekvéseit és közlési elveit ismerő fiatalabb tudósok egy része – mint egykor FEJÉR szigorú kritikusa: WALTHERR LÁSZLÓ állást foglalt a kiadásra kerülő források alapos kritikai értékelése és a szövegeknek az eredeti kútfő minden sajátosságát feltüntető betűhív közlése mellett s ez álláspontjuknak saját kiadványaikban igyekeztek érvényt szerezni. E mozgalom eredményei voltak KNAUZ NÁNDOR (Codex diplomaticus primatialis ecclesiae Strigoniensis. I–II. 1863–1866; Monumenta ecclesiae Strigoniensis. I–II. 1874–1882), KUBINYI FERENC (Monumenta Hungariae Historica. I–II. 1867–1876) és a RÁTH KÁROLY, IPOLYI, RÓMER vezetése alatt egy táborba tömörülő Dunántúli régészet- és történetkedvelők (Hazai Okmánytár. I–VII. 1865–1880) mintaszerű oklevélkiadványai. Sajnos, példájuk nem talált követésre s az Akadémia tudósai – a betűhív közlési módszer tagadhatatlan túlzásaira hivatkozva – továbbra is rendületlenül kitartottak a maguk közlési szabályai, helyesebben szabálytalanságai mellett.
A kritikai érzék és a módszeresség hiánya sokat levon ugyan e korszak adatgyüjtő és publikáló munkásságának értékéből, mégsem szabad az elért eredményeit lekicsinyelnünk. Nem szólva a magánkiadásban megjelent s fentebb felsorolt értékes publikációkról, maga az Akadémia negyedszázad alatt száz kötetet meghaladó



Hóman Bálint munkái
http://mek.niif.hu/07100/07139/html/0009/0016-357.html[2021. 06. 19. 17:24:56]
forráskiadványaiban hatalmas új anyagot bocsátott a tudomány rendelkezésére, értékesen egészítve ki a XVIII. század anyaggyüjtését. Bár a középkori anyagot tartalmazó kiadványok (WENZEL: Árpádkori új okmánytár, Anjou- és Mátyás-kori. diplomáciai emlékek) mennyiség tekintetében messze mögötte maradtak az újkori, különösen XVI–XVII. századi forráspublikációknak, a gyüjtés iránya korántsem volt egyoldalú, vagy speciális irányú. S bár a fiataloknál már felismerhetők a specializálódásra való törekvés első nyomai, a kutatók érdeklődése mégis általános jellegű, kiterjed a magyar történet egész területére. A kutatás célja nem egy korszak, vagy egy speciális történeti tárgy forrásanyagának teljes feltárása, hanem – a SZALAY, HORVÁTH és TOLDY munkásságában kidomborodó szintétikus törekvésekhez híven – az egész magyar történet minden ismeretlen forrásának napvilágra hozatala, a történelmi szintézis anyagának összegyüjtése. Ehhez képest a kiadványok is általános irányúak, felölelik a magyar történet minden korszakát. Ha a kiadványok anyaga mégis túlnyomórészben újkori, ez nem az érdeklődés egyoldalúságának, vagy tudatos specializálásnak eredménye. Oka tisztára gyakorlati természetű. A hozzáférhető középkori forrásanyag ugyanis már túlnyomórészben közkézen forgott a XVIII. századi forráskiadványokban és FEJÉR oklevéltárában. A TOLDYY– SZALAY–HORVÁTH-korszak (18511875) a magyar történeti forráskutatás történetében az általános irányú anyaggyüjtés kora s e korszak munkássága szerves folytatása a XVIII. század hasonlóképen általános irányú gyüjtésének.
« 15. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
17. »



Hóman Bálint munkái
http://mek.niif.hu/07100/07139/html/0009/0017-358.html[2021. 06. 19. 17:25:08]
« 16. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
18. »
17.
A forráskutatás és általában a magyar történetírás történetében nevezetes fordulópontot jelöl a Magyar Történelmi Társulat megalapítása (1867). Az Akadémia Történelmi Bizottságának munkásságát a kiegyezés évében még mindig az „öregek” – TOLDY, HORVÁTH, ÉRDY, PODHRADCZKY, VENCZEL – irányították; mellettük a publicista hajlandóságú SALAMON és CSENGERY s a romantikus THALY KÁLMÁN képviselték a fiatalságot. A többi negyven-ötven éves „fiatal” akadémikus előtt, akiket ismereteik, tehetségük és két évtizedes munkásságuk iránya valósággal predesztinált a kutatómunka irányítására, még nem nyílt meg a bizottsági szoba ajtaja. Az újonnan alapított Társulat vezérkara azonban már belőlük került ki. Az alelnöki székben – HORVÁTH MIHÁLY elnök mellett – IPOLYI ARNOLDot találjuk s a választmányban a többség, a döntő szó már a fiataloké. A Társulat irányítói IPOLYI, SZILÁGYI, SZABÓ, KNAUZ, SALAMON, RÁTH s a szárnyaikat ekkor bontogató ifjú PAULER GYULA és FRAKNÓI VILMOS, kik 1875-ben a távozó THALY helyére SZILÁGYI SÁNDORt választják titkárrá. Néhány évvel később (1878) IPOLYI kerül a HORVÁTH halálával elárvult elnöki székbe. Ugyanekkor alelnökké választották FRAKNÓIt, ő azonban kitért a megtiszteltetés elől. A Magyar Történelmi Társulatban tömörült szaktudósoknak és a történettudomány barátainak ezt az állásfoglalását nyomon követte a kormány elismerése. SALAMON, SZABÓ és RÓMER egyetemi katedrára kerülnek, ez utóbbi egyszersmind a Nemzeti Múzeumi Régiségtár, FRAKNÓI az Országos Széchényi Könyvtár, SZILÁGYI az Egyetemi Könyvtár, PAULER az Országos Levéltár élére. De megmozdult az Akadémia is és már 1871-ben az alig huszonnyolc éves FRAKNÓIt választja a II. osztály titkárává majd a Történelmi Bizottság előadójává. Vele együtt vonul be a Bizottságba a Magyar Történelmi Társulat egész vezérkara, hogy TOLDY halála (1875) után végleg átvegye az Akadémia történettudományi munkásságának irányítását. A tudósképzés, a tudományos munka szervezése és irányítása a hetvenes évek végén már teljesen IPOLYI és SZILÁGYI nemzedékének kezében van, mely hivatva volt a kutatásnak új irányt szabni s a magyar történettudomány útját félszázadra kijelölni.
A hetvenes években bekövetkezett változás nem egyszerű személycserét, hanem egyben irány változást is jelentett. TOLDY, SZALAY és HORVÁTH MIHÁLY nemzedékének munkássága szintétikus irányú, eszközeik és módszerük még fogyatékos; IPOLYI, SZILÁGYI, SALAMON, SZABÓ és társaik már a speciális kutatás és a módszeres munka előharcosai. Bár maguk általános szempontokból indultak ki s gyüjtésük iránya mindvégig általános maradt, koruk uralkodó tudományos felfogásához csatlakozva, a specializálódás és a tudatos munkamegosztás elvét hirdetik. Autodidakta létükre sohasem tudták levetkőzni az autodidakszist jellemző módszerbeli gyengeségeiket, de tisztában voltak a tudomány korszerű feladataival s a feladatok eredményes megoldásához szükséges eszközök, a történeti módszer természetével. Felismerték az aprólékos részletkutatás és a monografikus feldolgozás fontosságát. Elmerültek tudományuk egyes részleteinek vizsgálatába s ily speciális vizsgálatokra ösztönözték tanítványaikat, kiknek a módszeres képzettség megszerzése végett módot adtak a külföldi egyetemek, történelmi intézetek és levéltárak látogatására. A katedrán és az országos intézetek élén nevelőivé, mestereivé, mentoraivá lettek az első módszeresen kiképzett, rendszeres részletkutatómunkára nevelt tudósgenerációnak, a közeli múltban elhúnyt THALLÓCZY LAJOS, FEJÉRPATAKY LÁSZLÓ, TAGÁNYI KÁROLY, NAGY GYULA, BÉKEFI REMIG, MÁRKI SÁNDOR és még élő kortársaik nemzedékének.
Ez a fiatal nemzedék – élén a tíz évvel idősebb, de tudománytörténeti szempontból már ide tartozó FRAKNÓIval, PAULERrel és HAJNIKkal – a tárgyilagos történeti igazság, a pozitív tények megállapítására törekvő speciális kutatásban látja hivatását. Az autodidakta mesterek – IPOLYI, SZILÁGYI és társaik – kijelölte irányban haladva, de az ő kezdetleges módszerüket tökéletesítve, a kutatási és tárgykörökön megosztozva s a választott szűkebb körben az ismeretet teljességének megszerzésére törekedve, a kútfők és tények analitikus kritikájával, kisebb korszakok, egyének és intézmények történetének monografikus feldolgozásával igyekeznek történetünk homályos lapjaira fényt deríteni.
KEZDŐLAP



Hóman Bálint munkái
http://mek.niif.hu/07100/07139/html/0009/0017-358.html[2021. 06. 19. 17:25:08]
« 16. A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
18. »



Hóman Bálint munkái
http://mek.niif.hu/07100/07139/html/0009/0018-359.html[2021. 06. 19. 17:25:19]
« 17. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
19. »
18.
A részletkutatás jegyében útnak induló s egészen napjainkig tartó új korszak jellemző termékei a speciális forráskiadványok. Az Akadémia és a Történelmi Társulat kooperációjának első nevezetesebb eredménye a Magyar Történelmi Tár átalakulása volt. Az eredetileg kisebb forrásszövegek közlésére szánt kiadvány utolsó köteteit a Monumentába való, egy, sőt több kötetre terjedő nagyobb kútfők, kútfősorozatok és monografikus tanulmányok töltötték meg, kiszorítva a speciális kutatások során előkerülő rövidebb, de gyakran igen értékes forrásokat. E bajon kívánt segíteni a Magyar Történelmi Társulat, midőn 1878-ban – a 25 kötet után – a kiadvány gondozását az Akadémiától átvette és Történelmi Tár cím alatt évnegyedes folyóirattá alakítva, eredeti rendeltetésének adta vissza. 1878-tól 1911-ig, mikor a kiadvány ismét visszakerült az Akadémia gondozásába, a SZILÁGYY SÁNDOR szerkesztette Történelmi Tár volt a legaprólékosabb részletkutatás során előkerült kisebb forrásszövegek, rövidebb oklevél- és regestasorozatok, elszórtan feltűnő adatok közlésére szolgáló központi organum.
A specializálódás jellemző tünete, hogy míg az Akadémia egyetemes természetű nagy forráskiadványának, a Monumentának kötetei a nyolcvanas évek óta lassú ütemben, szinte csak szórványosan követik egymást, az Akadémia által kiadott önálló kötetekben és monografikus művek függelékeképen hosszú sorozata jelenik meg a speciális forráskiadványoknak, melyek joggal foglalhattak volna helyet a Monumenta sorozataiban is. A legkülönbözőbb, speciális szempontok szerint összeállított oklevéltárak és regestasorozatok (pl. SZILÁGYI: A linzi béke okmánytára; BEKE–BARABÁS: I. Rákóczy György és a porta; GERCHICH–THALLÓCZY: Raguza és Magyarország összeköttetése; FRAKNÓY: Oklevéltár a kegyúri jog történetéhez; IVÁNYI: Bártfa város levéltára; ZÁVODSZKY: A Héderváry-család levéltára; ÓVÁRY: A Magyar Tudományos Akadémia történelmi bizottságának oklevélmásolatai stb.) mellett kiadásra kerültek a missilis-levelek némely csoportjai (KÁROLYI: Nádasdy Tamás levelezése; DEÁK: Magyar hölgyek levelei stb.), a gazdaságtörténet írott emlékei (FEJÉRPATAKY: A magyarországi városok számadáskönyvei; VELICS–KAMMERER: Török kincstári defterek; RADVÁNSZKY: Magyar családélet és háztartás; BALLAGI: Kecskeméti Péter ötvös könyve stb.) és az elbeszélő források egy-egy csoportja is PAULER–SZILÁGYI: A magyar honfoglalás kútfői; THURY–KARÁCSON: Török történetírók; HODINKA: Az orosz évkönyvek magyar vonatkozásai stb.).
Az Akadémia és a Magyar Történelmi Társulat központi szervezetei mellett, megalakultak a helytörténeti kutatás vidéki szervezetei. A szepesvármegyei, Délmagyarországi, Bács-Bodrog-vármegyei, Hunyadvármegyei történelmi és régészeti társulatok, a Verein für Siebenbürgische Landeskunde és a zágrábi délszláv Akadémia folyóirataikban s a két utóbbi külön kiadványokban is sok becses forrásanyagot publikáltak. Ahol ily társulatok nem alakultak, maguk a törvényhatóságok indították meg a munkát, megbízást adva a megye vagy város történetének megírására, minek eredményeképen a legutóbbi ötven esztendőben a helytörténeti forráskiadványok egész sora jelent meg (pl. HAAN–ZSILINSZKY: Békésmegyei oklevéltár; PESTY: Krassó vármegye oklevéltára és Temes vármegye oklevéltára; NAGY IMRE: Sopron vármegye oklevéltára; NAGY GYULA: Zalamegyei oklevéltár; JAKAB: Kolozsvár város oklevéltára; TKALČIĆ: Monumenta historica lib. r. civitatis Zagrabiae; Quellen zur Geschichte der Stadt Kronstadt; MAGDICS: Diplanatarium Ráczkeviense; KUBINYI: Hontmegyei oklevelek; HÁZI: Sopron város oklevéltára stb.).
A magyar püspöki kar áldozatkészsége hozta létre a FRAKNÓI és FEJÉRPATAKY szerkesztésében megjelent Monumenta Vaticana impozáns vállalatát, míg a hitújítás korának egyháztörténeti emlékeit RAPAICS, KARÁCSONYI és LUKCSICS adták ki a Szent István Társulat megbízásából. SIMOR JÁNOS hercegprímás példájára, aki kiadta KNAUZ Esztergom-egyházmegyei okmánytárát (lásd 15. §). HORNIG KÁROLY Veszprémi püspök FRAKNÓIt, majd LUKCSICS JÓZSEFet bízta meg az egyházmegyéjére vonatkozó vatikáni forrásanyag felkutatásával és kiadásával, CSERNOCH JÁNOS hercegprímás pedig legújabban DEDEK CRESCENS LAJOSt KNAUZ okmánytárának folytatásával. A zágrábi püspökség okleveleit TKALČIĆ adta ki,



Hóman Bálint munkái
http://mek.niif.hu/07100/07139/html/0009/0018-359.html[2021. 06. 19. 17:25:19]
a csanádi egyházmegye történelmi adattárát ORTVAY TIVADAR, az erdélyi káptalan és a kolozsmonostori konvent levéltárának regestáit BEKE ANTAL. A nagyváradi káptalan költségén jelent meg a Váradi regestrum néven ismert XIII. századi tüzesvaspróba-lajstrom kritikai kiadása. A Pannonhalmi Szent Benedek Rend Történetének 13 hatalmas kötetében ERDÉLYI LÁSZLÓ kiadta a rend gazdag levéltárának legértékesebb és legtanulságosabb anyagát. A pilisi, pásztói és cikádori apátságok okleveleit BÉKEFI REMIG publikálta a magyarországi ciszterci rend eddig 6 kötetre terjedő monográfiájában.
A Magyar Protestáns Irodalmi Társaság tizenegy kötetben adta ki a Magyar protestáns egyháztörténeti adattárat, a Magyar Zsidó Irodalmi Társaság FRISS ÁRMIN Magyar-zsidó oklevéltárát. Az Országos Erdészegyesület áldozatkészségének köszönhetjük TAGÁNYY KÁROLY mintaszerű Magyar erdészeti oklevéltárát.
Az egyházfejedelmek, törvényhatóságok, társulatok mellett a főúri és nemesi családok is előmozdították a történeti forráskutatást levéltáraik megnyitásával és az anyag publikálásával. A TELEKI és ZICHY grófoknak a Magyar Történelmi Társulat s a HÉDERVÁRYaknak az Akadémia gondozásában megjelent oklevéltárain kívül a KÁROLYI-, BÁNFY-, APPONYI-, SZTÁRAY-, CSÁKY-, MELCZER-, PÉCHY-, MÁRIÁSSY-, REVICZKY- és DÁNIEL-családok adták ki levéltáruk anyagát, illetőleg okleveleik regestáit. Főúri és főpapi maecenások segítségével indította meg VERESS ENDRE újabbkori – különösen XVI–XVII. századi – erdélyi és magyar történet forrásait felölelő két vállalatát, míg GOMBOS FERENC ALBIN előbb saját erejéből, majd az Akadémia némi támogatásával adta ki magyar fordításban a jelesebb és magyar szempontból fontos középkori történetírók műveinek egy sorozatát. A Franklin-társulat, kiadásában jelent meg a Corpus Juris Hungarici magyar fordítással, valamint történeti és jogi magyarázatokkal kísért új, milléniumi kiadása.
Az írott források mellett a tárgyi maradványok publikálása is erőteljes lendületet vett. A címeres emlékeket gyüjtötte össze és adta ki (Monumenta Hungariae Heraldica) a Magyar Heraldikai és Genealogiai Társaság megbízásából, a Nemzeti Múzeum címeresleveleinek regestáit pedig ÁLDÁSY ANTAL. Az Országos Levéltár kiadta az ott őrzött pecsétek mutatóját. A magyar történet numizmatikai emlékeit a Magyar Numizmatikai Társaság megbízásából s az Akadémia támogatásával RÉTHY LÁSZLÓ adta ki a Corpus Hungarum Hungariaeben, amit a HÓMANnál közölt (Magyar pénztörténet) Árpád-kori metrologiai adatok egészítenek ki. Az archeologiai – különösen a népvándorlási és honfoglalás-kori – emlékek sorozatát HAMPEL JÓZSEF műveiben és az Archeologiai Értesítőben találjuk meg. A néprajzi emlékek a Magyar Néprajzi Társaság folyóiratában (Ethnographia) kerültek kiadásra.
Nélkülözhetetlen forrásműveket adtak a kutatók kezébe buzgó bibliográfusaink. SZABÓ KÁROLY a Magyar Tudományos Akadémia által kiadott négykötetes nagy művében (Régi Magyar Könyvtár), melynek két utolsó kötetét SZABÓ hagyatékának felhasználásával HELLEBRANT ÁRPÁD adta ki, az 1711. előtt magyar nyelven (R. M. K. I.), Magyarországon idegen nyelven (R. M. K. II.) és külföldön magyar szerzőktől (RMK. III.) megjelent művek bibliográfiáját állította össze, XV–XVIII. századi történetünknek számos addig ismeretlen nyomtatott forrására híva fel a kutatók figyelmét. Művének hiányait a M. Nemzeti Múzeum könyvtárának folyóiratában, a Magyar Könyvszemlében évről-évre megjelenő Adalékok egészítik ki, melyeket 1912-ben SZTRIPSZKY HIADOR külön kötetben összesítve is kiadott. Értékesen egészítik ki SZABÓ művét KERTBENY KÁROLY magyarországi német könyvészete, valamint az Akadémiának hagyományozott RÁTH GYÖRGY-könyvtár és a Nemzeti Múzeumnak adományozott TODORESZKU GYULA-könyvtár címjegyzékei. XV–XVIII. századi magyar vonatkozású külföldi nyomtatványok – könyvek, aprónyomtatványok, térképek, metszetek – (Hungarica Apponyiana) páratlan gazdagságú gyüjteményét hordta össze és ajándékozta 1924-ben a Nemzeti Múzeumnak GRÓF APPONYI SÁNDOR gyüjteményének a kiváló bibliofil által írt és saját költségén kiadott négykötetes címjegyzéke (a III–IV. kötetet DÉZSI LAJOS rendezi sajtó alá) száz és száz régebben ismeretlen magyar történeti forrásműre utal. Az 1712. évtől 1910-ig hazánkban megjelent művek könyvészeti összeállítását egy buzgó könyvkereskedőnek, PETRIK GÉZÁnak köszönhetjük. IDŐSB SZINNYEI JÓZSEF az 1870 előtti hazai és külföldi folyóiratokban megjelent történeti tárgyú dolgozatok bibliográfiáját állította össze, MANGOLD LAJOS az Árpád-kor történetének könyvészetét (CSÁNKI: Árpád és az Árpádok. 1908.). A magyar történelem teljes bibliográfiáját a Magyar Történelmi Társulat megbízásából HELLEBRANT ÁRPÁD és LUKINICH IMRE készítik elő. Bő irodalmi és forrástani tájékozást ad MÁNGOLD LAJOSnak a középiskolák VIII. osztálya számára írt történeti műve (4. kiadás. 1903), és TIMON ÁKOS Magyar Alkotmány és Jogtörténete. 1912 óta a Századok mellékleteképen évente jelenik meg HELLEBRANT történeti könyvészete. A magyar írókra



Hóman Bálint munkái
http://mek.niif.hu/07100/07139/html/0009/0018-359.html[2021. 06. 19. 17:25:19]
vonatkozó életrajzi és könyvészeti adatoknak alapvető gyüjteménye SZINNYEI JÓZSEF tizennégy kötetes nagy biografikus lexikona (Magyar írók élete és munkái), melynek az Akadémia megbízásából készült ötkötetes kiegészítősorozata GULYÁS PÁL szerkesztésében most kerül sajtó alá.
A szorosan vett forráskiadványok mellett az eredeti források vizsgálatán alapuló monográfiák is a kiadatlan és korábban ismeretlen források hosszú sorozatát hozták napvilágra idézetek és utalások alakjában. Ezek közül PAULER GYULA Árpád-kori története, illetőleg annak bámulatos jegyzetapparátusa mellett elég lesz CSÁNKI DEZSŐnek az oklevelek ezreire hivatkozó hatalmas történelmi földrajzára és KARÁCSONYI JÁNOSnak az egész XI–XIV. századi okleveles anyagot feldolgozó nemzetségtörténeti művére rámutatnunk, hogy az utolsó félszázad kutatómunkájáról tiszta képet kapjunk.
« 17. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
19. »



Hóman Bálint munkái
http://mek.niif.hu/07100/07139/html/0009/0019-35a.html[2021. 06. 19. 17:25:30]
« 18. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
20. »
19.
A történeti kutatás speciális irányba való terelődése természetszerűen vonta maga után a kritikai szempontok mind fokozódó érvényesülését. A XIX. század hetvenes és nyolcvanas éveiben külföldi kutatóintézetekben módszeres kiképzésben részesült s a külföldi forráskiadványokat alaposan tanulmányozó fiatal történésznemzedék végetvetett a forrásközlés terén addig uralkodó következetlenségeknek. FEJÉRPATAKY LÁSZLÓ, KÁROLYI ÁRPÁD, NAGY GYULA és követőik – szembehelyezkedve az Akadémia korábbi kiadványait jellemző kritikátlansággal és az ennek reakciójaképen jelentkező KNAUZ és KUBINYI által képviselt, nézetem szerint is egyedül helyes betűhív közlési módszerrel – a külföldön e korban általánosan elfogadott elveket akceptálva, megállapitják a forrásszövegek közlésének kritikai szabályait. A szöveg történeti és diplomatikai szempontból teljesen hű visszaadása mellett megkívánják a középkori praxis paleográfiai és helyesírási következetlenségeinek kiküszöbölését, az értelemnek megfelelő interpunkciót és a forrás teljes kritikai meghatározását. (V. ö. FEJÉRPATAKY előadói jelentését az 1885. évi Magyar Történelmi Kongresszuson. századok, 1885.) Idősebb kortársaik nem igen vetettek ügyet e törekvésekre, de a fiatalabbak s az egyetemen FEJÉRPATAKY vezetése alatt módszeres diplomatikai kiképzésben részesült legifjabb tudósnemzedék körében iskolát teremtett az úttörő mesterek tanítása és következetes példaadása. Az Akadémia kiadványai közt 1880 óta mindsűrűbben találkozunk a propagálói által „észszerű”-nek nevezett új közlési szabályok szerint sajtó alá rendezett, kritikai oklevélkiadásokkal, míg végül az Akadémia Történelmi Bizottsága, és a Magyar Történelmi Társulat 1918-ban készült szabályzataikban hivatalosan is magukévá tették a gyakorlatban négy évtized alatt már diadalra jutott elveket.
A kritikai forrásközlés szabályainak megállapításával kapcsolatban indult meg az okleveles források intenzív kritikai vizsgálata, a diplomatika és a vele összefüggő többi segédtudomány öncélú művelése. Az 1882-ben alapított Magyar Heraldikai és Genealogiai Társaságnak Turul című folyóiratában megjelent cikkek hosszú sorozata mellett különféle monográfiákban, PAULER GYULA Árpád-kori története jegyzeteiben és függelékében, FEJÉRPATAKY, KARÁCSONYI JÁNOS, ERDÉLYI LÁSZLÓ, SUFFLAY MILÁN, SZENTPÉTERY IMRE, GÁRDONYI ALBERT, HAJNAL ISTVÁN és mások önálló diplomatikai és paleográfiai tanulmányaiban az Árpád-kor okleveleinek igen tekintélyes része jutott az utolsó félszázadban beható kritikai vizsgálathoz, aminek eredményeiről SZENTPÉTERY legutóbb megjelent nagy regestaműve s a hamis és keltezetlen okleveleknek KARÁCSONYI által összeállított jegyzéke tájékoztat.
Az elbeszélő források kritikája terén MÁTYÁS FLÓRIÁN alapos tanulmányai (Akadémiai Értesítő. 1866–71 és a Fontes köteteiben), mai mértékkel mérve kifogásolható, de a maga idejében mégis hézagpótló forráskiadványa (Fontes domestici. I–IV. 1881–1885), PAULER GYULA forrástanulmányai (Századok, 1883–1884, 1892 és Magyar története II. Függelékében) és MARCZALI HENRIK kútfőkritikai értekezése (A magyar történet kútfői az Árpádok korában. 1880) jelölik a fordulópontot. A középkori hazai források tiszta és tárgyilagos megítélését évtizedeken át akadályozta ugyan HUNFALVY PÁL szkeptikus felfogásának hatása, de a legutóbbi évtizedekben mégis sikerült a MARCZALI szemináriumában módszeres munkára nevelt tudósoknak a vitás kérdések jórészének tisztázása. A korunkra jutott XIII–XV. századi hazai krónikaváltozatok viszonyát és keletkezésük körülményeit a kérdést hiányos anyag alapján tárgyaló osztrák KAINDL mellett legbehatóbban DOMANOVSZKY SÁNDOR vette több mintaszerű tanulmányában vizsgálat alá s azok XIII. századi közös forrásának meghatározásával s a XI. századi ősforrás világos nyomainak kimutatásával sikerült a krónikák forrásértékét helyes megvilágításba helyeznie. Eredményeit értékesen egészítik ki JAKUBOVICH EMIL legújabb kutatásai. ANONYMUS kritikájához FÓTI JÓZSEF LAJOS szolgáltatott értékes adalékokat. MADZSAR IMRE a legendák, a hún-krónika és Szt. István törvényeinek forráskritikai elemzésével végzett érdemes munkát, kiegészítve és helyesbítve KARÁCSONYI JÁNOSnak a legendákra, ZÁVODSZKY LEVENTÉnek és SCHILLER BÓDOGnak a törvényekre vonatkozó korábbi eredményeit. Nagy Lajos két életírójának – KÜKÜLLEI JÁNOSnak és JÁNOS minoritának – műveit PÓR ANTAL és DÉKÁNI KÁLMÁN



Hóman Bálint munkái
http://mek.niif.hu/07100/07139/html/0009/0019-35a.html[2021. 06. 19. 17:25:30]
méltatták. Az újkori elbeszélő források közül a XVI. századiakat SÖRÖS PONGRÁC, a XVII. századiakat ANGYAL DÁVID tették beható vizsgálat tárgyává. A speciális forrástanulmányok hosszú sorozatából ki kell emelnünk SZEKFŰ GYULÁnak, SZAMOSKÖZYről és a török történetírókról írt értekezéseit, SULICA SZILÁRD terjedelmes JOVIUS-tanulmányát és a BÉKEFI szemináriumában készült Művelődéstörténeti Értekezések bevezetéseit (BRUCKNER, CSÁSZÁR).
A legaprólékosabb részletekbe való elmélyedés, a különféle speciális történeti tárgyak vizsgálata természetszerűleg vonta maga után a kritika élesbedését. A monografiák írói a tárgyukra vonatkozó forrásanyagot értékelve, az alapvető forráskritikai problémák hosszú sorát tisztázták.
« 18. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
20. »



Hóman Bálint munkái
http://mek.niif.hu/07100/07139/html/0009/0020-35b.html[2021. 06. 19. 17:25:42]
« 19. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON
20.
A történettudománynak a XIX. század hetvenes éveiben bekövetkezett specializálódása mint a tudomány haladásának egy szükségszerű és jelentős étapeja – nagyon örvendetes eredményeket hozott. A részletekbe való elmélyedés a forrásanyag tetemes meggyarapodását, ismereteink bővülését és a kritikai szellem erősbödését s mind fokozódó érvényesülését eredményezte. A századfordulón azonban már hátrányai is mutatkoznak. A túlságos specializálódás sok esetben az egyetemes fejlődés és a céltudatos kutatás szempontjainak elhanyagolására, fontos problémák mellőzésére, jelentéktelen részletkérdések energiapazarló vizsgálatára vezetett. Történetünk némely korszaka – így a XV. század és a legújabb kor – s a fontos problémák hosszú sora megmunkálatlanul maradt. Tetézte e bajokat a hetvenes években kialakult tudósszervezet bomlása, amivel együttjárt a céltudatos munkamegosztás elvének elhanyagolása. SZABÓ, SALAMON, SZILÁGYI és PAULER halálával, FRAKNÓI Bécsbe költözésével meglazult a történettudományt művelő társulatok (Akadémia, Történelmi Társulat) és a tudományos intézetek (egyetemek, levéltárak, könyvtárak, múzeumok) oly gyümölcsözőnek bizonyult szerves kapcsolata. A tudományos munka irányítása, a fiatal nemzedék vezetése kiesik az Akadémia történelmi osztályának és a Történelmi Társulatnak kezéből, mikor ott a vezetés a fiatal nemzedéktől s az intézetekben búvárkodó tudósoktól távol álló tekintélyek kezébe került. Irányítás híjján bekövetkezik a magyar történettudomány művelőinek a külföldi tudományosságtól való elszakadása. A XIX. század utolsó és a XX. század első évtizedében felnőtt tudósgeneráció tagjai, kevés kivétellel, magukra hagyatva, saját egyéni kedvtelésüktől irányítva fogtak a tudomány műveléséhez. A munka elvesztette tudatosságát, a kutatás ötletszerűvé vált. Az eredmény történeti irodalmunk elsekélyesedése lett.
E vígasztalan állapoton kívánt segíteni a Magyar Történelmi Társulat, midőn 1910 táján a THALY halála és ZSILINSZKY lemondása miatt megüresedett alelnöki tisztségre CSÁNKI DEZSŐt és FEJÉRPATAKY LÁSZLÓt választotta meg, kik nemsokkal utóbb az Akadémia történeti munkásságának irányítását is átvették s mikor néhány évvel később az elnöki székbe THALLÓCZY LAJOSt, majd az ő korai halála után GRÓF KLEBELSBERG KUNOt emelte, CSÁNKI és FEJÉRPATAKY személyén keresztül helyreállt a tudós társulatok és tudományos intézetek (az egyetem, az Országos Levéltár és Nemzeti Múzeum) régi kapcsolata; THALLÓCZY személyén, majd a GRÓF KLEBELSBERG alapította és KÁROLYI ÁPRÁD vezetése alatt álló Bécsi Magyar Történelmi Intézeten keresztül pedig új szálak szövődtek a külföldi és magyar tudományosság összekapcsolására. Az Akadémia – hallgatólagos munkamegosztással a középkori történet intenziv művelésére törekedve – a legégetőbb hiányokat pótlandó a magyar történeti bibliográfia kidolgozására ad megbízást, kiadja az Árpád-házi királyok okleveleinek kritikai regestasorozatát s az évtizedek óta szünetelő Anjou-kori okmánytár újabb köteteit. A Történelmi Társulat irányítása mellett szervezett erővel indul meg a magyar történetírás történetének feldolgozása, majd GRÓF KLEBELSBERG kezdeményezésére újkori és legújabbkori történetünk forrásainak céltudatos felkutatása (Fontes historiae Hungaricae aevi recentioris és Fontes hist. Hung. aevi Turcici) s evvel kapcsolatban az egyetemről kikerült legfiatalabb tudósnemzedék külföldi iskoláztatása és módszeres továbbképzése.
A jövő feladata a nagy lendülettel és szép auspiciumokkal megindult kutatómunka betetőzése s az eredmények alapján a magyar történelem új szintézisének felépítése.
« 19. KEZDŐLAP
A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON