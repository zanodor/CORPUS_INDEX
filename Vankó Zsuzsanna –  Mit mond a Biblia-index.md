---
master_file: "[[@VankoZsuzsannaMit]]"
---
# Index for Vankó Zsuzsanna –  Mit mond a Biblia.pdf

MIT MOND A BIBLIA...
Tartalom
Előszó........................................................................................................................................................ 2 Önmagáról ................................................................................................................................................ 3 A világmindenség teremtő Istenéről........................................................................................................ 11 A rossz és a bűn eredetéről ..................................................................................................................... 18 A jó és a gonosz közötti nagy küzdelemről az emberi történelemben ..................................................... 26 A bűn hatalmából kiszabadító Megváltóról, Jézus Krisztusról .............................................................. 34 Isten és az ember kapcsolatáról; A megtérésről és az imádságról ......................................................... 41 Az emberiségnek adott erkölcsi alaptörvényről, a Tízparancsolatról .................................................... 50 A keresztény életmódról .......................................................................................................................... 60 A halál mibenlétéről és a vele kapcsolatos egyetlen reménységről ........................................................ 68 Jézus Krisztus második eljöveteléről....................................................................................................... 77 Jegyzetek ................................................................................................................................................. 85
Felelős szerkesztő: Vankó Zsuzsa
Bibliaiskolák Közössége Könyvkiadó 1121 Budapest, Remete út 16/A Tel.: (06-1) 391-0181; fax: (06-1) 391-0182 e-mail: bikkiado@freemail.hu honlap: bibliakiado.movinet.hu Felelős vezető: Czinkota András



2
"A mindent szelídséggel intéző Istennek az a módszere, hogy az értelembe észokokkal, a szívbe pedig kegyelme segítségével ülteti el a vallást. De ha erőszakkal és fenyegetéssel akarják beleplántálni az értelembe és a szívbe, akkor nem a vallást, hanem a félelmet vetik el benne." (Blaise Pascal)
Előszó
Sok betűt és oldalt írtak már le a Bibliáról és egyáltalán vallásos témákról. Manapság nagyon is sok zúdul ebből hirtelen az emberekre országunkban. Komoly felelősség tehát, hogy mit és mennyit vet papírra az ember ebben a témakörben. Mindezeket meggondolva úgy véljük, hogy két dolog teszi indokolttá e kis könyv megjelentetését:
Egyrészt az, hogy bár bő választék van vallásos irodalomban, a Biblia még mindig általánosan ismeretlen könyv. Szavait sokszor elfedik a róla szóló magyarázatok, vélekedések. Kevés olyan vallásos kiadvány jelenik meg nálunk, amelynek segítségével a Biblia valódi üzenetéhez lehetne közelebb férni. Többeket visszatart a Szentírás olvasásától az is, hogy tájékozatlannak és avatatlannak érzik magukat ehhez.
Ebben a könyvben a Biblia tényleges tartalmával és mondanivalójával szeretnénk megismertetni az olvasót röviden, egyszerűen, ellenőrizhetően. Ez az írás teljességgel mentes minden olyanfajta agitációtól, amely gyakran jellemzi a népszerű vallásos kiadványokat és amellyel szemben sokan – okkal és joggal – ellenérzésekkel viseltetnek.
A másik ok, amiért úgy gondoljuk, hogy hasznos lehet ez a kis kötet, az, hogy egy sajátos szempontból közelíti meg a Biblia tartalmát. Azt igyekszik összegyűjteni és összefoglalni, hogy mit mond a Biblia a mi nagy emberi kérdéseinkről. Ki-ki saját maga nehezebben végezné el azt a munkát, hogy felkutassa a Biblia különböző irataiban mindazokat a kijelentéseket, amelyek válaszok ezekre a kérdésekre. Ebben kíván segíteni ez az írás, amikor összesítve, összerendezve tárja elénk a Biblia üzenetét.
Kívánjuk, hogy valódi élményt, értékes tapasztalatot jelentsen e válaszok megismerése mindenkinek!
A Szerző



3
I. MIT MOND A BIBLIA...
Önmagáról
Mi a Biblia?
A "Biblia" görög szó, amelynek jelentése: könyvek. Arra utal ez az elnevezés, hogy a Biblia tulajdonképpen egy iratgyűjtemény, 66 írásművet tartalmaz, amelyeket bibliai könyveknek nevezünk.
A 66 irat közül 39 eredetileg héber (egy egészen kis része arám) nyelvű, és Izráel népe körében keletkezett az i. e. XV. századtól az i. e. IV. századig. A Bibliának ezt az első részét Ószövetségnek (vagy Ótestamentumnak) nevezzük. A többi 27 irat az őskeresztény egyház körében keletkezett az i. sz. I. század folyamán, eredetileg görög nyelven. Ebben az időben a görög volt az első számú világnyelv a Római Birodalom területén. A Biblia második részét Újszövetségnek (vagy Újtestamentumnak) nevezzük.
Három dolog kapcsolja össze ezeket az iratokat egy egységes könyvvé:
Először is a téma, a tartalom: A bibliai könyvek egymáshoz illeszkedve, mintegy egymást folytatva a Föld és az ember történetét beszélik el Isten megváltási terve szempontjából, a teremtéstől egészen az újjáteremtésig, tömören, vázlatszerűen, de átfogó módon. Elmélkedő vagy tanító könyvek is ékelődnek az ún. történeti könyvek közé, amelyek az emberi élet összes döntő problémáját felvetik és megvilágítják. Van például olyan bibliai könyv, amelynek az emberi szenvedés a fő témája (Jób könyve), van olyan, amelyiké az igaz szerelem (Énekek éneke) stb.
Másodszor a szerzőknek az az egybehangzó állítása kapcsolja össze ezeket a könyveket, amely szerint ők nem a saját ismereteiket és gondolataikat közlik, hanem Isten szólt hozzájuk, és elhívta őket a prófétai szolgálatra, azaz megbízta őket üzenete közvetítésével. Első hallásra megdöbbentő ez az állításuk, sok kételyt és kérdést is támaszthat. De mindenesetre elgondolkoztató, hogy oly sok tanú – az összes bibliai szerző – állítja ezt, és tanúságtételük annyira megegyező még részleteiben is.
A harmadik dolog, ami összekapcsolja ezeket a könyveket: az Istenről és az emberi élet minden dolgáról való tanításuk bámulatos összhangja. A legkülönbözőbb keretben, megközelítésben és megfogalmazásban szólnak ezekről, de állításuk – alapelvileg és a részletekben is – azonos. Emellett pedig egymást kiegészítik és értelmezik. Vannak, akik ellentmondásokat vélnek felfedezni és kimutatni a bibliai kijelentések között. Tudományos feldolgozásra törekvő könyvekben is olvashatunk erről. Mégis azt kell mondanunk, hogy sok esetben csak egy kicsit alaposabb utánjárásra – néhány tényszerű adat ismeretére vagy



4
gondosabb megfigyelésre – van szükség, és máris kiderül, hogy a felületes ítélettel megállapított ellentmondások egyáltalán nem léteznek a valóságban. Máskor kitartóbb keresésre és mélyebb átgondolásra van szükség, de a vizsgálatnak mindig az a vége, hogy a kétely megbizonyosodásra változik, mert a kritikus helyen is a tökéletes egység tárul fel. E három dolog révén a legtermészetesebb módon összetartozó iratgyűjteménnyé, egy könyvvé alakult a 66 irat. Izráel népe egységesen kánonikusnak, azaz Istentől ihletettnek ismerte el az Ószövetség 39 iratát. Ugyanezt tette az őskeresztény egyház is, mind az ószövetségi iratgyűjteményre, mind pedig a 27 újszövetségi iratra nézve. A keresztény egyházak között rendkívül sok különbség és tanbeli ellentét van, de a Biblia egy, valamennyi keresztény felekezet számára. A bibliai iratok olyan egyértelműen hitelesítik egymást, annyira nyilvánvaló egymással való egybetartozásuk és minden más vallásos irodalomtól való különbözésük, hogy még az egyébként olyannyira tévelygő és esendő egyház is felismerte és elismerte egységüket és kizárólagos jelentőségüket.i
Ésaiás próféta könyvében találjuk "az Úr könyve" kifejezést (34:16), amely nem csupán Ésaiás könyvére alkalmazható, hanem a teljes prófétikus iratgyűjteményre is. Ez a Biblia legszebb, legtalálóbb meghatározása. Megfelel a Biblia saját önvallomásának, és kifejezi a Szentírás felől vallott hívő, keresztény meggyőződést. A Biblia "az Úr könyve", azaz Isten könyve, az ő üzenetét tartalmazza az emberiség számára.
A Biblia szöveghűsége
A Biblia szövege bámulatos módon sértetlen és azonos maradt az évszázadok, sőt évezredek folyamán, a sok történelmi viszontagság és a gyakori kézi átmásolás ellenére. Az 1947-ben felfedezett holt-tengeri kéziratok, és a múlt század második felétől fogva ismertté vált, ősi újszövetségi kéziratok egyértelmű bizonyságot szolgáltattak erről. A holt-tengeri kézirat-leletek azért különösen fontosak, mert az Ószövetség addig ismert legrégibb héber kézirata az i. sz. XI. századból való volt, a megtalált kéziratok pedig i. e. I–II. századiak voltak. Így megállapítható lett, hogy mintegy ezer év alatt változott-e a szöveg és mennyiben:
"Már régóta folyt a tudósok között a vita a maszorétikus szöveg (ez a mi Bibliánkban található szöveg) hitelességéről... Az Ésaiás-tekercs szövege (amit az egyik, Holt-tenger menti barlangban találtak), a maszorétikus szöveget annyira igazolta, hogy ez túlszárnyalta a legmerészebb reményeket is... A pontos összehasonlítás a maszorétikus szöveggel a barlangi tekercsnél csak öt szó mínuszt eredményezett, s mind egy helyről hiányzott: a 41. fejezetben, mégpedig a 11. vers két utolsó és a 12. vers három első szava. Ámde ugyanezen a helyen az írnok hagyott egy hézagot, s így feltehetően szándékában volt a hiányzó szavakat pótolni, s erről – hiszen a szent szövegek másolói is csak emberek – egyszerűen megfeledkezhetett." (Heinrich Alexander Stoll: A holt-tengeri tekercsek rejtélye, Gondolat, 1967, 193–194. l.)
"Mert bizony mondom néktek, míg az ég és a föld elmúlik, a törvényből egy jóta vagy egyetlen pontocska el nem múlik..." (Máté 5:18)



5
Mit jelent az, hogy a Biblia "kinyilatkoztatás"?
"A Biblia ma is a világ egyik legkelendőbb könyve. Míg a Koránt eddig 128 nyelvre fordították le, a teljes Biblia 275 nyelven olvasható, az Újszövetséget további 495 nyelvre ültették át. Az Egyesült Bibliatársulat (United Bible Society) 501 millió Bibliát osztott szét 1979-ben, a világ összes kiadója által eladott Bibliák száma pedig több milliárdra rúg. Mivel magyarázható mindez? Mi lehet az oka e régi könyv egyedülálló népszerűségének?
Másodszor, micsoda ellentmondás: a Biblia a legkevesebbet forgatott könyvek egyike. Az emberek többsége megveszi és felteszi a polcra anélkül, hogy egyszer is kinyitná. A gyakorló keresztények bibliaismerete is megdöbbentően sekélyes. Alig akad szülő, aki olvassa gyermekének a Bibliát... Csak igen kevés vallásos ember gyakorolja a napi bibliaolvasást. Alig találkozunk igehirdetővel, aki lelkiismeretesen megküzd a bibliai szöveggel, hozzánk szóló üzenetként értelmezve annak eredeti jelentését... Nos, nem szűnő népszerűsége, ugyanakkor sajnálatos mellőzöttsége, valamint korunkra vonatkozó aktualitása három alapos indok, amelyek a Biblia mint a ma könyve tanulmányozására sarkallnak.
A Bibliában Ésaiás próféta könyvében olvasható: »Mert nem az én gondolataim a ti gondolataitok, és nem a ti utaitok az én utaim, így szól az Úr! Mert amint magasabbak az egek a földnél, akképpen magasabbak az én utaim utaitoknál, és gondolataim gondolataitoknál! Mert amint leszáll az eső és hó az égből, és oda vissza nem tér, hanem megöntözi a földet, és termővé, gyümölcsözővé teszi azt, és magot ád a magvetőnek és kenyeret az éhezőnek: Így lesz az én beszédem, amely számból kimegy, nem tér hozzám üresen, hanem megcselekszi, amit akarok, és szerencsés lesz ott, ahová küldöttem« (Ésaiás 55:8–11).
A kinyilatkoztatás eszméjét nem könnyű elgondolni. Hogy Istennek fel kell fednie magát az emberiség előtt, ez egyesek számára hihetetlennek tűnhet... Kinyilatkoztatás nélkül, isteni tanítás és útmutatás nélkül az ember szélfútta falevél, sötétben tapogatózó vak... Hogyan találhatnánk el Istenhez az ő útbaigazítása nélkül? Hogy az emberi elme saját erejéből nem képes erre, az világosan kitetszik Ésaiás idézett szavaiból.
Más szavakkal kifejezve: Isten elméje és az ember elméje között szakadék húzódik. Ellentét feszül Isten útjai és gondolatai, valamint az ember útjai s gondolkodásmódja között. Vagyis másképpen cselekszik és gondolkodik Isten, másképpen az ember. Isten útjai, gondolatai annyival magasztosabbak az emberéinél, amennyivel magasabb az ég a földnél... Nincs létra, melyen az emberi elme Isten elméjének a végtelenségéhez felemelkedhet. Nincs híd, amely a végtelenbe átívelne. Nincs mód számunkra közel férkőzni hozzá. Lényét fürkésznünk – reménytelen. Következésképp, ha Ő maga fel nem tárná előttünk, magunktól sohasem fejthetnénk meg gondolatait." (John R. W. Stott: Korunk könyve: a Biblia, InterVorsity Press, 1982)
"A sorsunk rettegés, minden nézet szerint, S olyan, mit biztosan hihetnénk, semmi sincs. És a természetet kár is kérdezni, néma:



6
Isten kell hogy legyen, ki szól is hozzánk néha. Saját műve: csak ő magyarázhatja azt, Tőle vár érveket a bölcs, s bús vigaszt. Nélküle kétely és tévelygések hínárja húz, és a fulladó nem lelhet szalmaszálra."
(Voltaire: Vers a lisszaboni földrengésről, 1756 – részlet)
Jézus mondotta: "Meg van írva: Nemcsak kenyérrel él az ember, hanem minden igével, amely Istennek szájából származik" (Máté 4:4).
"A teljes Írás Istentől ihletett és hasznos a tanításra, a feddésre, a megjobbításra, az igazságban való nevelésre. Hogy tökéletes legyen az Isten embere, minden jó cselekedetre felkészített" (II. Timótheus 3:16–17).
"És igen biztos nálunk a prófétai beszéd is, amelyre jól teszitek, ha figyelmeztek, mint sötét helyen világító szövétnekre, míg nappal virrad, és hajnalcsillag kél fel szívetekben. Tudván először azt, hogy az Írásban egy prófétai szó sem támad saját magyarázatból. Mert sohasem ember akaratából származott a prófétai szó; hanem a Szent Lélektől indíttatva szólottak az Istennek szent emberei" (II. Péter 1:19–21).
Az ihletettség állításának hitelességi próbája
Vajon miként mérheti le valaki ezeknek a bibliai állításoknak az igazságát? Maga a Biblia is ajánlja nekünk, hogy mindig személyesen, önmagunknak ellenőrizzük a prófétai bizonyságtételek hitelességét, "mert sok hamis próféta jött ki e világba" (I. János 4:1).
Abban is tanácsol, hogy miképpen tegyük ezt. Röviden felsoroljuk ezeket a tanácsokat, amelyeknek a logikája egyszerű és nyilvánvaló. Minden esetben együttesen kell alkalmazni ezeket, vagyis csak a felsorolt ismertetőjegyek hiánytalan megléte jelent hitelesítést.
"Ha pedig azt mondod a te szívedben: miképpen ismerhetjük meg az igét, amelyet nem mondott az Úr? Ha a próféta az Úr nevében szól, és nem lesz meg, és nem teljesedik be a dolog: ez az a szó, amelyet nem az Úr szólott, elbizakodottságból mondotta azt a próféta, ne félj attól!" (V. Mózes 18:21–22)
A hamis prófétát tehát leleplezi az, ha beszéde nem teljesedik be. Isten beszédét viszont igazolja az, ha egyetlen esetben sem találkozunk meghiúsult jövendöléssel. Isten előre ismer, teljes biztonsággal, az ő jövőre vonatkozó kijelentései tökéletesek és biztosak. Blaise Pascal, a XVII. századi francia természettudós és keresztény gondolkodó felismerte ennek a bizonyságnak a jelentőségét. Így ír: "Különféle, egymással ellentétes vallásokat látok,



7
következésképpen mind hamis, kivéve egyet, amelyik nem az. Mindegyik a maga tekintélyére hivatkozva követeli, hogy higgyenek benne, és fenyegeti a hitetleneket. Ezen az alapon tehát nem hiszek bennük. Mert azt akárki mondhatja, akárki kijelentheti, hogy ő próféta. Ám azt látom, hogy a keresztény vallásban beteljesedett jövendölések vannak, ezt pedig egyik sem mondhatja el magáról... Ha soha, semmi módon nem hallottam volna beszélni a Messiásról, a világ sorának ily csodálatos és nagyszámú beteljesült megjövendölése után mégis megérteném, hogy Istentől való dolog ez." (Blaise Pascal: Gondolatok, a 639. és 734. töredék)
"És ha azt mondják tinéktek: Tudakozzatok a halottidézőktől és a jövendőmondóktól, akik sipognak és suttognak: hát nem Istenétől tudakozódik-e a nép? Az élőkért a holtaktól kell-e tudakozni? A tanításra és a bizonyságtételre hallgassatok!" (Ésaiás 8:19–20) ii
Azt ajánlja tehát, hogy amit természetfeletti kinyilatkoztatásnak állítanak, vizsgáljuk meg ezzel a mértékkel: hasonlítsuk össze a "törvénnyel", az ihletett Írásokkal. Ha akárcsak a legkisebb mértékben is ütközik vele, akkor biztosak lehetünk benne, hogy nincs Istentől jövő világosságuk azoknak, akik így szólnak, bármilyen szép és nagy dolgokat mondanak vagy cselekszenek is egyébként, mert Isten nem mond ellent önmagának. Az igaz próféták által közölt kijelentések mindig tökéletes összhangban vannak egymással.
"Erről ismerjétek meg Isten Lelkét: valamely lélek Jézus Krisztust testben megjelent Krisztusnak vallja, az Istentől van; és valamely lélek nem vallja Jézust testben megjelent Krisztusnak, nincsen az Istentől, és az az antikrisztus lelke, amelyről hallottátok, hogy eljő, és most e világban van már" (I. János 4:2–3).
Azt tanácsolja ez az ige, hogy figyeljük meg, vajon "testben megjelent Krisztusnak valljae Jézust" az Isten nevében szóló próféta. Isten kinyilatkoztatásán belül a megváltás titka, a Krisztus általi szabadítás a legcsodálatosabb. Ezzel összefüggésben tárulnak fel a legmélységesebb isteni gondolatok, az ember torzult gondolkodásmódjával és önző lelkületével leginkább ütköző erkölcsi elvek, Isten jellemének legfenségesebb és legszépségesebb megnyilatkozásai. Olyan isteni eszmékről és tettekről van itt szó, amelyeket "emberi szem nem látott, emberi fül nem hallott, ember szíve meg sem gondolt" (I. Korinthus 2:9), ezért csakis isteni kinyilatkoztatásból származhatnak. A hamis próféták felfogni sem tudják ezeket az igazságokat, még kevésbé tudják tisztán és hatalommal hirdetni.
Jézus rámutatott egy végső, döntő ismertetőjegyre Hegyibeszédében:
"Őrizkedjetek pedig a hamis prófétáktól, akik juhoknak ruhájában jönnek hozzátok, de belül ragadozó farkasok. Gyümölcseikről ismeritek meg őket. Vajon a tövisről szednek-e szőlőt, vagy a bojtorjánról fügét? Ekképpen minden jó fa jó gyümölcsöt terem, a romlott fa pedig rossz gyümölcsöt terem. Nem teremhet jó fa rossz gyümölcsöt, romlott fa sem teremhet jó gyümölcsöt... Azért az ő gyümölcseikről ismeritek meg őket" (Máté 7:15–18, 20).
A valóban Istentől származó prófétai beszéd "jó gyümölcsöket terem" az ember életében. Az Isten Lelkétől áthatott próféta jellemében és cselekedeteiben megjelennek a



8
hasonlíthatatlan, csodálatos isteni jellemvonások. És bizonyságtétele közvetve is ilyen gyümölcsöket terem. Aki befogadja az igaz prófétai beszédet, annak életében ugyancsak megnyilatkozik az egészen különleges, szívet-lelket, jellemet átalakító hatalom. Ezeket a gyümölcsöket nem lehet hamisítani, az Isten Lelke nélkül való ember életében nem jelenhetnek meg. Éppoly biztos ez, mint az a természeti törvény, hogy a romlott fa nem tud egészséges gyümölcsöt teremni.
Fordítsunk tehát komoly figyelmet a Biblia prófétikus kijelentéseire. Nemcsak azért adta ezeket Isten, hogy általuk útba igazítson minket a történelem útvesztőjében, és az ő megváltási tervével való együttműködésre hívjon, hanem azért is, hogy bizonyságul szolgáljanak nekünk az ő isteni lényéről és a Biblia isteni eredetéről. Ugyancsak figyeljünk a legkülönbözőbb bibliai könyvek mesterkéletlen, tökéletes egységére egy-egy témára vonatkozóan. Kérdezzünk rá és nézzünk utána a látszólagos ellentmondásoknak, hogy személyes bizonyosság legyen számunkra az Írások ihletettsége. Mindenekfelett pedig a megváltás titkáról, alapelveiről, isteni tetteiről szóló bibliai kijelentéseket ismerjük meg és gondoljuk át. Kérdezzük meg önmagunktól: Vajon származhattak-e emberi elméből mindezek? Figyeljük meg a Bibliát igazán tisztelő és követő keresztények életét is. Sajnos, nincsenek sokan, de az ő életükben kétségtelenül megtaláljuk Isten igéjének hasonlíthatatlan "jó gyümölcseit". Jézus Krisztus tanúságtételei az Írások változhatatlanságáról, mérték jellegéről
"Ne gondoljátok, hogy jöttem a törvény vagy a próféták eltörlésére. Nem jöttem, hogy eltöröljem, hanem inkább, hogy betöltsem. Mert bizony mondom néktek, míg az ég és a föld elmúlik, a törvényből egy jóta vagy egyetlen pontocska el nem múlik" (Máté 5:17–18).
"Szenteld meg őket a te igazságoddal, a te igéd igazság" (János 17:17).
Jézus élesen megkülönböztette a Szentírás szavát az emberi vallási tanításoktól és hagyományoktól. Emezt "Isten parancsolatának" mondotta, amazokat pedig "emberi rendeléseknek". "Hiába tisztelnek engem, ha oly tudományokat tanítanak, amelyek emberek parancsolatai" (Máté 15:9). Isten szava mellé vagy fölé helyezni ezeket súlyos bűn, mert ez annyit jelent, mint "erőtlenné tenni Isten beszédét emberi rendelések által" (Máté 15:1–6).
Az összes vallási tévelygés okát így jelölte meg Jézus: "Avagy nem azért tévelyegtek-e, mert nem ismeritek az Írásokat, sem az Istennek hatalmát?" (Márk 12:24)
Tanította azt is, hogy az Írásban foglalt kijelentéseket úgy kell vennünk, amint vannak. Kutatnunk kell őket, hogy megérthessük valódi jelentésüket, de nem szabad emberi magabiztossággal és önkényességgel magyarázni vagy átértelmezni őket, mert "az Írás fel nem bontható" (János 10:35).
Krisztus azért jött, hogy eltakarítsa a sok emberi magyarázkodást és torzulást, ami eltakarta az igazság ragyogását. Megtisztította az Írások ismeretét a vallási tanítók félremagyarázásaitól és hamis elméleteiktől. Eltávolított mindent, ami megfosztotta ezeket az igazságokat a bennük



9
lüktető élettől és erőtől. Visszaadta őket a világnak eredeti frissességükben, erejükben és teljességükben.
A Biblia kincset rejteget
Jézus egyik példázata így hangzott:
"Hasonlatos az Isten országa a szántóföldben elrejtett kincshez, amelyet megtalálva az ember, elrejti azt, és afelett való örömében elmegy és eladva mindenét, amije van, megveszi azt a szántóföldet" (Máté 13:44).
Mit példáz a szürke, értéktelen, semmit ígérő szántóföld, ami Isten országa nagy kincsét rejti? Magát a Szentírást, a Bibliát. Miért van elrejtve benne a nagy kincs, Isten bölcsessége, az Istennel való személyes ismeretség lehetősége? Egyrészt közönséges szemmel nem lehet a nagy kincset meglátni. A példázat azt is mondja, hogy az emberek elmennek mellette, nem látják meg. Csak az az ember, aki mélyen leásott, az találta meg. Ő viszont nem tudott hová lenni örömében. Tudta, hogy akkora a kincs, hogy mindent – örömmel, nem pedig áldozatként – odaadhat érte.
A Biblia így bátorít a "kincs" keresésére, a "mélyen ásó", alapos bibliatanulmányozásra: "Ha keresed azt, mint az ezüstöt, és mint a kincseket kutatod azt: akkor megérted az Úrnak félelmét, és Istennek ismeretére jutsz... Akkor megérted az igazságot, és törvényt és becsületességet, és minden jó utat" (Példabeszédek 2:4–5, 9).
Másrészt a Szentírást rengetegen értelmezték, magyarázták magabiztos – és ennélfogva téves – módon. Ezek a torzító értelmezések rátelepedtek a Szentírásra, mint a hordalék. Ezeket le kell tisztítani a Bibliáról, illetve az embernek ki kell tisztítania ezeket a maga lelkéből. Félre kell tennie az összes hagyományt, emberi magyarázatot, hogy ezek mögött, ezek alatt felfedezze a nagy kincset; azazhogy elfogulatlanul, magával a Bibliával, annak belső összefüggéseivel és tartalmával foglalkozzék. Sok ember szeme és szíve elől a sokféle emberi értelmezés és bölcselkedés üledéke rejti el a nagy kincset.
"Mindenkinek saját eszméi vannak: azokra büszke és azt prédikálják! s hallgatni kell az Evangéliomnak."
(Dante Alighieri: Isteni színjáték – A Paradicsom. Részlet a XXIX. énekből, Babits Mihály fordítása)
"Aki úgy értelmezi az Írást, hogy értelmét nem magából az Írásból veszi, az ellensége az Írásnak."



10
(Blaise Pascal: Gondolatok, 900. töredék)
AJÁNLJUK:
Károlyi fordítású Bibliát olvasson. (Régies nyelvezete ellenére még mindig ez a legjobb fordítás.)
Aki először olvassa, kezdje Lukács evangéliuma vagy valamelyik másik evangélium (négy evangélium örökíti meg Jézus élettörténetét), valamint Apostolok cselekedetei olvasásával. Ezek könnyen érthető részek a kezdő bibliaolvasónak is. Mellette jó még részleteket olvasni Zsoltárok és Példabeszédek könyvéből.
A legjobb bibliaolvasási módszer: Naponta – elhatározott rendszerességgel folytatólagosan egy kis szakaszt (1–2 fejezetet) olvasni a Bibliából, abból a bibliai könyvből, amelyet tanulmányozásra éppen kiválasztottunk. Ezt a részt kétszer-háromszor is figyelmesen elolvasni. Az újabb fejezetek olvasása előtt érdemes átismételni az előző napi szakaszt, hogy azt felelevenítsük, rögzítsük magunkban, és a szövegösszefüggést is lássuk.



11
II. MIT MOND A BIBLIA...
A világmindenség teremtő Istenéről
A bibliai teremtéstörténet
A teremtéstörténet méltó nyitánya a Bibliának. A Biblia első fejezete az "így volt" bizonyosságával szól Földünk teremtéséről. A leírás emberi tapasztalatunk számára meg közelíthetetlen, de még gondolkodásunk, sejtésünk is nehezen kapaszkodik fel hozzá. A Biblia nem az egész világegyetem, hanem egyedül a mi bolygónk teremtését követi nyomon. A sokat vitatott és misztifikált "kezdetben" kifejezés csak a Földre vonatkozik. Más helyein a Biblia sejteni engedi, hogy "egek régtől fogva voltak" (II. Péter 3:5) és a földi világ előtt már léteztek más világok is (Jób 38:4–7; Zsidókhoz 1:2; Jelenések 12:7–9 stb.). A teremtéssel és az élettel kapcsolatos kérdések, kimondva-kimondatlanul ott állnak minden emberi probléma mögött.
Miért teremtett Isten?
Mi célból hozott létre Isten világokat, s bennük a miénket is? Messzemenő következménye van a teremtés szempontjából annak az állításnak, hogy "Isten a szeretet". Felemelő s egyben vigasztaló is azok számára, akik Istent úgy képzelték el, hogy Ő a maga kényére-kedvére létrehozott teremtményeket, hogy azután tetszése szerint uralkodhassék rajtuk. Sokan tekintenek úgy az isteni teremtésre, mint Madách Imre Lucifere:
"Aztán mi végre az egész teremtés? Dicsőségedre írtál költeményt, Beléhelyezted egy rossz gépezetbe, És meg nem únod véges végtelen, Hogy az a nóta mindig úgy megyen. Méltó-e ilyen aggastyánhoz e Játék, melyen csak gyermekszív hevülhet? Hol sárba gyúrt kis szikla mímeli Urát, de torzalak csak, képe nem..."
(Az ember tragédiája, I. szín)
Ezzel szemben a Biblia azt tanítja, hogy Isten azért teremtett, mert meg akarja osztani az örök életet és a vele járó kiváltságokat valamennyi teremtményével. Ezért, és csak ezért szólhat Dávid így emberi lehetőségeinkről: "Micsoda az ember, hogy megemlékezel róla? És az



12
embernek fia, hogy gondod van reá? Hiszen kevéssel tetted őt kisebbé Istennél, és dicsőséggel és tisztességgel megkoronáztad őt! Úrrá tetted őt kezeid munkáin, mindent lábai alá vetettél" (Zsoltárok 8:5–7).
Isten nem teremtett eleve befejezett teremtményeket
Nem abban az értelemben alkotta az Úr "tökéletes"-nek az embert, hogy azután semmi dolga se legyen már önmagával, hanem a tökéletesség alapjával és lehetőségével hívta létre. Azt akarta, hogy amivé válik az ember, abban a saját elhatározása, választása, meggyőződése is benne legyen. Isten értelmesnek, azaz – a Biblia nyelvén – a "saját képére és hasonlatosságára" teremtette az embert (I. Mózes 1:26). Ősszüleink "felnőtt" és nem "gyermek" állapotban nyerték életüket. Maga Isten tanította őket gondolkodásra, fogalomalkotásra és megnevezésre, beszédre.
A Krisztus a teremtésnél
A Biblia egésze arról tesz tanúságot, hogy a teremtésnél már Jézus Krisztus is ott
volt. Mózes I. könyve 1. fejezete is sejteti együttes jelenlétüket: "Teremtsünk embert a mi képünkre és hasonlatosságunkra" (26. vers). A teremtésben az Atya volt a tervező, az Ő életadó Lelkére utal az, hogy "lebegett a vizek felett" (I. Mózes 1:2), s a közvetlen kivitelező "mint kézműves", a Fiú volt (Példabeszédek 8:30). A Biblia egyik alapvető, de az elmúlt századokban szinte teljesen feledésbe merült tanítása Jézus Krisztus a teremtésnél való közreműködését bizonyítja. "Őáltala" létezik a mindenség és a Föld is (Kolossé 1:16; Zsidókhoz 1:2), "minden Őáltala lett és nála nélkül semmi sem lett, ami lett" (János 1:3). Az Atya azért bízta meg Őt a közvetlen megvalósítással, mert Krisztus a teremtmények példaképe, fejlődésük célja. Isten szeretetből és fejlődésre, szabadsággal és értelemmel felruházottan teremtette meg az embert, és elébe állította a Fiút, hogy a saját Teremtője legyen a példaképe. Akinek kezéből kikerült, az lett az ember erkölcsi mintája.
Hogyan történt a teremtés?
Mindezek után talán fokozottabb érdeklődéssel tekintünk a bibliai teremtéstörténet szövegszerű leírására. Nemcsak a teremtés célja a fontos, hanem véghezvitelének módja is. A teremtéstörténet minden rövidsége ellenére, számos törvényszerűséget tár fel.
Először is azt, hogy azt, hogy az Isten a semmiből, puszta szóval teremtett. "És mondta Isten: Legyen... És lőn" – ezek a kijelentések Mózes I. könyve 1. fejezetének a leggyakrabban visszatérő szavai. Isten rendelkezik olyan képességgel, mellyel rajta kívül senki más, s ez talány marad számunkra egészen az újjáteremtésig. A zsoltáríró így emlékezik meg erről: "Az Úr szavára lettek az egek, és szájának leheletére minden seregük... Mert Ő szólt és meglett, parancsolt és előállott" (Zsoltárok 33:6 és 9). Hasonlóképpen erősíti meg a mózesi tanítást az



13
evangéliumokban a kapernaumi századosról szóló történet. Ez az ószövetség hitét ismerő római katona ugyanis azért mondotta a szolgáját meggyógyítani induló Jézusnak: "Csak szólj egy szót, és meggyógyul az én szolgám" (Máté 8:8), mert a saját tapasztalatából ismerte, hogy az ő puszta szavára is hogyan engedelmeskednek katonái. Ha az emberi szónak is ilyen ereje van, milyen ereje lehet Isten szavának, aki minden törvényt tökéletesen ismer és alkotó szavára pontosan engedelmeskedik minden elem! Felbonthatatlan bibliai összefüggés tehát a semmiből és a szóval teremtés. Elutasítása nemcsak a Biblia elején található teremtéstörténet elutasítása lenne, hanem még inkább az evangéliumoké. Jézus földi életében is, a betegek meggyógyításánál, a halottak feltámasztásánál "csak szólt és meglett, parancsolt és előállott..."
Másodszor, a rendre és következetességre hadd hivatkozzunk. Mózes I. könyve 1. fejezete az isteni munkavégzés fölülmúlhatatlan dokumentuma. Mindent a maga idejében és helyén megalkotni: ez az igazi, "teremtő" munka. Előbb az elemek elválasztásáról, majd kiformálásáról értesülünk, a szervetlen, a szerves világ fokozatain át egészen az ember megteremtéséig. A harmadik naptól kezdve jelennek meg a növények, az ötödiktől az állatok, a hatodikon "a lakásul alkotott" világ gazdája: az ember. Nem kevesebb, mint 11-szer hangzik el, hogy Isten "mindent az ő neme szerint" teremtett. Bizonyára nem lehet ez a gyakori ismétlés véletlen az ilyen rövid leírás keretei között. A bibliai teremtéstörténet ezzel szövegszerűen is kizárja az utóbbi két évszázadban elterjedt evolúció eszméjét.
"Világosan tárul itt elénk az emberiség eredete – írja Ellen G. White –, és az ihletett feljegyzés megfogalmazása olyan egyszerű, hogy a tévedés lehetősége kizárt. Isten az embert saját képére teremtette. Nincs ebben semmi misztikum. Semmi alapja nincs annak a feltevésnek, hogy az ember a fejlődés lassú fokozatain át, az állatvilág alacsonyabb létformáiból alakult volna ki. Az ilyen tanítás a Teremtő csodálatos művét az ember földies, korlátolt elképzeléseihez alacsonyítja le. Az emberek olyan eltökélten akarják kizárni Istent a világmindenség fölötti uralkodásból, hogy inkább az embert alacsonyítják le és fosztják meg eredetének méltóságától... Az emberi család nemzetségtáblázata, ahogy ezt a Szentírás megőrizte, eredetünket nem fejlődő sejtekre, puhatestűekre és négylábúakra vezeti vissza, hanem a Teremtő hatalmára. Noha porból alkotta Ádámot, mégis »Isten fia« volt (Lukács 3:38)." (Pátriárkák és próféták, 1898, 44–45. l.)
Harmadszor egy újabb, sokat ismétlődő kifejezésre mutatunk rá. Az egyes napok végeztével mindig az áll a bibliai szövegben: "és lőn este és reggel,... első,... második,... harmadik stb. nap". Az "este és reggel" hebraizmus, vagyis a héber nyelvnek egyik sajátos kifejezése, mindig egy 24 órás napot jelent. Az egyik legfőbb botránykő a ma "vallásos" emberének szemében: hogyan is teremthetett Isten – emberi napok leforgása alatt? Nem "antropomorfizálása" ez a Teremtőnek? Szó szerint vehető-e a bibliai történet? Elgondolkoztunk-e már azon, hogy Isten miért teremtett éppen úgy, ahogyan a Biblia állítja? Hiszen ha Ő valóban létezik és mindenható, egyetlen szempillantás alatt is teremthetett volna! Egyetlen szavára is előállott volna minden! De végbemehetett volna a teremtés évmilliárdok, évmilliók vagy évszázezrek alatt is – ha Istennek ilyen terve lett volna. Ám ahogy az előbbit, úgy az utóbbit sem tanítja a Biblia, holott mindkettőt érthető nyelven hozhatta



14
volna tudomásunkra. Miért éppen hat napig tartott a Föld teremtése és "nyugodott meg" Isten az utánuk következőn, a hetediken? A Tízparancsolat IV. parancsolatában olvashatunk erről. Itt mondja meg az, aki a két törvénytáblát Izráel népének adta, hogy a teremtés miért történt ilyen módon. Mert ezzel örök példát, mintát kívánt szolgáltatni az ember számára életideje elrendezéséhez, a helyes életritmus kialakításához. "Hat napon át munkálkodjál és végezd minden dolgodat, de a hetedik nap az Úrnak, a te Istenednek szombatja..." – hangzik a parancsolat kezdete (II. Mózes 20:9–10). Munka és teljes megpihenés váltsa így egymást az életben! Így osszuk be időnket, mely alapja életünknek. Békés, kiegyensúlyozott lesz ezáltal az ilyen élet. Képes a megértésre, a fejlődésre, a szeretetben való erőgyűjtésre. Jézus Krisztus, a Teremtő annyira szerette teremtményeit, hogy magával a teremtés módjával és lefolytatásával is közel akarta hozni számukra azt, hogy "őhozzá hasonlatosak" lehessenek.
A Szentháromság titka
Burkoltan már az Ószövetség is szól az Istenség három személyéről, az ún. Szentháromságról. Az Újszövetség pedig egészen nyilvánvalóan, néven nevezve tesz bizonyságot a három különálló isteni személyről. Jézus nevezetes felhívásában pl. ezt találjuk: "Elmenvén széles e világra, tegyetek tanítvánnyá minden népet, kereszteljétek meg őket az Atya, a Fiú és a Szentlélek nevében" (Máté 28:19).
Atya, Fiú, Szentlélek – éppen olyan valóságosan különálló személyek, mint ahogyan minden ember egy-egy különálló személyiség, egyéniség. Isten jelleméről így szól a Szentírás: "Isten a szeretet" (I. János 4:8). Ahol pedig teljes a szeretet, azaz teljes önzetlenség uralkodik, ott teljes az egység is. A Szentháromság személyei közötti egység ilyen lelki, erkölcsi, szereteten alapuló egység. Gondolatban, érzésben, akaratban ők mindig egyek, bár különálló személyek és különböző munkát végeznek.
A minden emberben meglévő önzés miatt ilyen egységet mi két ember, még a legjobb házastársak között sem tudunk elgondolni. Azért mondja az Írás, hogy egy Istenünk van, mert különben átvinnénk a Szentháromság személyeire a mi önzéstől megrontott fogalmainkat. A Szentháromság személyei közötti egység önmagában is hirdeti: Isten a szeretet. A három különböző személy egymáshoz való viszonya a szeretet teljességének bemutatása és követendő mintája minden teremtmény számára. Hogy valóban így kell értenünk az Atya, Fiú és Szentlélek egy voltát, az kitűnik Jézus ún. főpapi imájából, amelyben így könyörgött tanítványaiért: "Szenteld meg őket a te igazságoddal..., hogy egyek legyenek, amiképpen mi egy vagyunk" (János 17:17 és 22). Az egyetlen, teremtő Isten
A Biblia szerint csak egyetlen Isten létezik, és Ő azért Isten, mert minden dolog és élet Teremtője, Fenntartója. Teremtő hatalma és az egész világmindenségben érvényesülő fenntartó munkája és uralma különbözteti meg őt az ál-istenektől:



15
"Mert ha vannak is úgynevezett istenek, akár az égben, akár a földön, aminthogy van sok isten és sok úr; mindazonáltal nekünk egy Istenünk van, az Atya, akitől van a mindenség, mi is őbenne, és egy Urunk, a Jézus Krisztus, aki által van a mindenség, mi is őáltala" (I. Korinthus 8:5–6).
"Az Úr igaz Isten, élő Isten és örökkévaló király... Ő teremtette a földet az ő erejével, ő alkotta a világot az ő bölcsességével, és ő terjesztette ki az egeket az ő értelmével... Az istenek, akik az eget és a földet nem alkották, el fognak veszni e földről és az ég alól!" (Jeremiás 10:1012)
A természettudomány jelenlegi álláspontja szerint nincs tudományos felelet az eredet kérdésére
"Az anyagról szerzett mégoly kiterjedt ismereteink is olyanok, mint az ismeretlen óceánból kiemelkedő kis szigetek. A tudomány haladása közben új utakat nyit, ez azonban a régiek felszámolásával jár együtt... Világosan szólva nem tudom elhinni, hogy egyedül a véletlen és a szükségszerűség lenne felelős az evolúcióért." (Alfred Kastler, Nobel-díjas fizikus: Az a különös anyag, Gondolat, Bp., 1980, 5. és 10. l.)
"Ha élő sejt (például baktériumsejt) előállítása a cél, akkor csak azt mondhatjuk, hogy ettől még rendkívül messze vagyunk... Sok biológus véleménye szerint azonban erre soha nem fog sor kerülni. Nem azért, mert elvileg lehetetlen, hanem mert a komplexitás (bonyolultság) bizonyos fokán túl az eredmény véletlenszerű, próbálgatással történő elérésének valószínűsége gyakorlatilag nullára csökken. A legnagyobb teljesítményű elektronikus számítógépek sem tudják áttekinteni a sakkjáték összes lehetőségeit, márpedig hol van a sakk komplexitása az élő sejttől?... Az élet keletkezéséről biztosan csak annyit mondhatunk, hogy egyszer megtörtént." (Venetianer Pál: Molekuláris biológia – Tegnap, Ma, Holnap, Bp., 1978, 107–108. és 111. l.)
"Az élet tanulmányozása közben a magasabb régiókból egyre alacsonyabbakba szállunk, míg végül útközben az élet eltűnik, és ott állunk üres kézzel. A molekulák és elektronok élettelenek." (Szent-Györgyi Albert cikke: Internat. Sci. Techn., 1966. június)
Victor F. Weisskopf elméleti fizikus elnöke volt az Amerikai Egyesült Államok Tudományos Akadémiájának. A világegyetem eredete című cikkéből idézzük: "Úgy tűnik, mintha »valaki« így rendezte volna el, hogy a sűrűség mindenütt egyforma legyen, még olyan helyeken is, amelyeknek nem volt soha lehetőségük arra, hogy egymással kapcsolatba kerüljenek... Vajon az anyag miért részesült előnyben az antianyaggal szemben ilyen csekély mértékben? Olyan ez, mintha »valaki« kezdetben valamivel több anyagot tett volna a fazékba, mint antianyagot... Valóban, a zsidó-keresztény tradíció olyan módon írja le a világ keletkezését, amely meglepően hasonlít a tudományos modellhez. Korábban tudományos szempontból hibásnak tűnt azt mondani, hogy a világosság korábban jött létre, mint a Nap. A jelenlegi tudományos felfogás valóban feltételezi, hogy az univerzum kezdetben különböző



16
sugárzással volt telített, már sokkal azelőtt, hogy a Nap teremtésére sor került..." (Természet Világa, 1985/12. szám, 540–541. l.)
"Az alkotás, a teremtés titkait Isten nem nyilatkoztatta ki az embernek... Teremtői hatalma éppoly felfoghatatlan előttünk, mint öröktől való létezése... Általános az a nézet, hogy Istent is korlátozzák a saját törvényei... Általában a »természet törvényei« fogalmával jelölik meg azokat az eddig észlelt törvényeket, amelyek a látható világot uralják. De hogy tudásunk mennyire korlátozott, hogy milyen áttekinthetetlenül nagy a Teremtő munkaterülete, amelyen törvényeivel összhangban munkálkodhat, az teljességgel felülmúlja halandó emberek értelmi képességeit!... A természet csupán szolgája Teremtőjének. Isten nem szünteti meg törvényeit, sem azokkal ellentétben nem cselekszik, hanem állandóan eszközként használja őket." (Ellen G. White: Pátriárkák és próféták, 1898, 98–100. l.)
Isten szüntelen munkálkodása a teremtett világ fenntartásában
Sokan úgy képzelik a világ működését, ahogy Madách Imre írja Az ember tragédiájában:
"Be van fejezve a nagy mű, igen. A gép forog, az alkotó pihen. Évmilliókig eljár tengelyén, Míg egy kerékfogát újítni kell."
A Biblia azonban így szól:
"Jézus pedig felelt nekik: Az én Atyám mind ez ideig munkálkodik, én is munkálkodom" (János 5:17).
"Ő ád mindeneknek életet, leheletet és mindent... Mert őbenne élünk, mozgunk és vagyunk..." (Apostolok cselekedetei 17:25/b és 28/a)
"Ha csak magára volna gondja, lelkét és lehelését magához vonná: Elhervadna együtt minden test, és az ember visszatérne a porba" (Jób 34:14–15).
"A Föld nem a természetben rejlő eredeti erő által hozza meg évről évre termését, s nem az eredeti erő készteti menetelésre a Nap körül. Bolygónk irányításában szünet nélkül a végtelen hatalom keze működik. Isten szüntelenül gyakorolt hatalma tartja forgásban a Földet. A menny Istene szünet nélkül munkálkodik. Hatalma okozza a növények virágzását, hatalma által rügyezik ki minden levél, virágzik ki minden bimbó... Az emberi test nem gép..., amely ha megindul, folytatja munkáját; a szív dobog, lélegzet lélegzetet követ. Istenben élünk, mozgunk és vagyunk. Minden lélegzet, minden szívverés az örökké jelenlevő Isten hatalmának bizonyítéka..." (Ellen Gould White: Testimonies, VIII. kötet, 260. l.)



17
Az ember helyes viszonya a teremtő Istenhez
"Nem lehet annál nagyobb rabszolgaság, minthogy az ember Istennel nem törődve nyomorult módon más egyebektől engedi magát leigázni, azaz behódol olyan teremtett dolgoknak, amelyeken uralkodnia kellene, s dacol Istennel, akinek engedelmességgel tartozik. Ó, halandók, értsük meg, hogy csak egy, egyetlen lény van felettünk, a mi teremtő Urunk és majdan bíránk: egyedül neki van hatalma nekünk parancsolni, de nem úgy parancsol, mint rabszolgáknak, hanem gyermekeiként szólít engedelmességre, azt akarván, hogy engedelmeskedve is szabadok és kötetlenek legyünk." (Johannes Amos Comenius: A világ útvesztője és a szív paradicsoma, Bp., 1990, 179–180. l.)
"Emeljétek föl a magasba szemeiteket és lássátok meg, ki teremtette azokat... Miért mondod: ...Elrejtetett az én utam az Úrtól és ügyemmel nem gondol Istenem?! Hát nem tudode és nem hallottad-e, hogy örökkévaló Isten az Úr, aki teremtette a föld határait? Nem fárad és nem lankad el, végéremehetetlen a bölcsessége! Erőt ad a megfáradottnak és az erőtlen erejét megsokasítja. Elfáradnak az ifjak és meglankadnak, megtántorodnak a legkülönbek is. De akik az Úrban bíznak, erejük megújul, szárnyra kelnek, mint a saskeselyűk, futnak és nem lankadnak meg, járnak és nem fáradnak el!" (Ésaiás 40:26–31)
"Nincs egyetlen érző ember sem, aki ha a felhőtlen éjszakai égboltra tekint, meg ne kérdezné önmagától, mi a rendeltetése a csillogó égitesteknek, és mi az, ami a világmindenség rendjét megszabja. Ugyanez a kérdés támad bennünk, ha az emberi testbe helyezett liliputi világmindenséget kémleljük, vagy akár csak azt a titkokat firtató emberi szempárt, mely minduntalan összefüggéseket keres e két világ között. Ha a megértés bármely fokáról szemléljük is a Természet megnyilvánulásainak harmonikus nagyvonalúságát, az emberi érzékelés legnagyszerűbb élményében részesülünk. Aki e nagyság egyetlen parányát is megragadja, máris... célt ért el. És észreveszi, hogy segítséget kapott, amit az élet mindennapjain kamatoztathat... Ha tekintetünket a végtelen nagyra szegezzük, hétköznapi gondjaink semmiséggé törpülnek. Van egyfajta nyugalom és lelki béke, amit csak a felsőbbrendűhöz való kapcsolódás nyújthat." (Selye János: Életünk és a stressz, Bp., 1973, 303. l.)
"Mily számtalanok a te műveid, Uram! Mindazokat bölcsen alkottad meg, és betelt a föld a te gazdagságoddal. Ez a nagy és széles tenger! Itt vannak benne a megszámlálhatatlan apró állatok nagyokkal együtt... Mindazok tereád néznek, hogy megadjad eledelüket alkalmas időben" (Zsoltár 104:24–25, 27).
"A bölcsesség hol található, az értelemnek hol van a helye? Halandó a hozzá vivő utat nem ismeri, az élők földjén nem található... Isten tudja annak útját, ő ismeri annak helyét. Mert ő ellát a föld határaira, ő lát mindent az ég alatt" (Jób 28:12–13, 23–24).



18
III. MIT MOND A BIBLIA...
A rossz és a bűn eredetéről
Egy nehéz kérdés
"Muszáj bevallani – hogy létezik – a rosszat. Az eredete még egészen titokzatos, A jó szerzőjétől származna tán a rossz?... De hogy képzelhető, hogy maga Isten az, aki Egyfelől fiait kegyelmében füröszti, Másik kezével a rosszat zúdítja le? Melyik szem láthat ily titkoknak mélyire? Tökéletes lényből rossz létre nem jöhet, De máshonnan se – mert minden belőle lett. És mégis létezik – ó fájdalom – a rossz. Mily döbbenetes ez, mennyire paradox!"
(Részlet Voltaire: Vers a lisszaboni földrengésről c. költeményéből, 1756, Fordította: Petri György)
Ezek a sorok nagyon pontosan összegezik a rossz létezésével és eredetével kapcsolatos, nagy emberi kérdést. Ma is ugyanígy fogalmazódik meg e kérdés sokakban. Alfred Kastler, Nobel-díjas fizikus például így szól erről:
"Bizonyos lények életének célja azon alapszik, hogy más lényeket halálba küld, amelyeknek ugyancsak ez a célja. Hol van itt az isteni szeretet, amiről Krisztus beszél?... Isten az az erő, mely fenntartja az Univerzumot. De miért van az, hogy Isten egyszerre az az erő, mely... építi az életet, és ugyanez az erő, önmagának ellentmondva, lerombolja?" (Az a különös anyag, 268. l.)
Könyvünk előző fejezetében idéztük már Alfred Kastlert. Olvashattuk vallomását, hogy a teremtés gondolatának az elfogadása semmi gondot sem okoz neki mint természettudósnak, sőt az evolúció elképzelésénél sokkal elfogadhatóbbnak találja. De a fent idézett soraiból kitűnik, hogy a rossz eredete igazi nagy kérdés az ő számára is.
Mi a bűn?



19
Hogy mi minden a rossz, azt a bőrünkön tapasztaljuk. Minden, ami az életet és a boldogságot veszélyezteti, rombolja. De gyakorta emlegetünk egy erkölcsi fogalmat is a mindennapi életben: a bűnt. A Biblia megállapítása mindenekelőtt ez: a bűn a gyökere minden rossznak.
A Bibliában található meghatározása így hangzik:
"A bűn pedig a törvényszegés" (I. János 3:4).iii
Miféle törvényről van itt szó, aminek a megszegése a bűn? Egyértelmű, hogy a Bibliában bemutatott nagy, erkölcsi alaptörvény ez, amely az egész világmindenségben érvényes. Ennek a lényegét pedig így összegezi az Írás: "A törvény betöltése a szeretet" (Róma 13:10).
A sokféle értelmezés, visszaélés, hamis szeretet hátterén azonban szükségszerű egy további kérdés: Mi a szeretet? A legrövidebb bibliai meghatározás így hangzik erről: "Senki ne keresse azt, ami az övé, hanem ki-ki azt, ami a másé" (I. Korinthus 10:24). Összegezhetjük tehát a végeredményt:
A szeretet a következetes másik-középpontúság, avagy a másokért élés gondolkodásmódja és életformája.
Az "én és te" sorrend megváltozik "te és én"-re. A Biblia szerint ez az igazság. Az az igaz ember, akinek az életében ez az alapelv válik győzedelmessé, mindent meghatározóvá.
Így viszont eljutottunk az előbbiekben idézett rövid, tömör bibliai bűnmeghatározás pontos értelmezéséhez is: "A bűn az a kifejlett alapelv, amely ellenkezik a szeretet nagy törvényével." (Ellen G. White: Korszakok nyomában/Nagy küzdelem, 1991, 474. l.)
A bűn fogalmát így ragadhatjuk meg tehát egészen gyakorlatias módon:
A bűn az önzés, az önmagunkért élés gondolkodásmódja és életformája.
Nagyon érdekes, hogy ennek az igazságnak a felfedezéséig természettudományos megfigyelés útján is el lehet jutni. A századunkbeli neves, külföldön élő magyar tudóstól, Selye Jánostól idézzük a következőket: "Bizonyos tekintetben úgy is vehetjük, hogy az önzés az eredendő bűn, nemcsak az ember, hanem minden élőlény számára." (Életünk és a stressz, 1973, 310. l.)
Ezután úgy szemlélteti állítását, hogy leírja, mi történik például az emberi testben, ha annak valamely része egyszer csak az "önzés törvénye" szerint kezd működni: "Ki-kitörhet egy forradalom valamely részlegben, amely elfeledkezik a kollektív önzetlenségről. Ez az, amit ráknak nevezünk. És ebbe nemcsak az egész szervezet pusztul bele, hanem vele együtt a lázadó rész is saját törekvésének áldozatává válik." (I. m., 295. l.)



20
Majd hozzáteszi mindezekhez: "A racionális értelem korában szinte megörvendeztet, hogy az emberi magatartást nevelő vallási és bölcseleti tantételeknek tudományosan feltárható biológiai igazság az alapjuk." (I. m., 293. l.)
Van min elgondolkoznunk ezen a ponton: Lehetséges, hogy minden rossznak tényleg az önzés a gyökere? De hiszen nekünk az önérdek és önös vágyak, kívánságok követése tűnik az élet és a boldogság útjának! Nem bűnösnek, hanem természetesnek érezzük, hogy a magunk javát keressük mindenben. Ugyan mi mást tehetnénk, hiszen mindenkinek ez a kézenfekvő? mondaná sok ember. Lehetséges, hogy valami megcsalja, megrontja tiszta látásunkat? És talán ez a ferde látás maga is a bűn következménye? "Van olyan út, amely igaz az ember szeme előtt, de a vége a halálnak útja" – mondja a Biblia (Példabeszédek 16:25).
"Egy ember gyűjthet magának mindent, amit csak tud, élhet, gondolkodhat és tervezhet mindig csak a maga érdeke szerint, de élete elmúlik és nincsen semmije. Az önszolgálat törvénye az ön-megsemmisítés törvénye... Az önfeláldozás törvénye viszont az ön-megőrzés törvénye. A gazda azzal őrzi meg a magot, hogy a földbe veti. Így van ez az emberi élettel is. Az adás életet jelent..." (Ellen G. White: Jézus élete, 1989, 623. l.) A Biblia a szeretet, a másokért élés törvényét mondja az élet és a boldogság egyetlen útjának – teljes egyértelműséggel. A bűn – az önzés – életfelfogása és életmódja követését pedig a szenvedés és a halál útjának jelenti ki minden ellenkező látszat ellenére:
"A bűn teljességre jutva halált nemz" (Jakab 1:15). "A bűn zsoldja a halál" (Róma 6:23).
Az aranyszabály
Jézus Krisztus az egyik felhívását, amelyet a valaha is adott, összes isteni kinyilatkoztatás summájának, azaz végső mondanivalójának jelentett ki, "aranyszabály"-nak nevezték el. Ez a nevezetes ige is a másik-középpontú gondolkodás és a következetes másokért való szolgálat nagy alapelvét tartalmazza:
"Amit akartok azért, hogy az emberek veletek cselekedjenek, mindazt ti is úgy cselekedjétek azokkal, mert ez a törvény és a próféták" (Máté 7:12).
A kereszténység egyedülálló sajátossága
Amint az előbbiekben láttuk, a természettudomány útján is el lehet jutni az élet eme nagy törvényének a felfedezéséhez a gondos megfigyelés és az eredmények elfogulatlan, precíz kiértékelése által, hiszen a valóság törvényéről van szó. Mégis egyedül a kereszténység, illetve



21
a Biblia sajátossága, hogy következetesen tanítja ezeket, mint a titkok végső nyitját, mint a nagy emberi alapkérdések végső megoldását:
"Aki nem gyűlöli magában önszeretetét és azt az ösztönét, amelyik arra biztatja, hogy magát tekintse Istennek, nagyon elvakult ember. Ki nem veszi észre, hogy semmi sem ellenkezik ennyire az igazságossággal és az igazsággal? Mert nem igaz, hogy rászolgálunk; igazságtalan és egyben lehetetlenség is, hiszen mindenki ugyanezt kívánja a maga számára. Tehát velünk született nyilvánvalóan jogtalan kívánság, amelyről nem tudunk, de amelytől mégis szabadulnunk kell.
Ám egyetlen más vallás sem figyelmeztetett rá, hogy ez az önszeretet bűn, sem arra, hogy ebben születtünk, hogy kötelesek vagyunk ellene szegülni, és egyiknek sem volt rá gondja, hogy megadja nekünk a gyógyítás eszközeit." (B. Pascal: Gondolatok, 492. sz. töredék)
A legnagyobb, legnehezebb kérdés azonban még mindig hátravan:
Honnét származik a bűn?
Sokan kérdezik: Miért élünk ilyen világban? Így jött létre a világ, hogy itt sötétség és világosság, jó és rossz szakadatlan küzdelmet folytasson egymással? Hogy "így váltsa egymást örök romolás és teremtés", ahogy költőnk, Berzsenyi Dániel fogalmazta meg? Vagy valamely pillanattól kezdve torzult el az ember történelme, sorsa? De ha Isten létezik és Ő volt a teremtő, hogyan engedhette ezt? Ha Isten a szeretet, ő rosszat nem teremthetett; ha viszont az ő tudta nélkül került a rossz a világ gépezetébe, akkor lehet-e Őt mindenhatónak nevezni? Előbb Isten erkölcsi lénye, utóbb mindenhatósága kerül veszélybe. Így lesz "a rossz a legvitálisabb kérdés minden vallásra nézve" – ahogy Babits Mihály mondta.
Igen, a rossz kérdése valóban sok embert tart vissza Isten keresésétől és az istenhittől. Gyakorta halljuk a mindennapokban: "Hinnék, ha választ kaphatnék arra, miért van a rossz? Ha Isten valóban létezik, miért nem akadályozta meg a rossz megszületését? Ha Isten létezne, nem tűrné el ezt a sok fájdalmat, háborút, az emberi történelem vérontásait." A rossz kérdése valóban újra és újra felelevenedő és erősödő kérdése sokaknak. Csak kevesen ismerik azt az átfogó és mély feleletet, amelyet a Biblia ad ezekre a kérdésekre.
A Biblia határozottan állítja, hogy a rossz nem Istentől ered. Tőle csak "jó adomány és... tökéletes ajándék származik" (Jakab 1:17). Isten számára teljességgel idegen és elfogadhatatlan a bűn: "nem lakhatik tenálad gonosz" – olvassuk Zsoltárok könyvében (5:5). Istennek nem állt szándékában az építés mellett a rombolás, a teremtés mellett a megsemmisítés!
A búzáról és a konkolyról mondott példázatában Jézus Krisztus arról szólt, hogy Istentől csak a "jó mag" származik (Máté 13:24). Isten életet teremtett a vetés növekedésére és az örömért, amit a bőséges termés láttán érez a gazda. A rosszat – amit a példázatban a konkoly



22
jelképez – "valamely ellenség" szórta a jó mag, a tiszta búza közé (Máté 13:28). Jézus ebben a példázatában arra utalt, hogy a rossz egy személy cselekvése által jött létre. (Érdekes megjegyezni, hogy a Bibliából ismerős "Sátán" héber szó is ellenséget jelent.)
A bűn "atyja" Egy másik alkalommal így szólt Jézus arról a személyről, aki a bűn szerzője:
"Az ördög atya... emberölő volt kezdettől fogva, és nem állott meg az igazságban, mert nincsen őbenne igazság. Mikor hazugságot szól, a sajátjából szól; mert hazug és hazugság atyja" (János 8:44).iv
A Biblia másutt is szól Sátánról, avagy az ördögről, mint a bűn szerzőjéről. (Különösképpen: Ésaiás 14:12–20; Ezékiel 28:12–19; Jelenések 12:3–10; I. Péter 5:8; II. Korinthus 11:14–15; Jakab 1:13–15 stb.) A Szentírás ugyanis a bűn szerzőjeként egyetlen személyt tüntet fel, akinek gondolkodásában és életében legelőször jelent meg és gyökerezett meg a bűn.
Ez a valaki Isten magasrendű teremtménye, egy angyalfejedelem volt, aki lázadása után kapta a Sátán (ellenség) nevet.v
A Biblia szerint Sátán ellenségeskedése Istennel szemben már a mennyben, a mi földünk teremtése előtt létrejött. Itt van azonban a következő kérdés:
Hogyan születhetett meg a bűn Isten tökéletes teremtményében?
Sokan úgy gondolhatják, hogy Sátán lázadásának az lehetett az oka, hogy már eleve volt benne valami nemtökéletes, valami mákszemnyi, morzsányi gonoszság, vagy legalábbis torz gondolat. Vagy ha ez nem is, de legalább valami "hiánynak" kellett lennie benne.
Jézus azonban azt mondotta róla, hogy ő "nem állott meg az igazságban". Ez magában foglalja azt az állítást, hogy a kezdet kezdetén ő is az "igazságban volt". Ő sem került ki Isten kezéből kevésbé tökéletesen, mint a többi teremtmény. Ezékiel próféta így szól róla: "Te voltál az arányosság pecsétgyűrűje, teljes bölcsességgel, tökéletes szépségben... ama napon, melyen teremtettél" (Ezékiel 28:12–13). Ésaiás próféta is "fényes csillagnak, hajnal fiának" nevezi őt (Ésaiás 14:12).
A Biblia szerint ennek az angyalfejedelemnek semmi oka nem volt arra, hogy Teremtőjével szembeforduljon. Nincs értelmes magyarázata Sátán mennyei lázadásának. "A bűn eredetére lehetetlen olyan magyarázatot találni, ami megindokolná létezését... A bűn titokzatos, érthetetlen; mentegetése egyenlő volna igazolásával. Ha mentséget lehetne



23
találni rá, vagy okot létezésére, akkor megszűnne bűn lenni." (Ellen G. White: Korszakok nyomában/Nagy küzdelem, 1991, 438–439. l.)
A "nem állott meg az igazságban" kifejezés azt is magában foglalja: Sátán igazságtalan, és a bűn maga is igazságtalanság. Ez a minősítés pontosan egybevág a bűnnek azzal a másik bibliai meghatározásával, amely lényege szerint ugyanazt mondja, mint az előbbiekben már idézett igéből (I. János 3:4) való meghatározás; "Minden igazságtalanság bűn" (I. János 5:17).
A bűn és a hazugság kapcsolata
Miért mondta Jézus olyan hangsúlyosan Sátánról, hogy "mikor hazugságot szól, a sajátjából szól; mert hazug és a hazugság atyja"?
A Biblia utal arra, hogy mikor Sátán szembefordult Istennel, más angyalokat is maga mellé állított (Jelenések 12:4). Arról is szól, hogy egy "viaskodás" alakult ki Sátán és angyalai, valamint Krisztus és angyalai között (Jelenések 12:7). Istennel fizikai harcot vívni nem lehet, mivel Ő a Teremtő, és minden teremtményének az élete kizárólagosan az ő hatalmában van, őtőle függ. (Lásd Jób 34:14–15) Ezért csak eszmei-lelki küzdelemre lehet itt gondolni. Úgy tűnik, hogy egy nagy lelki küzdelem folyt Sátánnak és követőinek az igazsággal való meggyőzéséért. Sátán végestelen-végig tudatában volt tehát annak, hogy nincsen igaza! Nem tudatlanul lett igazságtalan. Tudta, hogy eszméje és érvelése téves, de a hatalomvágy és az önmagasztalás lelkülete nem engedte már visszafordulni. A teremtmények között befolyásra kívánt szert tenni, és ezt csak úgy érhette el, hogy igazságtalanságát az igazság mezébe öltöztette. Az énközpontúságot igazságnak állította be, mert jól tudta, hogy az igazságos Istennel csak úgy veheti fel a harcot, hogy egy másik "igazságot" tüntet fel ellene.
Ott, ahol hazugság van, Sátán működik. De a hazugságot gyakran csak később sikerül leleplezni, s mire ez megtörténik, az ördög műve már más alakban ölt testet. Ennek oka pedig az, hogy Sátán nem könnyen leleplezhető, "lapos" hazugságokat talál ki, hanem első szempillantásra igaznak látszóakat. Pontosan annyi igazságot használ föl céljaihoz, amennyi elegendő ahhoz, hogy hazugságait is elfogadhatóvá tegye. Az igazság palástjában jelentkező sátáni elgondolás, az igazság és hamisság mesteri keveréke a legveszedelmesebb hazugság.
Hogyan jött be földünkre a bűn?
"Egy ember által jött be a világra a bűn, és a bűn által a halál, és akképpen a halál minden emberre elhatott, mivelhogy mindenek vétkeztek" (Róma 5:12).
Ez az "egy ember" az első ember, illetve emberpár, Ádám és Éva. Isten "igen jónak" teremtette őket is (I. Mózes 1:31). A bűn kísértésével való szóba állásra semmi okuk sem volt. Isten azonban szabad erkölcsi választás képességével teremtette őket is, csakúgy, mint Sátánt.



24
Ezzel összhangban nem zárta el előlük a hatalom eszközével a rossz választásának lehetőségét. Tudta, hogy úgy juthatnak a lelki-szellemi-erkölcsi fejlődés legmagasabb szintjére, ha a saját szabad erkölcsi megfontolásukkal utasítják el a bűnt, és az isteni szeretettörvény követését választják. Ehhez minden alapjuk megvolt. Egyedül ez lett volna a kézenfekvő és természetes számukra. A bűnnel való megfertőződésük egyáltalán nem volt szükségszerű.
A Biblia azonban mégis áldozatnak mondja az embert egy bizonyos értelemben. Az ember személyes, súlyos bűne volt, hogy nem bízott Isten előre adott óvásaiban és tanácsaiban amire pedig minden oka meglett volna –, és hogy szívében helyet adott az önzés eszméjének és a Teremtője iránti hála és szeretet kötelezettségét semmibe vette. Másrészt viszont olyan merész, igazságnak feltüntetett hazugsággal kísértette meg az embert Sátán, hogy megtévesztés áldozata is lett. Nem akarta tudatosan és megfontoltan tenni azt, amit végül is tett.
Sátán szinte ugyanazt az ígéretet állította az ember elé – "olyanok lesztek, mint az Isten" (I. Mózes 3:5) –, mint amelyet Isten is adott az embernek, amellyel létének rendeltetését határozta meg. A Biblia ugyanis világosan mondja, hogy Isten "a maga képére és hasonlatosságára" teremtette az embert (I. Mózes 1:27), és "úrrá tette kezei munkáin" (Zsoltárok 8:7). "Csupán" abban volt a különbség, hogy a célt Isten folyamatos lelki fejlődés, növekedés által hirdette elérhetőnek, Sátán pedig azt tanácsolta az ős-szülőknek, hogy az Istenhez való hasonlóságot úgy ragadják el Istentől, mint valami zsákmányt. Látszólag ugyanazt ajánlotta föl, csak egészen más módon és eszközökkel.
Ősszüleink legyőzhették volna Sátán hazugságait. Akkor is, és azóta is tökéletes védelmet kínált és kínál Isten beszéde. Ez mindenkor az egyetlen fegyver a rossz felismerésére és teljes legyőzésére. Jézus Krisztus is azzal győzte le Sátán minden kísértését földi életében, hogy azokat egybevetette a Biblia kijelentéseivel. Sátánnak adott visszautasító válaszai mindig így kezdődtek: "Meg van írva". Példája azt mutatja, hogy a hazugság átlátható és legyőzhető a Biblia igéi által.
A bűn szerzője nemcsak Isten ellensége, hanem az emberé is
Jézus "emberölő"-nek is nevezte Sátánt. Akiket Sátán hazugságaival belevisz a bűnök elkövetésébe, azokat egyedül hagyja a bűnben, a rosszban, hogy azután lelkileg, testileg, idegileg a nyomorba, a pusztulásba döntse őket. A bűn kipróbálása, sorozatos elkövetése és megszokása végül halálhoz vezet.
A csalás, a hazugság méretei az embergyilkosságig terjednek tehát, méghozzá évezredek óta. Sátán szedi az áldozatait, "átváltoztatva magát világosság angyalának" (II. Korinthus 11:14–15), és "ordító oroszlánként szertejárva" (I. Péter 5:8), amint a bibliai hasonlat mondja. "Ama régi kígyó, aki neveztetik ördögnek és Sátánnak, mind az egész föld kerekségét elhiteti"



25
(Jelenések 12:9). Az ember bűnbeesése révén ő lett "e világ fejedelme" – amint Jézus nevezte őt (János 14:30).
A jó és a gonosz közötti nagy küzdelemről a következő fejezetben lesz szó. Egy döntő isteni ígéretet azonban már most idézzünk fel a Bibliából: Amiképpen bűn nem volt mindig, úgy nem is lesz mindig. Erről szólnak az alábbi zsoltárigék:
"Egy kevés idő még és nincs gonosz; nézed a helyét és nincsen ott. A szelídek pedig öröklik a földet, és gyönyörködnek nagy békességben. (...) Láttam elhatalmasodni a gonoszt, és szétterjeszkedett az, mint egy gazdag lombozatú vad fa. De elmúlt, és íme, nincsen! Kerestem, de nem található. Ügyelj a feddhetetlenre, nézd a becsületest, mert a jövendő a béke emberéé."
(Zsoltárok 37:10–11, 35–37)



26
IV. MIT MOND A BIBLIA...
A jó és a gonosz közötti nagy küzdelemről az emberi történelemben
Isten uralma a szabadság uralma
Az előző fejezet szólt arról, hogy a rosszat nem Isten teremtette sem a világmindenségben, sem a mi földünkön. A rossz a bűnnel együtt "jött be", mint egy "ellenség", mivel egy angyalfejedelem (Sátán), majd az első emberpár is az újonnan teremtett földön, visszaéltek a szabad választás képességével, és helyet adtak szívükben az önzésnek.
A világmindenséget teremtő és fenntartó Isten uralma a világmindenségben a szabadság uralma, amihez hasonlót mi a földön nem ismerünk. Ez azt jelenti, hogy kényszert, erőszakot sohasem alkalmaz egyetlen teremtményével szemben sem. Nem használja fel azt a hatalmát, hogy minden teremtményének az élete kizárólag tőle függ. A Biblia utal arra, hogy az emberen kívül sok más, értelmes teremtménye is van Istennek a világmindenségben. Ezek közül azonban egy sem a tőle való függés vagy a félelem indítékából tiszteli Istent és az ő törvényét, hanem szabad választás és belső erkölcsi meggyőződés alapján. Azért tehát, mert törvényét igaznak, őt magát pedig méltónak találják arra, hogy Uruknak, vezetőjüknek fogadják el. Isten világában mindenütt, kizárólag a szabadság uralma érvényesül:
"Ahol az Úrnak Lelke, ott a szabadság." (II. Korinthus 3:17)
A megváltás terve
Mivel a szabadság uralmát mindenképpen sértetlenül akarja megőrizni, Isten nem alkalmazott erőszakos megtorlást, nem semmisítette meg a bűn útjára lépett teremtményeit. De szabadon burjánozni sem hagyhatta a bűnt, mert ő tudja a legjobban a törvényt, hogy az "teljességre jutva halált nemz" (Jakab 1:15). Az, hogy "Isten a szeretet" (I. János 4:8), azt is jelenti, hogy teremtményei életének és boldogságának a védelmezője. Ezért Isten sajátos módon vette fel a küzdelmet a gonosszal.
Elkészített egy tervet – az igazságosság és a szeretet alapelvének a tökéletes érvényesítésével – arra, hogy miként semmisíti meg a bűnt a földön, és iktatja ki azt az egész világmindenségből is, kizárólag erkölcsi erővel, hogy a szabadság uralma semmit se sérüljön. Ennek a tervnek a neve – a Biblia alapján – a megváltás terve. A róla szóló híradást, kinyilatkoztatást pedig evangéliumnak nevezi a Biblia. Ez a görög szó "jó hír"t, "örömhír"-t jelent.



27
Az evangélium mindenekelőtt az az örömhír, hogy...
A bűn nem lesz örökké sem a mi földünkön, sem a világmindenségben
Rettenetes lenne, ha nem így lenne! A jó és a gonosz küzdelme terhes, nyomorúságos, elviselhetetlen, ha a végső szabadulás reménysége nem létezik. Az örök, kiegyenlítetlen harc, vagy egyenesen a gonosz győzelme félemlítene bennünket. A bűnnek, avagy az önzésnek a természetéhez tartozik, hogy erőszakosan terjeszkedik. Petőfi Sándort, a XIX. század első felének még alapvetően optimista világhangulatában is megérintette és megrettentette az a gondolat, hogy a jó és a gonosz küzdelme talán örökös, és abból végső szabadulás nem létezik. Egy részletet idézünk Világosságot! című verséből:
"... Eljő-e a kor, Melyet gátolnak a rosszak S amelyre a jók törekednek, Az általános boldogság kora?... Bár volna így! Bár volna célja a világnak, Bár emelkednék a világ Folyvást, folyvást e cél felé, Amíg elébb-utóbb elérné! De hátha úgy vagyunk, Mint a fa, mely virágzik És elvirít, Mint a hullám, amely dagad Aztán lesimul, Mint a kő, melyet fölhajítanak, Aztán lehull. Mint a vándor, ki hegyre mászik, S ha a tetőt elérte, Ismét leballag, S ez így tart mindörökké: Föl és alá, föl és alá... Irtóztató, irtóztató! Kit még meg nem szállott e gondolat, Nem fázott az soha. Nem tudja még: mi a hideg? E gondolathoz képest Meleg napsugár a kígyó, Mely keblünkön jégcsap gyanánt Vérfagylalón végigcsúszik, Aztán nyakunkra tekerőzik,



28
S torkunkba fojtja a lélekzetet."
(Pest, 1847. március)
A Biblia szerint mégcsak az sem természetes, hogy a jó egyáltalán fennmarad és küzdő partnere a gonosznak. A bűn ugyanis burjánzik, mint a rák, és ha Isten megváltási terve nem ellensúlyozná ezt, akkor a természetes fejlődési irányzat mindenkor az lenne, mint amit a vég idejéről Jézus prófétikusan kijelentett: "Mivelhogy a gonoszság megsokasodik, a szeretet sokakban meghidegül" (Máté 24:12).
Az ősevangélium
Hogyan is működik hát az isteni megváltási terv? Rögtön a bűneset után adott Isten először kinyilatkoztatást erről, a bűn tudatára döbbent és annak következményeitől megrettent első emberpárnak. Egyetlen mondatban elmondta a lényeget, az idők végéig terjedő érvénnyel. Ezt az isteni kijelentést nevezzük első evangéliumnak, vagy ősevangéliumnak. Így szólt ez az ígéret:
"És mondta az Úr Isten a kígyónak: ...ellenségeskedést szerzek közötted és az asszony között, a te magod között és az ő magva között: az neked fejedre tapos, te pedig annak sarkát mardosod" (I. Mózes 3:14–15).
Isten a kígyóhoz intézte ezeket a szavakat. A kígyó azonban Sátán médiuma, eszköze volt csupán, és végül is így fogalmazhatunk: ítélethirdetés volt ez a kijelentés Sátán felett – de az ember füle hallatára. Ennek a ténynek önmagában is van mondanivalója. Az ember olyan fogságba jutott a bűneset révén, hogy csak úgy lehetett evangéliumot hirdetni, reménységet adni neki, hogy Isten ítéletet hirdetett az ő ellensége felett. Semmi sem fejezhette volna ki jobban, hogy az ember milyen tragikus helyzetbe került, milyen kiszolgáltatottá lett, hogy mennyire nem tud önmagán segíteni. Csak úgy lehet segíteni rajta, ha Isten veszi fel a harcot az őt fogva tartó ellenséggel. Az ember azt érthette meg ebből a kijelentésből, hogy Isten nem hagyja őt ellensége kezében, hanem kiszabadítja őt. Beleavatkozik a történelembe, és végül örök szabadulást biztosít neki a bűntől és a rossztól.
Vajon Sátán mennyit értett meg ebből az ítélethirdetésből? Ezen is el lehet gondolkodni. Később, a Jelenések könyvében olvashatjuk, hogy "Sátán tudja, hogy kevés ideje van" (Jelenések 12:12). Bizonyosra vehetjük, hogy a lényeget ő is felfogta ekkor. A bűn jellegzetes elvakultsága azonban az, hogy hallja, érti, de nem hiszi és nem veszi komolyan. De biztos, hogy félelmet érzett, felfogta a kijelentés súlyát és igazságát, hogy legyőzetése és megsemmisülése bizonyos. A kígyó fejére taposás ugyanis a bűn és a rossz végső, teljes megsemmisítését ábrázolja. A következő fejezetben visszatérünk még arra a kérdésre, hogy ki az "asszony magva", aki a kígyó fejére tapos.



29
Most azonban irányítsuk figyelmünket az ígéretnek csak az első részére: "Ellenségeskedést szerzek". Isten azt ígérte tehát, hogy felveszi a küzdelmet a gonosszal oly módon, hogy az emberben, az "asszony magvában" támaszt ellenségeskedést a bűnnel szemben.vi
Az ember közreműködése szükséges tehát a bűn és a rossz legyőzéséhez. Az ember szabad akaratából választotta Sátán uralmát és állt mellé. Szabadulása csak úgy lehetséges, ha Isten fel tudja éleszteni az ellenállást az emberben, ha az ember hajlandó elfogadni ezt a segítséget. Az embernek kell visszautasítani és kiűzni Sátánt. Ez döntő jelentőségű! A megváltási terv alapeszméje a szabad akarat, a szabad választási képesség tiszteletben tartása.
Ebben a pillanatban azt is láthatjuk, hogy miért ilyen hosszú, és miért ilyen bonyolultnak látszó ez a küzdelem.
Mert ha Isten közvetlenül az ellenséggel venné fel a harcot és megsemmisítené, ez nagyon gyors és egyszerű lenne. De Isten csak közvetett harcot vehet fel az ellenséggel. Az emberben éleszti fel az ellenállást, és neki kell legyőznie Sátánt.
Pál apostol írja a Rómabeliekhez írt levél 16. fejezet 20. versében: "A békesség Istene eltapossa a Sátánt a ti lábaitok alatt..." A mi lábunk alatt kell eltaposni az ellenséget. Isten segít, támogat, erősít, együttműködik az emberrel, de az ember lába alatt kell megsemmisülnie Sátánnak. Ez a valódi, erkölcsi győzelem felette.
Vajon mi lesz a történelmi kimenetele ennek a küzdelemnek? Csak egy általános ígéret ez, amiben hinni kell, de a történelmi, időbeli kifutásáról, kibontakozásáról semmit sem lehet tudni?
A Bibliában összesen tíz úgynevezett vázlatprófécia van, amelyek az egész emberi történelem vázlatát adják a jó és a gonosz, illetve a Sátán rontó munkája és Isten megváltási terve közötti nagy küzdelem szempontjából. Ezek közül az elsőt idézzük fel vázlatosan a továbbiakban.
Az emberi történelem vázlata
Vajon csakugyan van-e értelme a történelemnek? Merre halad, merre tart a világ? Éppen ilyen kérdések foglalkoztattak egy uralkodót, csaknem kétezerhatszáz évvel ezelőtt. Ez a király Nabukodonozor (i. e. 605–562) volt, az Újbabiloni Birodalom legnagyobb jelentőségű uralkodója. Nem ismerte még a minden teremtmény felett álló, személyes Istent. Uralkodása kezdetén, annak második esztendejében egy este, elalvás előtt ez a kérdés foglalkoztatta: "Mik lesznek ezután?" (Dániel 2:29) Nabukodonozor természetesen arra vágyott, hogy birodalma, élete munkájának nagyszerű alkotása örökkévaló legyen. Az elalvás előtti magányos töprengésekor azonban bizonyára a Szentlélek közelítette meg a keménykezű és akaratú, de



30
lelke mélyén mégis igazságszerető királyt. Talán az élet, az emberi munkálkodás értelme, és az isteni természetfeletti hatalom kérdése is felvetődött benne. És Isten válaszolt neki még azon az éjszakán, egy álom formájában. Ezután úgy igazgatta az eseményeket, hogy a királyi udvarban fogolyként élő Dániel prófétával is kapcsolatba hozta őt, aki az álomban adott jelképes ábrázolás értelmét feltárta neki. Így gondoskodott Isten arról, hogy a "mik lesznek ezután?" kérdésen, majd a rendkívüli álom jelentőségén töprengő király "megértse szíve gondolatait" (Dániel 2:30).
Nabukodonozor hatalmas szobrot látott álmában, szemkápráztató fényességgel, de rettenetes ábrázattal. A szobor feje aranyból volt, a melle és karja ezüstből, hasa és oldala rézből, lábszárai vasból, lábujjai pedig részint vasból, részint agyagból (cserépből) voltak. Azután azt látta, hogy egy kő "szakadt le" emberi kéz közreműködése nélkül, és leütötte ezt a nagy, már csak agyaglábakon álló szoborkolosszust, mely a földre dőlt. Porrá zúzódott az arany, ezüst, réz, vas és cserép, s a fölkerekedő szél úgy elfújta, mint nyári szérűn a polyvát. A kő pedig nagy heggyé lett, és betöltötte a földet (Dániel 2:3135).
Csodálni való dolog, hogy Isten ezzel az egyszerű bemutatással mi mindent tudott szemléltetni. A szoborban különös volt a következő kettős ellentét: hatalmas volt ugyan, de agyaglábakon állt; "kiváló volt fényessége", de "ábrázata rettenetes"-nek látszott. Ezzel a két pár jelzővel átfogóan jellemzi a Biblia, hogy milyen is az emberi történelem. Mert voltak a történelemnek kétségkívül "fényes" korszakai. De e rövid "felvillanásoktól" eltekintve, az egész emberi történelemre pontosan illik a bibliai jelző: "rettenetes" volt. Érdek, erőszak, vérontás meg-megújuló drámája a bűneset utáni történelem, melyet a bűn átka sújt és kísér nyomon. Idézzük ismét Petőfi Sándort, "Ítélet" című nevezetes versének az első sorait:
"A történeteket lapozám s végére jutottam, És mi az emberiség története? vérfolyam, amely Ködbevesző szikláibul a hajdannak ered ki, És egyhosszában szakadatlan foly le korunkig. Azt ne higgyétek, hogy megszűnt már. Nincs pihenése A megeredt árnak, nincsen, csak a tenger ölében. Vértengerbe szakad majd a vér hosszú folyója."
Mit ábrázoltak a szobor különböző részei? A bibliai jelképek mindig magából a Bibliából azonosíthatók. A Biblia önmagát értelmezi, s azt a jelképet, melyet használ, meg is magyarázza; ha nem azonnal, akkor valamivel később, de feltétlenül megteszi.
Az "arany fej"-ről Dániel próféta ezt mondta Nabukodonozor királynak: "Te vagy az arany fej" (Dániel 2:38). Az arany – mely az ókori világban is finom mérleggel mért s a legértékesebb fém volt – hihetetlen mennyiségben létezett Babilóniában. Így mutatja be a Szentírás a



31
történelemnek azt a nagyhatalmát, mely a zsidó népet az i. e. VII–VI. században fogságba vetette, az Isten által választott nemzetet csaknem megsemmisítette. A prófétikus álomban a továbbiakban is azok a birodalmak sorakoznak fel, melyek a hívő néppel kapcsolatba kerültek. Ez vezérelve a bibliai próféciáknak! Léteztek más birodalmak is, a kínai, indiai, tatár stb., de a próféciákban az Isten megváltási tervével közvetlen érintkezésbe jutott népek szerepelnek, mert itt ütközött a jó és a gonosz a legélesebben.
Az Újbabiloni Birodalom hanyatlásakor újabb világhatalom lépett a történelem színpadára: a médek és a perzsák. Nem egy népből, hanem egy államszövetségből állt össze ez a nagyhatalom. Az álombeli prófécia azzal szemlélteti ezt, hogy két vállról és két karról tesz említést. Az ezüst vállak és karok Médo-Perzsiát jelképezték. Ahogy Babilonnak az arany, a médeknek és főleg a perzsáknak az ezüst volt a legkedveltebb kincsük. Ezt használták fizetőeszközül is.
Ezután támad "a harmadik birodalom, rézből való, amely az egész földön uralkodik" (Dániel 2:39/b). A perzsák után a görögök ragadták magukhoz a világhatalmat az i. e. IV. század végén a makedón király, Nagy Sándor vezetésével, akinek a birodalma oly nagy kiterjedésű volt, hogy valóban úgy tűnt: "az egész földön uralkodik". A réz vagy bronz Nagy Sándor falanxainak vértjeihez szolgált alapanyagul.
Mindezek után a vas lábszárak, és a részint vas, részint cserép lábujjak következnek. Ez a magyarázat kapcsolódik ehhez: "A negyedik birodalom pedig erős lesz, mint a vas; mert miként a vas széttör és összezúz mindent, bizony mint a vas pusztít, mind amazokat szétzúzza és elpusztítja. Hogy pedig a lábakat és ujjakat részint cserépből, részint vasból valónak láttad: a birodalom kétfelé oszol [pontosabban: szétoszlik, darabokra törik], de lesz benne a vasnak erejéből, amint láttad, hogy a vas elegy volt az agyagcseréppel. És hogy a lábujjai részint vas, részint cserép: az a birodalom részint erős, részint pedig törékeny lesz. Hogy pedig vasat elegyülve láttál agyagcseréppel: azok emberi mag által vegyülnek össze, de egymással nem egyesülnek, minthogy a vas nem egyesül a cseréppel. És azoknak a királyoknak idejében támaszt az egek Istene birodalmat, mely soha örökké meg nem romol, és ez a birodalom más népre nem száll át, hanem szétzúzza és elrontja mindazokat a birodalmakat, maga pedig megáll örökké" (Dániel 2:40–43). Mit jelképez a vas, majd a vas és cserép? Melyik az a hatalom, mely után újabb nem tűnik fel a történelem színpadán? Milyen erő játszik vezető szerepet a hellenizmus bukását követően egészen korunkig, illetve a történelem végéig is?
A negyedik világhatalom, melynek a befolyása megmarad a vég idejéig: Róma. A vas éppoly találóan jellemzi Rómát, mint az arany jellemezte a hihetetlen gazdagságú Babilóniát, az ezüst az ezüstpénzt elterjesztő Perzsiát, a bronz (réz) pedig a hellén seregek fegyverzetét alkotó Nagy Sándor-i Görögországot. A vas, mely "széttör és összezúz mindent", a vas fegyverzetű római csapatokat, a vas keménységű római jogrendet, a vas akaratú római politikát juttatja rögtön eszünkbe.



32
Az ókori Róma először i. sz. 395-ben két részre oszlott, majd 476-ban végleg megbukott. A vas lábszár hatalma véget ért. De milyen szemléletesen jelzi ez az egyszerű prófétikus bemutatás egyrészt az Ázsiából kiözönlő barbár törzseket, akiknek kultúrája az aranyhoz, ezüsthöz, rézhez, de a kimunkált vashoz képest is legfeljebb agyag (cserép) volt, ám mégis oly hatalmas erővel zúdultak Rómára, hogy annak darabokra törését, részekre osztódását idézték elő! Másrészt pedig milyen tökéletes szemléltetése Róma és a rómaiság gondolata fennmaradásának a lábujjakban is tovább élő vas! A népvándorlási hullámokkal létrejött barbár királyságok Róma lakosságát, kultúráját, jogrendjét s részben nyelvét is magukba olvasztották, s törekedtek az elpusztított Róma hatalmának feltámasztására! Ezek az európai nemzetállamok, melyek kialakulásukkal egy-két évszázad leforgása alatt részekre parcellázták földrészünket, máig tartó nyugtalansággal és újratermelődő ellentéteikkel örökös feszültséget keltenek. Sem a népek keveredése, sem királyházasságok, sem érdekszövetségek által nem sikerült egy birodalommá való egyesítésük, pedig a Frank Királyságtól a Német-Római Császárságon át a napjainkban hangoztatott "egységes Európá"-ig oly sokat fáradoztak rajta! De amiképpen a vas és a cserép csupán ideig-óráig elegyedik, úgy nem jöhetett és nem jöhet létre ez az egység.
Van azonban egy további és még mélyebb jelentése ennek az ábrázolásnak. A vasat – a római elemet – az egyház, a kereszténység képviselte, illetve örökítette tovább az új, barbár királyságok életében. Ennek meggondolása alapján ezt mondhatjuk: Az egyházi és a világi erő keveredését ábrázolja a vas és a cserép egyesítésével való próbálkozás. Az egyesülést ezen az úton – az egyházi és a világi hatalom egyesítésével – is próbálják tehát megvalósítani egészen az emberi történelem végéig. Mindenkor igazolódik azonban, hogy a vas nem egyesül a cseréppel. Bizonyos idő múlva feltétlenül kirobban a hatalmi harc az állami és az egyházi elem között.
Mit jelent a fémek csökkenő értékrendje?
Az egyes emberek és a közösségek állapota a testi-lelki kifáradás jeleit mutatja. Az arany után ezüst, az ezüst után réz, a réz után vas, a vas után pedig az agyag, vagyis a föld, a sár következik. Ahogyan fellép az elöregedés az egyén életében, a föld sorsában is az utolsó órák közelítenek, mígnem az "agyaglábairól" végleg ledől. Amiképpen az egyes ember életében, úgy az egész emberiség életében is a belülről kifelé ható, pusztító bűn okozza ezt.
A prófétikus magyarázat olvasásakor felmerülhet a kérdés, hogy a világi történetírás általában fejlődést lát a birodalmak egymásutánjánál, és nem hanyatlást. Isten azonban az erkölcsi értékek felől ítél.
Mit jelképez a "kéz érintése nélkül leszakadó kő"? A Szentírás azt az evangéliumot hirdeti ezáltal, hogy a világ nem fog elpusztulni atomháború, vagy más emberi pusztító erő következtében. Nem azért, mintha nem lenne meg



33
ennek a reális veszélye, hanem azért, mert a "kő" fog közbelépni a kritikus időben. Természetfölötti, isteni közbeavatkozás fogja megakadályozni a történelem emberi kéz általi végét.
Jézus megmagyarázta ezt a jövendölést, amikor önmagára vonatkoztatta e jelképet (Dániel 2:34–35, vö.: Máté 21:42–44). A leszakadó kő maga a hatalommal és dicsőséggel visszatérő Krisztus, aki Szabadítóként és Ítélőként jelenik meg az emberi történelem kritikus végpontján, amikor önmegsemmisítés következnék be, ha Ő nem lépne közbe. Ez a prófétikus ábrázolás mutatja, hogy az isteni kinyilatkoztatás szerint alaptalan minden olyan reménység és elképzelés, amely azt gondolja, hogy ezen a földön fog megvalósulni az Isten országa. Ezen a világon minden, de minden bűnnel fertőzött, éppen ezért a földi civilizációnak semmilyen eleme vagy eredménye sem építhető bele az Isten által felállítandó "örök birodalomba", "amelyben igazság lakozik". Az emberek közül is csak azok lehetnek részesei, akik a szívükben igazán győznek a bűn felett, jellemük valóban megtisztul az isteni kegyelem befogadása és az azzal való együttmunkálkodás által.
E bibliai vázlatprófécia lelki tanulságait így összegezte egy hívő, keresztény szerző: "A nemzetek emelkedéséből és bukásából – ahogy azt Dániel és Jelenések könyve megvilágítja meg kell tanulnunk, hogy milyen értéktelen a pusztán külső, földi dicsőség. Milyen tökéletesen eltűnt Babilon, minden hatalmával és ragyogásával együtt! Pedig korának népei előtt olyan szilárdnak és maradandónak tűnő hatalom volt, amelyhez hasonlót világunk azóta sem látott. Ugyanúgy elpusztult a Médo-Perzsa Birodalom, valamint Görögország és Róma is. És ugyanúgy múlik el mindaz, aminek nem Isten az alapja. Csak az maradhat meg, ami beleilleszkedik Isten tervébe, és az Ő jellemét tükrözi. Egyedül Isten elvei állandóak és maradandóak mindabból, amit világunk ismer." (Ellen G. White: Próféták és királyok, 339. l.)
Petőfi Ítélet című versének a végéről idézünk még néhány gondolatot. A költőnek valószínűleg tudomása volt a bibliai kijelentésekről. A múlt és jelen sötét, drámai ábrázolása után egy pozitív látomással fejeződik be a vers:
"Két nemzet lesz ekkor, s ez fog szemben állni: A jók s a gonoszak. Mely eddig veszte örökké, Győzni fog a jó. ...Ez lesz az ítélet, Melyet ígért Isten a próféták ajkai által. Ez lesz az ítélet, s ezután kezdődik az élet..."
Két bibliai ige idézésével zárjuk ezt a fejezetet, amelyek összegezik az elmondottakat:
"A világ elmúlik, és annak kívánsága is, de aki Isten akaratát cselekszi, megmarad örökké" (I. János 2:17).
"Új eget és új földet várunk az ő ígérete szerint, amelyben igazság lakozik" (II. Péter 3:13).



34
V. MIT MOND A BIBLIA...
A bűn hatalmából kiszabadító Megváltóról, Jézus Krisztusról
A kereszténység alapítója és hitének középpontja: Jézus Krisztus, a Megváltó. De kicsoda ő? Miből és hogyan váltja meg az embert? Alapvető kérdések ezek.
Valóságos történelmi személy
Amit általában helyesen tud a közvélemény: Jézus nem mitikus alak, hanem valóságos történelmi személy, aki kb. 2000 évvel ezelőtt élt. A Biblia alapján születésének ideje: valószínűleg i. e. 4, halálának ideje: i. sz. 31 tavasza.vii
A mai történettudomány nem kételkedik abban, hogy Jézus, akiről a Biblia mint a világ Megváltójáról beszél, valóságos történelmi személy volt, aki az i. sz. I. század első felében élt Palesztina földjén.
A Biblián kívüli ókori irodalomban is találunk említéseket és adatokat Jézusról. Ezek közül Josephus Flavius zsidó történetíró (i. sz. 37–100) feljegyzése a legfontosabb. Korábban csak keresztény kézen megőrzött kéziratból volt ismeretes. A szöveg annyira keresztény szempontú volt, hogy jogosan keltette azt a gyanút, hogy Josephus eredeti tudósítását átírták. Századunkban azonban ismertté lett egy régi kézirat, Agapiosz arab nyelvű világtörténelme, az i. sz. X. századból. Ez a mű idézi Josephus Flavius A zsidók története c. művéből a Jézusra vonatkozó részt – minden valószínűség szerint az eredeti, hiteles szöveggel:
"Élt abban az időben egy bölcs ember, akit Jézusnak hívtak. Egész élete kifogástalan volt, erényes cselekedeteiről volt híres, és a zsidók, valamint más népek közül sok ember a tanítványa lett. Pilátus keresztre feszítésre és halálra ítélte. De akik tanítványai lettek, nem tagadták meg tanításait. Azt mesélték, hogy mesterük keresztre feszítése után három nappal megjelent nekik. Ők úgy vélik, hogy ő volt a Messiás, akiről a próféták csodás dolgokat jövendöltek." (XVIII. 3., 1980-as kiadás, 503. l.)
A Jézus Krisztus név jelentése
A következő kérdés, amit Jézus személyéről kérdezhetünk: nevének eredete, jelentése.
A Jézus név a Jehosua vagy Józsua héber név görögös formája (az Újszövetség görög nyelven íródott). Az ókorban a neveknek értelmes jelentésük volt, ezért a névadásnak is nagyobb jelentőséget tulajdonítottak.



35
A Jézus név jelentése: Isten megszabadít. A Biblia feljegyzése szerint Jézus nem véletlenül kapta ezt a nevet, hanem születése előtt isteni utasítás szólt nevelőapjához, Józsefhez: "Mária szül fiat és nevezd annak nevét Jézusnak, mert ő szabadítja meg az ő népét annak bűneiből" (Máté 1:21). Számos héber fiúgyermek kapta Jézus előtt is ezt a nevet az ígéretre és reménységre emlékeztetve, hogy Isten kegyelmesen megszabadít. Jézus esetében azonban e név különleges jelentőséget kapott. Azt fejezte ki, hogy ő maga az Isten Fia, aki "megszabadítja az ő népét annak bűneiből".
A Krisztus – görög formájában: Krisztosz – név a héber Messiás szó megfelel-je. A jelentése: a Felkent. Az Ószövetségben az isteni megbízatás jelképes ábrázolása volt az olajjal való megkenés, illetve felkenés. Az olaj ugyanis mindig az isteni Szentlélek jelképe a Bibliában (lásd pl.: Zakariás 4:2–6). Az ószövetségi időben a prófétákat, királyokat és főpapokat kenték fel olajjal. A Messiás = a Felkent név jelentése így a következő volt: Valaki, aki kimagasló isteni megbízatás birtokosa, aki Szentlélekkel teljes, és aki egyesíti magában mindazokat a tisztségeket, amelyre embereket olajjal kentek fel. Az ószövetségi Írásokban az ún. ősevangéliumtól kezdve (lásd: IV. fejezet) számos jövendölés szólt a szabadító Messiás eljöveteléről.
A Jézus Krisztus név együttes jelentése így a következő:
Istentől megbízott, felkent, Szentlélekkel teljes Szabadító, aki ugyanakkor maga is isteni személy és az összes messiási ígéret és jövendölés beteljesítője. Tehát az isteni Szentháromságra (lásd: II. fejezet) való utalás is benne foglaltatik e névben.
Különleges szabadító
Jézus személyének a titkára utal az a hitvallomás is, amit Péter apostol tett a maga és tanítványtársai nevében: "Mondta pedig nékik (ti. Jézus a tizenkét tanítványnak): – Ti pedig kinek mondotok engem? Simon Péter pedig felelt néki: – Te vagy a Krisztus (= Messiás), az élő Istennek Fia" (Máté 16:15–16).
Sokféle szabadító ígéretben és személyben hittek az emberek a történelem folyamán. Jézus Krisztus személyéhez azonban olyan szabadításnak az ígérete kapcsolódik, amit rajta kívül senki más nem kínált fel embereknek. Ez pedig a bűn lelki betegségéből való szabadítás, amely a Biblia szerint az egyetemes emberi nyomorúságnak és minden rossznak a gyökere, mind az egyes ember, mind pedig az emberi közösségek és a történelem esetében.
Jézus pedig így szólt küldetéséről földi életében:



36
"Bizony, bizony mondom néktek, hogy mindaz, aki a bűnt cselekszi, szolgája a bűnnek... Azért ha a Fiú (önmagára utalt ezzel a megjelöléssel, mint Isten Fiára) megszabadít titeket, valósággal szabadok lesztek" (János 8:34, 36).
"Isten ráébreszti az embert, hogy alaptulajdonsága az önszeretet, amely vesztébe sodorja, s ebből egyedül Ő tudja kigyógyítani. Jézus Krisztus tulajdonképpen csak arra tanította az embereket, hogy önmagukat szeretik, hogy rabszolgák... és hogy neki kellett őket megszabadítania..." (B. Pascal: Gondolatok, 544–545. töredék)
Vajon hogyan lehet megszabadítani az embert a bűn, vagyis az önzés a világban mindenütt jelenlevő és az ember egész lényét átható betegségétől? Kivihetetlennek, felfoghatatlanul nehéz vállalkozásnak tűnik ez az emberi értelem számára. És az ember számára valóban az is. A Biblia szerint egyedül csak Isten "végéremehetetlen" bölcsessége és szeretete tudta ezt megoldani. A Biblia legmélyebb eszméi a Krisztus megváltó munkájáról szóló tanításban tárulnak fel.
A megváltás fogalma
Mit fed legelőször is a megváltás fogalma? Az ókorban ismerős dolog volt a rabszolgák váltságdíjért való kiváltása. A Biblia szól arról, hogy Jézus is "váltságdíjat" fizet az ember megszabadításáért, mégpedig sohasem hallott, soha senki által nem fizetett, döbbenetes váltságdíjat:
"Nem veszendő holmin, ezüstön vagy aranyon váltattatok meg a ti atyáitoktól örökölt hiábavaló életetekből, hanem drága véren, mint hibátlan és szeplőtlen Bárányén, a Jézusén" (I. Péter 1:18–19).
Hallomásból ismerős a kereszténység környezetében élő, nem vallásos embereknek is, hogy a kereszténység fő tanítása Jézus Krisztus "keresztáldozata, váltsághalála". Egy egész sereg kérdés vár azonban megválaszolásra ezzel kapcsolatban.
Krisztus áldozata mint "váltságdíj" az emberért
Miért volt szükség ilyen hallatlan "váltságdíjra"? Ki fizet és kinek váltságdíjat?
A Biblia szerint az ember a bűn ösztöneinek és elvakultságának, valamint a bűn szerzőjének, Sátánnak fogságában van a bűneset óta. A következő okokból kellett "váltságdíjat" fizetni az ember szabadításáért:
– Isten nem adhat bűnbocsánatot az embernek úgy, hogy bűnei büntetlenül maradjanak, mert ez nem a megmentését eredményezné, hanem a bűnben való megkeményedését. Azt a



37
csodálatos megoldást választotta ezért Isten, hogy az ember bűneit nem hagyja büntetlenül, de a büntetést maga veszi magára. Ő maga szenvedi el azt a vétkes ember helyett. Úgy marad igazságos, hogy közben ingyen bocsánatot is ad. Krisztusnak, aki – mint Isten Fia és az ember Teremtője – ezt a helyettesítést vállalta, olyan kínhalált kellett elszenvednie a földön, amely a legbűnösebb ember büntetésének is megfelel, amely teljesen kielégíti a bűn igazságos megbüntetését kívánó jogosság követelményét. Így Isten megerősíti az igazság érvényességét, miközben kegyelmet gyakorol.
– Isten meg akarta győzni az embert a maga változhatatlan szeretetéről, amely az ember elesése, lázadása ellenére is létezik és vágyakozik az elveszett teremtmények megmentésére. Isten jellemének a felfoghatatlan nagysága nyilatkozik meg abban, hogy Ő a kezdeményező, Ő igyekszik "megbékéltetni magával" az embert (II. Korinthus 5:19), aki ellene fordult és vétkezett Teremtője és Gondviselője ellen. Krisztus áldozata által egyszerre látja meg az ember a bűn borzalmát, Isten erkölcsi ítéletét rá nézve, valamint Isten igazságának és szeretetének szépségét. Jézus tehát nem a rabszolgatartónak fizet váltságdíjat. Nem száll vitába és nem alkudozik Sátánnal. Az ember miatt kell "váltságdíjat" fizetni. Ára van annak, hogy megtörjön az ember lelkében a bűn elvakultsága és hatalma.
Az engesztelő áldozat
A magyar bibliafordítások engesztelő áldozatnak mondják Krisztusnak az emberért való helyettes szenvedését a golgotai kereszten. Az "engesztelés" szó azonban nem szerencsés visszaadása az eredeti bibliai kifejezéseknek, amelyekben az "elfedezés vagy befedezés" (az ószövetségi szavaknál) és az "irgalmasság és könyörület" (az újszövetségi szavaknál) foglaltatik benne. Istent nem lehet "engesztelni" – azaz érzelmi alapon engedékenységre bírni – a bűnnel szemben, mert ismeri a bűn gonosz természetét. Éppen ezért engesztelhetetlen a bűngyűlölete, nemcsak igazsága, hanem szeretete révén is. A bűnös emberrel és emberiséggel szemben pedig nem kell engesztelni, mert az Atya és a Fiú egyaránt meg akarja menteni az embert. Krisztus helyettes halála tehát befedezi az embert a törvény igazságos ítéletével szemben, és meg nem érdemelt szeretetet fejez ki az ember iránt, mind az Atya, mind a Fiú részéről.
"Krisztus engesztelő áldozatára nem azért volt szükség, hogy az Atyát szeretni kényszerítse, mintha egyébként gyűlölte volna az embert. Nem az volt a rendeltetése, hogy korábban még nem létező szeretetet fakasszon. Az engesztelés éppen annak a szeretetnek a kifejezése, amely már ott rejlett Isten szívében... Isten nem a nagy engesztelő áldozat következtében szeret bennünket, hanem ellenkezőleg: azért hozta ezt az áldozatot, mert szeret bennünket: »Mert úgy szerette Isten e világot, hogy az ő egyszülött Fiát adta, hogy valaki hisz őbenne, el ne vesszen, hanem örök élete legyen« (János 3:16)." (Ellen G. White: Jézushoz vezető út, I. fejezet)
Sokan azonban megfoghatatlannak tartják Jézus halálát, amit józan értelemmel nem lehet komolyan venni. Így érvelnek: "Isten nem tud szenvedni. Ha Jézus Isten Fia volt, nem is halt



38
meg és nem is szenvedett valóságosan". Az a kijelentés, hogy Isten nem tud szenvedni, emberi filozofálás. Aki szeret és szereti a bűnösöket is, az nagyon is ismeri a szenvedést. A Szentírás világosan és megindítóan szól Istennek az emberrel való együttszenvedéséről: "mert minden szenvedésüket ő is szenvedte" (Ésaiás 63:9).
Világos az Írásból az is, hogy Jézus "megüresítette magát" az isteni hatalomtól és a halhatatlan isteni élettől földi élete idejére. Bármikor visszavehette volna ezeket, de ő "megalázta magát egészen a keresztfa haláláig", tehát önként alávetette magát az erőtelen és halandó emberi életformának. Ebből következik, hogy nem istenként, hanem emberként élte át a halált! Bizonyság rá legutolsó megszólalása a kereszten: "Atyám, a te kezedbe teszem le az én lelkemet" (Lukács 23:46). Életét Atyja hűségére bízta, ugyanúgy, ahogy minden hívő ember teszi halálakor.
Sőt, Jézus halála kifejezhetetlenül súlyosabb volt, mint más halandóé. Míg az igaz emberek és mártírok vigasztalást és reménységet nyertek Isten jelenlétében a halállal szemben, neki ezzel éppen ellenkező tapasztalaton kellett átmennie. Az Atya valóságosan elhagyta őt. Szembe kellett néznie a semmivel, a "külső sötétséggel", az Istentől való elítéltség és magárahagyatottság állapotában: Jézus a kárhozat félelmét és szenvedéseit, az ún. második halál lelki gyötrelmét szenvedte el az ember helyett.
"Krisztus olyan lelki félelmet érzett, amely majd minden bűnöst átjár, ha a megváltó kegyelem nem esedezik érte... Félelmetes sötétség közepette, látszólag Istentől elhagyottan ürítette ki a szenvedés kelyhét... Egész életén át hirdette az Atya kegyelmének és megbocsátó szeretetének örömüzenetét a világnak... És most a kereszten, nehéz haláltusájában ő nem érezhette az Atya megnyugtató jelenlétét. Isten elfordult tőle a legrettenetesebb szenvedés órájában. Ezért szívét olyan fájdalom járta át, amelyet ember sem felfogni, sem igazi nagyságában megérteni nem képes." (Ellen G. White: A világ reménye, 525–529. l.)
Jézus testtélétele
Mindebből következik, hogy Isten Fiának szükségszerűen emberré kellett lennie ahhoz, hogy ezt a helyettes áldozatot megvalósíthassa. Jézus emberré válását a Biblia "testtélételnek" nevezi. Lényegét, szükségességét – a keresztáldozathoz hasonlóan – fel lehet fogni józan értelemmel, de mégis nagy titok és csoda marad az ember számára.
A Biblia szerint Jézus nemcsak emberi alakot öltött, amikor a földre jött, hanem valósággal emberré lett, ugyanolyan emberré, mint mi. Teljesen "megüresítette magát" az isteni hatalomtól vagy létformától – amint az Írás mondja (Filippi 2:5–8) –, és magára vette a bűneset utáni testileg-lelkileg erőtlenné vált, a bűn következményeit hordozó és bűnre hajló emberi természetet. Ilyen világos bibliai kijelentések szólnak erről:
"Isten kibocsátotta az ő Fiát bűn testének hasonlatosságában..." (Róma 8:3)



39
"Mindenestől fogva hasonlóvá kellett lennie testvéreihez [az emberekhez, akikkel azonosította magát, hogy megmenthesse őket]..." (Zsidókhoz 2:17)
"Amennyiben szenvedett, ő maga is megkísértetvén, segíthet azokon, akik megkísértetnek" (Zsidókhoz 2:18).
Ezért Jézus egész élete küzdelem és önként vállalt szenvedés volt az emberért. Megváltó művének része volt, hogy ebben a miénkkel azonos, megromlott természetben – személyes erkölcsi küzdelem és győzelem árán – hibátlan, bűntelen, tökéletes emberi életet éljen. Így megmutatta a bűn feletti győzelem útját az embernek a földi körülmények között is. Azért lehetett halála valóban helyettes áldozat, az ember bűne büntetésének az elszenvedése, mert:
– Az emberi család részévé, egy tagjává, képviselőjévé lett;
– Emberi mivoltában is a bűn felett győzelmes, a bűntől teljesen mentes életet élt. Így "a bűn zsoldja a halál" törvény (Róma 6:23) nem volt érvényes őrá. Önmagáért nem kellett volna meghalnia! Önként vállalhatta a helyettesítést az emberért.
Jézus bűn felett győzelmes életéről is világos bibliai kijelentések szólnak:
"Megkísértetett mindenben hozzánk hasonlóan, de bűn nélkül [azaz anélkül, hogy vétkezett volna; pontosított fordításban]" (Zsidókhoz 4:15).
"Ő azért jelent meg, hogy a mi bűneinket elvegye; és őbenne nincsen bűn" (I. János 3:5).
Jézus feltámadása
Jézus megváltó művéhez testtélételén és halálán kívül feltámadása is hozzátartozik. Ezen a ponton azonban ismét feltámadnak a kételyek: hogyan lehet valóságnak venni, egyáltalán elképzelni? Tanulságosak Blaise Pascal szavai:
"Az a feltevés, hogy az apostolok csalók voltak, teljesen képtelen valami. Gondoljuk csak végig: képzeljük el, ez a tizenkét ember összegyűl Jézus Krisztus halála után, és összebeszél, hogy azt fogja állítani, Jézus Krisztus feltámadott. Ezzel minden lehetőséget kihívnak maguk ellen. Az emberek szíve különös módon hajlik az állhatatlanságra, a megingásra, az ígéretek, az előnyök csábítására. Elégséges, hogy csak egyikük is megtagadja fogadalmát..., és mindnyájan elvesztek. Az apostolokat becsapták, vagy ők maguk csalnak; – mindegyik lehetőség nehézségbe ütközik, mert lehetetlen valakiről azt vélni, hogy feltámadott... Amíg velük volt, Jézus erőt önthetett szívükbe; de ha utána nem jelent meg nekik, ki bírta őket cselekvésre?" (Gondolatok, 801–802. töredék)



40
Jézus helyettes halála csak feltámadásával együtt örömhír az ember számára. Ha ugyanis komolyan vesszük, hogy Jézus kizárólag az ember bűne büntetéseként, helyettesként halt meg, akkor fel nem támadása e bűnök megbocsáthatatlanságának bizonysága lenne, arról tanúskodnék, hogy Jézus semmit sem ért el a maga áldozati halálával!
Jézus feltámadása annak az ígéretnek a meghirdetése volt, hogy helyettes áldozata által megszabadulnak végül a haláltól mindazok, akik ezt a helyettesítést hittel igénylik és elfogadják. Amint az Írás mondja:
"Jézus meghalt a mi bűneinkért és feltámasztatott a mi megigazulásunkért." (Róma 4:25)
Továbbá azt is meg kell gondolnunk, hogy Jézus fel nem támadása azokat igazolta volna, akik tagadták az ő Isten Fia és Messiás voltát. Akkor semmi sem igazolta volna az ő "nem e világból való" voltát és élete bűntelenségét Isten előtt. Feltámadását tehát szükségszerűnek kell látnunk, amennyiben Ő valóban Isten Fia volt, és bűntelen életű helyettes áldozat az emberért. Ezért olvashatjuk a Bibliában, hogy feltámadása személyének és küldetésének az Isten részéről való igazolása is volt:
"Megbizonyíttatott hatalmasan Isten Fiának... a halálból való feltámadása által." (Róma 1:4)



41
VI. MIT MOND A BIBLIA...
Isten és az ember kapcsolatáról; A megtérésről és az imádságról
Isten és az ember közvetlen kapcsolatának megszakadása
A bűneset óta Isten egy bizonyos értelemben visszavonult az ember és a világ életéből: "Hozzáférhetetlen világosságban lakozik és az emberek közül senki nem látta, sem nem láthatja" (I. Timótheus 6:16). "Bizony, te rejtőzködő Isten vagy, Izráelnek Istene, Szabadító" (Ésaiás 45:15).
Nem részvétlenségből, a magára hagyás szándékával teszi ezt, mert hiszen eközben fenntartja az élet lehetőségét a Földön a bűn pusztító, romboló erői ellenére, "figyel és szemmel tart", amint az Írás mondja (Malakiás 3:16; Zsoltárok 33:18). Isten azért "rejtőzködik el", mert a bűnnel fertőzött ember számára mind lelkileg, mind fizikailag elhordozhatatlan lenne az ő jelenléte. A bibliai leírás szerint a bűneset megtörténte után maga az ember kívánt elrejtőzni Isten elől, mert félni kezdett tőle (I. Mózes 3:8–10). Találó az alábbi megállapítás:
"Ami a természetben látható, az sem az istenség kizárását, sem nyilvánvaló jelenlétét nem bizonyítja, hanem egy elrejtőzködő Isten jelenlétéről tanúskodik. Minden ennek a jegyét viseli magán." (Blaise Pascal: Gondolatok, 556. töredék)
Megbékélésre van szükség
Ugyanakkor az Istennel való személyes kapcsolat nélkülözhetetlen az ember számára. Nem szabadulhat ki másképpen a bűn fogságából, mint a Szabadító Istennel való szövetség által. Enélkül nem tudja visszanyerni és megőrizni lelki egészségét. Valódi szellemi, lelki, erkölcsi növekedése sem valósulhat meg.
A személyes kapcsolat helyreállításához azonban – bibliai kifejezésmód szerint "megbékélésre" van szükség. Ezt a "megbékélést" Isten kezdeményezi, noha az ember lázadt fel ellene. A lehetőséget is Ő teremtette meg hozzá a kinyilatkoztatás adásával, valamint a saját, "kimondhatatlan" áldozata árán (II. Korinthus 9:15), amint erről az előző fejezetben is szóltunk.
"Isten volt az, aki Krisztusban megbékéltette magával a világot... Békességet szerezve az ő keresztjének vére által" (II. Korinthus 5:19; Kolossé 1:20).



42
Az alapvetően önző beállítottságú emberi gondolkodásmód számára szinte felfoghatatlan Istennek ez a cselekedete. Pál apostol megindultan írja:
"Krisztus szeretete szorongat minket" (II. Korinthus 5:14).
"...Isten Fia szeretett engem, és önmagát adta érettem" (Galata 2:20).
"Bizonyára igazért [igaz ügyért, emberért] is alig hal meg valaki, ám a jóért [ügyért, emberért] talán még csak meg merne halni valaki. Isten azonban a mihozzánk való szeretetét abban mutatta meg, hogy mikor még bűnösök [ellenségei] voltunk, Krisztus érettünk meghalt" (Róma 5:7–8; vö.: 10. vers).
A megbékéléshez azonban nem elég Isten egyoldalú, minden előzmény és feltétel nélkül megvalósított cselekedete.
Ténylegesen csak akkor jön létre, ha az Isten kezdeményezésére adott válaszként az ember gondolkodása és magatartása is megváltozik. A Biblia hitnek nevezi az ember helyes viszonyulását Istenhez.
A "hit" mibenléte
A közvéleményben, sajnos, egy egészen téves eszme él a keresztény hit mibenlétéről. Általában "elhivésnek, hiszékenységnek" értelmezik. Az hisz, aki "elhiszi" Isten létezését, esetleg még Krisztus isten-voltát, valamilyen halál utáni életet vagy üdvösséget. Ezért sokan úgy gondolják, hogy a hit csak a naivak, gyengék, vagy valamilyen áhítatra vágyó lelkek számára elérhető, és ezért csak nekik jelent egyfajta megoldást az élet problémáira.
A bibliai hit-fogalom azonban merőben más. Ha elfogadjuk, hogy a hit az ember helyes, egészséges lelki magatartása Isten iránt, akkor minden ember részéről ez lenne a természetes, a normális, a valóságnak megfelelő viszonyulás, és a hit hiánya a természetellenes állapot.
Ezért vizsgáljuk meg, hogy a Biblia szerint az élő vagy teljes hit milyen elemekből, egymásra épülő lépcsőfokokból áll:
Az első fok a szilárd meggyőződésre jutás Isten kinyilatkoztatott igazsága felől, vagy így is mondhatjuk: a Szentírás igazsága felől. "A hit pedig a remélt dolgok valósága és a nem látott dolgokról való meggyőződés" (Zsidókhoz 11:1). A bibliai értelemben vett hit alapját tehát egy nagyon is erős, világos, értelmes meggyőződés képezi, nem pedig valamilyen bizonytalan "elhivés".
A második fok a személyes bizalom kialakulása Isten iránt. Közelebbről jelenti ez a feltétel nélküli bizalmat az ő mindenható, teremtő hatalmában és erkölcsi jellemében



43
igazságosságában és irgalmasságában. Ennek az Isten hatalmába és szeretetébe vetett hitnek a végeredménye a hit Isten ígéreteiben.
A harmadik fok: az alázat. Minél inkább látja az ember Isten tudás- és hatalombeli nagyságát, és ugyanakkor a tökéletes igazságot és szeretetet megtestesítő jellemét, amely ezzel együtt érvényesül, annál inkább felismeri a maga gyengeségét az igazság megértése és cselekvése, vagyis az erkölcsi erő szempontjából. Ezen az alapon igazi, értelmes alázatra jut Isten előtt. Ennél a pontnál különösen élesen mutatkozik meg az ember erkölcsi minősége, mert önmagáról kell elismernie az énjét nagyon érzékenyen érintő igazságot.
Mindezek után következik a hit döntő lépése: a hit cselekvése. Jakab apostol írja, hogy amíg cselekedet nincs, addig még nem lehet teljes hitről beszélni (Jakab 2:17–26). A hit cselekvése logikusan következik az előzőkből: ha valakinek teljes bizalma van Istenben, az ő ígéreteiben, nincs bizalma viszont önmagában – a maga értelmében és erejében –, akkor ennek eredményeként rábízza magát Istenre, átadja magát neki, hogy Ő cselekedjék benne és általa. Az önzéssel megkötözött ember részéről ez a legnagyobb cselekedet, mert önmegtagadást, önös érdeke és büszke magabízása feladását jelenti, azt a fontos döntést, hogy önmaga helyére Istent állítja. A hitnek ez az elhatározása mindig az adott helyzetnek megfelelő, konkrét cselekvésben jut kifejezésre.
A hit utolsó – de nagyon lényeges – eleme vagy lépcsőfoka a mély hála, a szeretet elmélyülése Isten iránt azért, amit hit által az emberben és az ember által cselekszik. Ez a hála és szeretet magában foglalja azt a vágyat és erkölcsi kötelezettséget is az ember részéről, hogy a továbbiakban az egész életét Isten tulajdonának tekinti, és az ő megváltó munkájába kíván bekapcsolódni, teljes önfeláldozással dolgozni másokért, Krisztus áldozatára való viszontáldozatként adva oda egész lényét, életét és annak minden szolgálatát.
A hitnek ez az utolsó lépése is próbára teszi és kimutatja az ember erkölcsi minőségét. Az önző ember szívesen elvesz javakat a maga számára, de nehezen fogja fel és vállalja az ennek megfelelő viszonzást, amelyre nem külsőleg, hanem csupán a szívében belül, azaz erkölcsileg elkötelezett. Valamint nagyon hajlamos arra is, hogy a dicsőséget önmagának tulajdonítsa azért, ami a valóságban nem az ő érdeme. Csak az én-szeretet minden megnyilatkozását megutálni és megtagadni kész ember válaszol hálával Isten kegyelmének cselekvésére.
A hit az ember legszebb, legnemesebb képessége, illetve cselekvése. Amikor valakit igaznak, vagy valamit igazságnak, erkölcsileg mindenekfelett értékesnek talál, akkor mindent odaad, mindent vállal érte, még büszke, önző énje megtagadását is.
A hit születése az emberben, a megtérés tapasztalata



44
A megtérés nem más, mint az előbbiekben bemutatott teljes hit megszületése, kifejlődése az emberben. Ugyanezt a lelki eseményt újjászületésnek is nevezi az Írás.
Mindebből rögtön kitűnik, hogy egy folyamatról, nem pedig pillanatnyi, élményszerű megtérésről beszél a Biblia. Nem valamiféle varázslatos átalakulásnak tekinti, ami valamely természetfölötti hatalom titokzatos érintésére, egy szempillantásban végbemenne az emberben, a saját választásától, belső magatartásától szinte függetlenül. Az lehet, hogy egy különleges esemény, rendkívüli tapasztalat jelzi a hit megszületését, a megtérés vagy újjászületés teljes beérlelődését, de annak mindig előzménye, gyökere és háttere van. Az előbbiekben bemutatott hiteles hit kifejlődése mindenképpen időt igényel. Ennek a hosszúsága igen különböző lehet az egyéni adottságok szerint, de bizonyos idő, egy érlelődési folyamat az "újjászületés" előtt mindenkinél, mindenképpen szükséges.
Az ember "megbékéltetése" nem egyszerű dolog. Elvakult, elfogult gondolkodásában kell legelőször világosságot gyújtani. Isten türelmes lelki küzdelmet vív az ember megvilágosításáért, azért, hogy eloszlassa az ember téveszméit, rávezesse az igazságra, megláttassa vele a maga elveszettségét, és megnyerje beleegyezését és együttműködését a szabadítása megvalósításához.
Csingiz Ajtmatov Az évszázadnál hosszabb ez a nap című regényében (Bp, 1982) elbeszél egy megindító, régi legendát, amely nagyon jó szemléltetés ahhoz, hogy milyen természetű küzdelmet vív Isten a bűnben elsötétült emberi lélek "lelki emlékezetének" és gondolkodásának a felélesztése érdekében, hogy ennek nyomán elfogadja a bűn rabságából megszabadító kegyelmet:
"A hagyomány szerint, amikor a hajdani századokban a zsuanzsuanok meghódították a Sárga Homokot, különös kegyetlenséggel bántak a foglyul ejtett harcosokkal... Rettenetes kínzással fosztották meg a foglyot az emlékezetétől. Előbb teljesen lekopaszították az áldozat fejét, majd levágtak a közelben egy jól megtermett tevét. Frissiben megnyúzták, és elsőként a tevebőr legsúlyosabb, legszívósabb részét, a nyakbőrt választották le róla. Darabokra vágták, s még gőzölgő állapotban ráfeszítették a fogoly leborotvált fejére. A bőr egy pillanat alatt ráragadt, mint a tapasz – a mai úszósapkához hasonlóan. Ez volt a siri... A siri felhúzása után nyakkalodába zárták a megkínzottat... Így vitték el jó messzire, néptelen helyre, hogy ne hallják szívet tépő kiáltozását, és kezét-lábát megkötözve otthagyták a puszta mezőn, a perzselő napon, víz és étel nélkül... A fejükre tapasztott, száradó és egyre szűkülő nyers tevebőr könyörtelenül zsugorodott az égető napsugarakban, vasabroncsként szorította a rab borotvált fejét. A kínzottak leborotvált haja már két-három nap múlva nőni kezdett. A kemény szálú, egyenes ázsiai haj néha belenőtt a nyers tevebőrbe, legtöbbször pedig, más utat nem találva, visszahajlott és a vége újra belenőtt a fejbőrbe, még szörnyűbb szenvedést okozva. Ezt az utolsó kínt az ítélőképesség teljes megzavarodása kísérte. A zsuanzsuanok csak az ötödik napon mentek oda megnézni, életben maradt-e valamelyik fogoly. Ha a megkínzottak közül legalább egyet életben találtak, elérték céljukat. Az ilyet megitatták, megszabadították kalodájától, és egy idő után visszaadták erejét, talpra segítették.



45
Ez lett a mankurt-rab, akit erőszakkal megfosztottak emlékezetétől, ezért annyit ért, mint tíz egészséges fogoly... A mankurt nem tudta, ki ő, milyen törzsből-nemzetségből való, nem tudta a nevét, nem emlékezett gyerekkorára, apjára, anyjára – egyszóval nem ismerte fel magában az emberi lényt... A mankurt, akár a kutya, csak a gazdáit ismerte... De a rábízott feladatot vakon, buzgón, hajthatatlanul elvégezte... Ha később híre terjedt is, hogy valakiből mankurtot csináltak a zsuanzsuanok, annak még a legközelebbi atyjafiai sem igyekeztek megmenteni vagy kiváltani őt, hiszen ez azt jelentette volna, hogy a hajdani ember bábját kapják vissza. Csak egy najmán törzsbeli anya, akit Najmán-Anának emleget a hagyomány, nem tudott beletörődni fia sorsába. Amikor valami bizonytalan hírt hallott mankurttá lett fia hollétéről, megértette, hogy nem lesz nyugta, amíg meg nem keresi a Sárga Homokon azt a mankurt pásztort, és meg nem győződik róla, hogy nem a fia-e... Amikor odaért, amikor megismerte a fiát, nem emlékezett rá, hogyan gurult le tevéje hátáról... – Fiam! Mindenütt kerestelek!... Az anyád vagyok! Aztán rögtön megértett mindent és felzokogott... Reszkető ujjain keresztül sírva nézte fia ismerős vonásait, és egyre igyekezett elfogni a tekintetét, még mindig várt, reménykedett, hogy az megismeri, hiszen olyan egyszerű – felismerni tulajdon anyánkat! De megjelenése semmi hatással nem volt a legényre... Egyszer csak letépte válláról az anyja kezét, és... elindult a csorda másik széléhez... Najmán-Ana... összeszedte minden erejét, odament a fiához... Mankurt-fia szeme az érdeklődés tökéletes hiányát fejezte ki minden iránt a világon, a szeme továbbra is idegen maradt. – Ülj le, beszéljünk – mondta nehéz sóhajjal Najmán-Ana. Leültek a földre. – Megismersz engem? – kérdezte az anya. A mankurt tagadóan megrázta a fejét. – Hogy hívnak? – Mankurt – felelte az. – Csak most hívnak így. A régi nevedre emlékszel? Próbálj visszaemlékezni az igazi nevedre. A mankurt hallgatott. Anyja látta, hogy emlékezni próbál, két szemöldöke között az erőfeszítéstől nagy verejtékcseppek ütköztek ki, és szemére remegő köd borult. De látszott rajta, hogy áthatolhatatlan, süket fal támadt előtte, s azon nem bírt áttörni... Najmán-Ana akkor elhatározta, hogy nem faggatással, hanem sugalmazással adja neki tudtul, kicsoda. – A te neved Dzsolaman. Hallod? Dzsolaman. Apádat Dönenbájnak hívták. Hát nem emlékszel apádra? Hiszen ő tanított nyilazni gyerekkorodban. Én meg az anyád vagyok. Te a fiam vagy. A najmánok törzséből való vagy, érted? Najmán vagy... Mindazt, amit mondott neki, a fia teljes közönnyel hallgatta, mintha valami semmiségről beszélne... Najmán-Ana újra megpróbálta életre kelteni fiában az elpusztított emlékezetet. – Emlékezz, hogy hívnak, emlékezz a nevedre! – könyörgött és erősködött. – Apád Dönenbáj, hát nem tudod? A te neved pedig nem Mankurt, hanem Dzsolaman!...



46
És bár mankurt-fiára mindez semmi hatást nem tett, anyja tovább beszélt hozzá, hasztalan reménykedve, hogy egyszer csak felvillan valami kihunyt tudatában. És tovább dörömbölt a szorosan bezárt ajtón. Egyre csak hajtogatta a magáét: – Emlékezz, hogy hívnak? Dönenbáj az apád! Aztán megetette, megitatta a maga útravalójából, és bölcsődalokat énekelt neki. Annak nagyon tetszettek a dalocskák. Jólesett hallgatnia, és valami élő melegség jelent meg feketére fásult, megdermedt arcán. Akkor az anyja a lelkére beszélt, hogy hagyja el ezt a vidéket, hagyja el a zsuanzsuanokat, és menjen vissza vele szülőföldjére. De a mankurt nem tudta felfogni, hogyan lehet fogni magát és elmenni valahova... És Najmán-Ana, hányadszor már, újra öklével verte a megölt emlékezet süket ajtaját, és egyre azt hajtogatta: – Emlékezz, ki fia vagy? Hogy hívnak? Apád neve Dönenbáj!" (144–166. l.) E legendában az anya eredeti nevét ismételgette a fiának, valamint apja nevét és a származását idézte fel neki újra és újra. Így "dörömbölt" az eltompult tudatán.
Isten az ő kinyilatkoztatásának üzeneteivel "zörget" az ember tudatán (Jelenések 3:20). Az ember elé tárja azt az elfelejtett tényt, hogy Isten az Atyja, és hogy a szeretettörvény betöltése az ember igazi életformája és az eredeti rendeltetése.
A Biblia olyan igéket tartalmaz, amelyek igen alkalmasak arra, hogy elhomályosult elménk ajtaján "zörgessenek": "Istennek igéje élő és ható, élesebb minden kétélű fegyvernél, elhat az ízeknek és velőknek megoszlásáig, és megítéli a gondolatokat és a szívnek indulatait" (Zsidókhoz 4:12).
A Szentlélek pedig, ez a titokzatos, harmadik isteni személy, aki "belülről" tud beszélgetni az emberrel, mintegy "forgatja", azaz ismét és ismét az ember emlékezetébe idézi a már hallott igéket, hogy végül felfogja tényleges jelentésüket, és azok megszólító erővel hassanak rá. Ezért nevezi a Szentírás az újjászületést "az Ige magvából", azaz Isten beszédéből való születésnek (I. Péter 1:23), és mondja azt, hogy Isten "az ő igazságának Igéje által szüli újjá az embert" (Jakab 1:18).
Ha az ember nem utasítja vissza ezt a türelmes munkát, megvilágosítása előrehalad addig, míg tisztán szembesül az igazsággal és a megváltó kegyelem ajánlatával. Ekkor az emberé a választás, hogy szövetségre lép-e Istennel szabadítása megvalósítása érdekében, vagy sem.
Ez a döntés sorsdöntő. Az ember részéről azon múlik, hogy mit szeret jobban: önmagát vagy az igazságot. Szinte hihetetlen, hogy emberek visszautasítsák a bűn és halál fogságából való szabadítás lehetőségét. Mégis vannak sokan, akik ezt teszik. Olyan én- és kényelemszeretők, hogy inkább megmaradnak a rabszolgaságban, nem törődve azzal, hogy mi lesz a vége. Semmi változást, önmagukkal való szembefordulást, küzdelmet nem vállalnak szabadulásukért. Úgy tesz sokszor az ember, mint a legendabeli mankurt fiú, aki végül lenyilazta a megszabadításáért fáradozó anyját.



47
Aki viszont elfogadja a szabadítás ajánlatát, abban Isten további megvilágosodást és tisztulást tud teremteni. Hatalmasan megerősíti akaratát, annyira, hogy eltökélten a Megváltó követőjévé kíván lenni és mindenáron megnyerni a szabadulást. Így jut az ember "megbékélésre", újbóli összhangra Istennel és törvényével. Értelmével és lelkiismeretével tisztán látja annak igazságát, és most már egész életszemlélete, ízlése az igazság mértékéhez igazodik. Ezzel az átalakulással együtt jár a szabadulás nagy és csodálatos öröme, amely ekkor teljesen áthatja az embert.
Az újjászületésnek a fentiekben vázolt folyamatát igen pontosan és tömören ábrázolják az alábbi sorok:
"A szél zúgása hallható a fák ágai között a levelek és virágok zizegésében, és mégis láthatatlan. Senki sem tudja, hogy »honnan jön és hová megy« (János 3:8). Van, aki egyáltalán nem tudja meghatározni megtérése pontos idejét, helyét, és mégis megtért egyén. Amilyen láthatatlanul hozza létre az Úr a szél zúgását, Lelke éppoly láthatatlanul gyakorol állandó hatást a szívre is. Egyesek életében – néha teljesen öntudatlanul – lassan-lassan olyan benyomások keletkeznek, amelyek a Megváltóhoz vonzzák őket. Ezeket a benyomásokat a lélek rendszerint az elmélkedés, a Szentírás olvasása, vagy Isten Igéjének hallása által nyeri. Amikor azután az isteni befolyás mindig erősebb és közvetlenebb lesz, a lélek végül hirtelen és örömmel adja át magát Istennek. Sokan ezt hirtelen megtérésnek nevezik, pedig a valóságban Isten Lelke hosszú és türelmes munkálkodásának a következménye." (Ellen G. White: A világ reménye/Jézus élete, Nikodémus című fejezetéből)
A hit megtartása és növekedése
A Biblia szerint a megtérés nem célba érkezés még, hanem az új élet, az igazi élet kezdete. A hit lelki magatartásának megőrzése esetén kibontakozhat az ember életében az Istennel való szövetség minden áldása. Ez mindenekelőtt abban nyilatkozik meg, hogy a megtéréskor elfogadott életelveket és életcélt győzelemre tudja juttatni az életében, öröklött, ösztönös természete és korábbi szokásai ellenére is. Kialakul és megszilárdul benne az igazság törvényének megfelelő jellem. Ezt a folyamatot – amely a megtéréstől fogva élethossziglan tart –, nevezi a Biblia megszentelődésnek. Az Istennel való hitszövetség által az ember Isten bölcsességével, szeretetével és erejével kerül állandó, szoros kapcsolatba, együttműködésbe. Ezáltal a fejlődés határtalan távlatai nyílnak meg előtte mind a személyes életében, mind pedig a másokért való szolgálatában.
Az ima szerepe és mibenléte
A megtéréskor létrejött megbékélés és személyes kapcsolat fenntartásának az ima a legfőbb eszköze. Ima által személyes érintkezésbe léphet, beszélgethet az ember azzal az Istennel, aki a bűneset óta "hozzáférhetetlen világosságban lakozik" számára.



48
Az ima nem valamiféle misztikus varázslat, hanem tudatos, értelmes lelki történés. A Biblia világos magyarázatot ad mibenlétéről és gyakorlati jelentőségéről. Mégis sok minden csoda és titok marad vele kapcsolatban.
Titok és csoda mindenekelőtt az, hogy Isten a maga végtelen nagyságában kész egyetlen emberre teljes szívvel ráfigyelni, ha az bármikor és bárhonnét is, őszinte hittel hozzá szólni, tőle kérni kíván. Jézus így szólt erről:
"Te pedig amikor imádkozol, menj be a te belső szobádba, és ajtódat bezárva, imádkozz a te Atyádhoz,... aki titkon néz és válaszol neked nyilvánvalóan" (Máté 6:6).
Mindez a legegyszerűbben történik meg, ha az ember az őszinte hit és segítségül hívás lelki magatartását tanúsítja. A valódi imádkozáshoz, vagyis az Istennel való tényleges kapcsolatba lépéshez az ember vágyakozásán kívül csak az alábbiak szükségesek:
– A teljes belső egyszerűség és őszinteség magatartása mindennemű önszuggerálás, önmanipulálás, pózolás, szerepjátszás, önhittség, érzelem- vagy élményhajszolás stb. helyett;
– Isten személyének bizonyos szintű megismerése a hiteles forrás, a Biblia kinyilatkoztatása által, hogy az ember tudja, kihez szól bizalommal;
– A Biblia kijelentései által felismert személyes bűnök megbánása, a tőlük való szabadulás igaz vágya és kérése;
– Kitartás a gondolatok összpontosításában, a belső ellenérzések, aggodalmak és kételyek leküzdésében. Mintegy belekapaszkodás az imádság általi kapcsolatteremtés és az imameghallgatás valóságára nézve tett isteni ígéretekbe. Sok-sok ilyen ígéret van a Bibliában. Kettő ezek közül:
"Aki énhozzám jön, semmiképpen ki nem vetem" (János 6:37).
"Közel van a Úr minden őt hívóhoz, mindenkihez, aki hűséggel hívja őt" (Zsoltárok 145:18).
Az imameghallgatás tapasztalatának a megörökítésével is gyakran találkozunk a Bibliában. Úgy tárulnak elénk, mint amelyek minden őszinte imádkozó életében megismétlődnek:
"Várván vártam az Urat, és hozzám hajolt, és meghallgatta kiáltásomat. És kivont engem a pusztulás gödréből, a sáros fertőből, és sziklára állította lábamat, megerősítvén lépteimet" (Zsoltárok 40:2–3).



49
"Mikor kiáltottam, meghallgattál engem, felbátorítottál engem, lelkemben erő támadt" (Zsoltárok 138:3).
"Megkerestem az Urat és meghallgatott engem, és minden félelmemből kimentett engem" (Zsoltárok 34:5).



50
VII. MIT MOND A BIBLIA...
Az emberiségnek adott erkölcsi alaptörvényről, a Tízparancsolatról
Ellenérzések az erkölcsi törvénnyel szemben
Az erkölcsi törvény, avagy a Tízparancsolat említése ellenérzést és szorongást vált ki az emberekből, beleértve a keresztények nagy tömegeit is. Valamilyen gúzsba kötő, merev, az emberi lélek és élet bonyolultságaival szemben érzéketlen, régimódi, külső szabályokra gondolnak sokan. Elismerik ugyan, hogy lehet ezekben valami igazság, de úgy érzik, hogy a súlyos emberi problémákhoz képest nagyon leegyszerűsíti a dolgokat a Tízparancsolat. Azt gondolják, hogy inkább csak lelki terhet ró azokra is, akik mértékül fogadják el, semmint hogy segítene rajtuk. Vagyis nem az emberi boldogság alapjának és védelmezőjének tekintik, hanem az ellenségének.
Egy ellentmondásos helyzet alakult ki a modern kor küszöbén: A hirtelen fejlődésnek indult természettudományok révén mélyen átjárta az emberek gondolkodását a mindent meghatározó természeti törvények fontosságának tudata. Miközben szinte az égig magasztalták a természeti törvények jelentőségét, tagadták hasonló törvények létezését és szükségességét az egyes emberek és az emberi közösségek tekintetében. Pedig milyen kézenfekvő lett volna a következtetés, hogy szilárd, változhatatlan törvényeknek kell létezniük az emberi magatartásra és együttélésre is, amelyeknek megtartása életet és boldogságot biztosít, áthágásuk pedig szenvedést és halált hoz az emberre!
A Tízparancsolat értéke, szépsége
A Biblia egyik legnagyobb értéke az, hogy ezeket az örökérvényű, tökéletes törvényeket kinyilatkoztatja az ember számára. Elgondolkodtató tény, hogy önzése következtében az ember képtelen magától felfedezni ezeket az egyszerű, de életfontosságú szabályokat.
"Amit az emberek legnagyobb bölcsességük segítségével tudtak csak megismerni, azt a vallás a gyermekeinek tanította." (Blaise Pascal: Gondolatok, 444. töredék)
A Tízparancsolatnak rendkívüli "méltósága" van a Biblián belül. Az Ószövetség népének, Izráelnek, Isten saját maga hirdette ki és írta fel kőtáblákra, amikor szövetséget kötött velük. A Tízparancsolat közlése a bűneset utáni egyetlen olyan eset, amikor Isten jelenléte tömegek számára érzékelhető volt, hallhatták hangját és átadott egy, a saját kezével írt dokumentumot (II. Mózes 19–20. fejezet; 31:18).



51
A Tízparancsolat kőtábláit azután – Isten utasítására – a legszentebb helyen, a templom legbelső részében, az úgynevezett szentek szentjében, a frigyládában kellett elhelyezni. Ezáltal világossá tette Isten, hogy ez a törvény az alapja és a célja az emberrel való szövetségkötésének.
Az Újszövetségben Jézus Krisztus maga tesz tanúbizonyságot a Tízparancsolat örök érvényű voltáról. A gazdag ifjú kérdésére: "Mit cselekedjem, hogy örök életet nyerjek?", Jézus így válaszolt: "Ha be akarsz menni az életre, tartsd meg a parancsolatokat". És mikor a fiatalember tovább kérdezett: "Melyeket?", Jézus a Tízparancsolat egyes parancsolatait sorolva megerősítette, hogy erre a törvényre gondol (Máté 19:16–19).
A Tízparancsolat a szeretet örök és az egész világmindenségben érvényes erkölcsi alaptörvényének a bűnös ember számára való megfogalmazása.
Isten mintegy féknek, visszatartó erőnek is szánta az elszabadult bűnnel szemben, ezért a legtöbb parancsolat tiltó formában hangzik el. De nem elég csak erről az oldaláról megvizsgálni, hanem minden egyes parancsolatnál meg kell fontolni azt is, hogy mit jelent annak "betöltése". A parancsolatok "betöltése" – amin a tiltással ellentétes magatartás vagy cselekvés értendő – az igazság legfontosabb kívánalmaira mutat rá gyakorlati életünkben.
"Gyönyörködöm a te rendeléseidben... A te kezeid teremtettek és erősítettek meg engem; oktass, hogy megtanuljam a te parancsolataidat... Mely igen szeretem a te törvényedet, egész napestig arról gondolkodom!... A te igazságod igazság örökké, és a te törvényed igaz... A te törvényed kedvelőinek nagy békességük van, és nincs bántódásuk" (Zsoltárok 119:16, 73, 97, 142, 165).
Johannes Amos Comenius, a híres cseh pedagógus és nagy keresztény gondolkodó írta: Az isteni jogrendnek ez a summája "felér a világ összes megszámlálhatatlan törvényével, szabályával, jogrendjével, sőt ezerszerte tökéletesebb azoknál." (A világ útvesztője és a szív paradicsoma, Bp., 1990, 181. l.)
A szeretet és a parancsolatok
Vannak, akik azért tartják idejétmúltnak a Tízparancsolat egyes parancsolataihoz való ragaszkodást, mert úgy gondolják, hogy a Megváltó Krisztus eljövetele után, az Újszövetségben már csak annak a lelki lényege, a szeretet egyetlen parancsolata az, ami az érvényes keresztény erkölcsi törvény. Az utolsó vacsorán azt mondta Jézus tanítványainak: "Új parancsolatot adok néktek, hogy egymást szeressétek; amint én szerettelek titeket, úgy szeressétek ti is egymást" (János 13:34).
Ez a kijelentés azonban nem a Tízparancsolat érvénytelenítése kívánt lenni! Jézus csupán arra utalt, hogy az ő élete és tanításai hatalmas fényt árasztottak a törvény által megkívánt



52
szeretet mibenlétére. Így a szeretet régi parancsolata valóban mintegy "új parancsolattá" lett. Szintén Jézus mondotta ugyanis, mégpedig a búcsúbeszédei között: "Ha engem szerettek, az én parancsolataimat megtartsátok" (János 14:15).
Nevezetes misszióparancsában is így szólt: "Elmenvén széles e világra, tegyetek tanítvánnyá minden népet..., és tanítsátok őket, hogy mindazt megtartsák, amit én parancsoltam néktek" (Máté 28:19–20).
Jézus tehát amellett, hogy hangsúlyozta, hogy a törvény betöltése a szeretet, fenntartotta a "parancsolatok" érvényét, fontosnak tartotta a Tízparancsolat minden egyes rendelkezésének a tanítását és megtartását.
Hasonlóképpen tett tanúságot Pál apostol is:
"A parancsolat vége (vagy célja – Az itt található eredeti görög szó ezt a jelentést is magában foglalja, illetve ez az alkalmasabb fordítása itt) pedig a tiszta szívből, jó lelkiismeretből és igaz hitből való szeretet" (I. Timótheus 1:5).
Ugyanakkor szól arról is, hogy "a törvény (a Tízparancsolat) szent és igaz és jó", és hivatkozik a saját tapasztalatára is ezzel kapcsolatban: "A bűnt nem ismertem, hanem csak a törvény által; mert a kívánságról sem tudtam volna, ha a törvény nem mondaná: Ne kívánjad!" (Róma 7:12, 7) (A Tízparancsolat X. parancsolatát idézi az apostol.) Vagyis a törvény nélkül nem tudnánk, mi a bűn, s következésképp szabadulni sem kívánnánk belőle.
A Tízparancsolat felépítése, belső logikája
A Tízparancsolat szövege Mózes II. könyve 20. fejezetében található.viii
A "bizonyság két kőtáblája" egyike (I–IV. parancsolat) az Isten iránti, a másik (V–X. parancsolat) pedig a felebarátaink iránti erkölcsi kötelességeket tartalmazza.
A két rész közötti sorrend nem véletlen. Jézus két "nagy parancsolatban" vagy alapelvben foglalta össze a Tízparancsolat két kőtábláját. Az elsőről, amely az Isten iránti erkölcsi kötelezettségeket összegzi, ezt mondotta: "Ez az első és nagy parancsolat" (Máté 22:38). Az embernek az Istenhez való viszonyában kell megismernie az igazi szeretetet, ami nem más, mint az igazságos magatartás. Istentől kell megtanulnia szeretni, hogy a felebarátját is szeretni tudja. A sorrend felcserélhetetlen. Ha ugyanis nem vagyunk képesek megszeretni azt, akitől mindig csak jót kapunk, aligha leszünk képesek megszeretni az embertársainkat, akiktől nem csak jót kapunk.
Ha egy-egy szóval akarjuk összegezni az I–IV. parancsolatban foglalt erkölcsi kívánalmakat, elénk tárul egy belső, logikai szerkezet:



53
– a hála (I.)
– az alázat (II.)
– a tisztelet (III.)
– és a szeretetközösség (IV.) gyakorlása jelenti az igazságos magatartást, a szeretet betöltését Isten iránt.
A Tízparancsolat második részében, az V–X. parancsolaton belül is belső összefüggéseken alapuló szerkezetet ismerhetünk fel. Az első ezek között az V. parancsolat, a szülő tiszteletének parancsolata, amely a legalapvetőbb az emberi kapcsolatokban, mivelhogy hatalmas hálatartozásra épül – csakúgy, mint az első parancsolat az Isten iránti kötelességek között. A hála a legelemibb, legnyilvánvalóbb erkölcsi kívánalom.
A VI–IX. parancsolatnak ez a belső szerkezete: Ne sértsd, hanem védelmezd a felebarátod
– életét (VI.)
– házastársát (VII.)
– tulajdonát (VIII.)
– becsületét (IX.)
A X. parancsolat viszont – "ne kívánj semmit, ami a te felebarátodé" – megint csak átfogó, minden felebaráti viszonylatot érintő parancsolat, aminek lényegét a leginkább ezzel az igével foglalhatjuk össze: "Egymás ellen még a szívetekben se gondoljatok gonoszt!" (Zakariás 7:10)
Az egyes parancsolatokban foglalt erkölcsi kívánalmak
Az I. parancsolat
ÉN, AZ ÚR, VAGYOK A TE ISTENED, AKI KIHOZTALAK TÉGED EGYIPTOMNAK FÖLDJÉRŐL, A SZOLGASÁG HÁZÁBÓL. NE LEGYENEK NÉKED IDEGEN ISTENEID ÉNELŐTTEM.
Az ember mindenkor emlékezzék Isten iránti nagy hálatartozására, a bűn fogságából való szabadulására, Isten minden "jótéteményére" (Zsoltárok 103:2). Tisztelje és szeresse úgy,



54
ahogy Ő erre méltó: "teljes szívből, teljes elméből, minden erőből" (Máté 22:37; Lukács 10:27). Bűn elhanyagolni Isten megismerését, elfeledkezni a tőle kapott jóról, szabadító kegyelméről, és bárkit vagy bármit elé helyezni tiszteletben és szeretetben. "Mindaz, amihez jobban ragaszkodunk, ami csökkentheti Isten iránti szeretetünket és tiszteletünket, Isten helyét foglalja el szívünkben, s abból istent alkotunk magunknak." (Ellen G. White: Pátriárkák és próféták, Bp., 309. l.)
A II. parancsolat
NE CSINÁLJ MAGADNAK FARAGOTT KÉPET, ÉS SEMMI HASONLÓT AZOKHOZ, AMELYEK FENN AZ ÉGBEN, VAGY AMELYEK ALANT A FÖLDÖN, VAGY AMELYEK A VIZEKBEN, A FÖLD ALATT VANNAK. NE IMÁDD ÉS NE TISZTELD AZOKAT; MERT ÉN, AZ ÚR, A TE ISTENED, FÉLTŐNSZERETŐ ISTEN VAGYOK, AKI MEGBÜNTETEM AZ ATYÁK VÉTKÉT A FIAKBAN HARMAD- ÉS NEGYEDÍZIGLEN, AKIK ENGEM GYŰLÖLNEK. DE IRGALMASSÁGOT CSELEKSZEM EZERÍZIGLEN AZOKKAL, AKIK ENGEM SZERETNEK, ÉS AZ ÉN PARANCSOLATAIMAT MEGTARTJÁK.
Szorgalmasan törekedjék az ember Isten hiteles megismerésére az ő kinyilatkoztatása, a Szentírás alapján. Ennek igéivel helyesbítse mindig az oly könnyen eltorzuló Istenképet. Vigyázzon arra, hogy minden eszköz, amivel őt bemutatja (szó, kép, zene) az ő szent és tökéletes lényét hitelesen kifejező legyen. Bűn Istenről önkényes képet alkotni látható formában a saját elképzeléseink, eszméink által. Bűn szétválasztani, szembeállítani Isten igazságosságát és szeretetét, jobban hangsúlyozva az egyiket vagy a másikat, eltorzítva azt, hogy Ő "féltőn szerető Isten", vagyis hogy igazságos szeretete nem tűri meg a bűnt az életünkben.
"Bálványimádók azok, akik a saját bölcsességükben és tanácsukban bíznak,... és ugyanakkor elmulasztják figyelembe venni Isten törvényének kívánalmait." (Ellen G. White, Review and Herald, 1906. március 5.)
A III. parancsolat
AZ ÚRNAK, A TE ISTENEDNEK NEVÉT HIÁBA FEL NE VEDD; MERT NEM HAGYJA AZT AZ ÚR BÜNTETÉS NÉLKÜL, AKI AZ Ő NEVÉT HIÁBA FELVESZI.
Isten nevét csak akkor ejtsük ki, ha jelenlétének tudatában hozzá szólunk, vagy róla beszélni kívánunk – őszintén, komolyan, méltó módon. Mindent a legteljesebb tiszteletben tartsunk, ami Isten bölcs, hatalmas és tökéletes lényével összefügg. Így például az istentiszteleti helyet, szolgálatot stb. Bűn mindennemű káromlás Isten neve iránt, mert ez ugyanannyi, mint személyének a tényleges bántalmazása, mivelhogy Ő élő, mindenütt



55
jelenvaló Isten, aki hallja, amikor a nevét kimondjuk! Bárminémű tiszteletlenség a személyével és tiszteletével összefüggő dolgok iránt, a bűn jellegzetes fölényeskedését, könnyelműségét, felülkerekedési, becsmérlési vágyát fejezi ki a nála jobb és igazabb iránt.
"E parancsolat nemcsak a hamis esküvést tiltja, hanem Isten nevének könnyelmű említését is... Az általános társalgás közben történő meggondolatlan említés, a nevére hivatkozás jelentéktelen dolgok bizonyítására, nevének folytonos ismételgetése – ez mind tiszteletlenség Istennel szemben." (Ellen G. White: Pátriárkák és próféták, 310. l.)
A IV. parancsolat
MEGEMLÉKEZZÉL A SZOMBATNAPRÓL, HOGY MEGSZENTELJED AZT. HAT NAPON ÁT MUNKÁLKODJÁL ÉS VÉGEZD MINDEN DOLGODAT; DE A HETEDIK NAP AZ ÚRNAK, A TE ISTENEDNEK SZOMBATJA: SEMMI DOLGOT SE TÉGY AZON SE MAGAD, SE FIAD, SE LEÁNYOD, SE SZOLGÁD, SE SZOLGÁLÓLEÁNYOD, SE BARMOD, SE JÖVEVÉNYED, AKI A TE KAPUIDON BELÜL VAN; MERT HAT NAPON TEREMTETTE AZ ÚR AZ EGET ÉS A FÖLDET, A TENGERT ÉS MINDENT, AMI AZOKBAN VAN, A HETEDIK NAPON PEDIG MEGNYUGODOTT. AZÉRT MEGÁLDOTTA AZ ÚR A SZOMBAT NAPJÁT, ÉS MEGSZENTELTE AZT.
Hat napon át szorgalmasan, lelkiismeretesen tegye az ember minden dolgát. Isten törvényadó szava iránti tisztelete és a személye iránti szeretet jusson kifejezésre viszont a hetedik napi nyugalom parancsának teljesítésében. Teljes igyekezetével törekedjék az ember arra, hogy a hatodik napon befejezze – rendben, szépen – heti munkáját. Így lépjen be mindenekelőtt egy lelki "nyugodalomba" (Zsidók 4:11). Isten parancsa arra irányul, hogy az ember elégedetten pillanthasson vissza heti munkáira, mint ahogyan Ő is ezt tette a teremtés munkája utáni hetedik napon. Szükséges minden bűnt elrendezni Istennel és egymással, hogy igazi, lelki nyugodalmat biztosítsunk magunknak is, és egymásnak is. Isten igazi örömünnepnek szánta a hetedik napot, amit vele való egyéni közösségre, és "szent gyülekezésre" (közös istentiszteletre), valamint egymással és a természettel való közösségre, ezenkívül jó cselekedetekre fordítson az ember.
Bűn tétlenül élni, hanyagolni a kötelességek teljesítését hét közben, és kenyérkereső munkát végezni a hetedik napon, amikor Isten önmagával közösségbe hívja az embert.
"Ez a nap gyönyörűséges lesz mindazok számára, akik Krisztus teremtő és megváltó hatalma jeléül fogadják el... A szombat... emlékeztet a Paradicsom elvesztett békéjére, ugyanakkor előremutat az Üdvözítő által újból helyreállítandó békére." (Ellen G. White: Jézus élete, Bp., 1989, 236. l.)
Az V. parancsolat



56
TISZTELD ATYÁDAT ÉS ANYÁDAT, HOGY HOSSZÚ IDEIG ÉLJ AZON A FÖLDÖN, AMELYET AZ ÚR, A TE ISTENED ÁD TENÉKED.
Soha ne feledkezzék el az ember a szülei iránti hálatartozásáról. Ne felejtse el, hogy tehetetlen, kiszolgáltatott csecsemőből és kisgyermekből ők segítették felnőtt emberré válni. Gyermekkorban szükséges engedelmeskedni szavuknak – hacsak az a lelkiismeret parancsába nem ütközik. Felnőtt korban pedig biztosítani kell a szülőknek mindenekelőtt szeretet- és társigényüket, hiszen az öregkor gyengeségei, betegségei és sokszor a magány csak fokozzák ezt a szükségletet.
A szülők iránti hálatartozás a szülők személyes egyéni gyengeségeitől függetlenül létezik, annál a ténynél fogva, hogy mérhetetlenül sok szeretetet, törődést, munkát, anyagi javakat stb. adtak gyermeküknek. Bűn mindezekről elfeledkezve, vagy ezeket semmibe véve fölényesen, tiszteletlenül beszélni, viselkedni velük, kívánságaik, testi-lelki szükségleteik mellett közömbösen, részvétlenül elmenni. Bűn idős korukban nem visszaadni a "viszonttartozást" (I. Timótheus 5:4), elmulasztani az anyagi gondoskodást, ápolást, szerető vigasztalást.
"A tisztelet nemcsak a szeretetet foglalja magában, hanem tisztességtudást, alázatot és hódolatot is, mintha valami királyi fenség rejtőznék bennük." (Luther Márton: Nagy Káté)
A VI. parancsolat
NE ÖLJ.
Ne álljunk bosszút magunkért, ne fizessünk gonosszal a gonoszért, sőt szeressük ellenségeinket, azaz a magunk részéről igazságot és jót cselekedjünk irántuk, a nekünk okozott sérelem ellenére is (Róma 12:17–21). Jézus magyarázata szerint (Máté 5:21–22) bűn haraggal, gyűlölködő, megvető szavakkal, vagy pedig tettel – testi sértéssel és életet kioltó öléssel válaszolni a minket ért igazságtalanságokra, sérelmekre. A saját életünk ajándékát is becsüljük meg azáltal, hogy nem a pillanatnyi kívánságokat követjük életmódunkban és szokásainkban, hanem a természet törvényeit igyekszünk megismerni és követni, hogy így megőrizzük egészségünket, és a legjobb teljesítőképességgel szolgálhassunk Istennek és egymásnak.
"Ez a parancsolat vonatkozik... a szenvedők és nyomorgók elhanyagolására önzésből vagy közömbösségből; az élvezet hajhászására; a szükségtelen nélkülözésre és az egészséget veszélyeztető, mértéktelen munkára is." (Ellen G. White: Pátriárkák és próféták, i. m., 312. l.)
A VII. parancsolat
NE TÖRJ HÁZASSÁGOT.



57
Teljes erkölcsi tisztaságot kíván ez a parancsolat már a házasság előtt is (hűség már előre az eljövendő "egy" iránt), és annak kötelékében is. Csakis olyan tett és viselkedés helyénvaló, amely építi, erősíti a házastársak közötti benső, lelki egységet. A másik szeretet- és társigényének a betöltésére kötelez e parancsolat. A házastárs hűséges támogatását kívánja nemcsak fizikai gondjaiban és szükségleteiben, hanem lelki problémáiban, személyes gyengeségei és hibái leküzdésében is. Bűn a házastársi hűség megszegése paráznasággal. Továbbá minden olyan cselekedet és magatartás, amely a segítőtársi szövetség és a szeretetközösség rombolását, megbántását jelenti.
A VIII. parancsolat
NE LOPJ.
Feddhetetlen becsületességet kíván e parancsolat a felebarát anyagi javainak teljes tiszteletben tartásával, beleértve a becsületes bérért becsületes munka és a becsületes árért becsületes áru elvének követését is. A törvény betöltése ezenfelül megkívánja felebarátunk anyagi megsegítését is, ha ez szükséges, hogy boldoguljon, alapvető szükségleteit kielégíthesse. Bűn a felebarát tulajdonát, anyagi javait erőszakosan elvenni, vagy őt megkárosítani bármilyen csaló, igazságtalan, önző, kapzsi eljárás által.
"A mesteremberek, munkások, napszámosok azt sem tudják, hogyan szedjék rá az embereket, de azért hanyagul és gondatlanul dolgoznak... Továbbá: így folyik ez teljes erővel és igyekezettel a piacon és a kereskedelemben is, ahol egyik a másikat nyíltan csalja hamis áruval, mértékkel, súllyal, pénzzel, rászedi ravaszkodással és csellel vagy gyors ötlettel... Becsületes polgároknak hívják őket..." (Luther Márton: Nagy Káté)
"A VIII. parancsolat elítéli a kizsákmányolást, az emberrablást..., és megtiltja a hódító háborúkat... Szigorú igazságosságot követel az élet legkisebb dolgaiban is." (Ellen G. White: Pátriárkák és próféták, i. m., 313. l.)
A IX. parancsolat
NE TÉGY A TE FELEBARÁTOD ELLEN HAMIS TANÚBIZONYSÁGOT.
Mindenkor csakis igazat szóljunk egymásról és egymásnak. Soha ne ítélkezzünk egymás indítékairól, mert erre nincs erkölcsi alapunk, lévén magunk is hibás, vétkes emberek. Ha felebarátunk életében hibát, bűnt látunk, neki magának négyszemközt kell szólnunk, a megmentő szeretet indítékával (Máté 18:15–16). Bűn mindennemű hazug beszéd a felebarátnak vagy a felebarátról. Becsületének megsértése nemcsak a bíróság előtti hamis



58
tanúskodás, hanem a rágalmazás, a pletyka, a megszólás, a társulás mások hangulatkeltéséhez, véleményéhez is.
"Noha mi nem tűrjük, hogy bármi rosszat mondjon is rólunk valaki,... mégsem tudjuk elviselni, hogy másról jót mondjanak. Senkinek sem feladata, hogy nyilvánosan ítélje és ostorozza felebarátját." (Luther Márton: Nagy Káté)
A X. parancsolat
NE KÍVÁND A TE FELEBARÁTODNAK HÁZÁT. NE KÍVÁND A TE FELEBARÁTODNAK FELESÉGÉT, SE SZOLGÁJÁT, SE SZOLGÁLÓLEÁNYÁT, SE ÖKRÉT, SE SZAMARÁT, ÉS SEMMIT, AMI A TE FELEBARÁTODÉ.
Csírájában legyőzni – Isten kegyelme által – minden, felebarátunk személyét, érdekeit sértő gondolatot és érzést szívünkben – ezt kívánja e parancsolat. Bűn felebarátunk társadalmi helyzetét, házastársát, tulajdonát, képességeit, külső adottságait, vagy bármi egyebét kívánni, irigyelni, féltékenynek lenni rá, versengeni vele. Bűn megtűrni és ápolni ezeket az érzéseket és indulatokat szívünkben.
"A X. parancsolat minden bűn gyökerére sújt azzal, hogy tiltja a kívánságokat, amelyekből a bűncselekmények erednek." (Ellen G. White: Pátriárkák és próféták, i. m., 314. l.)
A megtérés és a kereszténység hitelességének próbája
A Biblia szerint az igaz megtérés vagy istentisztelet abban mutatkozik meg, és azon mérhető le, ha valaki – Krisztus ereje által – megtartja az erkölcsi alaptörvényt, a Tízparancsolatot.
"Aki ezt mondja: Ismerem őt, és az ő parancsolatait nem tartja meg, hazug az, és nincs meg abban az igazság" (I. János 2:4).
A megtéréskor az ember értelme, szíve, lelke összhangba kerül az erkölcsi törvénnyel, és felismerve a maga bűnnel fertőzöttségét és erőtelenségét, szövetséget köt Istennel, segítségül hívja őt annak érdekében, hogy e szerint a törvény szerint tudjon cselekedni is.
"Mert nem azok igazak Isten előtt, akik a törvényt hallgatják, hanem azok fognak megigazulni, akik a törvényt betöltik" (Róma 2:13).
Azt az élethossziglan tartó folyamatot, melynek során az ember immár nemcsak a szívében, hanem cselekedetei szintjén és jellemében is összhangba kerül Isten törvényével, megszentelődésnek nevezi a Biblia. Ezáltal készül el, válik alkalmassá az ember Isten



59
országára, hogy örököse legyen annak az újjáteremtett földnek, ahol "igazság lakozik" (II. Péter 3:13).



60
VIII. MIT MOND A BIBLIA...
A keresztény életmódról
A keresztény és az evilági élet
Gyakran érte az a vád a kereszténységet, hogy híveinek tekintetét csak az eljövendő üdvösség végcélja felé fordítja, a jelen élet iránt pedig közömbössé teszi őket. Tény, hogy voltak olyan irányzatok és személyek a kereszténység körén belül, és lehetnek ma is, akik ilyen szemléletet képviselnek, vagy legalábbis ilyen benyomást kelt a magatartásuk. A hiteles kereszténységtől azonban teljesen idegen ez a fajta életfelfogás.
A jelen földi életet valóban a jó és a gonosz, a sötétség Fejedelme "emberölő" tervei, valamint a megváltó Krisztus szabadító műve közötti nagy küzdelem színtereként mutatja be a Biblia, ahol a tökéletes boldogság, a teljes nyugalom és a megelégedett kiteljesedés elérhetetlen – tényszerű okok miatt. Mindezek csak a jelen történelem végén, Jézus Krisztus dicsőséges visszajövetele után, a megígért, újjáteremtett földön valósulhatnak meg, ahol nem létezik többé a bűn, sem annak szerzője, sem a bűn következményei. (Ezek részletesebb kifejtését lásd a IV. fejezetben)
A jelen élet mégis végtelenül fontos, két okból:
– Az embernek itt kell felkészülnie, jellemében alkalmassá válnia az üdvösségre, "az új föld" öröklésére, "ahol majd az igazság lakozik" (II. Péter 3:13). Ezért az élet minden perce és alkalma igen értékes; ezek helyes vagy helytelen felhasználása kihat az ember örök sorsára is. Így jut mindez kifejezésre a Biblia tömör megfogalmazásában:
"...E földön lakozzál és hűséggel élj... Az igazak öröklik a földet... Ügyelj a feddhetetlenre, nézd a becsületest, mert a jövendő a béke emberéé" (Zsoltárok 37:3, 29, 37).
– A Biblia szerint az élet Isten ajándéka. Az élet azonban inkább teher, mint ajándék, ha boldogság nélkül való. Ezért Isten megtanítja az embert arra, hogy miként lehetne életöröme a jelenlegi küzdelmek, szomorúságok közepette. A keresztény nem gyászos, komor hangulatban rója életútját, csak az eljövendőben reménykedve, hanem tudatosan törekszik Isten országának törvényei szerint élni már ebben az életben is, és örömet, boldogságot találni az igazság útjának megismerésében és követésében.
Jézus mondotta egyik példabeszédében, amelyben önmagát jó pásztorként, követőit pedig az ő juhaiként mutatta be: "Én azért jöttem, hogy életük legyen és bővölködjenek" (János 10:10). Ez tehát az isteni szándék. Ugyanezt juttatta kifejezésre Jézus a Hegyibeszéd híres boldogmondásai által is. Pál apostol egyik levelében található ez a felhívás: "Örüljetek az



61
Úrban, ismét mondom, örüljetek!" (Filippi 4:4) Más helyen is hasonlóképpen szól: "Mindenkor örüljetek" (I. Thesszalonika 5:16).
Az üdvösség avagy a bűntől való végső és teljes szabadulás végcélja felé törekvés tehát egyáltalán nem teszi közömbössé a keresztényt az evilági élet dolgai iránt, hanem éppen ellenkezőleg: felelősségteljes, tevékeny és örömteljes életre készteti. Isten utat és eszközöket mutat neki ehhez, és erőt is ad hozzá.
"Jézus... úgy mutatta be az élet dolgait, mint amelyek alárendelendőek az örökkévaló céloknak, fontosságukat azonban nem hagyta figyelmen kívül. Tanította, hogy a menny és a föld összetartoznak, és hogy az isteni igazság ismerete a mindennapi élet kötelességeinek jobb, helyesebb teljesítésére képesíti az embereket." (Ellen G. White: Jézus élete, Kapernaumban c. fejezetből)
A keresztény földi életcélja
Mit kezdjünk az élettel, mire fordítsuk bizonytalan hosszúságú, de mindenképpen rövid életidőnket? Igen nagy kérdés ez minden ember számára. Vörösmarty Mihály így fogalmazta meg az életcél örök nagy kérdését a Gondolatok a könyvtárban c. versében:
"Mi dolgunk a világon?"
Bízvást mondhatjuk, hogy az életcél látása, tisztázása nélkül nem lehet emberhez méltóan és boldogan élni. Mégis sok-sok ember él enélkül, és nem is ismernek tényleges boldogságot. Ha ideig-óráig örülnek is élvezeteiknek, könnyen befutnak a kiábrándultságnak, az ürességnek és a kétségbeesésnek abba a "zsákutcájába", amelyet bölcs Salamon így jellemez a saját átélt tapasztalata alapján: "Gyűlöltem az életet, mert gonosznak látszott nékem a dolog, ami történik a nap alatt. Mert mindez hiábavalóság, és a léleknek gyötrelme! Gyűlöltem minden munkámat is..." (Prédikátor 2:18–19)
Az előbbiekben említettük már, hogy a keresztény életszemlélet szerint az evilági élet igen fontos, mert előkészületi hely és idő a végső üdvösségre. De miben áll közelebbről ez az előkészület? Mi az életcél avagy az életfeladat pontosan e jelen életre nézve?
Pál apostol így vallott élete végén a maga életcéljáról, aminek a beteljesítésén nyugodott üdvössége felől való bizonyossága:
"Ama nemes harcot megharcoltam, futásomat elvégeztem, a hitet megtartottam. Végezetre eltétetett nékem az igazság koronája, amelyet megad nekem az Úr, az igaz Bíró ama napon. Nemcsak nekem pedig, hanem mindazoknak is, akik vágyva várják az ő megjelenését" (II. Timótheus 4:7–8).



62
A "nemes harcot" azért kell vívnia a kereszténynek, hogy élete minden területén és cselekedetében a szeretettörvény érvényesüljön. Ez a küzdelem az ember saját, régi énje, a megromlott természete és a beidegződött önző szokásai ellen folyik. A "futás" – az apostol szóhasználata szerint (vö.: Apostolok cselekedetei 20:24) – az Istentől ajándékozott és kijelölt feladatok elvégzése a másokért való szolgálatban. A "hit megtartása" pedig több annál, mint hinni néhány alapvető keresztény hittételben. Az alázatos, hálás, hívő szív megőrzéséről van szó, amely egy pillanatig sem tulajdonít önmagának érdemet a "nemes harc" megharcolásáért és a "futás" elvégzéséért, mert jól tudja, hogy egyedül csak Isten kegyelme által valósíthatta meg ezeket. Úgy gondolkodik tehát, hogy egyedül Istené a dicsőség mindezekért.
E három dolgot magában foglalja az a megjelölés, amit szintén ebben az igében találunk: Elnyerni "az igazság koronáját az igaz Bíró" kezéből. A keresztény életcél legrövidebb, legszebb meghatározása ez. Tehát úgy végigélni és befejezni e földi életet, hogy Krisztus, mint isteni személy, mint igaz Bíró, odaítélhesse "az igazság koronáját", és ennek alapján megadhassa a jogot az új földön való, igaz, örök, boldog és teljes élethez.
A keresztény életmódját ez a nagy, átfogó életcél határozza meg mindenben. Ezt helyezi minden elé és fölé, megszívlelve Jézus tanításait:
"Keressétek először Isten országát és annak igazságát, és ezek mind megadatnak néktek" (Máté 6:33).
"Mert mit használ az embernek, ha az egész világot megnyeri is, a lelkében pedig kárt vall? Mert micsoda váltságot adhat az ember az ő lelkéért?" (Máté 16:26)
Az egészséges életmód mint keresztény kötelesség
Az előbbiekben bemutatott cél azt kívánja, hogy az ember őrizze meg az egészségét a lehető legjobb teljesítőképesség állapotában, amennyire csak rajta áll. Nyugodt, erős idegekre, fizikai és lelki erőre van szüksége mind a "nemes harc" megharcolásához, mind pedig a másokért való szolgálathoz. Pál apostol az ókori versenyfutók példájára hivatkozva tanította a keresztény gyülekezeteket arra, hogy önuralommal törekedjenek a helyes életmódra. Hiszen a sportjátékok résztvevői is mind tudják, hogy életmódjuk és teljesítményük között egyértelmű az öszszefüggés! És a cél érdekében készek dolgokról lemondani, készek kívánságaik megtagadására. Mennyivel inkább legyen kész egy keresztény az önuralomra egy sokkal, de sokkal magasabbrendű cél érdekében:
"Mindaz pedig, aki a pályafutásban tusakodik [= a versenypályán küzd], mindenben magatűrtető [= önuralmat gyakorló], azok ugyan, hogy romlandó koszorút nyerjenek, mi pedig hogy romolhatatlant" (I. Korinthus 9:25).



63
Aki ezeket az elveket magáévá teszi, az azt is láthatja, hogy az élet ajándékáért felelősséggel tartozik. Megérti, hogy kötelessége minél jobban megismerni azokat a törvényeket, amelyek szerint Isten alkotta őt, hogy ezekkel a törvényekkel összhangban éljen.
Ezernyi veszély fenyegeti az ember egészségét a bűneset utáni világban: öröklött gyengeségek, betegségekre való hajlamok, fertőzések, balesetek stb. Még a legjobb életmóddal sem biztosíthat senki magának feltétlenül tökéletes egészséget. Mennyire fontos tehát, hogy megtegye azt, amit megtehet! Mert sokat lehet tenni. A világhírű magyar biológus, Selye János kijelentése is tanúsítja ezt:
"Bizonyos vagyok abban, hogy az emberi életkor határát káprázatos mértékben lehetne tágítani, ha nagyobb harmóniában élnénk a Természet törvényeivel." (Életünk és a stressz, 287. l.)
A keresztény számára természetesen nem a hosszú élet a fő cél, hiszen nem csupán ennek az életnek keretében gondolkodik. Fontos azonban számára mind a fizikai, mind a lelki egészség. Tudatában van annak, hogy a lelki egészség és teljesítőképesség, sőt még az Isten Lelkével való kapcsolat milyensége is nagy mértékben függ a testi egészségtől. A Biblia így tesz tanúságot erről: "Avagy nem tudjátok-e, hogy a ti testetek a bennetek lakozó Szent Léleknek temploma, amelyet Istentől nyertetek; és nem a magatokéi vagytok?" (I. Korinthus 6:19)
Ezeken az alapvető elveken túl vajon ad-e konkrét tanácsokat is a Biblia a helyes életmódra nézve? Igen, számos értékes tanácsot ad. Egy-két példa csupán, csak mintegy ízelítőül:
Mindenekelőtt a lelki egészségére és békéjére vigyázzon az ember, különösképpen az Istenben való bizalom által, mert ez kihat a testi egészségre is:
"A vidám elme jó orvosságul szolgál..." (Példabeszédek 17:22)
"Bizodalmad legyen az Úrban teljes elmédből... és távozzál el a gonosztól. Egészség lesz ez a te testednek" (Példabeszédek 5:7–8).
Kerülje mindazokat az élvezeti cikkeket, amelyek testileg, lelkileg, erkölcsileg megkárosítják őt, így például az alkoholt:
"Ne nézd a bort, mily veres színt játszik, mint mutatja a pohárban az ő csillogását! Könnyen alácsuszamlik, de végül, mint a kígyó, megmar, mint a mérges kígyó, megcsíp... és a te elméd gondol gonoszságot" (Példabeszédek 23:31–33).
Legyen gondja az embernek nemcsak arra, hogy mit eszik, hogy amit beépít a szervezetébe, az valóban megfelelő táplálék legyen (erre nézve az alapvető bibliai tanács: I. Mózes 1:29), hanem még arra is, hogy mikor eszik. Mindenben értelmes fegyelmet gyakoroljon. Étkezési szokásait is hozza összhangba a természetbe beépített isteni



64
törvényekkel. Rendeltetésszerűen bánjék a testével. "A nemes ember idejében eszik, a testnek erejéért" (Prédikátor 10:14). (A modern tudomány is tanúsítja az étkezési idők közötti rendszertelen evés káros voltát.)
Az anyagi javakhoz és a munkához való viszony
Az életcélnak kell meghatároznia a keresztény gondolkodását ezen a téren is. Becsülje meg az anyagi javakat, mint eszközt a jó célok érdekében, de belül legyen szabad a pénz, az anyagi javak hajszolásának vágyától.
"Mert minden rossznak gyökere a pénz szerelme, mely után sóvárogva... (az emberek) átszegezték magukat sok fájdalommal" (I. Timótheus 6:10).
A Biblia kijelentéseit elfogadó keresztény összes javai tényleges és végső tulajdonosának Istent tekinti, egyrészt a teremtés, másrészt a megváltás révén. Önmagát pedig úgy, mint e javak Istennek számadással tartozó vagyonkezelőjét. Ezért felelősen és nagylelkűen bánjék a kezéhez jutó anyagi javakkal, az Ige tanácsa szerint: "Szedjétek össze a maradékot, hogy semmi kárba ne vesszen" (János 6:12).
"Örömest nyisd meg a te kezedet a te szűkölködő és szegény atyádfiának" (V. Mózes 15:11).
A lelkiismeretes, örömteljes munkavégzés isteni erkölcsi parancs. A Biblia arra inti az embert, hogy csakis ezen az úton törekedjék anyagi javakhoz jutni:
"Becsületbeli dolognak tartsátok, hogy ...a saját dolgaitoknak utána lássatok, és tulajdon kezeitekkel munkálkodjatok" (I. Thesszalonika 4:11).
"A hiábavalóságból [= nem tisztességes úton] szerzett vagyon megkevesbül..." (Példabeszédek 13:11)
A családi életre vonatkozó alapelvek
A Biblia arra tanítja az embert, hogy szentnek tekintse a házassági szövetséget, amelyet a bizalom és a szeretet igen értékes és érzékeny lelki köteléke kapcsol össze. Úgy mutatja be ezt a szövetséget, mint amely – jellegénél és természeténél fogva – élethossziglanra szóló, sőt még az örökkévalóságra is kiható életközösség. Csak bűnnel lehet széttörni: "Gyűlölöm az elbocsátást [= a házassági elválást] – mondja az Úr, Izráelnek Istene..." (Malakiás 2:16)
Ezért a Biblia tanácsa az, hogy az ember igen megfontoltan kössön házasságot. "Segítőtársi" hivatását (I. Mózes 2:18) vegye komolyan, legyen kész folyton tanulni és fejlődni



65
ebben. Ne csak a törvényes elválást és végső szakítást kerülje, hanem azt is, hogy olyat szóljon és cselekedjék, ami az eltávolodás irányába hatna, megemlékezve Jézus szaváról: "Amit Isten egybeszerkesztett [magát a házasságot, mint intézményt], azt ember szét ne válassza" (Máté 19:6).
A ma szinte általánossá lett gondolkodásmóddal ellentétben, a Biblia szerint nem a szexuális kapcsolatból áll a házasság avagy a szerelem, hanem az csupán kifejezésmódja az igaz szerelemnek. Ha nincs mögötte szerelem, csak testi kívánság, megalázó, emberhez méltatlan és lealacsonyító még akkor is, ha a házasság keretén belül gyakorolják. A Biblia hirdeti az igaz szerelem jogosultságát, mint Isten ajándékát, de elítéli azt, ha az ember vétkezik társa és önmaga ellen az üres, önző, elfajult szexualitással.
"Tégy engem mint egy pecsétet a te szívedre, mint egy pecsétet a te karodra; mert erős a szeretet, mint a halál, kemény, mint a sír, a buzgó szerelem. Lángjai a tűznek lángjai, az Úrnak lángjai. Sok vizek el nem olthatnák e szeretetet, a folyóvizek se boríthatnák azt el. Ha az ember vagyonát adná is e szeretetért, mégis megvetnék azt" (Énekek éneke 8:6–7).
"Mert az Isten akarata a ti szentté lételetek, hogy magatokat a paráznaságtól megtartóztassátok. Hogy mindenki szentségben és tisztességben tudja bírni a maga edényét [= a házastársát], nem kívánság gerjedelmével, mint a pogányok, akik nem ismerik az Istent. Hogy senki... meg ne károsítsa valamely dologban az ő atyjafiát. Mert igazságot szolgáltat az Úr mindezekért..." (I. Thesszalonika 4:3–6)
Isten lelkiismeretes viszonyulásra készteti az embert a gyermekek vállalása és felnevelése kérdésében is. Nagy felelősség egy kis emberpalántának az életre hozása e zord világban. Ha a szülők nem tudnak olyan testi-lelki védettséget biztosítani neki, hogy – amennyiben ez rajtuk múlik – egy testileg, lelkileg egészséges gyermek, majd felnőtt lépjen az élők sorába, akkor vétkeznek gyermekük és az egész emberi közösség, ezenfelül pedig Isten ellen is azzal, hogy boldogtalan, szerencsétlen életet indítanak útnak. Természetesen nem az abortusz a születésszabályozás egészséges módja, de az értelmes, felelősségteljes családtervezésre nagyon is nagy szükség van. Íme néhány bibliai kijelentés:
"Ti atyák, ne ingereljétek gyermekeiteket, hanem neveljétek azokat az Úr tanítása és intése szerint" (Efézus 6:4).
"(A keresztények) tanulják meg, hogy elsősorban a maguk háza iránt legyenek istenfélők... Ha pedig valaki az övéiről és főképpen az ő házanépéről gondot nem visel, a hitet megtagadta, és rosszabb a hitetlennél" (I. Timótheus 5:4, 8).
Keresztény szolgálat a tágabb emberi közösségben



66
A Biblia nem ismer pusztán csak önmagának élő keresztényt, sőt pusztán csak a maga családjának élő keresztényt sem. Mindnyájan hozzátartozunk az emberiség egészéhez. Egy igaz keresztény nem lehet közömbös a sok emberi szenvedés, segélykiáltás és szükséglet iránt.
Jézus mondotta tanítványairól élete végén mondott nagy imádságában:
"Nem azt kérem, hogy vedd ki őket e világból, hanem hogy őrizd meg őket a gonosztól. Amiképpen te küldtél engem a világra, úgy küldtem én is őket e világra" (János 17:15, 18).
A kereszténynek feladata, hogy az evangélium, az isteni megváltási terv ismeretét megossza felebarátaival. Ez a szolgálat – a krisztusi elveket követve – hatalmas odaadást és lelki energiát igényel, mert azt kívánja, hogy együttérző figyelemmel, kezdeményező szeretettel teljesítse ezt a küldetését. Sohasem lehet tapintatlan vagy agitatív, mivel a lelki erőszak éppannyira idegen Istentől, mint a fizikai erőszak: "Ahol az Úrnak Lelke, ott a szabadság" (II. Korinthus 3:17).
Oda kell figyelnie felebarátaira, meg kell értenie gondolataikat, kételyeiket, kérdéseiket, testi-lelki szükségleteiket, és ahhoz mérten, annak megfelelően kell közvetítenie nekik Isten elveszett emberek iránti megmentő, segítő szeretetét és üzenetét.
Az igaz keresztény – Mesteréhez hasonlóan – mindenkor kész bármilyen szeretetszolgálatra felebarátai iránt, (lásd: Máté 25:31–40; Lukács 10:25–37).
A maga történelemszemlélete alapján a keresztény nem társadalmi reformer és politikai harcos ugyan, de nem is passzív, tétlen szemlélő. Igazságszerető, határozott erkölcsi véleményt képvisel a tágabb emberi közösségben életével és szavaival egyaránt. Elvből tiszteletben tartja az államhatalmat, annak tudatában, hogy ez minden fogyatékosságával, bűnével és elfajulásával együtt is szükséges egy viszonylagos jogrend és a béke fenntartása érdekében. A lelkiismereti szabadság jogát azonban az államhatalommal szemben is óvja, fenntartja, ha az a lelkiismereti jogokat sértő kényszert kívánna alkalmazni.
"»Az így szól az Úr« (= Isten beszéde az ő igéjében, a Bibliában) nem állhat mögötte annak, hogy »így szól a gyülekezet« (= az egyház), vagy »így szól a földi hatalom« (= az állam)." (Ellen G. White: Az apostolok története, A templom kapujában c. fejezetből)
"(A kereszténynek) megadatik az, amit a világ legnagyobb bölcsei a maguk dolgaiban hiába keresnek: a lélek teljes szabadsága, hogy Istenen kívül semminek alávetve és semmihez kötve ne legyenek, akaratuk ellenére semmit megtenniük ne kelljen. Míg a világban mindenütt csupa kényszert láttam: mindenkinek másként folytak a dolgai, mint kívánta; mindenki több köteléket vett magára önmagával és másokkal szemben, mint tartozott volna, s vagy a saját, vagy mások akaratának kényszerétől hajtva magával vagy másokkal mindig harcban állt,... Istenen kívül senkit maga felett állónak el nem ismert. Ezért nem hallgattak a világ parancsaira,... mert benső javaikban bizonyosak voltak... Bármit tesz vagy mond a világ,



67
bármivel fenyegetőzik, bármit ígér, parancsol, kér, tanácsol, őt semmi meg nem ingathatja. A világ, mint ahogy mindenütt, visszás, és az igazság helyett árnyék után kapdos, úgy itt is: a szabadságot abban látja, hogy aki szabad, senkinek ne legyen semmiben szolgálatára, akár restség, akár gőg, akár gonoszság okából viselkedvén így. Ámde a keresztény egészen másképpen cselekszik: csupán a szívét keríti körül jól, hogy szabadságában megóvassék Isten számára, minden egyebet átenged felebarátja szükségletére. Ha az igaz keresztény látja, hogy felebarátjának valamiben hasznára lehet, nem habozik, nem késlekedik, nem kíméli magát, nem emlegeti érdemeit, nem zúgolódik, nem ernyed el, akár hála, akár hálátlanság a bére, nyugodtan, derűsen szolgál tovább. Ó, Isten fiainak boldog a szolgasága; elképzelni sem lehet annál nagyobb szabadságot, mint hogy az ember Isten igáját veszi magára, hogy minden egyéb köteléktől megszabaduljon. Ó, világ adta boldogtalan szabadság! Nem lehet annál nagyobb rabszolgaság, mint hogy az ember Istennel nem törődve nyomorult módon más egyebektől engedi magát leigázni, azaz behódol olyan teremtett dolgoknak, amelyeken uralkodnia kellene, s dacol Istennel, akinek engedelmességgel tartozik. Ó, halandók, értsük meg, hogy csak egy, egyetlenegy lény van felettünk, a mi teremtő Urunk és majdan bíránk: egyedül neki van hatalma nekünk parancsolni, de ő nem úgy parancsol, mint rabszolgáknak, hanem akarván, hogy engedelmeskedve is szabadok és kötetlenek legyünk..." (J. A. Comenius: A világ útvesztője és a szív paradicsoma, Bp, 1991, 184–186. l.)



68
IX. MIT MOND A BIBLIA...
A halál mibenlétéről és a vele kapcsolatos egyetlen reménységről
Nyugtot nem hagyó kérdés
A halál problémája a legősibb, legegyetemesebb és a legnagyobb emberi kérdés.
A mintegy 4000 évvel ezelőtt keletkezett Gilgames-eposzban (Eposz – hősköltemény, nagy terjedelmű elbeszélő költői mű. A Gilgames-eposz a legnevezetesebb eposz az ókori Közel-Keletről, Mezopotámiából.) is ugyanúgy szólal meg e titok, mint ahogyan mi, mai emberek is érzünk vele kapcsolatban. Az eposz hősében, Gilgamesben szeretett barátja, Enkidu halála kavarja fel a fájdalmat és a szenvedélyes kérdéseket. Nem nyughat, megkeresi Umnapistit, aki az eposzban a vízözönt átélt, halhatatlanságot nyert ember. Íme párbeszédük:
"Hol van a hős? Enkidu hol van?... Utolérte őt is a minden embert sújtó hatalmas átok!... Félek, mivel balsorsát láttam, rettegek a halál szelétől, menekülnék, elfutnék tőle, de érzem, mindenütt utolér,... Felelj hát te, titkok tudója, Um-napisti, szólj a halálról!
Um-napisti, az ember őse, kinek teste halált nem ismer, A tökéletes Um-napisti, eképpen szólott a halálról: »Ami teremtetett, elmúlik. Halál az élők büntetése. Még alighogy világra jöttek s már el is kell menniök innen. Építesz kő- meg téglaházat? Veszel magadnak feleséget? Megosztozol testvéreiddel? Kötésteket cserépre vésik? Mire mindez? Mi tart örökké? Ház? Egyesség? Jelek? Kötések? Tudod: mindez nagyon múlandó! Sírtábláid is elenyésznek! Ember-e még, mondd, a halott is? Ugye, hogy nem? Ő már nem ember! Alvóhoz hasonlít, de mégsem! Aki meghalt, nem álmodik már! Szoborhoz hasonlít, de mégsem! Holt kő az, de nem is volt élő! A halál mindenhez hasonlít, de nem azonos semmivel sem«!"
(Gilgames; Agyagtáblák üzenete, Európa Kiadó, 1966, 145–146. l.)ix
A halál nemcsak ősi, hanem egyetemes kérdés is. Az is nagy probléma, hogy miért vannak a szenvedések és boldogtalanság, míg az életünk tart. De akadnak emberek, akiknek az élete viszonylag békességes, nem érik őket nagy tragédiák, élvezik az életet. Őket nem gyötrik



69
annyira a jelen élet szenvedései és ezek miértje. A kiszámíthatatlan időben, módon érkező és mindentől megfosztó haláltól azonban ők talán még jobban félnek, mint a szerencsétlenebb, boldogtalanabb emberek.
Sokan próbálják úgy tekinteni a halált, mint ami a természet, illetve minden élő rendje. Ebben vélnek megnyugvást találni önmaguknak és mások számára is. A növény- és állatvilágban uralkodó halál törvénye azonban kevés vigasz az embernek. Mert neki tudata van: elméjében el tudja gondolni térben a végtelent, időben pedig az örökkévalóságot. Mégis a halállal szemben még a többi élőhöz viszonyítva is különösképpen sebezhetőnek, kiszolgáltatottnak és mulandónak látszik. Ezenkívül az ember egyik legmagasabb rendű képessége a szeretet, és a halálban nem csupán az élettől való megfosztatás tudata nehéz, hanem legalább annyira riasztó a szeretet-kapcsolatok erőszakos szétszakadása, a szeretettektől való elválás. Így szól az ember halálnak való kiszolgáltatottságáról a bibliai hasonlat is:
"(Az emberek) sárházak lakosai, akiknek fundamentumuk (alapjuk) a porban van és könnyebben szétnyomhatók a molynál" (Jób 4:19).
Vörösmarty Mihály megrázóan szól arról az ellentétről, ami az ember magasrendű lelkiszellemi képességei és olyannyira mulandó élete között feszül:
"Az ember feljő, lelke fényfolyam. A nagy mindenség benne tűkrözik. Megmondhatatlan kéjjel föltekint, Merőn megbámúl földet és eget; De ifjusága gyorsan elmulik. Erőtlen aggott egy-két nyár után, S már nincs, mint nem volt, mint a légy fia. Kiirthatatlan vággyal, amig él, Túr és tünődik, tudni, tenni tör: Halandó kézzel halhatatlanúl Vél munkálkodni, és mikor kidűlt is, Még a hiúság műve van porán..."
(Vörösmarty Mihály: Csongor és Tünde, az Éj-monológ részlete)
Az emberi sors alábbi jellemzései mélyen igazak:
"Képzeljünk el magunknak egy csomó embert, láncra verve, egytől egyig halálra ítélve; naponta kivégeznek közülük néhányat a többi szeme láttára, akik pedig életben maradnak, a maguk sorsát látva társaikéban, fájdalommal, reménytelenül bámulják egymást, és várják, mikor következnek ők. Ez az emberi sors." (Blaise Pascal: Gondolatok, 199. töredék)



70
"Az ember napjai hetven esztendő, vagy ha feljebb, nyolcvan esztendő, és nagyobb részük nyomorúság és fáradság, amely gyorsan tovatűnik, mintha repülnénk" (Zsoltárok 90:10).
Nem megoldott tehát az ember számára sem az élet, sem a halál. Kiútja, menekülése pedig semerre sincs. A XVI. századi angol drámaíró, Shakespeare így szól erről Hamlet c. művének nevezetes részletében:
"Lenni vagy nem lenni: az itt a kérdés. Akkor nemesb-e a lélek, ha tűri Balsorsa minden nyűgét s nyilait; Vagy ha kiszáll tenger fájdalma ellen, S fegyvert ragadva véget vet neki? ... Meghalni – elszunnyadni – és alunni! Talán álmodni: ez a bökkenő; Mert hogy mi álmok jőnek a halálban, Ha majd leráztuk mind e földi bajt, Ez visszadöbbent. E meggondolás az, Mi a nyomort oly hosszan élteti: Mert ki viselné a kor gúny-csapásit, Zsarnok bosszúját, gőgös ember dölyfét, Útált szerelme kínját, pör-halasztást, A hívatalnak packázásait, S mind a rugást, mellyel méltatlanok Bántalmazzák a tűrő érdemet: Ha nyúgalomba küldhetné magát Egy puszta tőrrel? – Ki hordaná e terheket Izzadva, nyögve élte fáradalmin, Ha rettegésünk egy halál utáni Valamitől – a nem ismert tartomány, Melyből nem tér meg utazó – le nem Lohasztja kedvünk, inkább tűrni a Jelen gonoszt, mint ismeretlenek Felé sietni?"
Ez a helyzet szinte rákényszeríti az embert a keresésre és a kérdezésre. Vannak, akik fásultan a napi tevékenységekbe temetik magukat menekülésül. Másokban a könnyelmű életélvezés tompítja el a kérdéseket. Azok számára azonban, akik emberhez méltóan gondolkodnak és éreznek, nyugtot nem hagyó igazságkeresésre, istenkeresésre ösztönző nagy kérdés a halál mindenkor.
A halál oka és fokozatai



71
AZ OK
"A bűn zsoldja a halál" – olvashatjuk a Bibliában (Róma 6:23). A halál tehát nem a természet rendje, nem tartozik hozzá Isten eredetileg "igen jó" (I. Mózes 1:31) teremtéséhez. A halált "ellenségnek" nevezi a Biblia, ahogy ezt mi is érezzük, hogy a halál az ember, az élet és a boldogság ellensége (I. Korinthus 15:26). A halál a bűnnel együtt jött be a Földünkre: "Egy ember által jött be a világra a bűn és a bűn által a halál, és a halál minden emberre elhatott, mivelhogy mindenki vétkezett" (Róma 5:12). Mivel a bűn a halál "csíráit" eleve magában hordja, minden bűnnel fertőzött ember már eleve a halál hatalmában van, és végül: "A bűn teljességre jutva halált nemz" (Jakab 1:15).
A harmadik fejezetben láthattuk, hogy a bűn, az erkölcsi rossz lényege az önzés. Az önzés természeti törvényként a halálhoz vezet, mert az én-szeretet és az én-szolgálat az élet és a boldogság rombolója. Az ember esetében a következőképpen láthatjuk ezt: Az önzés miatt élete folyamán rengeteg harag, bosszúság, félelem, belső feszültség vonul át az emberen. Sok lelki stressz éri őt a többi ember önző magatartása miatt is. Az emberi test érzékeny szerkezete azonban nem ezekre a pszichikai viharokra és sérelmekre teremtetett. Ezenkívül a testét közvetlenül is pusztítja az ember a helytelen életmódjával. Ennek hatása a kopás, az öregedés, az ember "érlelődése" a halálra.
AZ ELSŐ FOK
Az első bűneset óta minden ember fertőzött a bűnnel, mint valamiféle halált hozó kórokozóval, a bűnre való született hajlam révén és az élet folyamán szokássá váló vétkezés miatt. Ezért minden ember eleve el van jegyezve a halállal. Ennek értelmében jogos minden embert "élő halott"-nak nevezni. Az ember "holt a vétkei és bűnei miatt" már ebben az életben (Efézus 2:1).
A MÁSODIK FOK
Azután bekövetkezik annak az "élettőkének" az elfogyása, amit Isten a bűneset után is ad az embernek, hogy alkalmat adjon neki a bűnből való megszabadulásra. Ez történhet természetes úton, az életerő fokozatos elkopásával, vagy hirtelen: betegség, baleset vagy erőszakos cselekmény által.
A halál meghatározása éppoly nehéz, mint az életé. A mai természettudomány leginkább úgy írja le e jelenséget, hogy az a "kapcsolatok szétesése" az emberi szervezetben, és ezáltal az élet kialvása. A halál második fokát első halálnak nevezzük, mivelhogy emberi tapasztalat szerint mi csak ekkor ismerjük fel a halál megjelenését.x



72
A HARMADIK FOK
Az első halál még nem a személyiség végleges megsemmisülése a Biblia szerint. Isten igazsága, erkölcsi világrendje azt kívánja, hogy minden ember elszámoljon az élet ajándékával és az Isten által neki felkínált kegyelmi lehetőségekkel, akár jól, akár rosszul használta fel ezeket. Az összes ember megítélése és az egész földi, emberi történelem kiértékelése pedig csak a történelem végén, egyszerre történik meg minden emberre nézve, Jézus Krisztus visszajövetelekor, illetve az ún. utolsó ítéletkor. Erre az ítéletre – amely azonban nem egy pillanat, hanem egész folyamat – minden ember feltámad a Biblia tanítása szerint. Maga Jézus Krisztus mondotta egyértelműen:
"Eljön az az óra, amikor mindazok, akik a koporsókban vannak, meghallják az ő szavát és kijönnek. Akik jót cselekedtek, az élet feltámadására, és akik a gonoszt művelték, a kárhozat feltámadására" (János 5:28–29).
Akik az élet joga örök elvesztésére ítéltetnek ekkor, azokat sújtja az ún. második halál, vagy a kárhozat halála. Ez a végleges megsemmisülés, az örök halál.
Az első halál mibenléte
Az embert joggal érdekli nemcsak az, hogy mi a halál oka, hanem az is, hogy mi a halál maga. A Hamletből idézett sorok mutatják, hogy a halálfélelem egyik fő oka a tudatlanság a halál mibenléte felől: Az ember retteg a halál utáni valamitől, az "ismeretlen tartománytól, amelyből még nem tért vissza utazó". Riasztó dolog kényszerítve, feltartóztathatatlanul haladni valami sötét ismeretlen felé. De a Megváltó azért jön, hogy "megszabadítsa azokat, akik a haláltól való félelem miatt teljes életükben rabok voltak" (Zsidókhoz 2:15). Isten Igéje teljesen elveszi a halál miatti félelmet, mert pontosan feltárja előttünk annak mibenlétét.
A halál a Biblia szerint is a "kapcsolatok szétesése", mert felbomlik az az "összetétel", ami az emberi személyiséget, kinek-kinek a saját, egyedi énjét alkotja. Az emberi lény felépítéséről így ír:
"Formálta az Úr Isten az embert a föld porából és lehelte az ő orrába életnek leheletét, és így lőn az ember élő lélekké" (I. Mózes 2:7).
Ugyanez szemléletesen, egy "képletben" felírva:
test (a Föld porából, azaz a Földön levő elemekből és anyagokból alkotva) +
"élet lehelete" (az élet kizárólagosan Istentől jövő és a Lelke által fenntartott ajándéka) =



73
"élő lélek" (emberi személyiség, egyéniség)
Mi történik a halálban ezzel az emberi lénnyel?
– Elvész, vagy visszavonatik az "élet lehelete", ajándéka. Ennek következtében az "élő lélek" azonnal eltűnik, megszűnik létezni. A test pedig felbomlik, porrá lesz. Így jelentette ki Isten a halál valóságát az embernek mindjárt a bűneset után: "Por vagy te és ismét porrá leszel" (I. Mózes 3:19). Az Istentől nyert "élet lehelete" nélkül nincs élő lélek, emberi személyiség, hanem csak por, holt anyag. Figyeljük meg: nem azt mondja a fenti ige, hogy a test lesz porrá a halálban, hanem hogy "te magad vagy por" és "leszel ismét porrá", mert nem is létezel önmagadban, Isten nélkül.
– A Biblia szerint nincs a testtől különválasztható és a halál után tovább élő, halhatatlan lélek. Sokan fő keresztény hittételnek tekintik a lélek halhatatlanságát, vagyis a lélek azonnali továbbélését, illetve túlvilági életét a halál után. A középkori keresztény egyházban lett uralkodóvá ez a nézet, és a XVI. századi reformáció nyomán született protestáns egyházakban is nagyrészt megmaradt ez a felfogás, főleg az egyháztagok tömegei szintjén. Teológiai szinten azonban mind a katolikus, mind a protestáns egyházakban egyértelmű a megállapítás, hogy a lélek halhatatlanságának a gondolata idegen, pogány forrásból jött be a kereszténységbe, főként egy ókori filozófiai irányzat, az ún. újplatonizmus közvetítésével.
"Aki azt vallja, hogy az elmúlás után a puszta lélek tovább él Istennél, nem veszi elég komolyan sem a halált, sem a halálon aratott isteni győzelmet... A feltámadás bibliai fogalma össze nem hasonlítható a halhatatlanság görög eszméjével, mely szerint az ember lelke természeténél fogva romolhatatlan, és amikor a halál megszabadítja testi bilincseitől, belép az isteni halhatatlanságba. A Biblia szerint az emberi személy – jelenlegi, bukott állapotában teljességgel a halál hatalmába kerül." (Nyíri Tamás (katolikus szerző): Remény vagy halál? Vigilia, 1978. november, 723. és 725–726. l.)
"A lélek halhatatlanságába vetett hit sok más idegen hatással együtt átkerült a kereszténységbe és elfoglalta a biblikus reménység helyét, megüresítve a feltámadás értelmét. A halál – mint a »bűn zsoldja« – a teljes embert éri." (Dr. Nagy Gyula (protestáns szerző): Dogmatika, Theológiai akadémiai jegyzet, 1964/65, 262–263. l.)
– A Biblia szerint a halálban nincs öntudatos élet, továbbélő lélek, illetve lelki tevékenység.xi
"Mert az élők tudják, hogy meghalnak, de a halottak semmit sem tudnak... Mind szeretetük, mind gyűlöletük immár elveszett... Valamit hatalmadban van cselekedni erőd szerint, azt cselekedjed, mert semmi cselekedet, okoskodás, tudomány és bölcsesség nincs a Seolban (a sírban), ahová menendő vagy" (Prédikátor 9:7–8, 12).



74
"Nem a meghaltak dicsérik az Urat, sem nem azok, akik alászállnak a csendességbe" (Zsoltárok 115:17).
– Az előzőekben idéztük Jézus szavát, hogy ebből a halálból minden ember "kijön még", mindenki feltámad a maga ítéletére az ő eljövetelekor. De mi támad fel és hogyan, ha a halál pillanatától fogva az élő lélek (az emberi személyiség) nincs többé, a test pedig szétporlad? Jézus mondotta a régen elhunyt halottakról, hogy Isten számára ők mind létezők, mert "mindenek élnek őnéki" (Lukács 20:38). Bár emberileg semmi sem marad a halálban az emberből, Isten emlékezetében "él" minden teremtménye, és bármikor feltámaszthatja őket. Amint a teremtés és az élet titkát sem, úgy ezt sem nyilatkoztatta ki Isten, hogy miként őrzi meg a megholtaknak mintegy a "személyiség-adatait". Határozottan kijelenti azonban, hogy mind az Atya, mind a Fiú "akiket akar, megelevenít" (János 5:21).
Sok ember lehetetlenségnek tartja a feltámadást. Ezen a ponton megakadnak, mert ezt az ígéretet hihetetlen mesének tartják. A Biblia is idézi a feltámadásra vonatkozó jellegzetes emberi kérdést, és választ is ad rá:
"De mondhatná valaki: Mimódon támadnak fel a halottak? És minémű testtel jönnek ki? Balgatag, amit te vetsz, nem elevenedik meg, hanem ha megrothad. És abban, amit elvetsz, nem ezt a testet veted el, amely majd kikél, hanem puszta magot, talán búzáét, vagy más egyébét. Isten pedig testet ad annak, amint akarta, éspedig mindenféle magnak az ő saját testét" (I. Korinthus 15:35–38). Ha a természetben mindenütt ott látjuk azt a csodát, hogy egy parányi mag őrzi egy növény teljes növekedési, virágzási és termő "programját", akkor miért is tartjuk azt olyan hihetetlennek, hogy Isten meg tudja őrizni egy ember személyiségének a jellemzőit is a maga "technikájával", és ezáltal újra tudja teremteni?! Bizonyára igaza van Blaise Pascalnak az alábbi megállapításával:
"Milyen meggondolásból állítják, hogy nem támadhatunk fel? Mi nehezebb: megszületni, vagy feltámadni; az, hogy ami sohasem volt, az legyen, vagy hogy továbbra is legyen, ami egyszer már volt? Nehezebb-e vajon életre születni, mint az életbe visszatérni? A megszokás miatt az egyiket könnyűnek, a megszokás hiánya miatt a másikat lehetetlennek tartjuk." (Gondolatok, 222. sz. töredék)
– Az ember úgy éli át a halál és a feltámadás közötti állapotot és időt, mint egy alvást. Mind az Ó-, mind az Újszövetség egyaránt ezt a hasonlatot alkalmazza:
"(A halottak) az egek elmúlásáig sem ébrednek, nem költetnek fel az ő álmukból" (Jób 14:12).
Pál apostol írja: "Nem akarom..., hogy tudatlanságban legyetek azok felől, akik elaludtak, hogy ne bánkódjatok, mint a többiek, akiknek nincs reménységük. Mert hisszük..., hogy Isten előhozza azokat, akik elaludtak" (I. Thesszalonika 4:13–14).



75
Milyen megnyugtató és bátorító ez a hasonlat! Az alvás nem kellemetlen dolog. És azon sem kell aggódni, hogy vajon mit álmodunk:
"Sokan vannak, akik szívesen megkérdezték volna Lázárt, mit csinált, mit gondolt, érzett és látott, amikor négy napig a sírban volt (János 11. fejezetében)... Én azonban egyedül az Íráshoz tartom magamat. Ez pedig azt mondja: alusznak. Úgy vélem, hogy az aluvás annyira hatalmában tartja őket, hogy nem éreznek és nem látnak semmit, még sokkal kevésbé, mint amennyit az ember a természetes alvásban érez. Ha pedig feltámadnak, akkor ez úgy megy végbe rajtuk, hogy nem is tudják, hol voltak." (Luther Márton: Jónás könyvéhez írt magyarázatok, 1526. Összes művek, Erl. kiadás, 41. és 373. l.)
– Mindezekből az is következik, hogy a halottak "lelkeivel" semmiféle érintkezés sem lehetséges. A Biblia határozottan kijelenti a halottakról, hogy "többé semmi részük sincs semmi dologban, amely a nap alatt történik" (Prédikátor 9:8).
"Vajon kicsoda vette eszébe az ember lelkét, hogy felmegy, és az oktalan állat lelkét, hogy alámegy?... Ki hozhatja őt (a halottat) vissza, hogy lássa, mi lesz őutána?" (Prédikátor 3:2122)
A Biblia mindennemű halottidézést "utálatosságnak" nevez, a spiritiszta jelenségeket a démoni világ produktumának mondja (I. Krónika 10:13–14).
"Ne találtassék teközötted, aki az ő fiát vagy leányát átvigye a tűzön, se jövendőmondó, se igéző, se jegymagyarázó, se varázsló, se bűbájos, se ördöngősöktől tudakozó, se titokfejtő, se halottidéző, mert mind utálja az Úr, aki ezeket műveli, és az ilyen utálatosságokért űzi ki őket az Úr, a te Istened teelőled" (V. Mózes 18:10–12).
A második halál mibenléte
A második halált, avagy a kárhozat halálát a keresztények általában örökkévaló gyötrelemnek hiszik a középkorban kialakult egyházi tanítás nyomán. A lélek halhatatlansága eszméjének következményeként jött létre ez az elgondolás. Ha ugyanis a lélek különválik a testtől a halál pillanatában, és mint halhatatlan és elpusztíthatatlan valami létezik tovább, akkor valóban nemigen lehet mást elképzelni a kárhozat büntetéseként. Ez a felfogás azonban Isten jellemére vet árnyékot és azon túl az egész megváltási tervre is! Mert jogos a kérdés: Ilyen engesztelhetetlen bosszút vagy megtorlást alkalmaz a szeretet Istene? A megváltottak öröme pedig egy ilyen borzalmas háttéren fog megvalósulni? Élvezni fogják az üdvösség javait egykori embertársaik, netán családtagjaik örökös kínjainak a tudatában?
A Biblia azonban – hála Istennek – semmi ilyesmit nem tanít. A kárhozat ítélete – amint a "második halál" kifejezés is utal erre – örök megsemmisülés, az élet jogának elvétele egy világosan indokolt ítélethirdetés nyomán. Ez súlyos, tragikus vég és igazságszolgáltató



76
büntetés, de mégis a lehetséges legirgalmasabb dolog, ami a gyógyulni nem akaró, bűneikben megkeményedett emberekkel történhet. Íme, néhány világos ige:
"Egy kevés idő még és nincs gonosz, nézed a helyét és nincsen ott... Elmúlt és ímé nincsen! Kerestem, de nem található!" (Zsoltárok 37:10, 36)
(Akik az utolsó ítéletkor isznak Isten "haragpoharából",) "olyanok lesznek, mintha nem lettek volna" (Abdiás 1:16).
Végül maga a sír és a halál is örökre megsemmisülnek a végső ítéletvégrehajtás pusztító lángtengerében – mondja ez az ige, jelképes beszéddel, mintegy megszemélyesítve a sírt és a halált:
"A sírxii és a halál vettetnek a tűznek tavába, ez a második halál, a tűznek tava" (Jelenések 20:14).
Ezután rögtön az újjáteremtett föld látomása következik a bibliai leírásban, azzal a bejelentéssel, hogy ott minden újjá lesz, és hogy ott "semmi elátkozott nem lesz többé" (Jelenések 22:3).xiii
Az egyetlen reménység
Az egyetlen reménység a haláltól való szabadulásra nézve az, ha annak az okozójától, a bűntől szabadulnak meg az emberek a megváltó Krisztus kegyelme által.
Mert így már jelen, földi életükben "átmennek a halálból az életre". Az utolsó ítélet felmentő ítéletéig ők sem szabadulhatnak meg ugyan a haláltól, de az "örök életük már megvan" (János 5:24). Jézus visszajövetelekor "mint utolsó ellenség töröltetik el a halál" számukra (I. Korinthus 15:26).
Aki Krisztus által bűnbocsánatot nyer és teljes hitbeli igyekezettel halad az igazzá válás útján, az nem fél a haláltól. Íme Jób (i. e. 2000 körül élt) vallomása a messze régmúltból:
"Mert tudom, hogy az én Megváltóm él és utoljára az én porom felett megáll. Miután ezt a bőrömet megrágják, nem e testben látom meg az Istent, akit magam látok meg magamnak, az én szemeim látják meg őt, nem más..." (Jób 19:25–27)xiv
"Boldogok a halottak, akik az Úrban halnak meg..., mert megnyugosznak fáradságuktól, és cselekedeteik követik őket" (Jelenések 14:13).



77
X. MIT MOND A BIBLIA...
Jézus Krisztus második eljöveteléről
Határozott bibliai ígéret
Jézus Krisztus újbóli eljövetelének a reménysége és várása nemcsak hitbuzgó keresztényeknek az eszméje, hanem egyértelmű, sokszor megismételt, isteni ígéret a Bibliában.
Az Írások szerint Isten Fiának először emberként, isteni hatalmát letéve kellett eljönnie Földünkre, másodszor azonban isteni hatalommal és dicsőséggel jelenik meg, egy végső igazságszolgáltatásra és szabadításra, Isten országa hatalomátvételére.
Jézus maga is igen világos kijelentéseket tett erről első eljövetelekor. Néhány példa:
Kajafás főpapnak és az egész, felette ítélkező főtanácsnak mondotta, szokása szerint "az ember Fiának" nevezze magát:xv "Meglátjátok majd az ember Fiát ülni a hatalomnak jobbján, és eljönni az ég felhőivel" (Márk 14:62).
Tanítványait pedig így vigasztalta velük való utolsó együttlétein: "Ne nyugtalankodjék a ti szívetek,... elmegyek... és ismét eljövök, hogy magamhoz vegyelek titeket... Ti azért most ugyan szomorúságban vagytok, de ismét meglátlak majd titeket, és örülni fog a ti szívetek, és senki el nem veszi tőletek a ti örömötöket" (János 14:1–3; 16:22).
A megváltás csak ezzel lesz teljessé
Jézus visszajövetele azért is szükségszerű, mert a megváltás munkája csak általa lesz teljessé. A haláltól és a bűn minden következményétől való végső és teljes szabadítás kapcsolódik hozzá. A Biblia szerint ugyanis Jézus második eljövetelekor, illetve azt követően történnek az alábbi események:
– Az utolsó ítélet
– A megváltottak szabadulása a halál fogságából (az ún. első feltámadáskor)
– Az egész földi történelem kiértékelése a megváltottakkal együtt (az ún. millennium, az ezeréves időszak folyamán)



78
– A megváltás kegyelmét visszautasítók ítéletének meghirdetése és annak végrehajtása (az ún. második feltámadás idején, a "második halál" által)
– A föld újjáteremtése eredeti, bűneset előtti állapotára és örökségül adása az emberiség megváltott, megmentett maradékának.
Ezért a keresztény hit döntő része a Jézus visszajövetelében való reménység. Ez tükröződik Pál apostol alábbi kijelentésében is, ami tömören összefoglalja, hogy mit tartalmaz az evangélium, a jó hír, amit a keresztények vallanak és hirdetnek:
"Megjelent az Isten üdvözítő kegyelme minden embernek, amely arra tanít minket, hogy... mértékletesen, igazán és szentül éljünk a jelenvaló világon, várván ama boldog reménységet,... a megtartó Jézus Krisztusnak dicsősége megjelenését" (Titus 2:11–13).
Boldog örök élet?
"Boldog reménység"-nek nevezi az előbb idézett ige Jézus eljövetelét. De sokan – még a hitvalló keresztények közül is – félelemmel vegyes bizonytalansággal és gyanakvással viszonyulnak az örök élet eszméjéhez. "Ki akar örökké élni? Nem vágyom egy ismeretlen, unalmas, rózsaszínű mennyországba" – mondja vagy gondolja sok vallástalan és vallásos ember. A bibliai kijelentések ismerete híján teljesen érthetőek ezek az aggodalmak.
Nem mintha a Bibliában részletes leírások lennének az új földről és az örök életről. Ellenkezőleg, inkább csak nagyon rövid, tömör kijelentések találhatóak. Ezek azt érzékeltetik, hogy az emberi fogalmak és kifejezések elégtelenek ahhoz, hogy Isten többet nyilatkoztasson ki ezekről. Ugyanakkor azonban mégis, rövidségük mellett is eloszlatják e kijelentések mindazokat a félelmeket és aggodalmakat, amelyek az ember fejében megfordulhatnak: Ilyenek pl. a munka, feladat nélküli, az ember számára idegen, örömtelen, talán pusztán csak valamiféle szent énekek énekléséből álló örök élet elképzelése.
Néhány bibliai ígéretet szó szerint is idézünk:
"De új eget és földet várunk az ő ígérete szerint, amelyekben igazság lakozik" (II. Péter 3:13).
"Ezután láttam új eget és új földet... És Isten eltöröl minden könnyet az ő szemeikről, és a halál nem lesz többé, sem gyász, sem kiáltás, sem fájdalom nem lesz többé, mert az elsők elmúltak. És mondta az, aki a királyiszékben ül: Ímé, mindent újjá teszek... Aki győz, örökségül nyer mindent, és annak Istene leszek, és az fiam lesz nékem" (Jelenések 21:1, 4–5, 7).



79
Gondoljuk meg: ha létezik megoldása az életcél nagy kérdésének, akkor az csakis egy valódi élet és az igazi boldogság elnyerése lehet, mégpedig nem mulandó ajándékként. Mert az emberi lét egyáltalán nem megoldott a jelen életben, és nem megoldott a halállal sem. Az emberi életnek csak akkor van értelme, ha beteljesülhet egy tökéletes, örök életben.
Az alábbi sorok az "új földről" szóló bibliai kijelentések tartalmát összegezik:
"Az újjáteremtett Föld lesz a megváltottak végső otthona... Közösség a szent lényekkel. [Istennel, az ő angyalaival, a világmindenség bűntől szabad, értelmes teremtményeivel, a megváltott emberekkel.] Minden képesség, minden tehetség fejlődik, növekszik. A tudás bővülése nem fárasztja az agyat. A világegyetem minden kincse tanulmányozásra tárul fel... Az örökkévalóság folyamán Istenről és Krisztusról csak még gazdagabb és még nagyobb kinyilatkoztatásokat nyernek a megváltottak, és amint tudásuk növekszik, úgy növekszik szeretetük, tiszteletük és boldogságuk... Az egész nagy, teremtett mindenségen az összhang és az öröm egyetlen üteme lüktet át. Az atomtól a legnagyobb égitestig, minden élő és élettelen tökéletes szépséggel és örömmel hirdeti, hogy »Isten a szeretet«." (Ellen G. White: Nagy küzdelem, 1888)
Azoknak, akik ezt az új földet öröklik, ezt mondja majd Jézus:
"Jól van, jó és hű szolgám, kevesen voltál hű, sokra bízlak ezután" (Máté 25:21).
A nagy esemény bibliai bemutatása
De vajon hogyan lehet elképzelni Jézus visszajövetelét, amely a fentiek szerint egy nagy "törésvonal" lesz a jelen emberi élet és történelem, valamint egy új világ és korszak között?
A XVIII. század vége óta mély nyomot hagyott a keresztények gondolkodásában az az irányzat, amely lehetetlennek vélte és mítosznak xvi tekintette mindazokat a bibliai kijelentéseket vagy ígéreteket, amelyek megmagyarázhatatlanok vagy elképzelhetetlenek a mi jelenlegi emberi tudásunk és tapasztalásunk alapján. Ezért Jézus eljöveteléről is sokan gondolkodnak úgy, hogy azon nem egy látható eseményt kell érteni, hanem a világ mintegy "felnő" Krisztushoz egy lelki, vallási fejlődés révén, és így egyszer csak megvalósul a világban a keresztény eszmék uralomra jutása, és ezáltal "jelenik meg, tér vissza" Krisztus. A bibliai leírások azonban egyértelműen kézzelfogható, monumentális, minden akkor élő ember számára érzékelhető eseményként szólnak Jézus megjelenéséről:
"Isten... jön. Dicsősége elborítja az egeket, és dicséretével megtelik a Föld. Ragyogása, mint a Napé... Megáll és méregeti a Földet, pillant és megrendíti a népeket, az örökkévaló hegyek szétporlanak, elsüllyednek az örökkévaló halmok... A Nap és a Hold megállnak helyükön..." (Habakuk 3:3–4, 6, 11)



80
"Mert amiképpen a villámlás napkeletről támad és ellátszik egész napnyugatig, úgy lesz az ember Fiának eljövetele is" (Máté 24:27).
"Ímé, eljő a felhőkkel és minden szem meglátja őt..." (Jelenések 1:7)
Tudhatunk-e valamit Jézus visszajövetelének idejéről?
A pontos dátumáról nincs kijelentés és nem lesz ezután sem, mert maga Jézus határozottan leszögezte:
"Arról a napról és óráról pedig senki sem tud, az ég angyalai sem, csak az én Atyám egyedül" (Máté 24:36).
Ez azonban nem azt jelenti, hogy egyáltalán semmit nem tudhatunk az időről, a nagy esemény távolságáról vagy közelségéről! Ennek a feltevésnek eleve ellentmond Jézus nagy prófétikus beszéde, amit földi szolgálata utolsó hetében mondott el az Olajfák hegyén. (Megörökíti: Máté 24. fejezete; Márk 13. fejezete; Lukács 21. fejezete.) Tanítványainak arra a kérdésére adott választ Jézus ebben a beszédében, hogy "micsoda jele lesz az ő eljövetelének és a világ végének?" Ha semmit sem tudhatnánk erről a témáról, akkor Jézus elutasította volna tanítványai kérdését. De nem ezt tette, hanem részletes választ adott. Ezt a beszédet figyeljük meg közelebbről a továbbiakban.
Előbb azonban – a fentiek összefoglalásaként – idézzük még a bibliafordító Károlyi Gáspár szavait a "Micsoda jegyekből ismerhetjük meg az Isten ítéletének közel való voltát" című, 1563-ból való írásából:
"Miképpen az halálnak napját és óráját semmiképpen nem tudhatjuk meg, azonképpen az Isten fiának eljövetelit nem tudhatjuk... Bolondok annakokáért azok, kik bizonyos esztendőt tulajdonítanak annak és azt mondják, hogy egy vagy két esztendő múlva az ítélet megleszen; mindazonáltal vannak bizonyos jelenségek, melyekből nyilván megtetszik, hogy ha közel vagy messze legyen." (Károlyi Gáspár, a gönci prédikátor, Bp., 1984, 120–121. l.)
Az "idők jelei"
A Szentírás szerint Jézus második eljövetele az emberi történelemnek azon a végpontján történik, amikor a bűn teljesen "beérik" és a világ eljut az önmegsemmisítés lehetőségéig. Egy szemléletes ószövetségi jövendölés így szól erről: "A Föld megfertőztetett lakosai alatt, mert áthágták a törvényeket..., megtörték az örök szövetséget. Ezért átok emészti meg a Földet... és kevés ember marad meg. Inogva meging a Föld, mint a részeg, meglódul, mint a kaliba, reá nehezedik bűne, és nem kel fel többé" (Ésaiás 24:5–6, 20). Figyeljünk fel rá,



81
hogy ez a jövendölés nem az emberi környezet fertőzöttségéről beszél – amiről ma annyi szó esik –, hanem az ember fertőzöttségéről!
A vég jelei tehát mindenekelőtt egy belső összeomlás jelei, az emberi civilizáció "haldoklásának" a tünetei. Ezeket a jelenségeket nevezte Jézus a "vajúdási fájdalmak", vagyis a "szülési folyamat kezdetének", amely ha megindul, feltartóztathatatlanul beletorkollik Jézus visszajövetele, egy új világ "születése" nagy eseményébe (Máté 24:8).
Milyen eseményeket vagy jelenségeket hasonlított Jézus a "szülési fájdalmak" első jelentkezéséhez?
"Hallanotok kell majd háborúkról és háborúk híreiről: meglássátok, hogy meg ne rémüljetek, mert mindezeknek meg kell lenniük. De még ez nem itt a vég. Mert nemzet támad nemzet ellen, és ország ország ellen; és lesznek éhségek és döghalálok és földindulások mindenfelé. Mindez pedig a sok nyomorúság kezdete." (Máté 24:6–8)xvii
Négyféle jelenséget említett tehát Jézus:
– Nemzetek és országok bonyolódnak bele szinte csillapíthatatlannak tűnő konfliktusba. Nemcsak azokra hatnak majd ezek a háborúk, akiket közvetlenül sújt, hanem azokra is, akik a "híreket" hallják ezekről. Úgyis mondhatjuk, hogy Jézus megjövendölte az ő eljövetele előtti időkre a modern tömeghírközlő eszközök megjelenését és azok pszichikai nyomását az emberekre.
– Éhségek lesznek. Ezek hátterében gazdasági, társadalmi válság, vagy természeti katasztrófa kell hogy álljon.
– Továbbá döghalálok, azaz pusztító betegségek, kórok, amelyek az embert és a természeti környezetet sújtják.
– Végül a földindulások is feltűnően megszaporodnak, amelyek ellenőrizhetetlennek és befolyásolhatatlannak bizonyulnak ekkor is. Nem tudni, hogy nem áll-e ember okozta természeti egyensúly-megbomlás gyakoriságuk hátterében.
E jelek együttesen válságállapotot és hangulatot idéznek elő, mégpedig világméretben, mivelhogy ezek "mindenfelé" lesznek. A végidő egyik alapvető jellegzetessége, hogy a világ "eggyé válik" egy sajátos módon, ugyanis a "föld kereksége" kerül veszedelembe: "Az emberek elhalnak a félelem miatt és azok várása miatt, amik e föld kerekségére következnek" (Lukács 21:26). E jelenségek hatására az emberek "rémüldöznek" és azt hiszik, hogy "már itt a vég". Jézus felszabadítja tanítványait e félelem alól: "ez még nem itt a vég", "nem jön mindjárt a vég" (Máté 24:6; Lukács 21:9). Azonban ezeknek "meg kell lenniük", azaz elháríthatatlanok



82
ezek a tünetek. A vég nem jön ugyan mindjárt, de küszöbön van, mert már a "vajúdási fájdalmak kezdetei", azaz a véghez vezető folyamat "beindulásának" az első, biztos jelzései.
A Biblia prófétikus kijelentései határozottan arról tanúskodnak, hogy az emberiség a végidő korszakába lépett.
(A Bibliában van néhány úgynevezett nagy távlatú, történelmi vázlatprófécia, főként Dániel könyvében és Jelenések könyvében. Ezek megadják "az idők és időszakok" rendjét Pál apostol kifejezése szerint (I. Thesszalonika 5:1; vö.: II. Thesszalonika 2:1–3) –, és egybehangzóan arra mutatnak, hogy az emberiség jelenleg már az ún. végidő korszakában, a Jézus visszajövetele előtti időben él.)
De vajon feltűnt-e már az idők jeleinek ez az első, jellegzetes tünetcsoportja? Megjelent-e már az emberiség életében egy olyan, a Föld egészére kiható válság, amely egy világméretű jövőfélelmet váltott ki? És lelassult-e azután ez a válságfolyamat, szinte meglepetésszerűen, bizonyítva Jézus szavainak az igazságát, hogy "nem jön mindjárt a vég"?
Egy szakavatott szerző – Aurelio Pecceixviii a következőket írja: "A hatvanas évek telítve voltak illúziókkal... A technológiai bőségkosár kimeríthetetlennek látszott, amelyben csodálatos megoldás található az emberi problémák mindegyikére... Örömmámoros évek voltak ezek anélkül, hogy bárki felfigyelt volna rá, hogy milyen mélyről tör fel a bomlás, és a világnak milyen nagy részére terjed ki immár... A kérlelhetetlen valóság először a 70-es években tört be ebbe az álomvilágba... A vészharangot a Római Klub kongatta meg 1972-ben kiadott "A növekedés határai" című jelentésével... Sokfelé éhínség tört ki, az árak hajmeresztő magasságba kúsztak föl. Kiderült, hogy a gabona-világpiac rendkívül sebezhető, a tartalékok nem elegendőek... Korábban az a vád érte a Római Klubot, hogy alaptalanul ijesztgeti a világot. A 70-es évek vége felé azonban új lélektani helyzet alakult ki:... versengtek, hogy ki tud pesszimistább jóslatokkal előállni." (Kezünkben a jövő, Bp., 1984, 64. l.) Azóta bekövetkezett a váratlan lelassulás is. A kommunizmus hihetetlenül gyors és teljes összeomlása, ezzel egy III. világháború, illetve atomháború, vagyis a Kelet és Nyugat közötti háborús veszély megszűnése, Kelet-Európának a nyugati gazdasági fejlődéshez való felzárkóztatásától remélt nagy gazdasági fellendülés, a közel-keleti tűzfészek nagyhatalmi ellenőrzés alá kerülése, a vallási erők egységes keresztény Európát, vallási-nemzeti megbékélésen alapuló új, egységes világot propagáló törekvései egy eddig soha nem látott aranykorszak reményét ébresztik ma sokakban.
A bibliai kijelentések szerint közvetlenül Jézus megjelenése előtt az emberek már nem fognak félni a végtől. Ellenkezőleg; gondtalan biztonságba ringatva magukat, "építkeznek, ültetnek, adnak, vesznek és házasodnak", minden figyelmüket kizárólag csak ezek kötik le (Máté 24:37–39; Lukács 17:26–30). Az I. Thesszalonikai levél 5. fejezetének 3. versében konkrétan ezt olvassuk: "Mikor ezt mondják: békesség és biztonság, akkor hirtelen jön a veszedelem." Péter apostol II. levele 3. fejezetének 4. verse szerint pedig az új, vallásos korszak



83
emberei egyenesen gúnyolódni fognak Jézus eljövetele közelségének az üzenetén, ily módon: "Hol van az ő eljövetelének ígérete? Mert mióta az atyák elhunytak, minden azonképpen marad a teremtés kezdete óta".
Jézus prófétikus beszéde pontosan értékeli az eseményeket: Nem jön ugyan mindjárt a vég, de elkezdődött már a szülési folyamat. A vég pedig közel, igen közel van.
Tegyük fel a kérdést: Mi az oka annak, hogy a "szülési fájdalmak kezdetének" nevezett súlyos válság kiütközik? "A bűn teljességre jutva halált nemz" – állapítja meg Jakab apostol (1:15). Ez világméretben ugyanúgy igaz, mint az egyes ember életében. A bűn lényege az önzés – és nem kell nagyon megfeszítenünk a gondolkodásunkat ahhoz, hogy felfedezzük: az önérdek és a profit hajszolása szinte mindent meghatározó, általános indíték lett korunkban. Ez az életforma a vallás és az istenhit által közvetített erkölcsiség száműzését is magával hozta. Az emberi kívánságok és ösztönök szabad érvényesítésének, kiélésének életfilozófiája uralkodóvá lett az egész világon. Bekövetkezik az az állapot, amit Jézus így jellemzett: "Mivelhogy a gonoszság megsokasodik, a szeretet sokakban meghidegül" (Máté 24:12).
A Biblia szerint Jézus maga késlelteti az ő visszajövetelét egy végső, nagy evangéliumhirdetés érdekében, amely az egész világra és minden emberre kiterjedő, Isten Lelke különleges, meggyőző erejétől kísért igehirdetés lesz.
Ezután azonban már nem lesz tovább visszatartás. Jézus így szólt erről: "Isten országának evangéliuma hirdettetik majd az egész világon, bizonyságul minden népnek; és akkor jő el a vég" (Máté 24:14).
Ez az evangéliumhirdetés azonban nem történik "rivális" erők nélkül. Jézus mondta: "Sok hamis próféta támad, akik sokakat elhitetnek" (Máté 24:11). Isten üzenete így hangzik ebben az időben a világhoz: "Féljétek az Istent, és neki adjatok dicsőséget, mert eljött az ő ítéletének órája, és imádjátok azt, aki teremtette az eget és a földet, a tengert és a vizek forrásait" (Jelenések 14:7). A hamis próféták üzenete – minden időben, így a vég idején is – pontosan az ellenkezője annak, amit Isten hirdettet: nyilvánvalóan az aranykorszak, az egyetemes béke és virágzás ígérete lesz.
Jeremiás próféta a következőképpen mutatja be az utolsó idők hamis tanítását: "Ne hallgassátok azoknak a prófétáknak a szavait, akik néktek prófétálnak. Elbolondítanak titeket, a saját szívüknek látását szólják, nem az Úr szájából valót. Szüntelen ezt mondják azoknak, akik megvetnek engem: »Békességetek lesz néktek és mindenkinek, aki az ő szívének keménysége szerint jár.« Ezt mondják: »Nem jön tireátok veszedelem«... Az utolsó napokban értitek meg e dolog értelmét" (23:16–17, 20). Nem kérdéses, melyik üzenet lesz a népszerűbb. De milyen merész csalás békességet ígérni azoknak, akik "szívük keménysége szerint járnak"!
Mindez egyáltalán nem azt jelenti, hogy általános vallástalanság lenne jellemző a végidőnek ebben a szakaszában! Pál apostol is egyértelművé teszi Timótheushoz írt II. levele



84
"utolsó időről" szóló híres részletében, hogy az élet minden területén megnyilvánuló erkölcsi züllés éppen egy látszat-vallásosság mellett és ellenére fog érvényesülni:
"Azt pedig tudd meg, hogy az utolsó napokban nehéz idők állnak be. Mert lesznek az emberek magukat szeretők, pénzsóvárak, kérkedők, kevélyek, káromkodók, szüleik iránt engedetlenek, háládatlanok, tisztátalanok. Szeretet nélkül valók, kérlelhetetlenek, rágalmazók, mértéktelenek, kegyetlenek, a jónak nem kedvelői, árulók, vakmerők, felfuvalkodottak, inkább a gyönyörnek, mint Istennek szeretői. Kiknél megvan a kegyesség látszata, de megtagadják annak erejét" (II. Tim. 3:1–5).
Azért nincs remény "a vég" elhárítására a legnagyszabásúbb és legjószándékúbb erőfeszítésekkel sem, mert az összes probléma gyökere, az ember erkölcsi elfajulása semmiféle gyógyulást sem mutat, sőt súlyosbodik! A hamis próféták ez ellen nem emelik fel a szavukat, nem hívják az embereket bibliai értelemben vett megtérésre. Az ő céljuk a befolyásra és népszerűségre törekvés, ezért üzenetük mindig a kor erkölcsi színvonalával való megalkuvást tükrözi.
Jézus szólt nagy prófétikus beszédében arról, hogy a végső nagy evangéliumhirdetés érdekében történt visszatartás után a "megsokasodott bűn" pusztító erői hirtelen mind elszabadulnak ismét. Ekkor beáll egy minden korábbit meghaladó, világméretű válság:
"Mert akkor nagy nyomorúság lesz, amilyen nem volt a világ kezdete óta" (Máté 24:21).
Jézus azonban ezeket az ígéreteket tette:
"Aki mindvégig állhatatos marad, az üdvözül [megtartatik]... Ha azok a napok meg nem rövidíttetnének, egyetlen ember sem menekülhetne meg. De a választottakért megrövidíttetnek majd azok a napok" (Máté 24:13, 22).
E válság csúcspontján "feltűnik az ember Fiának jele az égen, és meglátják őt eljönni az ég felhőiben nagy hatalommal és dicsőséggel" (Máté 24:30). Az esemény drámaiságát talán ez a kijelentés mutatja a leginkább: "és akkor sír a Föld minden nemzetsége" (ugyanott). Egyesek nyilvánvalóan félelmükben sírnak, amint Jelenések 6:15–17 is mondja:
"A Földnek királyai és a fejedelmek és a gazdagok és a vezérek és hatalmasok, és minden szolga és minden szabad, elrejtik magukat a barlangokba és a hegyeknek kőszikláiba. És mondják a hegyeknek és a kőszikláknak: Essetek mireánk és rejtsetek el minket annak színe elől, aki a királyiszékben ül, és a Bárány haragjától: Mert eljött az ő haragjának ama nagy napja; és ki állhat meg?"
Mások viszont bizonyára örömükben sírnak. Érzelmeiket ez a prófétikus ige fejezi ki:



85
"És szólnak ama napon: Ímé Istenünk, akit mi vártunk, és aki megtart minket. Ez az Úr, akit mi vártunk; örüljünk és örvendezzünk szabadításában!" (Ésaiás 25:9)
Az ő eljövetele közelségét jelző "idők jelei"-nek a felsorakoztatását Jézus ezzel a szinte esküvéssel felérő megerősítéssel zárta be:
"Az ég és a föld elmúlnak, de az én beszédeim semmiképpen el nem múlnak" (Máté 24:35).
Jegyzetek
i Vannak olyan kiadású bibliák, amelyeknek az ószövetségi része az ún. apokrif iratokat is tartalmazza. Az "apokrif" szó jelentése: elrejtett. Arra utal ez az elnevezés, hogy az ősegyházban nem volt szabad használni ezeket az írásokat istentiszteleti felolvasásra. Ezeknek az iratoknak egyébként nincs héber szövegük, mivel a héber kánon nem tartalmazta őket. Csak görög nyelvű kéziratokból ismertek. Feltűnő, hogy az Újszövetség soha nem idéz belőlük, mint ihletett írásokból, noha nagyon gyakran teszi ezt a többi ószövetségi irat esetében.
ii A tanítás szó helyén a "törvény" szó található az eredeti szövegben, amely az Istentől ihletett, írott igére utal.
iii A Károlyi-fordításban található "törvénytelenség" szót az eredeti görög szöveg alapján módosítottuk "törvényszegés"-re.
iv Az "ördög"-nek fordított szó az eredeti görög szövegben a diabolosz, aminek a jelentése: "vádoló".
v Az angyal szó a Biblia újszövetségi részében található görög angelosz szóból származik, aminek a jelentése: követ, küldött. Az ószövetségi részben található megfelelő héber szónak is ugyanez a jelentése. Az angyalok nem bájos kisbabák vagy szép nők, ahogy a népi gondolkodás elképzeli, és ahogy a képzőművészeti alkotások is ábrázolják őket. A Biblia szerint az angyalok hatalmas intelligenciájú és hatalmas erejű, az embernél magasabbrendű teremtmények, akik Isten akaratának a hírvivői és végrehajtói az egész világmindenségben. Lásd: Zsoltárok 103:19-20
vi Az asszony: Éva, elsődleges értelemben. Így az "asszony magva" valamennyi utód, aki az ősanyától származik, vagyis mindenki, aki ezen a földön él. Az asszony szónak jelképes jelentése is van azonban a Bibliában. Mind az Ó-, mind az Újszövetségben az egyházat, Krisztus hívő népét jelenti. E jelkép alapja, hogy a Krisztus és egyháza között kötött szövetséget a házassághoz hasonlítja. Az "asszony magva" tehát másodlagosan a hívő egyházhoz tartozókat is jelenti.
vii "Időszámításunk, amely »Krisztus születése után« számlálja az éveket, nem pontos, mert a keresztény korszak kezdő éve nem esik egybe Krisztus születésének esztendejével. A különbség egy számítási hibából adódott, amely egy római apát, Dionysius Exiguus nevéhez fűződik (Krisztus után 540 és 560 között halt meg)." (Gerhard Kroll: Jézus nyomában, 1982. 9. l.) Dionysius Exiguus illendőbbnek vélte Krisztus születésétől számítani az időt, semmint a pogány, római időszámítást követni. Nem álltak azonban rendelkezésére megfelelő források Jézus születése időpontjának a pontos megállapításához. Mivel Nagy Heródes - aki még élt Jézus születésekor - i. e. 4 tavaszán, valószínűleg április elején halt meg, Jézus születése ez előtt az időpont előtt kellett hogy legyen néhány hónappal.
viii A parancsolatoknak ettől a sorrendjétől és szövegétől némileg eltér a Tízparancsolat egyes egyházi katekizmusokban található szövege. Ennek az az oka, hogy a középkori egyház kihagyta a II. parancsolatot, az eredeti X. parancsolatot pedig kettéválasztotta, hogy a kihagyás után is meglegyen a tíz törvény. A IV. parancsolat szövegéből kihagytak és megváltoztatták. A VII. parancsolat fordítása az eredeti héber szöveg alapján így hangzik pontosan: "Ne légy házasságtörő!"



86
ix Az ókori Mezopotámiában agyagtáblákra írtak ékírással, ezért írja, hogy a szerződést "cserépre vésik". A Gilgames-eposz is ilyen cseréptáblákra vésve maradt fenn.
x Magát az "első halál" kifejezést nem találjuk a Bibliában, de a "második halál" kifejezést igen, és ebből logikusan következik, hogy van "első halál".
xi Van néhány ige a Bibliában, amely a szövegösszefüggés azonnali át nem látása miatt vagy a fordítás hibájából úgy tűnhet, mintha a lélek halhatatlanságát tanúsítaná. De a közelebbi vizsgálat kideríti, hogy a valóságban egy sem mondja ezt.
xii A Károlyi-Bibliában "pokol"-nak fordított szónak ez a helyesebb visszaadása.
xiii Erre nézve is félre lehet érteni néhány igehelyet az első látásra, ám igazából egyik sem támogatja az örök gyötrelem tanát.
xiv A "nem e testben" részlet pontosított fordítás a Károlyi-Bibliában található szöveghez képest.
xv A zsidó nép körében ismert ószövetségi, messiási megjelölés volt ez. Arra utalt, hogy az emberiség Istentől küldött Megváltója az emberi család tagjává lesz, hogy az ember helyettese és szabadítója lehessen.
xvi Mítosz - vallásos jellegű elbeszélés, amelynek csak egy eszmei magva kíván igazság lenni, az elbeszélés maga kitalált történet, mese is lehet.
xvii A "sok nyomorúság kezdeté"-nek fordított kifejezés az eredeti görög szöveg szerint: "a szülési fájdalmak kezdete" Máté 24:8-ban.
xviii A Római Klub nevű nemzetközi tudós-társaság elnöke volt. A világméretű válságfolyamatok elemzésével és jövőkutatással foglalkozott. Idézett könyvét 1981-ben írta.