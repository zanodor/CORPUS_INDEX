---
master_file: "[[@AndrasfalvyBertalanDuna]]"
---
# Index for Andrásfalvy Bertalan – Duna mente népének ártéri gazdálkodása Tolna és Baranya megyében az ármentesítés befejezéséig.pdf

Andrásfalvy Bertalan
DUNA MENTE NÉPÉNEK ÁRTÉRI GAZDÁLKODÁSA TOLNA ÉS BARANYA MEGYÉBEN AZ ÁRMENTESÍTÉS BEFEJEZÉSÉIG
SZEKSZÁRD, TOLNA MEGYEI LEVÉLTÁR, 1975, 159–231.
AZ ÁRTÉRI HASZONVÉTELEK. FOLYÓ- ÉS ÁLLÓVIZEK, NYÍLT VÍZTÜKRÖK, MOCSARAK [fejezet]
I. VÍZHASZONVÉTEL ÉS VÍZGAZDÁLKODÁS / II
II. HALÁSZAT / HALASTAVAK, FOKOK ÉS HALÁSZÓVIZEK / XVIII
III. A HALÁSZAT JOGA, ADÓJA ÉS BÉRLETE / XX
IV. HALÁSZÁSI MÓDOK ÉS SZERSZÁMOK / XXXIII
V. A HALÁSZAT MUNKASZERVEZETE / XLV
VI. HALTARTÓK / XLIX
VII. HALAK FELDOLGOZÁSA ÉS FOGYASZTÁSA / L
VIII. VÍZI KÖZLEKEDÉS / LII
IX. NÁDASOK, GYÉKÉNYESEK / LVII
JEGYZETEK / LXI
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [I]



I. VÍZHASZONVÉTEL ÉS VÍZGAZDÁLKODÁS
Az európai mûveltség õstörténetében – Gordon Childe szavaival – az újabb kõkor forradalmi változást hozott: az ember már többet nemcsak a természet önkényes ajándékainak összegyûjtögetésébõl él, hanem sikerül úrrá lenni felette, vagy legalábbis sikerrel kezd vele együttmûködni.*1 Vizsgált vidékünk népe a Duna, kisebb mértékben a belé torkolló kisebb vizek, azok közül pedig elsõsorban a Sárvíz évenként különbözõ mértékû, de ismétlõdõ kis- és nagyvíz váltakozásának ritmusa szerint alakította ki sajátos haszonvételeit és életformáját. A XVIII. század végéig nem kísérelte meg azt, hogy útját állja az árvíznek vagy azt szûkebb területekre korlátozza, hanem éppen ellenkezõleg, mind nagyobb és nagyobb területeket próbált bekapcsolni e természetes lélegzésbe. Az évenként felülrõl, fõként a Dunán érkezõ nagy víztömegeket mesterséges fokok, csatornák segítségével szétvezették a hatalmas ártér minden zugába, a halászó víznek alkalmas tavakba és mélyedésekbe, a kaszáló rétekre, a gyümölcsösök aljába és legelõkre, majd az apadás idején lehetõvé tették a vizek visszakerülését a mederbe. Közben biztosították az ártérben élõ emberek és állatok és más értékek kivonulását, illetve megmentését, különbözõ mesterséges létesítményekkel, halmokkal, töltésekkel és szélvédõ fák, fasorok ültetésével.*2 E vízgazdálkodási mód a legkisebbre csökkentette annak a valószínûségét, hogy a nagy és hirtelen erejû árvíz rombolhasson és pusztíthasson. Nemcsak a településeket, mûvelt földeket, hanem magát a mesterségesen kialakított és fenntartott vízrendszert védték meg ezzel az árterületeket jellemzõ állandó változások rombolásától. A középkori ember ezt a vízhaszonvételt vette természetesnek és nem véletlen, hogy a birtokokat vizsgáló, bejáró oklevélszerzõk nemcsak azt tartják szükségesnek, hogy a halastavakról és fokokról – mint értékesebb, emberi tájalakító beruházásokról – adjanak pontos számot, hanem ott, ahol még ezek a létesítmények nincsenek, megjegyzik, hogy ez, vagy az a mélyebben fekvõ terület alkalmas-e arra, hogy bekapcsolják a vízhaszonvételbe.*3 Ennek a régi vízhaszonvételnek, vízgazdálkodásnak jellemzõ és lényeges létesítménye a fok volt.*4 Azokat a vízkapukat, melyek közvetlenül a folyóvíz medrébõl nyílnak, elsõdleges fokoknak nevezhetjük. Legegyszerûbbek ezek közt is azok, melyek egy lefûzõdött holtágba, morotvába vezetik a folyó vízét. A mederváltozások következményeként ezek a fokok is lehettek több kilométer hosszúak, mint pl. a Bogyiszlói Holt Duna három foka. Az egyik legfiatalabb fok a decsi határban az ún. Rajtmann fok. „...ez mesterséges fok volt, egy halász csinálta, vájatta ki. Ez vezette át az áradást az egyik holt Dunából a másik holt Dunába, abból, melyik összeköttetésben volt a Dunával. (Ti. a nagy élõvízû Dunával.) A Bárkarakodónál indul és 2 km hosszú” (Decs). „A Nagy Holt Duna is össze van kötve a Pap fokával (a Dunával) olyan hosszú van a Pap foka is, mint a Rajtmann fok” (Decs). A Pesty-féle helynévgyûjteményben a Pap fokáról azt olvastuk, hogy a „Pap nevû árendás által vájatott.”A fokok segítségével feltöltött tavak és medrekbõl további területekre, tómedrekbe, alacsonyabb fekvésû lapokba, palékba lehetett vezetni a vizet. Ezeket másodlagos fokoknak nevezhetjük. Gyakran egy fok egész sor tavakká feldúzzadó, mélyebb helyet láthatott el vízzel. A gerjeni Solymos fokról ezt olvassuk Pestynél: „hajdan halászó tavak voltak benne”. Egy-egy fok egész sor kisebb vízvezetõ csatornát láthatott el vízzel, ilyennek tekintjük a Vajast is. Ez a szerep nyer kifejezést a Köz fok („Tóság, minden tó errõl telik meg vízzel”) (Decs, Pesty) és Kõdök (tó) elnevezésekben is. Az ártérben minden tónak tehát volt foka. Gyakran csak a tavat nevezik meg a helynévgyûjtõk, a fok említése nélkül, gyakran fordítva, a fokot említik és beleértik a hozzátartozó tavat is. Az összeírásokban azonban gyakran utalnak a kapcsolatra. Hármas tónak fokja (Fadd, 1775.), Dobornya fok „ilyen nevû tónak, mely Õcsény határában fekszik, kifolyása”, Hadásvány tó foka (Decs, Pesty) Pap tava és foka (Báta, Pesty). A nagyobb tavakba, holtágakba több fok vezeti ki és be a vizet, ezeket is gyakran emlegetik a tó nevén, illetve azzal kapcsolatban: Karaszos tónak három fokja (Fadd, 1775.), „Bíró fokja vagyon négy.... item vagyon bíró fokja három (összesen tehát 7), Kõ tóba szaka(d)t fok vagyon négy, Mányám Palé fokja, item hozzátartozandó fokok nyolc.” (Fadd, 1775.) Többször külön nevet visel a fok és a tó. Fûzes foka – „mélyedett fok, amely a régi holt Dunából Hattyas tavára vezeti a vizet” (Báta, Pesty).
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [II]



Fok nélkül mit sem ér a tó vize, halállománya nem tud megújulni az élõvízzel való kapcsolat hiánya miatt, vize megposhad, begazosodik és értéktelenné válik. 1744-ben Mohács város és földesura, a pécsi püspök közt a város halászati jogáról folytatott perben a megidézett tanúk egyhangúan azt vallották, hogy ha az Ostya foknak nevezett vizet elrekesztik, akkor a a Földvári tó és a Csök-Duna nevezetû uradalmi halászó vizek pusztán és üresen maradnak és az uradalom azokból semmiféle hasznot nem húzhat. Ugyanis az Ostya fok az említett halastavak csatornája, melyen át áradáskor a Dunából a halak a Földvári tóba és a Csök-Dunába bejönnek. A tavak lehalászása is rendszerint a víz leeresztésével a fokoknál történt.*5 Rajtmanna fok is azért készült, mert a nevezett bérlõ másképp a Holt Dunát lehalászni nem tudta. Ezért sem lehetett az úrbéri elkülönözések során különválasztani a fokokat a hozzájuk tartozó tavaktól. Például a mohácsi úrbéri elkülönözési per egyik iratában azt olvassuk, hogy a „halászat kizárólagos földesúri jog lévén..... aszigetben fekvõ halastavak, valamint a halaknak azokba bocsájtásához és tenyésztéséhez szükséges fokok .... az uradalom kizárólagos tulajdonai maradnak.*6 A fok gyakran készítõjének vagy használójának nevét viselte. A használó változásával a fok neve is változhatott. 1775-ben Gerjenben 17 fok nevét írták össze. Ezek mind elsõdleges fokok voltak. Pesty helynévjegyzékében csak két név szerepel. 1967-ben négy nevet találtam még meg az emlékezetben, ezek közül egy, feltehetõen azonos az 1864-ben feljegyzettek közül az egyikkel. Az 1775-ben feljegyzett neveknek nyomát sem találjuk sem Pestynél, sem az élõ emlékezetben. Faddon 1775-ben 47 fok nevét írták össze, 1864-ben 20-at. Ezek közül csak egy szerepel mindkét jegyzékben. A fokokat, mint halászó helyeket, adták, vették, cserélték. A fokok készítésének módjáról is maradt fenn emlékezet. Síkabb terepen elõször keskeny árkot (a vízépítés szakkifejezésével vezérárkot) vájtak, majd a víz maga segítette kimosni medrét. Másutt komoly méretû földmunkát végeztek. Börzsöny Pál fokáról mondják, hogy vannak szakaszai, ahol olyan meredek, hogy „nem is lehet benne itatni, mérhetetlen mélysége van”, vagyis a csatorna jelentõs magasságú ártéri emelkedéseket vág át. A régi vízhaszonvétel tehát a fokok segítségével történt, ezért nevezhetjük ezt fok-gazdálkodásnak is. Ez a fok-, vagy vízgazdálkodás azonban nem merült ki csak kisebb fokok létesítésében és fenntartásában. Magát a Dunát is új mederbe tudták terelni. 1775-ben, fél évszázaddal a Duna-szabályozás megindulása elõtt már Decs határában Ásás Dunáról hallunk, így nevezik, amint láttuk a következõ századokban is a Duna-kanyar mesterséges átvágásait. Az 1775-ben említett Ásás Duna építésérõl semmiféle adatunk nincsen. „A felsõ és alsó(fok) Kis Hód Duna Fok, mely az Ásás Dunábul mintegy 2000 lépésnyi hosszúságig a Szomfavai Kis Hód Dunába szakad...” olvassuk az 1775-ben végzett fok-összeírás jelentésében.*7 Tanulságos a bátaiak 1783-ban a vármegyéhez intézett kérvénye a Duna folyásának megváltoztatására. Ebben a levélben már a Sárvíz mesterséges medrérõl is hallunk. „...a Duna éppen a Helység derekának és a templomnak neki szeget(t) és kevés idõ múlva (ha így marad) el is pusztítja és semmivé teszi. Ezen veszedelemnek és kárnak orvoslása a Helységnek pedig éppen meg maradása úgy leginkább és igen könnyû erõvel orvosoltatnék meg, ha gyûrûs háj felé (mely a méltóságos Kalotsai Érsek eõ Excellentiája határában vagyon, a hol tudni illik a Két Dunának leg nagyobb ütközete vagyon Szeremlei Helységnek alól) ell vájattatnék. Ha a Dunának folyása a Gyûrûs háj felé venné magát és arra el vájattatnék, a Sárvíz Canálisának nem lenne semmi fönnt tartóztatója, hanem inkább szabad folyása lenne, mert a Zátontúl ell öntetvén, minden szabad folyását el vesztené és a Duna tóvá változna”*8 Ismerték a mellékágak rekesztését és sarkantyúkkal való sodrásvezérlést is, mintegy 13 esztendõvel a hivatalos Duna-szabályozás megkezdése elõtt, 1807. januárjában a mohácsi tanács ülésén azt tárgyalja, hogy „a Dautovai (Dávod) Kis Szigetecske a Cameralis Uraság által oly fortéllyal és erõszakkal recupáltatik, hogy a tsendes folyású vizet rekesztéssel, sántzokkal, fassinákkal rekesztetik.” A tanács attól fél, hogy hamarosan a dávodiak a szigetbe száraz lábbal mehetnek és így azt használni, végül pedig elperelni fogják. Ezér úgy döntenek, hogy az ártalmas rekesztést lerombolják.*9 A mesterséges
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [III]



mederváltoztatások alattomos módjával középkori jogunk és Werbõczy is foglalkozott.*10 Építettek átakat is, mellyel a feleslegvizek nem kívánt helyen való kiáradása ellen védekeztek.*11 A régi térképeken, mint pl. Bogyiszló határának 1863-as térképén, valamint több helyen máig is fellelhetõ ártéri töltések nagy része azonban nem gát volt, hanem mesterségesen feltöltött, emelt közlekedõ út. E mesterséges fok-gazdálkodás és vízrendszernek a létesítése nemcsak több emberöltõ, hanem évszázad tetemes emberi munkaerejét emésztette fel, hanem fenntartása is igen sokat kötött le abból. A kezelés, a megújítás hiányában kereshetõ pusztulásának egyik oka. A XVI-XVII. század hadjárásai, nemcsak elpusztították az ezt fenntartó és ebbõl élõ lakosságot, hanem szétzúzták e vízgazdálkodás szervezeti kereteit és kiépítésének, fenntartásának gyakorlati tudományát, hagyományát. A XVII. század végére a fenntartás hiánya miatt az ártér elmocsarasodott, a halastavakat, réteket nád, bozót, ingovány lepte el, a vízfolyások iránya kiszámíthatatlanná vált. Legutóbb a Dráva menti töltések erõsítése és környékének vízrendezése során sem ismerték fel a fokok jelentõségét, nem õrizték meg azokat és nem tisztították ki medrüket. Ennek következtében több száz hektár tölgyes pusztult el, az erdõ alját hosszabban megülõ, pangó és lefolyás nélküli víztõl.*12 A XVIII. század közgazdásza talán már nem is sejtette a középkori vízgazdálkodás hatalmas eredményeit és elveit. Külföldi példákon csak azt látta, hogy a vizek összeszorításával, a mocsarak kiszárításával gabonatermelõ földeket lehet teremteni. Nem véletlen az sem, hogy az idegen kormányzat és a nagybirtokosok lecsapolási és gátemelési szándékával a jobbágyok, akik ezen a földön éltek nemzedékeken át, határozottan szembeszálltak. Nem tekinthetjük ezért az ármentesítés és töltésépítések ellen tiltakozó jobbágyokat a haladás ellenségeinek, a hagyományos életformához ragaszkodó, visszahúzó erõk képviselõinek, mûveletleneknek és rövidlátóknak, akik nem tudják felfogni a vízrendezések várható hasznát.*13 Több helyen a jobbágyok még a XVIII. század elején megkezdték a régi felfogásnak megfelelõen a vízrendszer újjáépítését. Ezzel elsõsorban a halászati jog síkján szembekerültek a birtokososztállyal, megyei közigazgatással és kormányzattal. Az országos joggyakorlat – a XVIII. század végén már úgy magyarázta az 1504. XVIII. törvénycikket, mely eredetileg csak bizonyos vadak vadászatát tiltotta a jobbágyoknak, hogy az a jobbágyokat nemcsak mindennemû vadászattól, de a halászattól is eltiltotta. Végre a tilalmat, melyet a szokásjog már általánossá tett, a XIX. század elején törvénybe iktatták.*14 Ez a hazai jogalakulás is nyugati példák és joggyakorlat erõsebb átvételére mutat. Ezen kívül a parasztok ellentétbe kerültek a gazdagabb jobbágyságnak egy részével is, mely az árugabona-termelésre, intenzívebb földmûvelésre törekedett. A Duna menti falvakban ez a kiindulópontja az ártérbõl élõ zsellérek és a féltelkesnél nagyobb földmûvelõ jobbágygazdák ellentétének. Az elõbbiek az ártér sokoldalú haszonvétele és életformája mellett kívántak kitartani, és ezzel a régi vízgazdálkodás és életforma folytatói és védõi voltak, az utóbbiak pedig szántóterületük növelése érdekében elõbb vagy utóbb csatlakoztak a nagybirtokosok és a megye által kezdeményezett vízrendezések helyeslõihez, a régi életforma felszámolását sürgetve. Bátán ezek lakhely szerint is elkülönültek. A „lészafonyók és csikészõk” szemben állottak „a zsíros nyakú” parasztsággal. Ez a vagyoni elkülönülés nagyrészt csak eredménye volt egy korábbi életforma, vagy gazdálkodásbeli elkülönülésnek és nem fordítva. Az ártérbõl élõk az ártéri gazdálkodás viszonylagos szabadságának idején, a XVIII. század végéig, egyes helyeken még késõbbi idõig is, tehetõs és vagyonos jobbágyok voltak és eleinte nem is maradtak el vagyon és fogyasztás tekintetében a földmûvelést elõnyben részesítõ, és így nagyobb területet szántó-vetõ jobbágyokkal szemben. A sárközi és bogyiszlói összeírásokból is látható, hogy azok a jobbágyok, akiket telkesként tüntettek fel, alig mûvelnek egy-két hold földet a XVIII. század elején. A telek eszményi volt, a jobbágyok adózóképességét tükrözte és nem az általuk megmûvelt föld nagyságát. A vagyon és telek mértéke csak késõbb lett a szántóföld mennyisége. Ekkor váltak azok, akik az ártér sokoldalú használatából éltek, szegényekké, mert az úrbérrendezések során a kezükön talált szántóföld szerint sorolták be õket megfelelõen, fél-, negyed-, vagy nyolcadtelekeseknek, vagy zselléreknek. Ugyanekkor pedig a földesúr nemcsak megszigorította és korlátozta az ártér, a vizek, erdõk és nádasok használatát, hanem a vízrendezések ténylegesen is egyre szûkítették
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [IV]



az árterületet. 1740-ben Tolna vármegye a kancelláriához küldött felterjesztésében elpanaszolta, hogy a Sió, Sárvíz, és Kapos menti lakosok sokat szenvednek évente az áradástól. Szükséges tehát, hogy a folyók szabályozásával gondoskodjanak a lakosság biztonságáról. A károk fõ okozója a sárvízi malomgátak minden nagyobb terv nélküli, önkényes elhelyezése volt.*15 Ez a különben is elmocsarasodott tájban egyre sürgette a vízrendezések és lecsapolások idõszerûségét, annál is inkább, mivel az akkori felfogás szerint a mocsarak és elvadult vízi rengetegek lehelték nemcsak a váltólázat, a maláriát, hanem a többi ragályos betegséget is. Bár valószínû egyre esett a kifogott és hasznosítható balmennyiség, a halaknak nem volt megfelelõ piaca, a távolabbi szállítás pedig nehézkes volt. A halászat érdekeit így nemigen vehették figyelembe. A külföldi példák, valamint a búzatermelés növelésére való törekvés, majd a gabonakonjunktúra is a lecsapolások és az ártér visszaszorítását szorgalmazták, végül pedig a hajózás érdekei a medrek szûkítéssel való mélyítését követelték meg. (E korban, a XVIII. században a merkantilizmus terjedõ divatos tanításainak eredményeként, számos hajózó csatorna terve született. Egy Balaton-Sió-Sárvíz-Duna-csatorna terve is, már 1715-ben.*16) Tolna megye új szellemû vízrendezéséhez az indítékot az adta, hogy a kancellária jelentést kért a megye mocsarairól és szabályozatlan folyóvizeirõl. 1765-ben pedig utasította a megyét az utak rendezésére, a vizek kiöntésének meggátlására. 1771. áprilisában már megjelent a Sárvíz rendezésére vonatkozó királyi rendelet. A szabályozás elõkészítéséhez szükséges felmérési munkálatokkal Sigray Károly, a helytartótanács gazdasági bizottságának elnöke, Böhm Ferenc mérnököt bízta meg, aki épp akkor fejezte be Fejér megyei munkálatait. Böhm 1772 januárjában már meg is kezdte a Sárvíz vízszintezését és 1772 júniusában a megyegyûlésen már pontos térképet és költségvetést is benyújtott. Bár Tolna megyében a Sárvíz rendezését tekintették központi kérdésnek és Böhm megbízása is elsõsorban erre vonatkozott, Sigray 1773-ban terveket készített a Duna medrének szabályozására és partjainak feltöltésére is.*17 Ekkor felmerült az a terv is, hogy a Sárvizet Tolnánál vezetnék be a Dunába, Böhm ezt azzal utasította vissza, hogy számításai szerint a Duna tolnai vízszintje magasabb az agárdi mocsarak vízszintjénél.*18 Böhm terveit még ebben az évben Baján az érdekelt három megye törvényhatóságának képviselõi kivitelre elfogadták, de végrehajtásra még nem került sor. A Sárvíz szabályozó munkálatainak tényleges megkezdése is késett. 1773-ban elrendelik a sárvízi malomgátak átvágását és a hajómalmok felszámolását is, de még 1774 végére sem hajtják végre az erre vonatkozó parancsot mindenhol. Ebben az esztendõben a helytartótanács felszólítására Tolna megye közgyûlése határozatot hozott a Duna szabályozásáról és a partok feltöltésének végrehajtásáról. A hír futótûzként terjedhetett el, mert 1774 szeptemberében a jövõjükért aggódó decsi, pilisi és nyéki jobbágyok könyörgõ levelet írattak jegyzõjükkel a vármegyéhez. A levelet, néhány zárójelbe tett kiegészítéssel, teljes egészében közöljük; a régi fok-gazdálkodás védelmének legszebb összefoglalását láthatjuk benne. „Tekintetes Nemes Vármegye nékünk kegyes Atyáink, és Pátronus Uraink! Midõn Felséges királyi Commissárius Úr eõ Nagysága T(e)k(in)t(ete)s N(eme)s Pest és Tolna Vármegyék érdemes Deputátus urai, az Duna és Sárvizeknek megvizsgálása végett Szegény Helységünk Határjaitis megvizsgálták volna, értettük az Ingeniernek tellyes szándékát, azon lenni, hogy minden Dunából kiszolgáló fokok és erek eltöltessenek és tellességgel el zárassanak ezen felül a Duna mentében oll töltés vettessék, hogy annak ki árodása azzal meg gátolhassék és e szerint az föld az víz járásoktól és kiöntésektõl megmenekedjen. Valóban, ha mind ez úgy megtörténhetnék és végbe vitethetnék, talán valami hasznot lehetne remélni; de még akkor is az munkának század részét alig érhetné fel, sõtt minékünk nyilvánságos károkat és majd utolsó pusztulásunkat okozván félelemmel várhatjuk. Mi pedig kik Gyermekségünktõl fogva itt lakunk, és mindnagyobb, mind kisebb árvizeket értünk, és az föld csinyátis leg jobban tapasztaltuk és tudjuk mindenkor az vizeket (és tudjuk, hogy a vizeknek) képesint, vagy rendes árodása hasznunkat szerzi, mert szárazság idején bõséges kaszállást és marha legeltetést tapasztalunk, az Halbul pediglen nemcsak élelmünket és ruházatunkat, hanem minden adóinkat és portio fizetésünket szerezhetyük. Mondhatná ugyan valaki, hogy ezek helyet(t) szántó
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [V]



földjeink lesznek , melyekbül valami kevés hasznot várhatunk; de valóban aki ezt megláttya (ti. a valódi körülményeket) tapasztalni fogja, hogy oll sikeres és munkálatos, hogy emberi munka akki ezt haszonra fordíthassa (nincsen), sõt inkább a Marha és s. v. sörtés neveléstül és járástul megfosztatunk; de lehetetlen is azt vélünk elhitetni, kik a földnek mivoltát legjobban tudjuk, hogy az rend kívül való árvizek ellen ol töltések gátok és rekeszek, sõt zúgók tétetõdhessenek, hogy azzal a Dunának kiöntését rólunk elfordítsa, a rendes ki öntések ellen pedig, melyben inkább hasznunk hogy sem kárunk vagyon, nem szükséges, az nagy áradás ellen való munka pedig oll káros lenne, hogy a víz rajtunk maradna posvánnyá válna, és mind minékünk, mind pedig Marnáink(na)k Dögletességet nemzené és midõn hirtelen vissza nem mehetne utolsó veszedelmünket, és pusztulásunkat okozná. Könyörgünk azért alázatosan is Instálunk a T(e)k(in)t(ete)s N(eme)s Vármegye Atyai Irgalmassága elõtt, hogy méltóztassék abban módot találni, hogy mi az következendõ Nyomorodástul megszabadulhassunk és végsõ pusztulásra ne juthassunk Melyet is az hatalmas Isten hallgassa meg ami könyörgésünket, és az mi hasznunkra fordítsa Tkts. Ns. Vármegye Nemes szívét, hogy békességben meg maradván lehessünk, a Tkts. Ns. Vármegyé(ne)k megfélemlet szegény fiai, Nyéki, Pilisi és Detsi szegénység.”*19 A levélírók öntudattal hivatkoznak arra, hogy õk ismerik a vizek járását, nem egy kis és nagy árvizet éltek át és elsajátították az elõdök tapasztalatait is, tudják, hogy a rendes, átlagos (képesint) áradások hasznukat szerzik. Ismerik a föld csínját, vagyis tudják azt, hogy az ártér vízzel megtelésének és kiürülésének mi a módja, lefolyása, milyen akadályokat kell esetleg útjából elhárítaniok, hol vannak az ártér emelkedettebb pontjai, melyik milyen vízmagasságig marad száraz, azokra mit és hogyan és mennyit lehet menekíteni, azokat hogyan lehet megközelíteni, különbözõ idõjárásban. Árvíznél merre képzõdhetnek veszedelmes folyások, örvények, merre csendesebb a víz, hol lehet úsztatni, csónakázni. Valóban nemzedékek által halmozott helyi tudásanyagról van itt szó, nemcsak egyszerû általánosságok ismeretérõl. A rendes áradások idején tehát esztendõnként a kialakult, kialakított és fenntartott szükség szerint megújított, Dunából kiszolgáló erek, fokok rendszere segítségével jut el az életet adó víz az ártér minden pontjára. Az ártér alacsony vízállásnál, száraz és csapadékszegény idõben végzetesebben kiszárad, mint az árvízmentes szint. Az alacsonyabb ártérnek nincs még talajszerkezete. Ha a talajt közvetlenül nem nedvesíti a víz, az kõkeményre sül és megrepedezik. Ezek a repedések mélyek, ember és állat lábát is könnyen törheti benne. A vizinövényzet ezen a szinten durva levelü és ha elszárad, éles és haszontalan, nehéz kezelése miatt szalmának sem jó, sem táp, sem más használati értéke nincs. Ennek a kisült, a rendszerint csak legelõnek használt alacsonyabb ártéri szintnek elárasztásra van szüksége, hogy megújulhasson, használhatóvá váljon. Ha ezekbe benyomul a víz, nedvességet kap közvetlenül a magasabb szint, ahol a kaszálók és a fák állnak. Ha a víz nem jön be, nincs legelõ, nincs takarmány, se gyümölcs, se széna. A rendszeresen tavasz végén, nyár elején érkezõ zöldárral a halak is megindulnak ivóhelyet keresni a sekélyebb, melegebb ártéri vizek felé. A növekvõ vízzel együtt tömegesen vándorolnak ki a folyóból és a víz apadásának megindulásakor szöknek vissza az élõ vízbe. Ilyenkor a szûkebb kijáratoknál elhelyezett rekeszek bõ halzsákmányt biztosítanak. A rekeszeket általában csak apadáskor mûködtették, hogy a halak ártérbe jutását ne akadályozzák. Ezzel újulnak meg a szárazabb idõszakban az élõvíztõl elzárt holtmedrek és tavak vize és állatállománya. De ezzel újul meg a Duna halállománya is, mert az ártéri sekély vizekben nevelõdik fel a legkülönfélébb halak újabb nemzedéke. A sekélyebb, könnyebben felmelegedõ ártéri vizekben elõbb kikel az ikra, majd a kishal a meleg vízben jobban megtalálja azokat a mikroorganizmusokat, a papucsállatoktól a vízibolháig és szúnyogálcákig, melyre mint táplálékra szüksége van. Ezeket az apró kis „férgeket”, vízi lényecskéket bödéknek, süvölvényeknek (Báta) nevezik. Itt a kis halnak kevesebb az ellensége, mert a nagyobb halak az apadás kezdetét észrevéve, visszahúzódnak a folyóba. Az apadások alkalmával létesített rekeszek segítségével valóban a Sárköz és a többi Duna melléki helységek nagy tömegû friss és szárított halra tettek szert, ezzel nemcsak magukat látták el, hanem ezt a halat feldolgozva, vagy frissen mindenkor pénzzé is tehették. Ezért említi a levél, hogy ebbõl fizették adójukat és mindazt, aminek megszerzéséhez pénzre volt szükségük. A levélírók nem
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [VI]



hisznek abban hogy az ártér búzatermõ földdé válhat, melybõl valami kevés hasznot várhatnának. Az akkori idõk gabonatermés-átlagaihoz viszonyítva a jól kezelt ártér több hasznot hozhatott, mint ugyanakkora, közepes minõségû és mûvelésû szántó. Ha azonban mégis nekilátna a vármegye ennek a munkának, úgy vélik, a nagy költség és áldozat nincs arányban az eredménnyel. Tudták jól, hogy évtizedekre lenne szükség, hogy az ártér búzatermõvé váljon, de azt is tudták, hogy a munka költségeit és fáradságát is az õ vállukra fogják rakni, de mindenekfölött jól sejtették, hogy a táj átalakulásával hagyományos életformájuk is fájdalmasan át fog alakulni, s nemcsak a táj természeti kereteit, hanem kialakult társadalmi, mûveltségbeli kereteit is szét fogja törni. Ezt a változást sejtették, de nem hittek benne, ahogy nem hittek a gátemelés hasznában sem. Ugy gondolták, hogy ezek a gátak a nagy árvizeknek egyáltalában nem tudnak ellenállni, csak felduzzasztják erejét, mely majd hirtelen és eddig nem ismert és tapasztalt módon fog rájuk törni, s ha pedig az árvíz dühét levezetõ és megszelidítõ fokokat már feltöltik, nem lesz hol megújuljon a halállomány, s a gáton keresztül betört víz pedig nem tud majd hol távozni. „A víz rajtunk maradna és posvánnyá változna.” A posvány, a rohadó víz. Ott, ahol a víz levegõt igénylõ növényzeten, réten, gazon, bokron hosszabb ideig megáll, stagnál, felmelegszik, oxigéntartalma rohamosan fogy és megkezdõdik az ellepett zöld részek rohadása. A rohadás tovább csökkenti a víz oxigéntartalmát. Ez a víz oxigénjével táplálkozó élõ szervezetek pusztulásához vezet, az elpusztult állatkák, halak bomló fehérjéi megmérgezik a vizet, elpusztulnak a halak, a csigák és a békaporontyok is. A tovább apadó posvány dögletes, büdös vízével megfertõzi a kaszálókat, a legelõk legeltetésre alkalmatlanná válnak, ezzel az árterületbõl élõ nép valójában elvesztené megélhetésének alapját. A következõ esztendõben, 1775-ben a megye elrendeli, hogy minden duna menti község írja össze, hogy „határában a Dunának folyásában minémû fokok és kiesõk találtatnak”. A felsorolásban fel kell tüntetniök azt, hogy a fok milyen széles és milyen mély, hogy ezzel a betöltésükhöz szükséges munkálatok mértékét kiszámíthassák. Érdemes sorra vennünk a beküldött „specificatiokat”, jellemzõen mutatják egy-egy falu gazdálkodásában még mennyire érvényesült a régi ártéri fokgazdálkodás, mert az összeíráson túl több község állást is foglalt a fokok ellen, vagy mellett. Megjegyezzük, hogy 1775-ben már a legtöbb községi elõljáróság a telkes, a földmûvelésben érdekelt gazdákból állt, nem az ártérbõl élõ, szegénnyé és zsellérré vált lakosokból. Dunaföldváron nem írtak össze fokot. Bölcske azt jelenti, hogy a „Helységnek belsõ határában semmi Fok nem neveztetik és nincsen is, hanem minthogy a Dunának igen csekély és alacsony partja vagyon, mellyet mind a rend kívül való, mind az nyári és õszi áradási meg szoktanak haladni.... A mely csekélysége a Duna partjának (tart) Orosz János Házától, a Hüllõi Sziget Óráig 600 ölnyire. Mosó Révbe amint híjják hasonló csekélységû 20 ölnyi... Az elsõn ki esõ Víz el szokott venni a faluban 38 házakat, mellyek közül sokak le is omlottanak (1768. és 1775-ös jégvíz idején, mint ez az irat más részébõl kitûnik.) Az utolsó kiesõ víz pedig leg inkább Madocsának okoz kárt. Minthogy Bölcske határosodik földvári Dominiumhoz tartozó kömlõdi Pusztával, innen a Kömlõdi Fok, amint nevezik teszen Bölcskének legtöbb kárt, melynek ki áradása el rontja kaszáló réttyeit, kender földjeit és el hat egész a faluig, mely kömlõdi foknak mélysége 1 öl 4 such, szélessége 6 öl és 4 such. Bölcskei dominiumhoz tartozó Vejtei Pusztában lévõ Monos fokja és Közös Fok, amint neveztetnek, minthogy T(ekin)t(e)tes Nemes Pest Vármegyéhez tartozónak...itten talán nem szükség, hogy említtessenek, mind azáltal Monos fokjának szélessége 4 1/4 öl, mélysége 1 öl 1 such, Közös foknak szélessége 4 1/2 öl, mélysége 1 öl 5 such...” Madocsán 4 fokot soroltak fel név szerint Háló Vetõ fok, Kámvai András kerte fokja, Csintsa Fokja és Nagy Fok. (Szélességük 2-6 ölig, mélységük 1-1 3/4 ölig terjedt, legmélyebb a Nagy Fok.) Ezután így folytatják: „Következik kömlõdi határban lévõ kártevõ nagy fok, mellyet is alázatosan recomentáltunk T(ekint)etes Consiliarus urunknak, úgy hogy ezek a Madocsai Határban levõ négy fokok haszontalan töltenek el, ha nevezett Kömlõdi fok megmarad, mer azon a fokon szint annyi kár következik.” Végül hozzá fûzték: „Madotsának egy fok sem szükséges, hogy nyitva maradna.” Kömlõd a „nagy Kömlõdi fok” rajzát küldi be, melynek „hossza a Rétre való bé Szakadásig Lépés
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [VII]



No 2170...” szélessége 1-5 ölig, legnagyobb mélysége 1 1/2 öl. Pakson 11 fokot, illetve kiöntésre alkalmas helyet írtak össze. Ezek közül kilencet név szerint is felsorolnak. ezek a Kanászrévi fok, Körtvélyessin fölül való kisebb fok, Körtvélyessi fok, Körtvélyes derekán való fok, Bisko révi fok, Bisko réven alul való elsõ fok, Ganajos dombi fok, Agár révi fok, Agár révin alul való kisebb fok és Duna utcai rév. Mélységük 1 öl 1/2 such és 5 such közt változik. Gerjenben 16 (más kimutatás szerint 17) a fokok száma. Berki vagy Bereki fok, Vetlei fok, Jó Bálint fok, Katói fok, Forgói fok, Kopasz fok, Lábvágó fok, Végsõfok, Kerekszéja fok, Csonka úti fok, Öreg rév fok, Bocligeti fok, Nagy úti fok és Hencsei fok. Mélységük 1/2-1 ölig, szélességük 2-22 ölig terjed. „Ezen föllebb specifikált Fokok mint hogy tõllünk valamennyire Töltéssel tartattak, határunkban semmi kárt sem okoztak, hanem a Paksi és Fadd Határokról boríttatunk el mindenkor ennyire (mint most is), hogy tellyességgel semmit sem használhatunk, barmaink is Paksi pascuumra szorulnak” –írja fokaik védelmében a bíró a felsorolás után. A gerjeniek tehát még ragaszkodnak fokaikhoz, de ha a víz máshonnan s nem a víznek kijelölt útján, a fokokon lép határukba, már több kárt mint hasznot szerez nekik is. Fadd 54 fokot sorol fel. Nem mindegyiknek van külön neve. „Csónik fok, Határ fokja, Jó Bálint fokja, Lábvágó fok, Geczi fokja, Geczi fokjának ágya, Karaszos Tónak három fokja, Hármas tónak fokja, Hozzátartozandó csekélyebb fok, Item csekélyebb hozzá tartozandó fok, Malom Ré fokja, Bíró Tó fokja vagyon négy, Iten vagyon Bíró Tó fokja három (tehát a Bíró tónak 7 foka volt). Mányán Palé fokja. Item vagyon hozzá tartozandó fokok más összeírásból kitûnik, hogy összesen nyolc), Csapó fokja, Zugó fok, Zugo fok laposa, Falu felé ki szakadt négy fok, Kerék Palénak Fokja, Kõ vagy Kü tóba szaka(d)t fok vagyon négy, Vajkai Zugó fok mely Tolnai Bezdánt is el rontja, Gazo fok, Öreg Fok, melybe a Paksi víz bele megy és ha Duna árad legelsõben azon megy ki a víz a kaszáló rétekre. Item falu alatt kiszaka(d)t fok, mely a hajnali uczát elrontja...” A legmélyebb fokok a Kerek Palé Fokja és Zugó fok 3 1/2 öl, Öreg fok (3 öl) és Vajkai Zugó fok (2 1/2 öl), a többi 1/2-2 öl mélységû. szélességük 2-20 ölig terjed. Tolnán 19 fokot és kiömlõ helyet jegyeztek fel és ezek közül név szerint csak ötöt említenek. Ezek a következõk: „Felsõ Bezdán, Öreg Bezdán, Ásvány foka, mostanság ez az elõtt is Uraság halászó fokja, Kis fok”. Legmélyebb az Öreg Bezdán 2 öl és négy sukk-kal. Szekszárdon 83 fokot jegyeztek fel „mely fokok a sok terület és csavargás után 59. N°-nak által ellenében (ennek a foknak neve Zúgó fok) egy holt nevû Dunában befolynak s azon által a túl 3 nagy fokra, úgymint két Bárány fokra és egy méll Zátonyra ki folnak, mellyis a dunátul 500 lépésnyinél tovább vagyon, mely fokoknak becsinnyállása, avagy be nem csinyállása sokaktul küllönb különb féle vélekedéssel intéztetnek azért sem azoknak bizonyos árját, sem bizonyos számát, ha nem valóságos bizonyos sok kárát mondhatni de annál is bizonyos számát nem lehet elõszámlálni, mivel hogy számlálhatatlan, kinek is meggátolására termérdek sok munka szükséges leszen...” Név szerint említik a felsoroltakon kívül még a Korsó föld fokját. Õcsény 11 fokot sorol fel. Borréi fok, szilágy Foka, szilágy fokán alul 3 fok, Péter házán levõ Fok, Pösöje Fokja Borju olak zátonya (fok), Kozma Fokja, Kis Duna Fokja, Pityo Gerendi Fokja. Az összeírás végén az õcsényiek határozottan állást foglalnak a fokok ellen. „Amég Fokok egész határunkban hogy eképpen legyenek és csak közönséges áradáskor is a Dunának Duna erdein levõ kaszálló Rétjeinkben úgy Duna mellett levõ kerti veteményeinkben sok károkat tegyenek, attestáljuk.” ”ecsen 5 fokot említenek „Kis Hod Duna Fokja, mely az Ásáss Dunából mintegy 2000 lépésnyi hosszúságig az Szomfovai Kis Hod Dunában szakad, ennek szélessége 6 öll, mélysége egy öll és egy suknyi, ez semmi hasznos földünkön nem folyik és e szerint kárt sem tészen. Az alsóbb és második Kis Duna Foka Torka, mely is a Kerülõ Dunábul szakad, ennek szélessége Nyolcadfél öll, mélysége másfél öll, hosszúsága pedig a Detsi Ötsényi határokon keresztül terjedõ és mind két helet Kis Dunának neveztek, és magában semmi károkat nem okoz, és ebbül ugyan ki folyó Dár, Sebes fok és Malomfoki vizek mivel töltéssel jó gondviselés alatt tartatnak és sok árvizek idején is sem(m)i kárt nem okoztatnak és a mi ár víz miatt tett eshetõ kárvallásaink Báta felõl történnek. Ellenben
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [VIII]



pedig ezen említett Kis Duna tartja Helységünket Ivó vízzel, belsõ földünkön járó Marháinkat itatással, hajon is tsónakon Bajára is tovább fel s alá járással, sõt minden vizeinket hallal és halászattal...” – olvassuk a decsi jelentésben. A bíró és az elöljáróság megtette tehát a jelentését, de kéri a fokok további fenntartását. Csak az alulról Báta felõl jövõ vizet tartja károsnak, akár a madocsaiak, vagy a gerjeniek. Pilis, Alsónyék és Bátaszék egyetlen fokot sem említ, mivel nem határosak a Dunával, az összeírás pedig csak a Dunából nyíló elsõdleges fokokra kíváncsi. Báta 10 fokot jelent. „Ásvány fok, Pap tava fok, Ferde fok, forgó Fok, Hot Duna Fok, Böde Fok, Bárdos Fokja, Kis Duna Fok, Mester Mihal fok, Gémes Fokja, Pörböl fok, - ugyan szeremlei határban vagyon, de Bátai terrenumnak leginkább ártalmas. Ezen fönt specificált Fokok is mind edgyik ártalmasak a Holtt Duna Fokon kívül, mert ha az el rekesztetnék, a kaszálásokra kiöntött víznek semmi regresszusa nem lenne és így szüntelen a legelõ mezõn és kaszállásokon uralkodna”. Szélessége 1 1/2 öltõl 6 ölig, mélységük 1 1/2 öltõl 2 such-ig terjed.*20 Baranya megye hasonló célzatú fokösszeírásáról nincsen tudomásunk. Tolna vármegye a beküldött jelentéseket összegezte és tüstént intézkedett betöltésükrõl, mégpedig sajátságos módon. A megye falvainak lélekszámát egyrészt, másrészt a fokok szélességét véve alapul, minden egyes falunak kijelölte a Duna mentén azokat a fokokat, melyeknek eltöltését el kellett végezze. Így pl. Bölcskén a 600 ölnyi alacsony partszakasz betöltését mintegy 25 Tolna megyei falura bízta Ozorától Nagydorogig és Földvártól Tamásiig. A többi Duna menti falu fokainak eltöltését többnyire arra a falura bízta, melynek határában volt. Ezen felül a szállítás nehézségei miatt a Duna menti és azokkal közvetlenül szomszédos falvakat karók, rõzsekötegek készítésére is kötelezte, egyegy ölre 8 karót és 8 rõzseköteget számítva. A falu által kiállítandó karók és rõzsekötegek számát dicák szerint állapították meg.*21 Vertics Ferenc mérnök még ez évben jelentést küldött a munka elõrehaladásáról. A közvetlen Duna szélén épült alacsony gátat az elsõ áradások elmosták. 1779-ben a helytartótanács utasítja a megyét az elrongált töltések helyreállítására, erre azonban a költségek magassága miatt már sor nem került.*22 A fokok betöltésével a régi vízgazdálkodás leglényegesebb létesítményét tették mûködésképtelenné és megindult az új szellemû vízrendezés. A fokok betöltésének következményei egyelõre azonban nem az új, hanem a régi vízgazdálkodás helyességét igazolták, mert mindaz bekövetkezett, amitõl a decsi, nyéki, pilisi jobbágyok féltek. Közel 100 esztendõnek kellett eltelnie ahhoz, hogy a dunai védgátak valóban hasznot is hozzanak a víz menti lakosságnak. A duna menti nép szomorú helyzetét a gerjeniek 1780-ból való könyörgõ levele jellemzi legjobban. „Minden kaszállóink, legelõ mezõnk víz alatt vagynak barmaink Paks városa homok hegyekkel tellyes legelõ mezején nyomorognak a romladozott Házakat, elpusztult irtás kerteket reparálni nem lehet. A faddi és a mi határunkban tétetett hasznos töltést ámbár nagyrészben el hordta légyen is (ti. a víz) de ugyan csak mivel kívül a föld alacsonyabb, a víz ki nem mehet és a Tettes Nemes Vármegye Bölts rendelése szerint elkezdett töltést ha akarja is continuálni lehetetlen. Igaz ugyan, hogy a Faddi határban egy Fok ki vagyon nyitva, de ennyi tenger víznek, mellyel Paks városának, Duna Szentgyörgynek, Faddnak minden kaszállója minekünk pedig egész határunk úgy tömve vagyon, az egy Fok elégtelen, ha nem a mi határunkban is valamelly fokocska fölszabadul. Folyamodunk ezért ezen alázatos Instanciánk által a Tettes Nemes vármegyéhez kegyes tekintete elejibe alázatosan, hogy ezen sok veszedelmes vizek(ne)k ki eresztésére magunk határán egy Fokot, amellyet mindekutánna az egész töltés véghez fogna menni, mi magunk eltölteni készek lészünk.”*23 1780-ban a Sárközt is ellepte a víz:”....mind réttyeinkben, marhalegelõ mezeinkben, úgy kertbeli veteményeinkben nagy károkat szenvedtünk...” – jelentik a pilisiek. A Sárköz alacsonyabb felszínén készített kezdetleges gátak valóban csak kárt okoztak, semmi védelmet nem jelentettek. Közben, talán a felsõbb vidékeken eredményesebben épített gátak hatására, egyre gyorsabban Dél felé szaladó árhullámok összetorlódtak itt a Sárköz tájékán és az árvízszintek egyre magasodtak. Egyre nagyobb, eddig soha vagy csak igen ritkán veszélyeztetett felületeket kerített
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [IX]



hatalmába a víz. 1815-bõl való õcsényi feljegyzésben ezt olvashatjuk: „Ugyanannyira kijött a Duna Árvíze, hogy az Ötsényi Szõllõhegy ajjai búza földektõl fogva sehol semmi száraz nem találhatott az Öreg Dunáig. Ez az árvíz a Külsõ földeken felette sok kárt tett a búzákban, de mégis kiaratták a vízbõl csónakról...ugyan ez év augusztusában új áradás jött, mely még a legmagasabb göröngyöket sem kímélte...az ötsényi templom oldalán némely házak vízben voltak...” 1820-23. körül a sárközi töltésseket újból megépítik, de már két-három év után, az elsõ nagyobb árvíznél kénytelenek azokat kinyitni, hogy a vizet levezessék, de már ez nem sikerül. A fokrendszer már használhatalanná vált. 1828-ban, a Duna-völgy vízrendezését elõkészítõ részletes térképészeti munkálatoknál az itt dolgozó mérnökök a térképlapokhoz mellékelt leírásokban adtak számot e táj pusztulásáról, melyet világosan a töltésezés következményének tartottak: „Itten (Bárányfok körül) levõ Öt esztendõ elõtt készült töltés két esztendõ elõtt át szakajtott két helyen, ez a töltés Ötsénieknek temérdek sok károkat szerzett ...Az árvíz a Bárány, Holzschlag és Borréve fokok által Szegzárdi és Ötséni kaszálókat elvenni szokot, minek elõtte a töltés existált, soha, vagy igen ritkán a Borréve kender földeket a víz el nem vette, de már most azoknak el keletett pusztulni, mert a töltés a vizet feltartván, ezeket (t. i. a kenderföldeket) a víz fel emelése által el rontotta és semmivé és legelõvé tette, még most – imit amot kaszályják. Már a Reductionalis víz állapotkor mint töltésen belül, mint innen kevés dombosabb helyeket kivévén a többi tályék víz alatt nyög §277 ...Ezen tó (t. i. az Ózsáki tó) sok kárt okoz Szonfova és Bogra oldalának, mert fáit igen szárítja, mint hogy kevés lefolyása vagyon, mert csak egy vissza folyó nevû fokon szabadon le folyhatnak a vizei, ami (t. i. a fok) a Kis Dunába megyen, az ott vagy rész (szerint), vagy igen lassan leapadhat, mert rekesztve (betöltve) vagyon vége flé. Szintén Zátony mellett levõ Erdõk így száradnak (ki). Az erdõk pediglen Tölgy és imit amot körös fákból, fûzfákból állanak. Az egész Kis Holt Dunának egy pap foka a le tsapolója... §279 ....a Kis Duna......minthogy rekesztése vagyon a vissza folyó nevû fok torka elõtt sok károkat Õcsényi, Decsi és Pilisi kaszálókban, kertekben és legelõkben okozni szokott. Mert ha a rekesztés nem volna, kis vizekben két öles partja is volna, tehát ilyenkor mennyire le apadhatnának a tavak is, melyeknek leg nagyobb le tsapolójuk a Kis Duna és úgy mondván ki vévén a viszsza folyó fokot nints is egyéb.... de minthogy a rekesztés rajta vagyon, semmi partjai nintsenek, hanem majd egy szintben a víz színével...” §281 *24
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [X]



Ha fel is tételeznénk, hogy a könyörgõ levelekben sok túlzás is volt a jobbágyok részérõl, a mérnököket nem vádolhatjuk részrehajlással, hiszen munkájukkal a táj további, gyökeres átalakítását szolgálták. Az ártéri gazdálkodás, a rétek, veteményeskertek, gyümölcsösök, erdõk és legelõk pusztulása valóban a nép egész életét mélyen érintette és átformálta. Errõl ad megdöbbentõ beszámolót Egyed Antalnak gerjeni adatközlõje 1829-ben: „A boldogabb idõkben még ez elõtt a gyakortábbi víz járás nem uralkodott a férfi nembõl való fiatalság vasárnapokon a falu alat tsoportokban gyülekezvén a laptázásban az Asszony nembõl pedig a tántzolás, danolás és futkozásban találta gyönyörûségét a korosabbak pedig azoknak nézésével mulattatták magukat. Mostanában a vizeknek ritka esztendõben lévén szünete.” Baranya megyében is hasonló intézkedésekre került sor, bár ennek Duna-partja magasabb volt, s a jobb parton csak Kölkedtõl lefelé volt ártér. A mohácsi Szigetben lévõ Kanda fok eltöltését a mohácsi tanács 1777-ben vitatta meg. „Az Kanda pediglen eltöltessék, közönséges akarattal el végezték és annak eltöltése Dobszóval publikáltassék” – olvassuk ez év augusztusi jegyzõkönyvében. 1782-ben még a fok nyitva volt, mert a január 26-i közönséges ülésen újra, hasonló határozatot hoztak.*25 Szekcsõn csak a múlt század közepén tesz ígéretet az uradalom a szigeti fokok betöltésére. Közben a sárvízi munkálatok megakadtak, pedig 1784-ben nagy szakaszokon már elkészült a Bõhm által jelölt csatorna, Agárd és Kölesd, valamint Pálfa és Simontornya között. A késlekedés oka a munkálatokhoz szükséges pénz hiánya volt. 1780-ban a munkások fizetetlenül tértek haza. Igen nagy terheket rótt a csatornák tisztítása és fenntartása is a Sárvíz menti lakosok vállára.*26 A szervezett munka csak 1811-ben indult meg újra a Sárvízen. Az elsõ, nagyobb mederátvágásokat a Dunán Vásárhelyi Pál vezetésével végezték el itt, 1820. és 1821. között Ekkor Baja és Báta között a régi Duna négy hurokszerû, ún túlfejlõdött kanyarulatát átvágták, hogy a jeges árvizek levonulását elõsegítsék és jégtorlaszok keletkezését megnehezítsék. Ennek során kereken 40 km-rel rövidült meg a folyam. A Gerjen alatti Várszegi kanyart 1830. körül, majd 1845. és 1852. között a Bogyiszlói kanyart vágták át. Ez utóbbi volt a legnagyobb Duna-rendezési munka ezen a vidéken. A 8 km hosszú átvágás 23 km-rel rövidítette le a Dunát, s ezzel az árterek közepette fekvõ és Pest megyéhez tartozó Bogyiszlót is elvágták árvízmentes szinten lévõ szántóföldjeitõl, ún. Kül-Bogyiszlótól.*27 Késõbb Bogyiszló jogilag is Tolna megyéhez került, míg határa a Dunától keletre, Pest megyében maradt. Még fájdalmasabban érintette az átvágás Faddot és Tolnát, melyek ugyan megmenekültek a gyakran képzõdõ jeges árvíztõl, de Holt Duna partjára kerültek, távol a fõ folyástól, melynek hajózásából, forgalmából különösen Tolna él. Ezt az átvágást a mai napig is Ásás, vagy Ásott Dunának nevezi a környezõ falvak népe. A mederátvágásokat úgy végezték, hogy a kijelölt irányban viszonylag keskeny vezérárkot ástak, melyet aztán a víz ereje bõvített és mélyített Dunamederré. Az 1820-ban Bátától 3 km-re keletre áthelyezett Dunaátvágás pár esztendõig „olyan kicsi volt, hogy ha egy lófejet beledobtak, akkor átgázolhatták” (Báta). A Duna azonban valószínûleg a középkorban sem folyt közvetlenül Báta alatt, hanem csak több holtágon keresztül lehetett megközelíteni fõ folyását. Egy 1423-ban kelt oklevél szerint a bátai apátnak szigeteken át vezetõ töltött utat és két holtágat áthidaló hosszú hidat kellett építenie a Dunai-révig, ahol ezért a munkájáért vámszedési engedélyt nyert.*28 Az átvágások után láttak hozzá a védgátak emeléséhez 1824-ben, amikor már a Sárvíz munkálatai befejezés felé közeledtek és így ott kevesebb emberre volt szükség. Ekkor a „völgységi járás közerejét is a Dunához dirigálták”. Az 1824-26-ban emelt dunai védgátak már erõsebbek voltak az 1775-76-ban létesítetteknél, de ezek nem nyújtottak sokáig védelmet. Egyrészt azért, mert a töltéseket ugyan megépítették, de nem gondozták és nem oldották meg a Dunába folyó vizek zsilipezését és így különösen a Sárvíz torkolata felõl az árvíz benyomulhatott a Sárközbe, másrészt a régi vízjárással összefüggõ ártéri haszonvételekrõl nemcsak a jobbágyok nagy része, hanem az uradalom is nehezen mondott le. 1826. tavaszán az új töltés Lankóc foknál átszakadt. A vizsgálat kiderítette, hogy maga a bátaszéki uradalom vágatta el, az uradalmi ügyész kijelentése szerint „mivel a tervbe vett lankóczi zúgó még nem készült el, az uradalomnak pedig a vízre szüksége volt, halászati célra”.*29
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XI]



1848-ban fejezték be a Duna folyását kísérõ új védõtöltés felsõ Tolna megyei szakaszát. Különösen a Tolna és Paks közötti terület ezután rohamosan kiszáradt. Az 1770-es években készült töltés nevét ekkor már „öreg töltésként” emlegették.*30 Az 1858-ban a gerjeni jobbágyfoglalások ügyében tartott kihallgatások során a dunaszentgyörgyi tanúk azt vallották, hogy már a gerjeni határban a vízállásos helyek és nádasok legnagyobbrészt kiszáradtak és így azokat rétekként használják a volt jobbágyok. Ahol 1851. elõtt még csónakázóhelyek voltak, azok jelenleg kocsival is járhatók.*31 A Sárközben a kiszáradási, árvédelmi munkálatok továbbra sem mentek zavartalanul elõre. A legfontosabb lépés az volt, hogy 1854-1855-ben a Sárvizet a tolnai, úgynevezett Taplósi Holtdunába vezették be, így Szekszárdtól Bátáig 50 kilométert kitevõ medre holt mederré változott, vagyis a Sárvíz ezentúl elkerülte a Sárközt. Ezután már csak a Sárvízzel egyesült Sió Dunába torkolásától Bátáig terjedõ Duna-part védelmérõl kellett gondoskodni. 1852-ben már Halász Gáspár fõmérnök elkészítette a dunai védtöltés és a bátai zsilip tervét is. Az utóbbin kellett volna a Sárközben felgyûlõ csapadékvíz és a Sárközbe beömlõ patakok vízét alkalmas idõben a Dunába ereszteni. A költségek fedezésére a kormány -–mely a Sárvíz új mederbe terelésének költségeit fizette – társaság alapítását javasolta. A társaság tagjai Tolnától Bátáig 10 község és az uradalmak, a kezükön lévõ földterület arányában adóztak volna a munkálatokra. A Halász-féle tervek egy magyar holdra 6 Ft 23 krajcárt vetettek ki. Ez volt az a „töltésváltság”, melytõl a sárközi volt úrbéresek úgy rettegtek, hogy a kimérésnél nem mertek még nagyobb területeket a maguk nevére iratni, de így is késõbb sokan kénytelenek voltak rétföldjektõl olcsó pénzen megválni. A társulathoz nem csatlakozott a Kalocsai Érseki Uradalom, melynek birtokai a Duna jobb partján szélesebb-keskenyebb sávban lenyúltak Bátáig. Ez a terület közigazgatásilag is Pest megyéhez tartozott. Ezért a tervezett védtöltés nem a Duna partján, hanem az érseki uradalom, illetõleg a megye határát követve épület meg 1872-ben, a bátai zsilippel együtt. A széles, erdõs ártér védte a töltést, különösen a jégvíz ellen, de egyben ezen a területen a régi ártéri haszonvételek, életmód bizonyos továbbélését is biztosították. A költségek a megóvott terület földértékének a felét tették ki, de a kivetést a társulat nem tudta behajtani. A szigorú végrehajtással „a nép birtokából forgattatott volna ki. A lakosság elidegenedett, ellenségévé lett a társulatnak: Koldussá tesz bennünket a töltés!” – írja a társulat történetírója, Tóth Károly mérnök. 1873. májusában a bátai zsilip bedõlt, Bátaszék, Báta és Alsónyék vetései víz alá kerültek. A vizsgálat megállapította, hogy a szerencsétlenséget nem az építmény hibája, hanem gondatlanság okozta. A megépült töltést most a belvizek levezetésére évenként többször át kellett vágni és után újra eltölteni, ami hatalmas munkát igényelt. 1875-ben jégtorlódás miatt felemelkedõ vizet csak éjjel-nappali megfeszített munkával tudták visszatartani a gátra kirendelt sárköziek. A következõ esztendõ februárjában újra a töltésekre kellett sietniök. Éjjelenként fáklyafénynél is építették, magasították a gátat, még a szalmazsákokat is földdel tömették meg, mégsem tudták a szakadást megakadályozni. Az egyik szakadás helye nem is volt veszélyeztetett körzetben. „Sokan rosszakaratú kéz munkájának tudják be a szakadást, a gyanúra rá is szolgált Sárköz lakosságának halászatból élõ és a szabályozás folytán kereset nélkül maradt, úgynevezett piszézõ osztálya”. A betóduló víz Szekszárd, Pilis és Báta alacsonyabban fekvõ házait lerontotta, Bátaszék és Alsónyék nagy erõfeszítéssel hamarosan emelt körgátakkal menekült csak meg. „A rétek posvánnyá lettek, a szabályozás elõtti helyzetbe süllyedt vissza a vidék.” A gátak mögé került víz kiszivattyúzására beszerzett gépek teljesítõképessége elégtelennek bizonyult. A gátakat újra ki kellett nyitni, de a nyílásokon márciusban újra felemelkedõ víz akadálytalanul betörhetett és újra elöntötte a korábban elpusztított területeket. „A megindított fegyelmi vizsgálat semmi terhelõt nem deríthetett ki. Inkább az tûnt ki, hogy Báta község lakossága éppen nem igyekezett a befelé induló áradást felfogni, a mi az elsõ pillanatban könnyû szerrel lehetséges lett volna, sõt többnyire halászattal foglalkozó lakosság örvendve szemlélte a halnak nagy tömegben bevonulását az ártérre.” A gátak nagy részét ekkor a kétoldali hullámverés teljesen elmosta és megsemmisítette.*32 Az új bátai zsilip 1879-ben, a decsi Kis Duna zsilipje pedig 1881-ben
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XII]



készült el az új, tömörebb és gondosabban épített védgátakkal. Ettõl az idõtõl számíthatjuk a Sárköz kiszárításának új és immár eredményesebb korszakát. „1879-ben csatornázták a határt, 97-ig nem sok hasznát vették, akkor megkezdtek betörni a földek.”*33 A Duna töltések közé való szorításának az lett a következménye, hogy az azonos vízhozamok szintje a mederben emelkedett, így az árvizeké is. A gyenge gátak eleinte a magas víznek, különösen jégdugulás esetén semmiképpen sem tudtak ellenállni, csak kis és közepes vízállások idején tartottak ki. Közben a száraz esztendõkben egyre nagyobb volt ártér került szántóföldi mûvelés alá és maguk a telepesek is egyre lejjebb ereszkedtek a természetes és mesterséges ártéri magaslatokról. Ugyanakkor az alacsonyabb rétek és legelõk, ahol még nem alakult ki megfelelõ talajszerkezet és amelyeket az évenkénti rövid elárasztás, vagy magasabb talajvízszint éltetett, kiszáradtak, megrepedeztek és ezért váltak hasznavehetetlenekké. A madocsai református egyház anyakönyvében erre vonatkozóan például a következõ érdekes feljegyzést olvashatjuk: „A nagy Szárazságban az egész Külsõ Nádas Réttség annyira el volt égetve, hogy 1792dikben szömörtsü vagy Gutsma Gombát ugyan bámulásra méltó bõséggel lehetett szedni, akiknek reá idejük volt.” Nemcsak a határt, hanem a településeket is veszélyezteti az egyre magasodó, egyre hirtelenebbül, s pusztító erõvel kitörõ árvíz. 1809. és 1911-ben a bal parton elpusztul és többé már soha fel nem támad egy sor, a középkor óta lakott falu: Kara, Varát, Kákony a Pandur, Sükösd, Érsekcsanád és Géderlak lakosai elmenekülnek és magasabb emelkedéseken építik fel lerombolt falujukat.*34 1829ben Bölcskét és Madocsát éri ez az elemi csapás: „Március 21-én tört be Bölcskén át Madocsára és annak nyugati részét elöntötte, 220 házba ment be, 99 ház dõlt össze, 105 ház maradt szárazon. A lakosok a Torony uccába vonták meg magukat, ladikkal, hónaljig érõ vízben mentették a menthetõt... el vesztett vagyonjaikért kesergõ férfiakkal és fejekre kaptsolt kezeik alatt jajgató asszonyokkal...” volt tele az utca. 24-én dél felõl a gátat átvágták, hogy a víz levonulhasson.*35 1830-ban Bátánál megakadt a jég, s még Alsónyéken is csak a „falu háza” körül maradt kevés száraz hely, ahová a lakosok ladikkal hurcolkodtak fel. 1838-ban, újév napján újra Madocsára zúdul a jeges ár és 28 házat dönt le, majd ez év márciusában további 38 házat. Árvíz van Sárközben 1843-ban, 1847-ben, 1850-ben, 1853-ban, 1857-ben, 1861-ben is. 1864-ben Decs magaslatra épült házai közé is benyomul a víz a legöregebbek sem emlékeztek még ilyen vízre. Megismétlõdik ez valamivel kisebb vízmagassággal 1865., 1867-ben is. 1868-ban a víz olyan sebesen jött, hogy sok marhát már nem tudtak kihajtani idejében. 1875-ben Bogyiszló szenved a víztõl, az 1876-os árvíz országos méretû volt. „Anyámtól hallottam, hogy fent volta víz. Doboltak, kürtöltek, kajabáltak, mentek ki az állatokkal a (külsõ) földre...” (Õcsény). 1892-93-ban Bogyiszlót szinte egész évben teljesen körülzárta a víz, a kormány a falu kitelepítését rendeli el, de a lakosok még most sem akarnak elmenni. Bogyiszló nagy része romba dõl 1945-ben és 1956-ban is, amikor az állatok százai pusztulnak el. Ilyen magas és hirtelen víz talán még soha sem járta ezt a tájat. Csak néhány helyi feljegyzésre, emlékezésre támaszkodó felsorolásom korántsem adhat teljes képet.*36 Például az Ordastól Bajáig terjedõ Pest megyei Sárközi Ármentesítõ Társulat jelentése szerint csak 1872-1882. között 28 árvíz öntötte el a társulat védgátjait.*37 A Sárvíz és a Duna szabályozási munkálatait nagyrészt helyi munkaerõvel végeztették el. Általában május vagy június hónaptól szeptember közepéig dolgoztak. A megye járásonként vetette ki a közmunkakötelesek számát, a járás pedig községenként határozta meg az egy hétre kirendelt munkásokat. Úgy számították, hogy minden 20 ház állított ki egy munkást három hétre. Egy házra egy évben legfeljebb kétszer kerülhetett sor. A kivetés csak a házzal bíró nemtelenekre volt érvényes. Nem kötelezhették az elõljárók a házatlan zsellért, a konvencionális cselédeket, a taxalistákat és a kúriális funduson lakókat sem. A megye rendelkezése szerint „a munkának és aratásnak szorgos ideje lévén a Bíráknak különös felelet terhe alatt meghagyatik, hogy tsupán a gyermekkel és cseléddel bíró jobb gazdákat és olyanokat a kik vagy aratásra éppen nem szoktak menni, vagy ha mennek is, annak el végzésében elegendõ cselédjei vagynak, nem pedig a szegényebb sorsú magány embereket, vagy a mi éppen tilalmas a Szegény Özvegy asszonyokat rendelyenek ezen munkára való kiállásra. Ebbõl
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XIII]



értetõdik, hogy mivel ezen Aratásban való munká(ra) lejendõ küldetésre legalkalmasabbak a mester emberek, Házzal bíró zsidók és czigányok, valamint hogy a ki vetésben is a zsidók számára is vettetett proportio szerént munkás. Tilalmaztatik az Bábáknak és más egyéb Helységbeli szükséges személyek ezen munkára való küldése...”*38 Így pl. 1822-ben Paks és Dunaföldvár 100, Bölcske 70, Kömlõd, Gerjen, Fadd 50-60, Madocsa 40 embert állított ki. A munkások ásóval vagy kapával felszerelve voltak kötelesek munkahelyükön megjelenni. Késõbb a vármegye gondoskodott jobb szerszámokról. Hetenként váltották a munkásokat. Vasárnap estére a váltásnak egy-egy esküdt felügyelete alatt már meg kellett érkeznie a kijelölt helyre, ahol számba vették õket. Éjszaka az emberek szabad ég alatt, vagy a közeli falvakban háltak. A vármegye a munkásoknak az aratók és kaszások munkabérét fizette, ha egy ember egy hét alatt két köbölet (2 öl3) elvégzett. Szerdán elõleget kaptak és szombaton fizették ki teljesen a bért. Az egész munkaterületet 10 öles figurákra, ezeket pedig egy-egy munkacsoportra osztották ki. A munkálatok során a szökések miatt azt a rendet vezették be, hogy az elvégzendõ munkáért felelõssé tették az egy-egy figurára beosztott embereket. Mivel a közmunkára kötelezett személy maga helyett napszámost állíthatott, kezdetben – a vármegye jelentése szerint ezek szöktek meg leginkább. Késõbb a fogadó gazdát tették felelõssé a munka elvégzéséért és ha a munka nem készült el, további munkásfogadásra kötelezték õket. A medervájás és töltésépítés nehéz földmunkájába is bele kellett az embereknek tanulniok. Kialakult az a tapasztalat, hogy célszerûbb állandó munkásokkal dolgozni, mint állandóan változó, mindenféle rendû és rangú, gyakorlatlan emberrel. 1822-ben már a megye azt ajánlja, hogy aki csak teheti, ne személyesen jöjjön dolgozni, hanem fogadjon maga helyett egy állandó munkást három hétre. A hivatalos jelentések szerint a munkásoka ellátása jó volt, mert bár 3-8000 emberig is dolgoztak egyszerre, mindenki szabadon adhatott és vehetett a munkálatok környékén. A földesurak lemondtak a bor- és húsmérés jogáról, így pl. a mohácsiak kocsmákat is állítottak fel 1820-ban, a munkába vett Duna-átmetszésekhez közel.*39 A vármegyei körlevelekbõl mégis kitûnik, hogy a szökések okai az ellátás hiányosságai, a nehéz munkakörülmények, kényelmetlen elhelyezés és a hatóságok visszaélései. Ezért többször vizsgálatot rendeltek el, utasítva a bírákat a panaszok összeírására, hogy a méltánytalanságokat megszüntessék: ugyanakkor szigorúan jártak el az engedetlenekkel is.*40 A munkákat a Dunán Vásárhelyi Pál, a Sárvízen Beszédes József irányította. A nagyarányú vízépítési munkálatokat a megyék, illetve Zichy Ferenc kommiszárius vezette. Ezek mellett a Duna menti községek még sokáig maguk is végeztek kisebb-nagyobb vízrendezéseket, árvízmentesítõ munkálatokat. A mözsiek 1856-57-ben saját erejükbõl, de mérnöki vezetéssel építették ki dunai gátjaikat. Várdomb 1840. körül körgátat emelt a maga védelmére.*41 Bogyiszló pl. 1893-ig teljesen magárahagyatottan védekezett az õt körülvevõ, egyre nagyobb vízszintû Duna ellen. A községi munkálatok legfeljebb a tanácsülési jegyzõkönyvekben maradhattak fenn, ha említésüket annakidején szükségesnek ítélték. Tevékenységükrõl a megyéhez nem küldtek jelentést, és így levéltárba sem kerültek adatok errõl a munkáról. Hivatkoztunk már arra, hogy a mohácsi tanács maga rendelkezik 1777-ben és 1783-ban a Kanda fokának betöltésérõl. 1821-ben már szigeti töltések közerõvel való helyreállításáról olvasunk. A tanácsülési feljegyzések szerint úgy intézkedtek ekkor, hogy a töltések „rész szerint újonnan készíttessenek”. 1825-ben a mohácsi elõljáróság azt a határozatot hozza, hogy a „szigeti töltés fej számára kiosztasson és a nagyobb szakadások közösen tsináltassanak”. Mohács 1836-os feljegyzéseiben olvashatunk közös fokkészítés elrendelésérõl. 1837-ben a pangó, vizes, helyenként mocsaras közlegelõt javítják: „Legelõ Réttnek be sántzolása és ez által a köz haszonnak elõ mozdítása végett jónak véli elõl üllõ Bíró Úr, hogy ezen munka minnél elõbb el kezdõdjön. Vagyis: A Fokokat közönségesen, a sántzokat pedig minden személy válogatás nélkül fejenkint kötelesek tsinálni és a kik a parantsolatnak nem engedelmeskednek, büntetessenek meg.” Ugyanebben az esztendõben a várost közvetlenül ostromló Duna-sodrás ellen védekeznek. „Elõl adta Bíró Úr a Duna Partoknál vert Paleszátoknál lévõ fasinák rossz állapotban létezni, javasolná egyúttal, hogy azok ne hogy a víz áradás által el hordattassanak, Követsel meg nyomattassanak, mely végett azok, kiknek
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XIV]



földjük nintsen, a követseges földet elkészíteni, ezt a földes gazdák el hordani tartoznak, vagy hogy minden egy Lántztul két akót oda állítani köteles – nem különben minden párra 25 fassing vágattatni rendeltetett.” Ugyanennek az évnek a végén a bíró újra intézkedik ebben az ügyben és egyúttal elrendeli egy kis sziget felszámolását, de ehhez már mérnöktõl kérnek tanácsot. „Mivel az Árvizek már a Duna Szélinél lévõ benteket elrongálták e végett azok minél elõbb meg újjíttassanak és jókarban állíttassanak – a Duna vize között lévõ kis sziget pedig el meczettessék.” 1839-en hozzákezdenek a Mohácstól Kölkedig húzódó töltés építéséhez. Egy 1821-es feljegyzés egy régebbi módszer gyakorlatának eltiltásáról ad hírt: „Gróf Zsitvai (!) királyi komissárius mondja, hogy a hajókat a szakadásokban dunán elsülleszteni fölsõbb Helyekrõl meg tiltva volnának, azért nem veszi meg a tanács Davidovics Antal úr hajóját.”*42 A szájhagyomány szerint a Sárközben is elõfordult, hogy egy kiöntéssel fenyegetõ fokot közmunkával rekesztették el a bíró parancsára. 1864-ben Pesti Frigyes helynévgyûjtési felszólítására összeírt dûlõnevekben már alig találkozunk fokok említésével. Az 1775-ös fokösszeírásokban csak az elsõdleges, a Dunából kivezetõ fokok szerepeltek, ebbe a helynévösszeírásba elvileg már minden fok neve bekerülhetett volna. Sajnos azonban nem kerültek bele, nemcsak az összeírások hanyagsága miatt, hanem azért is, mert ekkor már a fokok legnagyobb része nem mûködött. Az összeírás azonban alkalmas arra, hogy az ártéri életforma mértékére következtessünk a megõrzött foknevek számából. Ugyanis az a tény, hogy az összeírás körüli idõbõl számos olyan fokról vannak feljegyzéseink, amelyet Pesty számára nem írtak össze, azt mutatja, hogy 1864-ben ezek említését az összeírók már nem tartották fontosnak. Az áttekintés kedvéért felsoroljuk a Pesty-féle névanyag után a más forrásokból kijegyzett vagy gyûjtött elnevezéseket is. Dunaföldvár. Fokot nem említenek. Az egyik halastó levezetõ árkát Kanálisnak nevezik. Bölcske. Nem említenek fokot, pedig a gyümölcsös szigeten máig is van egy Foknak nevezett árok, mely a bölcskei és a madocsai kerteket választja el egymástól. Madocsa. A helynevek közt csak egy Fok farka nevû dûlõnév fordul elõ. Közismert és ma is vizet vezet a Szabados-György Fokának nevezett árok. 1825-ben folyó úrbéri per során készült térképen még szerepel a Fok Holt Duna, Illés fok, Nádas tó fokja és Mikla fok. Kömlõd. A kömlõdi fok Kanálisként ismeretes. Paks. Egyetlen fokot sem említenek, bár 1821-ben a „Duna és egyéb Határban lévõ, s meg osztatlan földön helyheztetett Tavakban való Halászat” bérletét még árverésre bocsájtják. A halastavak pedig fokokkal mûködtek. A város monográfiája sem említ határnevek közt fokokat.*43 Gerjen. Összesen két fokot említenek. „Solymos fok, hajdanában halászó tavak voltak benne, Sülye-foka – hajdan halászó fok, most legelõ.” Az 1857-es gerjeni földosztályozásról készült jegyzékben egy fok sem szerepel, mégis még 1987-ben több fok nevét és egykori helyét jegyezhettem fel: Samu foka, Sülye foka, Kamora foka, Széles Béda fok. Fadd. „Öreg fok, Csapó fok, Gécz fok, Lábvágó fok, Görbe fok, Fekete fok, Balogh Ádám fok, Fütyör fok – a víz sebes folyásától, Gyilkos fok – a sok vízbehalás folytán, Zúgó fok, Határfok, Nagy János fok, Méhes fok, Szarvas fok, Barcsi fok, Gatya veti fok, Pösze fok, Rajna fok, Asszony fok, –elõbb a nõk fürdõhelye, Szalma híd fok.” Pesty tehát összesen 20 fokot említ. Az összeírás idején a fokok nagy része már nem mûködött. Figyelemreméltó az is, hogy a fokokat összefoglalóan ereknek is nevezik, tehát már nem láttak különbséget köztük. tolna. „Fok – elõbb erdõ, vízállásos kákás hel, most jó szántóföld.” Pesty helynévgyûjtõje ezzel is hírt ad a határ átalakulásáról. Az árteres szigeti részen az uradalom erdeje volt. Bogyiszló. „Homorodi fok, Dermény fok, Nyaralói fok, Sár fok, Malom fok, Karaszi fok”, összesen 6. Különös, hogy a jellegzetesen és hosszan az ártérbõl élõ faluval kapcsolatban kevés fok említését találjuk. Oka csak az összeíró gondatlanságában keresendõ. Az 1863-as telekkönyvben 11 fok szerepel név szerint, de csak egy, a Karaszi fok szerepel a Pesty-féle jegyzékben is. A többi: Fejes fok, sándor fok, Dalocsa fok, Keskenyi fok, Gémes fok, Vajas fok, Közép fok, Tõje fok, Kerülõ fok,
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XV]



Kis fok, Hosszó ód fok, Holt Ásvány (fok). Az 1760-ból említett 4 fok közül késõbb csak egyrõl van említés. Ezek: Békás fok, Mennyegzõi fok, Pere fok és Zúgó fok. Az 1890-es években készült 75 000es térképen szerepel még a Gõje, Dalocsa, Tõje, Karaszi és Szilágyi fok. A 25 000-es térképen ezeken kívül a Keskeny fok. Gyûjtéseim során még feljegyeztem az Ábrahám fokot, mely a dunai kikötõ mellett szakadt a Dunába. Az elnevezések változékonysága nemcsak a fokok használóinak változására, hanem a táj átalakulására is utal. Õcsény. A fok említésének teljes hiánya magyarázatra szorul, hiszen éppen úgy az ártérbe települt falu volt, mint Decs, ahonnan az összeírás 38 fok nevét sorolja fel. Ennek több oka volt. Az egyik az, hogy a fokok szerepét a Báták, a Sárvíz-ágak és holt Dunák közvetlenül töltötték be és a tavak említésénél magától értetõdõ volt, hogy a tavakhoz fokok vezetnek, de az is figyelemre méltó, hogy Õcsény már 1875-ben a fokok felszámolása mellett foglalt állást. Leginkább azonban az összeíró hanyagságát okolhatjuk, mert a katonai térképen még szerepel a Szilágy fok, Borréi fok, Dorgona fok, Keserû fok, Lõrincz fok. Igaz, hogy akkor egyrészt már szekszárdi, másrészt érseki uradalmi birtok határán belül. 1952-ben még ismerték a Sudár fokot és Borz fokot.*44 Levéltári adataink vannak még a Garagóc és Pityó fokról.*45 Az 1829-ben készült Egyed-féle kérdõpontokra adott válaszok egyikében a következõket olvassuk: Az „Ózsáki tó mellett egy régi elromlott templom falának darabjai (találhatók), mellette el menõ fok Templom fokának neveztetik.” 1846-ban az õcsényi lakosok az uradalom által kijelölt Fehér part nevû kenderáztató hely helyett más kenderáztató hely kijelölését kérték. Kérésüket azzal indokolták, hogy azt árvíz esetén elönti a víz és a helységhez háromnegyed óra járásra van. Ezenkívül az útban öt nagyobb fokon kell keresztül menniük, áradáskor még többön.*46 Decs. „Pap foka – Papp nevû árendás által vájatott, Csekei fok – ily nevû családtól, Börzsöny Pál foka – melléke szállás és kertek – ily nevû tulajdonosától, Kerepes fok – ily nevû család birtokáról, Kitzaszák fok – halászója nevétõl veszi eredetét, Pörnyi fok, Szabó foka, Balázs foka, Solti fok – hajdan ily nevû halászójáról. Pütsök fok – melléke, régi halászójáról, Tót Tamás foka, Borbás fok, Vidrátz fok, Malom fok, SziliÉva fok, Ásvány fok – a községet kdeletrõl körül veszi, ásásáról veszi nevét, Dege fok, Dár fok – Dunáról veszi folyását, Háromágú fok – 3 ágra folyt, Dobornya fok ily nevû tónak, mely Õcsény határában fekszik, kifolyása, Kalugyer fok, Teremény fok, Közfok tóság, minden tó errõl telik meg vízzel, innét az elnevezése, Kesellõi fok, Kis-Rátz fok, - partján ilyen nevû család méhészetet ûzött, Taskony tava és foka, Bálint fok, Pityó fok, Ér foka, Visszafolyó fok – a Dunából ered, s a nagy holt Dunába szakad felfeléi folyásáról, Orbán fok, Büdös lápa fok, Nagyházi fok, Határfok – Nyékkel határos, Hadásványtó foka, Kisárad foka, Zátony fok, Szarvasszegi fok.” Összesen 33 fok. Pesty Frigyesnek beküldött helynévanyagban a fokok jelentõsége nyilvánvaló. Itt van még a késõbb készült Raitmann fok is. Sárpilis. „Nyéki határ-fok, Dombó határfok, Nyírágy fok, Dár folyó, vagy fok.” Összesen 4. Alsónyék. „Ebesfok, Dombó fok – vizes években bõ hallal dicsekvõ mélyfok. Sebes fok, Gányad fok – igazabban Gányás fok, a mellette tenyészõ gánya bokrokról, az ún. Fok. Ó Báta fok, Szijj fok, Acsád fok – csak vizes években mondható fokoknak.” Összesen 8. A helynévanyag gyûjtõje már sok dûlõnévvel kapcsolatban utalt a határ kiszáradása. Az 1690-es összeírásban olvasunk Szelel és Kettõs fokról.*47 Bátaszék. Fok említését nem találjuk, 1864-ben nagy része már német. A határnak csak kis sarka árteres és ez sem érinti a Dunát. A ma használatos községhatáros térképen szerepel még egy Kánya foki csatorna, és Ráros nevû vízfolyás. Ma is ismert a Józsi fok, Öreg Ráros-fok. Báta. „Sümegi fok, Lajka fok, Boris fok, Szekerek foka. Bokor foka – a Pösze folyóból ered. Füzes foka – mélyedett fok, mely a régi holt Dunából Hattyas tavára vezeti a vizet. Bárdos foka, Dobordi foka – e két utóbbi az ott portyázó orvhalászoktól vette nevét. Címer foka – uradalmi holt Dunából folyik, magába szíván a fentebbi fokokat.” Összesen 9. A 9 foknév nem tükrözi azt, hogy igen sokan éltek az ártérbõl még a világháborút megelõzõ években is. Számtalan apró foknak nincs neve. A még ma is létezõ tavaknak lefolyásait fokoknak nevezik. Igy pl. a Mélytó és a Keszeges tó lefolyását képezõ
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XVI]



fokok sem térképen, sem összeírásokban nem szerepelnek. Az úrbéri perek során az említetteken kívül a következõ fokokat jegyezték fel: Gamó fok, Huberszigeti fok, Baracskai fok, Paptava és foka, Pöszi fél határfok, Aranya fok. Ma is megvan Lukács ájta fok. Szekcsõ. „Csatárfok. szabó fok – egy szabó kertjétõl vette eredetét, magasabb áradás alkalmával a duna leginkább e fokról fenyegeti a Szigetet eláradással. Orsód fok, Rap fok, Gyepes, vagy Gyeper fok, Tengely fok, Petrits fok, Pék foka – egy dunaszekcsõi pékrõl.” Összesen 8. A Pesty-féle helynévgyûjtéssel egyidõben készült úrbéri elkülönözés térképén és a hozzá tartozó telekkönyvben megtaláljuk a Tengely fok kivételével a Pestynél említett fokokat is és azokon kívül még 19 mást. Ezek: Iszingó fok, Konta fok, Tinyõ foka, Hosszú örvényes fok, Sebes fok, Ludastó fok, almás fok, Piliske fok, Tekeres fok, Tüsti foka, Sövény nyárs fok, Szemes fenék és fok, Két tó köze foka, Macsalik vagy Macskalik tó és fok, Veres fok, Kanazsér fok, Hímes tó fok, Bivaly fok, Ebvájta fok és két névtelen fok. Mohács. „Degas fok – egykori birtokosától kapta nevét, Csat fok – két fok összecsatolásáról, sár fok – sáros voltáról, Konszka glava fok – a szigetbe nevét onnan vette, mert a lakók ezen a fokon a Szigetben összeszedett lófejeken (horv. konszka glava) csináltak átjárást.” Összesen 4 név, de a Csat fok nevében két másik fok is feltételezõdik. Tehát 6. A hatalmas Mohács-szigeti ártéren sokkal több fok létezett Pesty idejében is. A múlt század végén készült 25 000-es katonai térképen még a következõ fokok szerepelnek név szerint: Janis fok, Kanda fok, Écs fok, Rasztoka fok, Kása fok, Sebes fok, simon vagy Simin fok. Iratokban említett foknevek korábbról: Ásott fok (1817), török foka (1802), Büdöny foka (1803), Kiovács fok (1802), Szamócz fok (1812), Sia fok (1808), Tompos fok (1806), Kémedi fok (1806), Balikás fok, Dilonyi fok (1807-1833), Haris fok, Körtvélyes fok és tõ (1762), Sártó fok (1777). A Pogány, Pere és Örmény fok, több névszerint nem említett fokkal együtt szerepel a Hajlok birtokáért 1771-ben folytatott per jegyzõkönyvében. fokok voltak még: bog, Lög és Disznóvize, bár a térképen nincs melléjük írva a fok. A szigeti fokok betöltését már a XVIII. század végén elkezdték. Kölked. Pesty névgyûjtõje nem említ fokot. Ez az összeírás igen szófukar és gyenge. Egyebünnen ismeretesek a Dévéres fok, Örvény fok, Pere fok (Moháccsal határos), Pogány fok, Csere fok.*48 A Sárközben és a Mohácsi szigeten, különösen a védtöltéseken belül mind a mai napig láthatunk még fokokat, vagy azok maradványait, melyekkel halászó vizeket kötnek össze. Ezek azonban már nem teljesítik eredeti feladatukat: a Duna vízének szervezett szétvezetését a folyam egész völgyében.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XVII]



II. HALÁSZAT / HALASTAVAK, FOKOK ÉS HALÁSZÓVIZEK
Az elõbbiekben röviden vázoltuk a régi vízhaszonvétel és vízgazdálkodás lényegét, az ártér bekapcsolódását a folyóvizek vízjárásának ritmusába, valamint az új szellemû vízrendezési munkálatok menetét, melynek során az egykori ártér nagy része ármentes termõfölddé változott és az ártéri gazdálkodás szinte teljesen megsemmisült. A régi vízgazdálkodás azonban nemcsak a halászat céljait szolgálta. Innen való az a félreértés, ami középkori vízgazdálkodásunk megítélésében kialakult. Pesty Frigyes, amikor 1867-ben hazánk régi vízhálózatának kutatására hívta fel a figyelmet, a középkori halastavak számát 3-4 ezerre becsülte.*49 Ortvay Tivadar pedig azt írja, hogy az Árpádkorban „azon különféle vizek száma, amelyeknek az egymást kölcsönösen kiegészítõ forráskészletben nyomára találtam, egy-két százzal haladja meg a négyezret, abbõl 3050 folyó, valamint 1050 ellenben álló víz, illetõleg halastó”.*50 Herman Ottó Pesty Frigyesre és Ortvay Tivadarra gondolt, amikor azt írta: „A történetírók mindinkább odajutnak, hogy ez a sok halastó mind mesterséges volt. Tagadhatatlan tény, hogy mesterséges halastavak voltak és úgy készültek, hogy a források és folyók vizét alkalmatos helyeken gátakkal elfogták, ezeket zsilipekkel látták el, a hol azután rendesen malom is épült, mely a fölös vizet használta...Kezdetben az írók nyomán haladva magam is a halastavak rengetege hitében éltem, sõt ezt alkalmaztam is...de midõn a Czége, Veisze és Varsa jelentõs voltára reá jöttem s a halas vizek felosztását tisztába hoztam, azonkívül a piscina sokértelmû voltára meggyõzõdtem, ez a hit szétfoszlott, mégpedig szükségképen. Akként vagyok meggyõzõdve, hogy a régi okiratainkban elõforduló sokezer név legnagyobb részének nem a halastavakra, hanem azokra a tanyákra (tanyavetésre, halászati területre) van vonatkozása, a melyekre az egyes tó, vagy folyó minden község határában fel volt és ma is fel van osztva. E meggyõzõdésemet csak megszilárdíthatja az, a mit Ortvay az idézett helyen nyomatékkal kifejez, hogy t. i. azok a „halastavak” mind – egy kettõ kivételével – a folyóvizek mentén feküdtek.”*51 Herman Ottó álláspontjával vitatkoznom kell. Elsõsorban a mesterséges halasok és halastavak fogalmát igen mereven értelmezte: csak gátakkal duzzasztott és zsilipelt létesítményekre gondolt. Maga a piscina szó valóban több esetben jelenthette egy nagyobb víznek halfogásra alkalmas részletét, a tanyát vagy a tó rekeszét, de többségében nem az volt. Ami pedig az oklevelek tova-tava szavak tana, értsd tanya, olvastának valószínûségét illeti, ebben Herman Ottó tévedett. A halastó vagy fok és ennek latin megfelelõi egyszerûen az ártér mélyebb részleteit jelentették, melyekbe árvízkor bevezették és apadáskor kivezették a vizet. Természetesen, a megáradt folyóvíz szétvezetése nemcsak a halgazdaság érdekében történt. Egyszerûen egy adott, meglévõ és minden körülmények közt szétterülõ víztömeg célszerû és hasznos szétvezetésérõl volt szó, de az ez által létrejött halastavak mesterségeseknek tekinthetõk, mert a víz be- és kivezetésérõl, hasznosításáról emberi munkával gondoskodtak. Nemcsak megépítették a fokokat, a réseket, hanem azok fenntartásáról állandóan gondoskodtak. Ennek során újult fel a halállomány is. Ezért nem jogosult az az érvelés sem, hogy „vízeink akkori halbõsége mellett valójában nem is lett volna szükséges a mesterséges halastavak olyan nagy számú létesítésére”. Ezt a halbõséget többé-kevésbé mesterségesen kezelt és fenntartott árterek biztosították, így a természetes és mesterséges halivadék-nevelés akkor nem volt szétválasztható. Ami pedig az ilyen ártéri halastavak számát illeti, például vehetjük Õcsény és Decs esetét. Õcsényben a Pesty-féle helynévösszeírásban ugyan nem találkozunk egyetlen fok nevével sem, bár bizonyíthatóan voltak ilyenek akkor is a határban. Ugyanakkor a tavak, a hol Dunák, tóságok, tófenekek száma. Mindezek magasabb vízállás idején fokokkal összeköttetésbe kerültek az élõ Dunával vagy Sárvízzel és onnan teltek meg vízzel és hallal. Decsen több mint ötven a tavak száma, a megnevezett fokoké pedig közel negyven. A folyókat kísérõ ártereken tehát igenis elképzelhetõ e nagy számú halastó, mely valamikor célszerû, tervszerû vízgazdálkodásba volt kapcsolva. De ide sorolhatjuk azokat a holt és döglött Dunákat, morotvákat, amelyekhez mesterséges csatornák, fokok vezették a vizet. Pl.: a bogyiszlói Holt Duna, melybe három fok vezette a vizet Mikovinyi térképén is láthatóan. Hasonló értelemben oldotta fel ezta merev kategóriákon alapuló félreértést Belényesi Márta is, mikor azt írja: „Halastavak
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XVIII]



mellett, melyek legfeljebb áradáskor kaptak újabb felfrissítést a folyóvíztõl, sorakoznak fel azok a piscinák,. amelyek valamilyen nagyobb folyó fõágával még abból kiszakadó vizek tartottak közvetlen kapcsolatot és az olyan mélyebb tavak, melyeket mesterséges árkok kötöttek össze a fõággal.” Bél Mátyás 200 esztendõvel ezelõtt ezekre a halas vizekre, áradással feltelõ halastavakra gondolt, amikor ezt írta: „De míg a külföldieknek a halasvizek gyakran nagy költségükbe és mesterkedésükbe kerültek, a magyarok számára a természet nyújtotta ezeket. És ha itthon sem hiányoznak, akik maguk építettek halastavakat, kevés volt mégis, aki nem ilyen helyeken épített, amelyeket már a természetes körülmények a halak szaporítására alkalmasakká lettek.”*52 Magyarország legendás halbõségérõl az elsõ külföldi híradás 1308-ból való. „Legelõkben, kenyérben, borban, húsban, aranyban és ezüstben bõvelkedõ föld, halakban pedig minden országnál gazdagabb, Norvégia kivételével, ahol kenyérként és kenyér helyett esznek halat,” – írja egy névtelen francia szerzetes, aki egész Európát bejárta és errõl az útjáról jelentést küldött a keresztesháborúra készülõdõ Valois Károly királyi herceg tájékoztatására.*53 Szinte minden késõbbi, Magyarországról szóló útleírás kitér a halak és a halászat méltatására. „A Tiszában igen sok a hal, egyetlen folyóban sem láttam még ilyen nagy halakat” – csodálkozik Bertrandon de la Brocquiére, Jó Fülöp burgundi herceg tanácsosa 1433-ban, amikor a Szentföldrõl jövet áthaladt hazánkon.*54 Mátyás király udvarának tudós humanistája, az olasz Galeotti jegyzi fel elsõnek azt a mondást, hogy Magyarországon a folyók 2 rész vízbõl és egy rész halból állanak. Ugyanezt írja késõbb a XVI. század elejérõl Oláh Miklós érsek és az idegenbõl jött kanona, Wernherus, aki külön könyvet írt Magyarország csodálatra méltó vizeirõl.*55 Mindkettõ beszámol a hal olcsóságáról is. „Bács, a kalocsai érsek második székhelye a Duna partjától egy mérföldnyire fekszik a síkon, minden eleségben, fõképpen halakban bõvelkedik. Azt beszélték nekem szavahihetõ férfiak, hogy körülbelül ezer csukát pontyokkal keverve, a melyeknek hossza egy közepes röfnél, szélessége pedig egy tenyérnél nem nagyobb, lehetett ott, meg a szomszédos helyeken kapni egy aranyért s még most is lehet alkalmas idõben.” Oláh részletesen leírja a vízahalászatot, bár az a kijelentése, hogy egyszerre ugyanazon a helyen a kisebb halakat nem számítva, ezernél több vizát is szoktak fogni, már túlzásnak tûnik. „Gyakran lehetett látni és még most is látható hogy ha a Duna, Tisza, Temes, Dráva és más folyók áradásai után a víz lefolyik, a partok mélyedéseiben igen nagy számú hal marad vissza, s ez a sertések tápláléka lesz. A mi pedig a lakosság hanyagsága következtében marad vissza, a hõség folytán a levegõt megfertõzteti és a lakosság közt járványt terjeszt.”*56 Gerlach István, aki Ungnádot elkísérte 1573-ban a Portára, hajón érkezett Tolnára, ahol egy 14 és egy 16 fontos pontyért három krajcárt fizetett mindössze, Beszámol arról is, hogy ennél nagyobb, 30 fontos, disznó nagyságú pontyokat is fogtak itt. „Ez a legnagyobb, legszélesebb és legmélyebb folyó, amelyet valaha is láttam.... Belõle fogják ki a legnagyobb és legjobb halakat” – lelkendezik a Dunáról Piere Choque, aki 1503-ban járt a magyar királyi udvarban. Reinhold Lubenau königsbergi orvos 1587-ben Rudolf császár küldöttségében utazott lefelé a Dunán, a csallóközi halászatot méltatja és azt is megírja, hogy Pozsonyba és Bécsbe szállítják a halat.*57 A török Evlija Cselebi a világutazó, kalandor, a Balaton ezernél több féle fajta haláról tud, melyek ízletesebbek, mint más országbeliek.*58 Az angol Edward Brown, II. Károly király orvosa 1673-ban megjelent munkájában ezt olvashatjuk: „Sehol a világon nem találtam annyi jó és hasznosan felhasználható folyót, mint itt.” Más helyen ezt írja: „Amilyen gazdag ez az ország folyókban, ugyanolyan gazdag halakban is. A Tisza Európának halban leggazdagabb folyója. Általában az a szólásmondás járja, hogy a folyó két rész vízbõl, egy rész halból áll. Hasonlóan gazdag a halakban a Bodrog, mely a Tiszába ömlik, nem messze Tokajtól. Ez a folyó olyannyira teli van hallal, hogy nyári idõben, amikor a vízállás alacsony, valósággal bûzlik a halaktól... A Duna vize nem kevésbé gazdag különféle halfajtákban....”*59
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XIX]



III. A HALÁSZAT JOGA, ADÓJA ÉS BÉRLETE
A halászati jog történetére vonatkozó kutatások megállapították, hogy Kálmán király uralkodásáig a halászóvizek nem kerültek magántulajdonba és a szabad halászatot nem korlátozták Magyarországon. A legértékesebb nemes halak, elsõsorban a vizafélék fogására alkalmas helyeket az ott felállított rekeszekkel, cégékkel már ebben az idõben foglalás útján egyes birtokosok megszerezték maguknak és késõbb azt állították, hogy e helyeket Szent Istvántól kapták adományba, holott a király ilyen intézkedést valójában nem tett.*60 Vizaféléket, a több mázsára növõ vizát, tokot és kecsegét vidékünkön csak az élõ Dunában és talán a Sárvíz alsó folyásában fogtak. Az ország leghíresebb vizafogó helyei közé tartozott a madocsai. Az oklevelekbõl úgy tûnik, hogy itt két vizafogó hely is volt. Egyik a Berzsenyes szigetnél, Körtvélesnél, illetõleg Part-Madocsánál.*61 Belényesi nem tartja véletlennek, hogy a nagy folyami halászó helyek a legkorábbi idõktõl kezdve szinte kivétel nélkül szigetekhez kapcsolódnak. Azt gondolom, hogy a szigetekhez való kapcsolódás nemcsak a halak könnyebb kifogása miatt történt, hanem jogi indoka is volt: a folyó teljes szélességét a szokásjog nem engedte lezárni. A XIII. században azonban a halászóvizeket is a birtokok határai közé kezdték foglalni és a földbirtok tartozékává kötni. Néhány helyen ingatlantól független halászati jog is alakult ki.*62 Kálmán király kísérlete arra, hogy nyugati mintára minden halászóvizet a maga számára foglaljon le, kudarcot vallott, így a halászat nálunk nem lett regále. E helyett a birtokosok birtokaik határain belül lévõ vizeiken csak a maguk emberei számára engedték meg a halászatot. II. András uralkodása alatt lassan el is maradt a birtoktesten belüli halászati jog kizárólagosságának hangsúlyozása, annyira magától értetõdõvé vált az.*63 A birtokos halászó jobbágyait általában zsákmányuk bizonyos részének beszolgáltatására kötelezte, de elõfordult meghatározott mennyiségû hal- vagy pénzszolgáltatással való adózás is. Úgy látszik, hogy Duna-parti mezõvárosaink közül több, legkésõbb a török korban, valamilyen formában már rendelkezett vizafogási joggal is, illetve halászattal. Így pl. az eteiek már a török elõtt adtak vizát adóba.*64 Ez talán azt is jelenti, hogy a vizák feljártak a Sárvízen is. A török alatt és utána a XVIII. század közepéig vizával adóztak még a bátaiak, faddiak és az õcsényiek is. A szomszédos ordasiakról is tudjuk, hogy az 1745-ben kötött urbáriumuk szerint évenként egy akó sós vizát adtak földesuruknak.*65 Azonban nem vagyunk egészen biztosak abban, hogy ez mindig a falu határában fogott hal volt. A viza értékes, könnyen szállítható élelmet jelentett abban az idõben. Az 1690-es Urbárium et Conscriptio szerint csak Bölcskén és Tolnán volt vizahalászat. A bölcskei a régi madocsaival lehetett azonos. Dunaföldváron pedig még 1829-ben is budai halászok fogták a vizákat.*66 Az 1760-as években még a kalocsai érseki uradalom területén, Bogyiszló határában két vizahalászó hely volt, az egyik a Korsó Földnek, a másik Hosszú Alattságnak nevezett helyen. Az elsõt egy tolnai, a másikat egy komáromi polgár halászmester bérelte.*67 Magyarországon a XIV. században már kialakult a halászóvizek rangsorolása, a bennük fogható halak értéke alapján. A földesúr a legértékesebb halfajták fogására alkalmas vizekbõl szakította ki a maga tilosát, ahol csak az õ számára halásztak, esetleg az õ szerszámával és robotban. Az itt fogott halakat mind, vagy nagyobb részben a földesúr kapta meg. Ez a gyakorlat – hangsúlyozzuk – csak a legértékesebb halászóvizek egy részén – a XVI. században már általánossá vált az országban. A tilossá tett vízen kívül az értékesebb haltermõ vizekben a jobbágyok szabadon halásztak, de többnyire a fogott hal bizonyos részét a földesúrnak kellett adniok. „Akinek hálója van, az minden költség nélkül juthat halhoz, csak tartózkodjék a kevés eltiltott helytõl,” – írja a XVI. század elején Oláh Miklós Hungaria-jában. Ez a halászat- (és vadászat)béli szabadság meglehetõsen szokatlan és különös volt a nyugat-európai joggyakorlattal összehasonlítva, s Oláh éppen ezért is találta említésre méltónak külföldiek számára írott mûvében. 68 A rész helyett vagy mellette, még heti egy vagy két alkalommal, fõként böjti idõben, konyhájának friss hallal való ellátására kötelezhette a jobbágyokat. Azok viszont, gyakran egy bizonyos pénzösszegben megváltották a halászóvizek szabad halászatát, a heti vagy szerhal-, és a halrészadást egyaránt. A vizek harmadik része minden ellenszolgáltatás nélkül a jobbágyoké volt. „Számos adat mutat arra is, hogy a jobbágy a csekélyebb értékû halasvizek halásza
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XX]



ta után semmiféle szolgáltatást nem teljesített,” – állapítja meg Degré, a XIV. és XV. századra vonatkozóan.*69 Az õcsényiek a XIII. században a szekszárdi monostor számára robotban halásztak a Dunán és a Báta folyóban, mert ezeket a monostor magának tartotta fenn. A halászok azonban, távol esvén a monostortól, pénzben fizették le halbeli tartozásukat. Egy összeírás megemlíti, hogy a többi, Dunából származó tavakban a monostor halászata közös a faluéval, vagyis valószínû feles. Õcsényben ugyanis egyházi nemesek is laktak, akik mint társbirtokosok nem tartoztak a halászat után a monostor számára adózni.*70 A bátaiak a Holt-Dunán fogott hal felét, a nyílt vzen fogott halból pedig az elsõ fogást szolgáltatták be a bátai apátságnak. A decsiek és az eteiek a Sárvízen és a Báta folyón halásztak, zsákmányuk fele a váci káptalan urainak asztalára került.*71 A kölkediek – állítólag – elõbb a pécsváradi apátnak, azután pedig a pécsi püspöknek csak halászattal adóztak, más szolgáltatásokat nem teljesítettek.*72 Vidékünk középkori halászatának kérdései még nincsenek feltárva. A török uralom alatt vidékünkön a Dunát, a Sárvizet és a Sárvízhez tartozó halastavak értékesebb részét nem osztották ki hûbérbirtokként, hanem azt a császárénak nyilvánították és részletekként vagy egészében évenként a legtöbbet ígérõnek adták bérbe. Azért nem szerepel a részletes defterekben a halászatból szedett adótétel, vagy annak összege igen kevés. Pl. Dunaföldvártól 1580-ban behajtott jövedelemadó 68 186 akcset tett ki, ebbõl a haltized értéke 319 akcse volt csak.*73 Dunaföldvár dunai halászata tehát hiányzott ebbõl az összeírásból. A török kiverése után is mások, a komáromiak bérelték itt a Dunát. A sárvízi halastavak bérösszege 1575-ben 105 000 akcsét tett ki.*74 A török a kisebb vizek és árterek halászatát általában az illetõ falu népének hagyta meg, melynek határában volt. A ránk maradt adóösszeírásokban halkettedrõl és haltizedrõl olvasunk. Kammerer Ernõ annakidején arra következtetett ebbõl, hogy a török az értékesebb, kedveltebb halfajtákból a fogás felét, a többibõl a tizedet követelte. Újabb források feltárása alapján Káldy Nagy úgy látja, hogy ”a folyókból fogott halból tizedet, a halastavaknak minõsített helyeken fogott halnak pedig a felét kellett a (török) földesúrnak adni.*75 Vidékünk anyaga egyik felfogás mellett sem hozható fel egyértelmû bizonyítékul, ugyanis kétségtelenül a nagy folyó Dunával határos Fadd és Gerjen adóösszeírása szerint csak a hal felével adóznak és a helyzetébõl következõen ártéri halastavakkal bizonyára rendelkezõ Kölkednek csak a haltized fizetésérõl van feljegyzésünk. A halfogások mennyiségét és a rész beszedését azonban igen nehéz volt ellenõrizni és szemmel tartani, ezért is a defterekben a halászat jövedelme néha igen alacsony összegû, a falvak közt az eltérés pedig igen nagy. 1566ban Dunaföldvár 319 akcséjával szemben Madocsán 1440 akcse volt a halászatból beszedett jövedelem. Ez a 37 kapura kivetett 1850 akcse után Madocsa második legnagyobb adótétele. 1545 januárja és májusa közti idõben néhány Duna menti falu halászati jövedelmérõl a következõ adatok maradtak fenn: Gergye (Gerjen) hal fele 225 akcse Fat (Fadd) hal fele 900 akcse Õcsin hal fele 169 akcse Pilis hal fele 522 akcse Bátaszék hal fele 925 akcse hal tized 1735 akcse Báta hal fele 2886 akcse hal tized 2400 akcse Mohács hal fele 407 akcse hal tized 1378 akcse Kölked hal tized 84 akcse (Felesmarta) hal fele 1840 akcse Veresmart hal tized 600 akcse
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXI]



Bátáról 1568-69-ben halketted és haltized fejében 9500 akcse jövedelem folyt be. Ez a város egész jövedelmének, 46 776 akcsének már számottevõ része, és ezt az összeget csak a musttized fölözi. Több falu adóösszeírásában hiányzik a halászatból folyó tétel, mint említettük, a Sárközben ez azért van, mert a halastavakat évenként árverezték el, és a faluk adójától függetlenül kezelték ezt az összeget.*76 A török utáni idõk halászai jogra és szolgáltatásokra vonatkozó adatainkat nem a helységek földrajzi sorrendjében, hanem idõrendben mutatom be, hogy ennek alakulását némiképpen figyelemmel kísérhessük. Az 1690-es Urbarium et Conscriptio Deccsel kapcsolatban megemlíti, hogy halászóvizei a Holtduna, Érfok, Lankócz, Göröndöly, Pallya fok, Egrestó fok, Visszafolyó fok és a Bofász. ezekbõl Kocsis Gáspár halászbírónak és Byol István társainak adta a földesúr fele halért a Bófác fokot; Kara Mártonnak és Kocsis Gáspárnak és társainak szintén a fele részért az Érfokot, bizonyos feltétellel. A többi halászó vizekrõl nem intézkedett az uradalom ispánja.*77 Ugyanakkor Pilis halászatáról ezt olvassuk: van egy mocsara a Dombó, melyet egy Kürtõ nevezetû halászszerszámfélével halásznak, a benne fogott hal hetedét adták annak idején a töröknek.*78 Jany 1722-ben a pi a pilisiektõl a halászat és a kocsmáltatás jogáért összesen 40 7/2 forint árendát kért.*79 Ebben az összeírásban Nyékkel kapcsolatban a tiszttartó jelentésében olvassuk: „Vannak itt Duna kapuk, illetõleg ágak, melyeket közönségesen foknak neveznek. Ezek között kivált kettõ, melyet Kettõs foknak és Széllel foknak (?) hívnak. E vizek halászatáért a felét, néha a harmadrészét adták. Én a feléért adtam a halászbírónak Kõmûves Miklósnak és társainak Márky Péternek, Csapy Máténak és másoknak. A többi vizeket harmadrészért adtam 200 arany zálogért.”*80 Vagyis a Kettõs fok és a Szélel fokból, mint Dunáról vizet bebocsátó kapukról vizet kapó tavak, vízágak, mélyebbek és így nagyobb és értékesebb hal fogására alkalmasabb halászóvizek voltak, s ezért ezekbõl a fele halat követelte meg a tiszttartó. Nem véletlen, hogy az iudex piscatorum említésével jobbára csak a XVII. század végén és a XVIII. század eleji összeírásokban találkozunk, nemcsak vidékünkön, hanem több más szomszédos helységben is. (Ságod, Sükösd, Csanád 1695-ben.) A falu határához tartozó vizek ügyeit ezek intézték a török idõkben az uradalom emberei helyett. A XVIII. század folyamán a földesúr azonban nemcsak kezébe vette tómestereivel a halászóvizek felügyeletét, hanem a halászóvizek egy részét is lefoglalta magának. Ezután már csak azokban a falvakban talákozunk tó- vagy fokbírókkal, melyekben az uradalommal kötött szerzõdés alapján a halászóvizek vagy azok nagy része továbbra is a jobbágyok használatában maradhatott. (Decsen, Õcsényben, Bátán, Gerjenben.) A XVII. és XVIII. század összeírásaiban említett iudex piscatorum ugyanis tó-, vagy fokbírónak fordítandó. A halászbíró (és halászmester) cím késõbb olyan mezõvárosokban tûnik fel, ahol céhes halászmesterség alakult ki. A társak említésével kapcsolatban egyrészt arra kövekeztettünk, hogy az egymással összefüggõ fokrendszer egyes részleteit más és más tartotta fenn és halászta, másrészt olyan szerszámokra is gondolunk, melyeket egy kisebb közösség kezelt, illetve gondozott. Õcsény 1697-ben csak a Báta vize halászatáért fizetett 40 forintot – úgy látszik a többi vizekben ekkor még szabad volt a halászata. Dunaföldvárról csak azt tudjuk, hogy két halastavát szabad halászatra Mednyánszky apát a XVIII. század elején a földváriaknak adta, „ogy ne menjenek el” A Dunán a komáromiak halásztak és fizettek árendát a földesúrnak. Báta 1722-ben kötött, 1765-ben megújított szerzõdése szerint minden esztendõben 4 mázsa vizát adott az uraságnak. Ezen túl „a halászat fele az Uraságé a város taván kívül a kit látván az Uraság Városnak sok nemû szükségeit egésztelen engedtetik a Városnak a mint ekkoráig volt, dunából és rekeszeken kívül (fogott halból minden) negyedik az Uraságé”*81 1727-ben Bátaszéken az uradalom kapta a Holt Dunában, a Sárvízben és a 3 halászóvízben fogott hal harmadát. Valószínû, az egyebütt fogott halból nem adóztak.*82 Ugyancsak Bátán 1728-ban, az összeírás szerint, a halászatból beszedett uradalmi jövedelem 1340 forintot tett ki. 1752-ben kötött új szerzõdésében továbbra is a fogott hal felét követelte meg magá
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXII]



nak a földesúr, ezen kívül évenként egy urna sózott viza halat kellett beszállítaniok. Körülbelül ugyanebben az idõben már ugyanez az uradalom Pilistõl három halászó fokot kisajátított, nyilván a legértékesebbeket: „honnan is kerestük portionkat és kenyerünket” – panaszolják a jobbágyok.*83 A faddiak 1731-ben annyi szárított halat adtak, amennyit adhattak, a halásztban nem korlátozták õket.*84 Madocsán 1728-ban a földesúr már kiterjesztette kizárólagos halászati jogát, de csak az áradás idejére, mikor a fokokon az ártérbe beáramló, majd kiszökõ halakat tömegesen foghatta. Emiatt a madocsaiak 1741-ben is hiába tiltakoztak.*85 A határ nagy részén megülõ sekély és kisebb vizekben folytatott tapogató-halászattal ekkor még az uradalom nem törõdött, s azt a jobbágyoknak engedte. 1750-ben a madocsai bíró által „a tó fenekekben halakat tapogató férfiak, asszonyok és leányok viaszgyertyáknak drága áron vételére bünttettettek”, - mert azt vasárnap tették.*86 Madocsán, a század végén, a földesúr az eddig teljesen szabad, közhasználatú tóságokra és idõszakosan vízzel borított területekre is kiterjesztette halászati tilalmát, helyesebben a halászás jogát teljesen magának tartotta fenn. Errõl olvassuk a madocsaiak 1828-as „edgy-két észrevétel”-ében, melyet az úrbéri rendezési perrel kapcsolatban tettek:...(a gyakori árvizek miatt) „Kenyerek sem terem, mert kévék helyein halak úszkálnak, mibõl szerezzen élést magának...(ha) az õket szintén koldusságra juttató árvizek azon edgy jótéteménye használásából is ki van rekesztve, hogy hal fogás, halászás által sorsán könnyíthessen...melly földektõl királyi adót fizetünk (és) orcánk verejtékével mívelünk, azokon Halak hizakodnak, s azokhoz még csak nyúlni sem szabad minekünk?”*87 Ugyancsak a földesúr számára tartották fenn már 1728-ban az összes halászóvizeket Pakson is.*88 Dunaszekcsõn ez csak a Duna halászatára vonatkozott.*89 Az 1741-ben kötött szerzõdésben a földesúr a halászatot teljesen a városnak adta: „A Dunabeli és szigetben és akár hol a szekcsõi Határban lévõ Halászatnak a haszna az Uraság és Helység között úgy osztatik föl, hogy eötbõl kettõ az Uraságé, három a helységé legyen úgy mind azon általl, hogy a város másik fele hasznát vevén jó rekesztekket és hálót tartani kötelles legyen, a Fokok tisztogatására gondot visellen. A midõn új háló szereztetik, annak megvételére az Uraság segítséggel legyen negyed részére. Böjti napokra az Uraság konyhájára hall adattassék, mely Böjti hal az Uraság fele hasznában tulajdoníttatik. Hogy ha pedig vagy szárazság, vagy nagy árvizek miatt a Helységbeli Halászok halat nem kaphatnának, akkor máshonnand magok pénzén halat keresni a városiak nem köteleztetnek.”*90 Gerjent a József-császárkori térképekhez csatolt országleírás halászfaluként említi. A hagyomány szerint a földesuraktól a „kántori hal”-ért, vagyis valószínû a fogás negyedének beszolgáltatásáért (esetleg még a pénteki és szombati szer-halért) megkapták az összes halászótavakat (Pesty). A Dunán nem halászhattak, az a Kalocsai Érsekségé volt. Mohácsott 1744-ben a megidézett tanúk egyhangúan azt vallották, hogy a város határában lévõ halászóvizek közül csak a 4 legnagyobb halastóban fogott halból adóztak a földesúrnak a zsákmány egyharmadával. Ezenkívül kizárólag az uradalom kezében volt a vizafogó hely (Captura Husonom, Locus Husonum). E vizeken kívül fogott halból a mohácsiak a földesúrnak semmit sem adóztak, hanem a halak egyharmadát a városnak adták le és megtiltották, hogy abból akár egyet is az uradalom bárkájába tegyenek.*91 A pontosan nem datált, a XVIII. század közepére tehetõ Observationes, Bogyiszló vizeirõl a következõket tartalmazza: „a nagy Dunán és abból a Vajason keresztül vizet kapó meder a Karaszi fokon kívül más folyóvíz nincsen. A halászó vizek közül kizárólag a bogyiszlóiaké a Karaszi fok, Tolnával közös a Holt Duna halászata. A Nagy Dunán halászárendások halásznak. Két vizafogó hely van. A Korsó földnél lévõt a tolnai Bognár Márton, a másikat a Hosszú Alatságnál lévõt a komáromi Simon Péter bérli. A Karaszi fok a földesúrnak hoz...(a számadat hiányzik), a Holt Dunát, ahol a községnek halászata nincs, csak Boda György Tó Mester halászhatja, aki a földesúrnak és a tolnai uraságnak kb. 250 forintot fizet.” A kisebb vizeket tehát a bogyiszlóiak szabadon halászhatták.*92 Decsen, az 1767-es úrbéri rendezés kérdõpontjaira adott válaszokból megtudjuk, hogy a halászat
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXIII]



jövedelmének felét nyerték mind a Dunában, mind a Sárvízben és a tavakban, de ahhoz szükséges minden eszközöket a jobbágyok szerezték be és tartották fenn. Alsónyék 1768-ban kötött úrbéri szerzõdése ezt így fogalmazta meg: „hal fele a helységé, de annakidején a szükséges veiszeket és rekeszeket rakni és azokra vigyázással lenni kötelesek; ha az uraság kívánja halásztra kijönni és arra alkalmas tómestert rendelni kell. A halat a falu viszi be az uraságnak a vevõkkel az uraság alkuszik.”*93 Ugyanez volt a helyzet a másik domíniumba tartozó Õcsényben is. A berendezések, szerszámok fenntartása nem kis terhet jelenthetett a jobbágyok részére, amint az egy 1766-ban kelt panaszból kitûnik. „Esztendõtt által a víz árodás alkalmatosságokkal a Halászó Víznek mindennémû munkáját, úgymint veiszeknek csinállását, rekesztõknek fonyását és annak majd másfél ember mélységû vízen való lecsinállását a víz fenekin bukva az Roboton kívül magunknak kelletik véghez vinnünk és a hálót is magunk vészünk, mellyel halászunk, mégis a fogott halnak felét egészen elvészi tõllünk T(ekintetes) Uraság. Azon kívül a szegénységnek veiszeibõl a tómesternek a pénteki halat a T(ekintetes) Uraság konyhájára Bátaszékre gyalog, (ha mehet szárazon) hátán egy-egy tellyes háti öreg gyékény szatyorral be kell vinni, az Helységnek pedig nem szabad. A tómester a T(ekintetes) Uraságnak szolgál és a Helység fizet neki.”*94 Késõbbi adatok és párhuzamok alapján úgy gondoljuk, hogy a hal felét az említett helységbéliek csak a Duna, sárvíz és közvetlen azokkal összefüggõ halastavakból adták, egyebütt korlátlanul és részadás nélkül halászhattak, legfeljebb pénteki halat adtak. A panasz hálót említ. Õcsény 1764-es és 1792-es községi jegyzõkönyve tanúsága szerint ez a gyalom volt és az ehhez való hálót 1792-ben Musspacher Valentin tolnai fisértõl vették 15 krajcárért ölét.*95 Õcsény már 1767-ben egy összegben fizette a halászat, mészárszék, kocsmáltatás, valamint Ebes és Almás puszták árendáját. Ezenkívül az volt a gyakorlat Õcsényben és a másik uradalomhoz tartozó Decsen is, hogy a kisebb vizekben, mocsarakban, állóvizekben, a veiszekben vagy kürtõkben fogott halból nem kellett részt adniuk, hanem ebbõl tartották az uraság konyháját pénteki, szombati és más böjti napokon. 1790 táján ebbe is új rendet akart behozni az uradalom Õcsényben, mire a jobbágyok szó szerint így tiltakoztak: „helységünket soha a kürtõkbõl fogott hal eránt nem taxálták, – ezért kapták a tiszt urak a pénteki és böjti halat”.*96 Az 1766-os õcsényi panaszlevélre az uradalom azt válaszolt: „Ami a halászat és egyebekkel járó szolgáltatás nehézségeit illetik, duplán részesülnek ezzel szemben a haszonból. Ha terhes, mért nem mondanak le róla, akkor nem éreznék terhét”*97 A nagyobb vizekben – melyekben az említett mély rekeszek álltak – senkinek sem volt szabad a tómester tudta nélkül halászni, nehogy a feles részt eltagadhassák. A lopva halászók ellen az uradalom igen szigorúan járt el. Az 1766-os részben idézett panaszlevél több kegyetlen büntetésrõl ad számot. Pl. „Tako Jánost egy fõzet magafogta halért a tiszttartó megverettette.” Egy valamivel késõbb kelt panaszban pedig azt olvassuk, hogy: „egy néhány haszontalan pisztráng halacskáknak fogásáért ....mezítelen testét veri... az asszonyokat megkolompoltatván az új Polgárokkal uccákról uccákra hurcoltatta...kalodába hányatta, mégpedig terhes lévén mindkét lábát belétette, harmadnapra elszülte gyermekét....mást megkorbácsolt...”*98 Az 1770-es és az 1780-as évektõl kezdve a földesurak mindenhol megszorították a jobbágyok halászatát. 1773-ig Decsen – amint a jobbágyok könyörgõ levele írja: „a Sárvízen és egyéb kis fojótskákon tett halászatokat a T(ekinte)tes meg boldogult Úr mindenkor feles nyereségre méltóztatott megengedni, de az Úrnak halálátul fogva nem hogy felit, az eladás szerint való árának, deharmad részét is ki nem adta, úgyhogy halászatnak idejit fel nem tévén azon kívül parancsolt fel s alá hordozásának idõtöltésébenkenyerünket is híjjában ettük, holott hellyben is sokkal nagyobb áron eladhattuk és mérhettük volna.”*99 1779-tõl kezdve Decs külön köt contractust az összes vizekre az uradalommal.*100 Õcsény úrbéri szerzõdésében 1786-ban már külön tétel a halászat árendája; ebben az évben 260 forintot fizetnek érte.*101 1792-ben az árenda 266 forint 30 krajcár. 1810-ben pedig már 515 forint. Csalog József szerint 1786. és 1792. között arra is találunk példát, hogy a szokástól eltérõen nem a falu, hanem többen összeállva, a falu kikapcsolásával vették árendába a vizeket. Ha falu fizette az
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXIV]



uradalomnak a halászóvizekért az árendát, a lakosok a fogott hal marmadát, 1811. után pedig felét adták a községnek a halászati árenda fedezésére. Az 1792. október 28-i határozat egyébként még arról is gondoskodik, hogy ha a községnek járó harmadból „az árenda történetbõl ki nem jönne akkor reparáltassék minden halászra a proportione az Árenda”.*102 Az 1791-es szerzõdésbõl nem tûnik ki világosan, hogy a szerzõdésben leszögezett bért csak a Sárvíz és a tavak, vagy az összes halászóvíz használatáért fizették. „(Duo Coloni vigore Concractis solvunt a jure piscations in Saarviz et Lacubus exerceri solito 266 Fl(orenos).”*103 Madocsa halastavait a földesúr budai halászoknak adta árendában, valószínû, a madocsai Dunapartszakasszal együtt. Mint láttuk, ez igen sérelmes volt a falura nézve, s ezért többször panaszkodtak. A sérelem bekerült az 1829-es Egyed-féle összeírás szövegébe is. „Idegen árendások bírják a Földes Uraságtól Árendába a Halászatot a szegény megkárosodott Lakosoknak a vetésekben legelõ halakból nem szabad részesülni.” Az 1780-as években az egyik budai bérlõ a madocsaiak megbékítésének céljából különös kedvezményt adott a háborgó falunak, amint azt az eklézsia jegyzõkönyvében olvassuk: „A Madocsai halas tavak árendása Budai polgár Krantz Pál úr ajándéka; noha rom. kat. volt, egy tavatskát a tsonka kertek alatt ajándékozott az Eklézsiának olly céllal, hogy az abban fogott halak ára egyenesen a templom építésére fordíttassanak.... az e tóban fogott halak árából oly szép summa gyûlt, hogy nemcsak az építést folytathatták, hanem a Kölcsön kért pénzt is visszafizethették a templom felépítése alatt. Többen óhajtották hogy egy Kõbe metszett ponty helyeztessék valahová a templom falába, hogy ez a maradékot emlékeztesse ezen különös isteni kegyelemre...*104 Az említett tóban fogott halat maga Krantz Pál vásárolta meg és õ többi halával együtt vitte fel Budapestre és más piacra. Valószínû, õ is megtalálta számítását. Hasonló történt Gerjenben is 1821-ben. Itt a falu az egyik tavát az eklézsia jövedelmei növelésére jelölte ki, hogy abból annak szõlõt vehessenek.*105 Mohács úrbéri szerzõdéseiben az árendába beleértették a halászati jog megváltását is. 1778-ban azonban a földesúr megkísérelte a halászati jog megszorítását. Errõl a tanácsülési jegyzõkönyv így íe. „Ekkoráig tapogatókkal kis vizekben hol lehetett szegény városi embereinknek halat fogni szabad volt, s most már tiltatnak s akik egész héten meleg ázalékot nem ehetnek, halban szükséget szenvednek.”*106 Valószínû, hogy késõbb a város és az uradalom valamilyen formában megegyezett, s ettõl kezdve az uradalom a halászat bérét külön kérte. A város a halászat árendáját egyben fizette ki, majd a halászóvizeket a lakosoknak tovább adta bérbe. 1828-ban kelt bejegyzés szerint a „Bánat pénz a halászat fejibe a Mélt(óságos) uradalom Cassájába elõre le fizetni kívántatik.”*107 A város – úgy látszik – szintén csak a nagyobb halászótavakat, fokokat és dunai halászhelyeket, a tanyákat adhatta bérbe, a kisebb vizek halászatát nem is ellenõrizhette, így azoktól külön árendát nem is kérhetett. A tanácsülési jegyzésekben adatunk van arra, hogy valaki „tanyát bérelt, de a Tanyáján semmi szerencséje nem fordulván” nem tudta a bérösszeget a tanya jövedelmébõl kifizetni. Hátralékára „ilyen Kötés tett légyen, hogy leg elsõ alkalmatossággal valami csak jön a Tanyábul, vagy halászatjábul azonnal a fönt emlétett summa pénzt köszönettel ki fogja elégíteni.*108 Sajnos nincsenek adataink arra, hogy miként szedte be a halászati bért a város, miként adtak ki bérbe tanyát, tavat, fokot stb. Elõfordult, hogy az uradalomnak elõre kifizetett bérösszeget nem tudta beszedni és ezért a város kénytelen volt kölcsönt felvenni. Ez 1838-ban több ezer forintot tett ki.*109 Ebbõl arra következtethetünk, hogy a halászatot nem mindenhol adhatta pénzért bérbe, hanem részért, és így a befolyó halrész csekélysége miatt nem tudta az összeget fedezni. A múlt század elsõ felébõl fennmaradt decsi halászati szerzõdések szövegei megerõsítik azt a feltevésünket, amit a korábbi úrbéri szerzõdések általánosabb fogalmazásából világosan még nem tudtunk bizonyítani, ti. hogy az uradalomnak fizetett halászati bérlet csak bizonyos vizekre vonatkozott, s nem a halászat egészére. „Kötlevél – Melynek erejénél fogva a Császári és Királyi Theresianum alapítványi Báttaszéki Uradalom részirõl folyó esztendõ szeptember 25.-kén tartott árverés és f(olyó) eszt(endõ) Octóber
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXV]



9.én költ felsõbb kormány leírása szerint a Detsi határban lévõ Sárvíz halászata hozzátartozó tavakkal és Orbói határ árokkal együtt ugyan de még is a Pilisi Árendással felében használandó lészen, a hol a Rekeszeket is közösen betetetni és rendbe tartani köteleztetnek 3 egymás után folyó esztendõkre azaz 1839-ik évi január 1sõ napjától egészen az 1841. évi December utolsó napjáig a Decsi felekezetnek Pörnyi Mihály és Társai szerint legtöbbet ígérõknek esztendei 227 fr azaz Kétszázhuszonhét forint pengõ haszonbér fejében a következendõ feltételek alatt megengedtetik:
1. Köteleztetik a haszonbérlõ meg ígért esztendei árendát 227 fr pengõbe két ízben 1. január és elsõ júliusban minden esztendõre elõre....(lefizetni, ha nem elárverezik a kérelmezõ vagyonát és az haladékért nem folyamodhat.) 2. Köteleztetik az árendás, az uraságnak kívánságára 300, azaz Háromszáz font eleven halakat ahol egy legalább 6 fontoknak lenni kell minden esztendõben kiszolgáltatni vagy a Tiszti Gyülekezet(nek) meghatározott árért pénzzel megváltani. 3. Köteleztetik az Árendás a szükséges Rekeszeknek való Karó és vesszõért folyamodni, azt mégis jutalmas árért az Erdõ hivatal által kijelöltetni fognak. 4. Tartozik a haszonbérlõ társak a fent nevezett folyókban a halászatot ûzni, peres esetekben magát egészen a Tiszti Gyülekezet végzése alája vetendõ...”*110
A szerzõdésbõl kitûnik, hogy most az árendások végzik el azt a rekesztõ munkát, amit ezelõtt a falu végzett el a feles halászatért. A Sárvízet tehát 1839-ben az uradalom bocsátotta árverésre, de a falu határába esõ többi halászóvizeket a falu adta bérbe. ”Cseh János a Paptava nevezetû tót, a Helységtõl halászat végett kiveszi, melynek kiterjedése Papfokáig tart belõ(l)rõl pedig Gamos István fokáig oly feltétellel, hogy minden esztendõben három évig, 1824-1826-ig halász árendát fizet a helység kasszájába évi 15 Ft-ot. Senki az õ kiárendált tavaiban veiszeket nem tarthat, sem a helység Fok bírájának fogott halából dézsmát adni nem szükséges. Azonban akár fog halat akár nem akár van víz tavaiban akár nincs, köteles árendát fizetni...”*111 A falu tehát a közös halászóvizeknek egy részét adta kizárólagosan Cseh János bérletébe, honnan azelõtt a fogott hal felét vagy harmadát szedte be. Hasonlóképpen adta ki a falu a Kis Duna halászatát is. 1825-ben „az Decsi Helység az Fodor töltésén fejül lévõ közös Kis Duna vizet árendába adja Mihály József és Bogár Gy. Mihálynak halászás végett 30 cédulákba, ennek felét Szent Györgykor, másik felét Szent Mihálykor (fizetik). Kezdõdik (a bérlet) jan. 1-tõl december utolsó napjáig. Ezidõ alatt senki ebben a vízben, csak õk halászhatnak, de õk sem máséban. Ha fizetni nem tudnának, úgy jószágaikat konfiskálják"” Hasonlóképpen adják árendába a Kis Duna halászatát a következõ esztendõkben is két részre osztva. A felsõ részt Fodor töltésig és az alsó részt Fodor töltéstõl Sáros töltésig. A felsõ részért 1827-ben és 28-ban 25, az alsó részért 15 forint árendát kértek. 1841-ben pedig 27 forintot.*112 Azt gondolom, hogy Õcsényben sem szubárendálásról volt szó annak idején, hanem a falu árendába bocsájtotta azokat a vizeket, amelyekre az uradalom már nem tartott igényt, de még olyan értékesek voltak, hogy kizárólagos használatukért egyesek fizettek. Különben ezeket a vizeket a falu közösen használta. 1842-ben – úgy látszik – az uradalom a vízrendezések miatt csökkenõ halászati jövedelmének ellensúlyozására a Kis Dunára is kiterjesztette igényét, s ettõl kezdve vannak adataink arra, hogy a falu béreli az uradalomtól és úgy adja szubárendába. A korábbi gyakorlathoz hasonlóan ekkor is két részletben, a Fodor töltéstõl az õcsényi határig tartott a felsõ rész, és a Fodor töltéstõl délre esett az alsó rész, a Sáros rét töltéséig. 1842-ben a felsõ részért Szent György naptól októberig 25 forintot fizettek, az alsó részért pedig egész évre 40 forintot. 1848-ban három évre adják ki a felsõ részt évi 30, az alsó részét pedig évi 40 forintért. A szerzõdések kiemelik, hogy „a Decs községtõl, az uradalomtól haszonbérbe vett Kis Dunát” bérlik. 1845-tõl 1847-ig a Kis Dunát a decsiektõl egy szek
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXVI]



szárdi nemesember árendálta. A múlt század 40-es éveiben a Sárközben mindenhol kiterjesztette az uradalom halászati jogát olyan halászóvizekre is, melyekrõl azelõtt bért nem szedett. Ebben az idõben nõtt a bérlet összege is. 1848 januárjában a decsiek kérik a Kis Duna árendájának mérséklését az alapítványi javakat kezelõ budapesti bizottmánytól. 1850 októberében az uradalom „a Kis Dunát a hozzátartozó tóságokkal” árverezte el. Ekkor Decs község 101 forintot ígért érte és egy mázsa halat. 1851-ben az uradalom halászati jogát már több kisebb vízre is külön-külön árverezik el. Az errõl szóló feljegyzésekbõl arra következtetünk, hogy az uradalomtól néhány vidéki tõkepénzes, tolnai és bátaszéki német halkereskedõ vett bérbe minden vizet. Mivel írásban sohasem volt rögzítve, melyek az uradalmat és melyek a községet illetõ halászóvizek, és hány halászótavat kell a Sárvíz vagy a Kis Dunához tartozónak tekinteni, az új hagyományokat nem ismerõ, azokhoz alkalmazkodni nem is akaró, vagy esetleg rosszul tájékoztatott, de mindenképpen nagyobb nyereségre vágyó bérlõ, minden valamirevaló halászvizet a maga hatáskörébe vont. A törvény, mely a halászatot most már földesúri jognak tekintette, és ezt a volt úrbéresek nem váltották meg, az összeütközések során mindig ezeknek a nyerészkedõ bérlõknek adott igazat a volt jobbágyok kárára. A Bátaszéken bérletet nyerõ tolnai fisérek aztán feles halászatra adogatták ki a sárközi tavakat, fokokat, holtágakat. Igy történt ez a Nagy Dunán és a Nagy Duna mellékén is. 113 1851-ben pl. a Hosszú Csöngõ tavát bérli Varga János és Õsi andrás, 6 évre, vejszézésre. Ezek tudta nélkül – olvassuk a tanácsülési feljegyzésben - titkon Dani István lement Bátaszékre Schwarz vízárendáshoz és 10 forintról 12 forint 30 krajcárra verte fel az árendát és azt állította, hogy az elõbbiek lemondtak a bérletrõl. Mikor ezt Varga János megtudta, õ is kénytelen volt lesietni Schwarzhoz, s noha a szerzõdést 10 forintra kötötték, s az még nem járt le, Dani ajánlotta 12 forint 30 krajcárt õ is megfizette. Ezután azonban a decsi bíróhoz folyamodott, aki régi bérlõknek adott igazat, s Dani ellen hozott végzést. Bátán az uradalmi halászati jog bérlõje, a hagyomány szerint valami Zsizsó nevû bátaszéki vállalkozó, személyesen ment ki, hogy a XVIII. századi szerzõdések szerint egyértelmûen a városnak juttatott Harisadban õsi jogon halászó bátaiakat a gyakorlattól tetiltsa (lásd. Báta szerzõdését!). Szóváltás támadt „a sok ember fellázadt, mondták: üsd agyon Zsizsót. Megverték. Aztán törvény lett rúla. El voltak mind törvénybe az öregek. Mikor megjött a mienk (ti. öregapa, aki ott halászott), mondták, hogy majd be is lesznek zárva. Elment (az adatközlõ öregapja) a Dérekhez, megmondta nekik, hogy be lesz zárva. Aztán megijedt az öreg Dér, fogta a kötelet, mire öregapánk hazaért, már szaladta utánna, hogy felakasztotta magát. Félt a törvénytõl, felakasztotta magát a padláson.” Területünkön csak Mohács – korábbi szabadalmasabb jogállásának következményeként – kapott az úrbérrendezések során halászóvizeket a szigeten. Mégpedig a Záton tavat és az abba vizet szállító Simia, Konda, Écs, Kutas, Rasztok és Disznóvize fokokat.*114 Az 1870-es évektõl már mindenfelé érezhetõ volt a vízrendezések folytán a halállomány és a halászóvizek fogyása. 1873-ban már Tolna megye április 1-tõl július 1-ig mindennemû halászatot eltiltott. ezen kívül megtiltotta a méreg, bódítószer, borítóháló, szigony használatát, rekesztések állítását, halak lövöldözését és robbantással való pusztítását. A Duna mente halászait és halászó parasztjait ezekbõl fõként a borítóháló, a szigony és a rekesztés tilalmazása érintette. Az 1889-es halászati törvény pedig országszerte kapitalista bérlõ vállalkozók területévé változtatta a halászóvizeket és ez igen erõsen érintette a Duna hivatásos halászait is, mert a bérlõk nem halászok, hanem nyereségvadászó vállalkozók voltak, akik több esetben nem is alkalmazták a korábbi halászokat és halászmestereket, hanem maguk fogadtak fel munkásokat. A kizsákmányolt vizet aztán otthagyták. A szegényebb halászoknak pedig nem volt tõkéjük ahhoz, hogy bérletet váltsanak és a vállalkozókra rálicitáljanak.*115 Az 1889-es halászati törvény alapján valamiféle bérlõhierarchia alakult ki. Pl. a kalocsai uradalmat illetõ dunai halászat jogát, vagy az alapítványti uradalmat illetõ sárvízi és egyéb kisebb vizek halászatát, elõször nagyvállalkozók, fõleg tolnai és bátaszéki halkereskedõk, fisérek bérelték ki, ezek pedig újra továbbadták azt kishalászoknak, feleshalászoknak,
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXVII]



akik egy-egy kisebb holtágat, fokostavat kaptak, melyben varsával és dobóhálóval fogott hal felét adták bérletként. Egyesek pénzen vagy búzán váltották meg ezt a jogot.*116 A tolnai Isgum család amely 1920-tól Foktõtõl Bajáig bérelte a Duna és mellékvizeinek halászati jogát, igen sok albérlõvel dolgozott. A decsi és bátai feleshalászoknak adta a legjobb, és Dunához közel fekvõ holtágak bérletét; ezek szerszámokat is kaptak. Ezek voltak az õ házi halászai. Távolabb esõ vizeket pénzért, terményért adta tovább bérbe. A feleshalászok ellenõrzésére tópásztort fogadott, aki azt is ellenõrizte, hogy a halászok a maguknak fõzött halat pontosan mérték-e le és felvették-e azt a számadásba. A pénzben meg határozott bérösszeget mindig elõre kellett lefizetni és az azért volt a század végén egyre kockázatosabb, mert a Sárköz és más árterületek rohamosan száradni kezdtek. 1873-ban a Kis Duna árendáját száraz földért fizették. 1874-ben pedig a lakosok kendert áztattak benne, s ezért nem volt halfogás.*117 Összefoglalva a halászati jog kérdését területünkön, a múlt század közepéig megállapítható a halászóvizek rangsorolása: 1. A Duna és a Sárvíz és néhány ehhez hasonló fontos halászóhely halászata a XVIII. század közepétõl uradalmaké volt, de átengedhették bizonyos bérletért a jobbágyoknak. 2. A kevésbé értékes, de nagyobb összefüggõ vízterületek a falu közös használatában voltak, a benne fogott hal felett a halász szabadon rendelkezett vagy részt adott Elõfordult, hogy a falu fogószerszámokra vetett ki adót, mint tette azt Õcsényben, mikor egy-egy tapogatókosár után egy forintot fizettetett.*118 Az ezeken való kizárólagos halászati jogot a falu adhatta bérbe, részleteiben, egyenként, illetõleg bizonyos társaságoknak. Ezekre a vizekre területünk északi részén a XVIII. század végén, Gerjentõl délre esõ részén csak a XIX. század közepén terjesztették ki az uradalmak kizárólagos halászati jogukat. 3. A többi kis és idõszaki halászóvizek használati joga egyes jobbágyoké volt, de elsõ foglalás és tartós háborítatlan használat jogán, egészen a jobbágyfelszabadítást követõ elkülönözésig. E vizek használatából is, az értékesebb halakat illetõen legalábbis, dézsmát szedhetett a falu a halászszerszámok után. Ebbõl a dézsmából került ki a szerhal vagy ebédhal az uradalom konyhájára. Az elsõ két vízkategória használati jogára vonatkozóan idéztük az eddigi történeti adatokat, de még nem szóltunk a harmadikról, az egyes jobbágyok halászóvizeirõl. Hazánkban a halászatból húzott földesúri jövedelem általános csökkenésének következtében mind sûrûbben találkozunk a XVIII. század folyamán olyan rendelkezésekkel, amelyek a jobbágyoknak a halászatot egészen megtiltották. Az országos jog e század végén már úgy magyarázta az 1397es és az 1504. XVIII. törvénycikket, mely eredetileg csak bizonyos vadak vadászatát tiltotta el a jobbágyoknak, hogy az a jobbágyokat nemcsak mindennemû vadászattól, de a halászattól is eltiltotta. A jobbágyságot halászati jogképességétõl csak az 1836. VI. t. c. fosztotta meg tételesen s erre a törvényre hivatkoztak az úrbéri elkülönözési perek során az uradalmak ügyvédjei, amikor a halászóvizek összességét a földesurak részére követelték.*119 A XIX. század elején meggyökeresedett és törvényesen 1836-ban szentesített joggyakorlat tételeit jogászaink visszavetítették a múltra és annak alapján mondhatta azt Lukács Károly, hogy Sopron megyében a XVI. században az országos jogtól eltérõ gyakorlatot talált. Egy szergényi jobbágyösszeírásból többek között ugyanis a következõ feljegyzéseket közölte. „Somogy Gergell meghalt hele (értsd telke) sellér. Háza rajta. Szántó földe, réte nincsen, valami kevés halas víz vagyon hozzá, kirül semmit sem adnak.” Szergényhez hasonlóan, Vitnyéden és Bõsárkányban is a jobbágyok a halászóvizeket felosztották egymás közt stb.*120 A Sopron megyében talált XVI. századi paraszti halászati jog nem állhatott egyedül; vizsgált területünkön ehhez hasonló gyakorlat feljegyzésekben és szóhagyományban ma is megragadható. Ez a jobbágy, a jobbágycsalád elsõ foglalása jogán, kizárólagosan használt halászóvize, halászóhelye. Ez a halászóhely – legalábbis nálunk – nem volt a telek tartozéka, legfeljebb csak annyiban, hogy birtokosa annak a falunak volt lakosa, amelyhez a halászóvíz tartozott. E haláshely jogilag hasonló volt az irtáskerthez, helyileg pedig általában ahhoz is kapcsolódott. A Duna mentén pedig irtáskerteket zsellérek is bírhattak, azokból Bölcskén, Madocsán, Faddon, Tolnán csak a XVIII. század végén, a többi, halászóvizekkel rendelkezõ helyen pedig csak a jobbágyfelszabadítást követõ úrbéri elkülönözés vetette ki õket. Arra nincs semmi adat vidékünkön, hogy a halászóhelyeket a falu osz
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXVIII]



totta volna ki a lakosságnak akár egyszer és mindenkorra, akár pedig ismételten bizonyos idõre.*121 Vittnyéd összeírásából idézett mondat nem egyértelmûen mutat valamilyen kiosztásra, inkább azt gondolom, ott is elsõ foglalás jogán birtokolták a halászóhelyeket. A közösség – csakúgy mint vidékünkön – csak a méltánytalan birtoklás ellen léphetett fel, mint tette azt az iráskertekkel kapcsolatban is. A Duna mentén az esetek többségében tehát ez az elsõ foglalási és tartós használathoz kapcsolódó, halászóhelyhez való jogot nem választhatjuk el az egész ártér együttleges, komplex használatának kérdésétõl. Az ártérben lévõ szállás és rétbirtokok egy-egy halászatra is alkalmas fok, tó mentén helyezkedtek el. A szállás jelentette a hely legemelkedettebb, gyakran mesterségesen is magasított, többnyire árvízmentes pontját. A szálláshoz itatóhely, haltartó gödör vagy rekesz tartozott. Ennek közelében volt halászóhely is. Ebbe a vizet itatáshoz és halászathoz egyaránt rendszerint mesterségesen készített és fenntartott hosszabb, rövidebb fok szolgáltatta. A szállás körül lévõ erdõ vadgyümölcsit a szállás gazdája oltogatta be és foglalta le a maga hasznára. A szállás körül vágta a nádat, kaszálta a szénát, gyûjtötte a száraz fát, vadmadártojást. stb. A tavak és fokok névanyagában többször találunk rá utalást, hogy az illetõ víz a mellette szállást építõ, esetleg a fokot is vájó, vizet használó és halászó családtól nyerte a nevét. Pesty helynévgyûjtése idején 1864-ben már, a fennálló jogrendhez híven, az õsi jogon halászó falusiak orvhalászoknak minõsültek, hiszen az uradalom a halászat minden fajtáját és mindenhol tiltotta. Azért olvassuk Báta helynevei közt az ilyen és ehhez hasonló magyarázatokat. „Szunda görönd – kaszáló nevét hasonnevû tótól veszi, utóbbi viszont Szunda nevezetû orvhalászról neveztetil. Bárdos foka – Dobordi foka – az ott portyázó orvhalásztól vette nevét.” A helynevek összeírója azonban nem volt következetes, a régi, foglalásos tóbirtoklás, használat megítélésénél. Felmerül azonban annak a lehetõsége is, hogy néhányan a volt tófoglalók, tóbirtokosok közül valamilyen formában kiárendálták, jogot szereztek e halászóvizek használatára a jobbágyfelszabadítás után is. Ennek a következtetésnek az alátámasztására más bizonyítékunk nincsen az emmlékanyagon kívül, csak a helynévgyûjtõ néhány magyarázó megjegyzése. Így a Nyéki tóhoz hozzáfûzi: „Nyéki nevezetû halász árendástól örökölte nevét...Ignátz tava – tófenék, bizonyos Rácz Ignátz halásztól vette nevét... Dér tava, most a bátai Dér János birokában van” (Pesty). A fok és szállás egységét kell látnunk egy mohácsi ítéletben. Eszerint az egyik mohácsi lakos „ennek elõtte circiter 22 esztendõtõl Mohácsi Szigetben Zátony allyában kiásott fok parton alól 26 öl szélességû és 24 öl hosszúságú bizonyos darab helet birt és most is bírja annak birtokában õtet Mohácson lakó Baracz Miat Háborgattya és ki akarja tiltani. Deliberatum est: (mivel).... most is bizonyos árkok látzanak meddig eddig is bírta volna említett Bubrek Mártony ususában volt sõt irtást is tett volna rajta, ezért a bíró neki ítéli.”*122 Családnevek fokokhoz és tavakhoz való kapcsolódásához igen sok példát hozhatunk fel Õcsénybõl, Decsrõl, Alsónyékrõl, Bátáról, Szekcsõrõl és Mohácsról. Mindezek a család õsi, foglalás alapján szerzett halászati jogára is utalnak. Ezért volt természetes Szél András kérdése gyermekkorában öregapjához amit 1959-ben jegyeztem fel: „Börzsöny Pál foka, - mondtam öregapámnak: azt mondja meg ketek, hogy emberemlékezet óta ott volt a szállásunk a Börzsöny Pál fokánál, hát akkor mért Börzsöny Pál foka az, miért nem Szél foka, annak kellene lennie.” A Pesty-féle helynévgyûjtés során 100 évvel korábban ugyanerrõl a fokról azt jegyezte fel a jegyzõ, hogy „Börzsöny Pál foka melléke szállás kertek ily nevû tulajdonosától.” E foglalt helyek sokoldalú használatára utaló nevek pl.: „Kis Rácz fok – partján ily nevû család méhészetet ûzött. Balázs tava – melléke rét, halászójáról. Török Gergely gyûr, rét és tó – ily nevû tulajdonosától. Borbás fok, melléke szállás és kaszáló” (Decs, Pesty). Ezt az õsi jogot a szálláshoz, réthez, halászóvízhez a falu mindig tiszteletben tartotta, a mezõváros tanács pl. Mohácsott elismerte és védte. Ezt az úrbérrendezési perek és az elkülönözés nem mindenhol vette figyelembe, a halászati jogról pedig semmit sem akart tudni. Idéztük azt az esetet, melyben két decsi ember, Varga János és Õsi András, Schwarz vizárendástól bérelt vizeit Dani István akarta megszerezni. Igen tanulságos, hogy mit mondott Dani a bírónak: azért kívánta megszerezni,. mert neki ott rétje van. Azt hiszem nem egészen alaptalanul feltételezzük,
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXIX]



hogy ebben az esetben a régi szokásjog ütközött össze az újjal, Dani István a Hosszú Csöngõhát tavában vagy annak egy részén, õsi foglalás jogán halászhatott eddig. Mikor az uradalom kiterjesztette erre a vízre is halászati jogát és árverést tartott, Varga János és Õsi András maguknak szerezték meg a vizet és nem méltányolták a korábbi használó jogait. Bátaszéken és Bátán fennmaradt az emlékezete, hogy bizonyos halászóhelyeket, melyeket õsi foglalás alapján használtak a családok, adhatók és vehetõk voltak. „Az õsömnek nagy szõlõje volt a Bödei helyen...eladta 2 zsák búzáért és vett rajta egy emécsõ helet, egy halászó helet, az az övé volt, ott halászhatott. Mert nagy éhség volt akkor.” „Akkor egy emécsõ helért, egy vadászó helért odaadta a fele vagyonát. Egy emécsõ helért pár hold földet adtak, meg nem tudom mit...az 1880-as években.” „1870-ben vagy 1880-ban öregapám egy kenyérért meg egy szürke lóért 10 hold földet adott. Takácsmester volt, ez a földje a Vén Pösze, Holt Pösze mellett volt. Peca hely is volt, azt is odaadta..."”Halászóhely földért való cseréjét Luby Margit is feljegyezte. Mint a fentebb idézett emlékezésbõl is kitûnik, a föld a legtöbb esetben ártéri irtásföld, irtáskert lehetett. Báta mezõvárosi rangja régebben is lehetõvé tette a földek szabad adásvevését. "„hallottam öregapámtól, hogyha valakinek volt egy jó halászó helye, ahol halászott, ahol halászni szokott, a másik megirigyelte és megvette egy napi földért, amit egy nap alatt meg tudott kapálni. Valami víz kifolyó (volt ez a halászóhely, vagyis fok). Hogy elcsalja õket onnan.” 123 Madocsán (ahol az összeírások több nemes eredetû jobbágycsaládot említenek), a hagyomány szerint csak nemesnek volt joga ahhoz, hogy „nagyobb kopolya (ebben az esetben állandóbb, mélyebb vízû tó) partjára csináljon magának egy halászkunyhót...”*124 A jobbágyok foglalt halászótavai közt a község, korábban talán mga a földesúr biztosított egyet mindenkori papjának is. Ennek emlékét õrzik a Paptó és ehhez hasonló helynevek is. Dallos pécsi püspök 1620-ban Szekcsõvel kapcsolatosan feljegyezte, hogy a plébánosé egy halastó a Szigeten. "„emberemlékezet óta a plébánia tulajdona egy halastó -–Paptava néven – amit ellentmondás nélkül elbirtokolt és sajátját is képezi. Jelenleg azonban Bésán földbirtokos igényt tart a tóra és két év óta az ott fogott halakat elkobozza” – olvassuk az 1724-es egyházlátogatás szekcsõi jegyzõkönyvében.*125 „Paptava – a református papok fizetését az itteni halászat egészítette ki jelenleg kiszáradt” – írja Pesty kölkedi helynévgyûjtõje. Ugyancsak Pesty helynévgyûjteményében így kell értelmeznünk a decsi és bátai Paptava helynév már kissé elhomályosult magyarázatát is. Paptava – „vízállás – papok vadászati kedvenc helyérõl” (Decs). Paptava – „hajdan jó vadászatot nyújtott és bizonyos szenvedélyes vadász paptól veszi eredetét” (Báta, Pesty). Báta esetében minden kétséget kizáróan igazol minket egy XVI. sz. közepérõl való feljegyzés miszerint „az egyháznak itt halastava van, amit a plébános birtokol.”*126 Paptóval találkozunk Bogyiszlón is. Gerjen, mely a halászatért a fogott hal negyedét adta földesurának, szabadon rendelkezett a halászótavak felett. A Halász-Compania – a nagyobb tavakat bérlõ halászok társasága – a falu felé adózott. 1821-ben a község elöljárósága „edgy tót nevezvén ki elõre, kibe Hal bõven találtatott, (hogy abban) az Eklézsiának halászanak a végre, hogy annak edgy szõlõt szerezzenek...Meg is lett az Isten kegyelme velek járt, velek munkálkodott, segedelme után a mire törekedtek, mind a tzéllyokat, a Halász Compania Gazdákkal is edgyütt fogván a Dolgot szépen el érték, edgy néhány száz Forint jövén be a Halászatból szerzettek szõllõtt az Eklézsiának... Vajda Mihály öreg Bíró és edgyszersmind tó Bíró is.”*127 Az ilyen halászóhely megjelölésére fõként ha nagyobb, mélyebb állandó vízhez kapcsolódott, használták a tanya szót. A Sárvízen: „Ortanyai dûlõ – alatta elterülõ hajdan folyó, most beöntött és feltelt s legelõül használható halászó vízrõl, melynek egy csúcsa vagy orra e dûlõ alá kanyarodott, halásztatott, s ez orron halászos kifejezéssel tanyavetés lévén az orrára vetett tanyától rövidítve eredt név ortanya” (Alsónyék, Pesty). A Dunán: „felséges kamara a mohácsi határban lévõ halászó 4 tókat, uraság tanyáját és több Öreg Dunán lévõ Tanyákat és a Külsõ Kölkedi vendégfogadókat és félesztendõbeli nyári kocsmákat kiárendálja...” A jegyzõkönyv 1773-ból említi Czirom Ferenc tanyáját közelebbi helymeghatározás nélkül.*128 A tanya szót általánosságban is használják a halászóvizekre.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXX]



„Akkor, mikor én gyerek voltam it mék sok nádlás volt. A lapok mind víz alatt álltak, halásztanya volt az egész.”*129 Egyébként a halásztanya szót a halászok ideiglenes lakására, tanyájára is értették: „Volt ott egy halásztanya, ott egy nõtlen ember lakott és azt Bödének nevezték” (Báta) Az õsi foglalás jogán használt halászóhelyeket az ártérben már ritkán nevezték tanyának. Ezeken többféleképpen élhettek a halászat jogával. Általában a fokokból vizet kapó keskenyebb, szélesebb medrekben, melyekben az áradástól függõen mozgott a víz, keresztgátakat emeltek, vagy magában fokban helyezték el a rekeszeket. Helynévként Madocsán ma is ismeretes a Cserekesze; Cse(h)-család rekeszébõl; Pestynél: Csehrekesz. Ezek egyrészt a halak járását szûkítették össze egy-egy pontnál, másrészt a meder vízét is duzzasztották. Ilyenek voltak a decsi Kis Dunán is keresztbe építve, s ezek az idézett halászati szerzõdésekben egy-egy Kis Duna-szakasz határait képezték. Pl. fodor töltése és a Sáros rét töltése. A bogyiszlói vizeken ennek a töltésnek gát vagy csuhé-gát volt a neve, s egy-egy kishalász mûve volt, aki a gát nyílásánál, vagy a fok szûkületénél fogta a halakat hagyományos jogán. A másik módja a hagyományos, helyhez kötött halászatnak fõként az idõszakonként vízzel borított rétek, tavak, vejszekkel és varsákkal való megrakása, meghányása volt. A harmadik leggyakoribb mód, mellyel régebben éltek, a szigonyozás és a mai napig folytatott tapogatás. A két elsõ mód, tehát a meder rekesztése, duzzasztása és gátak elhelyezésével való halászóhely kiképzése bonyolult jogi kérdéseket vetett fel. Ti. az egy irányból vizet és halat kapó fokokkal összekötött medrekben, fenekekben, palékban egymásután elhelyezett gátak, rekesztések akadályozhatták a halak vonulását, s így az egyik gát a másik halászatát. A régi rend szerint a rekeszeket, gátkapukat áradásnál ki kellett nyitniok, hogy a halak akadály nélkül juthassanak minél távolabb ki az ártérbe. Áradással tehát nem foghatták ki egymás elõl a halat. Valószínû volt bizonyos kialakult szokás, mellyel azt szabályozták, hogy milyen távolságig volt egy gát és rekesztés feletti rész a gátépítõ és használó személyé, hol rakhatott már más hasonló gátat. Ugyancsak bizonyos távolságon belül nem lehetett a tavakban sem a vejsze elé új vejszét vagy varsát rakni, illetõleg nem lehetett azok szárnyaival mások vejszeinek használatát veszélyeztetni. A hagyomány nem tud számot adni pontos szabályokról, íratlan elvekrõl, csak az elsõ foglalás, a háborítatlan használat jogát ismerték „...a régi idõben, ki ahová megtelepült, csinált egy gunyhót, õ azon a tájon halászhatott magának... Arra a fokra más nem települt rá... Nagyok voltak a vizek, nem szorultak úgy össze... Õ elõbb odatette ... ez korábban... ez évrõl évre, ez mindig ott vót, mindig ott halászott... én ide építettem a rekeszemet, ezzel én akarom fogni a halat is... Volt itt halászbecsület... a másik nem ment oda. Hát úgy egymás kenyeribe kotorásztak volna... Szóvel volt egy kis becsületessség is akkor a halászatba... Ha valaki, valamelyik tájon lakott és hát azon a tájon halászott, akkor oda böcsületbõl a másik halász nem ment, nem háborgatta. Mert a rendes halászoknak mindgyájának volt joga, portája, területe, ahol dolgozott...” (Decs). Az itt összeállított foglalás és háborítatlan használatra utaló nyilatkozatokban már összekeveredett az elkülönözés utáni bérelt vizek, a szálláshoz mért és a partbirtokosság jogán használt és késõbb a bérlõktõl albérletbe vett vizek halászati joga, az egykori irtáskertekhez, szállásokhoz kapcsolódó régi halászati jog emléke. A család halászóhelye ugyanis sok esetben változatlanul ugyanazon a helyen maradt, csak a halászat jogát elõbb õsi jogon, majd bérletként, albérlõként és végül halászójegyes engedéllyel használták. Lényeges ezekben a megfogalmazásokban az állandó hely emlegetése, szemben a csikészekkel, akik „bele-bele bújtak (a más) vejszéjébe... ki-ki lopkodták a halakat a vejszékbõl, meg a varsát fölszedték, már a mostani idõben is. Lenézõ szó ez rájuk nézve. Mert a rendes halásznak volt mindnyájának joga, portája, területe, ahol dolgozott és hát...ezek pedig olyan kujtorgók voltak csak. Ezek a csikészek. Ezek mindig azt lesték, hogy a másiktól hogy lehet lopni. Meg avatatlanul dolgoztak” (Decs). Egyik decsi adatközlõm, Bálint Pál gyermekkorában, az elsõ világháború elõtti években ismerte még az öreg Vak Somogyit. Nagyapja szállásán és akörül tartózkodó idõs ember, félig-meddig alkalmazottja is volt a családnak: segített a halászatban, erdölésben, jószágetetésben, teleltetésben stb. Félszeme és fél karja hiányzott. Egyszer rábírta az öreget, mondja el ennek történetét: „Hát fiam, ezt nem mindenkinek mondom el!... elmentem egyszer a vejszbe belebújtam, kiszedtem a halat, aztán rajta-fogtak az öreg halászok és bizony le találták vágni a kezemet is, meg a szememet is
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXI]



kiütötték...bizony mondom, az élet törvénye ez volt. Nem mentek a bírósághó”...”Mer az volt a nagy baj mikor aztán az egyik, másik nem fogott halat, akkor aztán belébújtak a vejszbe, kiszedték a halat, kimerõcsézték, kézzel megfogdosta a nagyját, a többi látta, hogy ki van feszegetve a szája, a torka a vejsznek, akkor jött a balta meg a fokos... Azért sok halász fulladt a Dunába, rendszerint ilyen dolgok miatt .... akkor menthetetlen volt, ha találkoztak...” (Decs) Az erdõben, rétben tanyázó pásztoroknak, erdészeknek stb. halászáshoz való jogát csak a legutóbbi években vonták kétségbe. A vejszékhez való jogot az elsõ foglalás, a háborítatlan használat, illetõleg a város engedélye, „tudta” szentesítette. Mohács 1777-es feljegyzése szerint Balázs István „A Szigetben lévõ Sártóo nevû fokon 9 esztendõtõl fogva veiszet tartván a Városi magistratus engedelmébõl, most tavaszkor annak eliben Karancsi Máté veiszet vetett és az õ veiszében való haljárásnak attyát el zárta. Megbizonyosodván az hogy Balázs István 9 esztendõktõl fogva a helben békességesen veiszet tartott, azért, Karancsi Máté azon Veiszét, melyet Balázs Istvány Veisze eliben említett Sártói Fokában csinál., azonnal föl szedgye; parancsoltatik...”*130 1793-ban az uradalom tiszttartója kéri a mohácsi tanácsot, hogy Males timót fogassa el, mivel az a Szigetben vejszet tartott. Nyilván a vejsze a halaknak az uradalom halászóvizeibe való bejutását akadályozta. A mohácsi elöljáróság, aki a sziget használatát illetõen mindig azt vallotta, hogy abban a városnak több része van, mint az uradalomnak, a szorgos dologidõre hivatkozva megtagadta Males Timó elfogatását.*131 Decs falu 1848-ban a bátaszéki uradalomtól bérelt Kis Dunát három évre „a Fodor töltésétõl a gyaloghídig” egy decsi jobbágynak évi 40 forintért továbbárendálta. „Más szabadalmak meg nem engedtetnek, valahányszor az elõtte lévõ vejszt, melyet magának kellett tartani, felnyitogatná öt azaz 5 Ft bírságot fizet” – olvassuk a szerzõdésben.*132 1849-ben a pilisi árendások tettek panaszt, hogy halászóvizeikbe halat hozó fokokat két decsi ember vejszekkel elrekesztette. A halászattal kapcsolatban tehát igen sokszor merülhettek fel vitás esetek, a fokok ásásától, rekeszek létesítéséig és kezeléséig, a vejszek állításától a halak tapogatásáig. A vitás esetekben valószínû a perlekedõk a tóbírókhoz folyamodtak, akik szintén halászemberek voltak. Ezekben az ügyekben õk hoztak ítéletet. (A tóbíró) „...mondta meg, ki merre pecálhatott, ki merre halászhatott, mikor hol nem halászhatott. Mert szabad halászat, szabad vadászat volt, de nem mindenhol mindenkinek! Õ ellenõrizte, ki hol halászott, nyomózott, varsázott. Mindenki halászhatott ott, ahol neki meg volt szabva” (Báta).
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXII]



IV. HALÁSZÁSI MÓDOK ÉS SZERSZÁMOK
A halfogás módja változott, a vizek nagysága, s ezzel összefüggõen a halfajták szerint, a víz és halászó ember halászati joga, az évszak és idõjárás, de nem utolsó sorban magától az ember képességétõl és hajlamától is függõen. Bemutatási sorrendünk, mely az eszköz nélküli fogásmódoktól, a kezdetleges, alkalmi eszközökön keresztül jut el a nagy, gyalmos halászatig, nem kíván fejlõdési sort vázolni. Az egyes módokat és eszközöket, amennyiben lehetett, történeti idõszakokhoz is megpróbáltuk kötni. Nem foglalkozom a nagydunai hivatásos nagyhalászok halászatával, bár kisebb szerszámokkal a paraszthalászok is megjelentek a folyó Dunán. vidékünkön a legtöbb hivatásos halász Tolnán, Pakson, Szekcsõn és Mohácson lakott. Pakson, Tolnán, Mohácson céhük is volt, de sok halász lakott még Bátán, Bátaszéken is. Dunaföldváron az 1773-a összeírás szerint két halászmester volt. Bátaszéken 1796-ban öt. Paks, tolna, szekcsõ és Mohácsra vonatkozóan Solymosnál találunk adatokat. „Itt a nagyhalászok inkább németek, a kishalászok inkább magyarok voltak.”*133 Peregrinus Ubaldus bécsi kapucinus 1780-ban a sárköziekrõl azt írta, hogy inkább vízi lények, mint emberek. Ezt valószínû azért mondhatta, mert láthatta, amint a víz alá bukva, puszta kézzel fogták a halakat. Számos emlékezést gyûjthetünk még ma is errõl a halászatról. Bár az is kitûnik ezekbõl, hogy ehhez nem mindenki értett: „Eédös apám ügön naty halászó embör vót. Annyira halászó embör vót, hogy lebukott a vízbe és képes vót ottan egy-két percig vaty hán percig.... és onnan fölhozta a naty pontyokat válogatva amilyent akartak. Kisebbeket odébb dopta föleméte hogy: „esse kõ, esse.”*134 Erre a nagy halászó emberre, Kubránszky Pálra többen emlékeznek még ma is. „A pap azt mondta neki, hogy Palkó de régen ettem halat. Õ meg kiment a víz alatt fogta meg, megfázott, abban halt meg.” „A Duna közepibe volt egy tuskó. Én mentem a parton és látom, hogy egyszerre lebukott.... én sikoltoztam, de édesapám lement a tuskó (alá), és két olyan nagy pontyot hozott ki onnan...” „Hallottam, hogy bedõlt a fatuskók alól a halat fészekbõl fogták ki. Lebukva a vízbe az emberek... de az én idõmben ez már nem volt” (Decs). A bukva, kézzel való halászat késõ õsszel van, mikor már a víz lehül, a halak nem járnak. „Amikor már nem tud fogni varsával, kezd elülni a halállomány. Akkor a halász mégiscsak halat akar fogni... Pöngõ jégben (vékony jégben) is lementek bukva a fészekhöz és úgy hozták föl a halat. Persze nem mindegyik, csak a gavallérosabbak, akik szinte hõsöknek számítottak, híres halászok, hogy õ akkor is fog, mikor nem lehet fogni.” „Kérdeztem az öregeket, hogy hát hogyan miként? Hogy nem fázik meg így a vízbe ha belemennek? – Nem ám! Fiikám! Mer bekennyük magunkat tóka-zsírral – aszongya – hogy ne csípje le a bõrünket a hideg víz, a jeges víz... Hát égett ám a tûz a parton, de nagyon. Még pedig úgy, ha mód volt rá, az öregek úgy csinálták, körül rakták karikára, mint a gunyhót, a rõzsét, és akkor különbözõ helyeken meggyújtották, hogy körû égett. Ha most az aki a vízbe lebukott, az azon vízesen beállt a közepibe, mint a szoba közepibe.... így minden oldalát melegítette” (Decs). Egy bogyiszlói ember a Sió fenekére, part oldalára fektetett vesszõfonatok, a lepedõk alá bukott le, ahol a halak elgödröltek és mindkét kezében és szájában is hoztt fel halat. A lebukást ruha nélkül végezték, mert a ruhába beleakadhatott az ág és ez végzetes kimenetelû lehetett (Decs). Solymos Ede alkalmi fogásmódok közé sorolja és maga is megfigyelte a dunapataji Szelidi tavon 1948-ban. Munkájában megemlíti a sióagárdi Turcsikot, aki a század elején a Sió alsó szakaszának volt fõbérlõje. Turcsik 2-3 m mély vízbe lebukva hozta fel a 2-3 kg-os halakat. A hal ugyanis a víz mentében való simogatást is eltûri. A halászok ügyesen a halat kopoltyújánál ragadják meg.*135 Az Ormányságban a kézzel való halfogás neve göcsözés. – Nyilván azért, mert a göcsök, tuskók alá húzódó halat lehet jobbára csak így megfogni. Ez a hal odva, az Ormányságban kutuja, innen lehet e fogásmódnak kutuzás elnevezése is.*136 Az áradást követõ apadás után a rétek mélyedéseiben, hókonyokban visszamaradt halakat seregestõl fogdosták az asszonyok és a gyerekek is. Ki borítókosárral, ki pedig csak kézzel. A gerjeni eklézsia jegyzõkönyvében az 1821. esztendõrõl ez áll: „Irtóztató víz lévén gergyenben... melly víz tsak nem edgy egész esztendõn keresztül tartott, ez a víz
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXIII]



lefolyván temérdek sok halat hagyott maga után... Kézzel fogták a Gergyeni lakosok esze meg esze másánként ekkor a halat a mibõl magoknak serénységek felett való hasznot hajtottak.” „Én is halásztam a hókonyban. Mondták, hogy csak a fejét nyomjam le” (Báta). A kiszáradó mederben, vízágyakban és a tavak gödreiben a sárba fúródva megmaradnak a csikok. Ezeket is kézzel fogták. „Eccör egy vasárnap elmentünk Horvát Andor meg Bán Mihály. A Bán Miskán meg már új sóti üng, gatya vót, tiszta fehér. Akkor a Kis Báta hídjánál oan csikok voltak egy gödörbe, mint az ember karja, abba a sárba, mert sárba vannak. No most micsináljunk! Mibe tegyük? Mondtuk a Bán Miskának, vesd le a gatyádat aztán bekötöttük alol a két gatyaszárat....teleraktuk csikkal. Akko miko teleraktuk felül a madzagát összehúztuk akkor föltettük a nyaka közé. Üngbe vót, mert nyári jó idõ vót” (Õcsény).*137 Ívás idején gyakran a sekélyebb vízbe kiúszó hatalmas harcsákat baltával, evezõlapáttal is agyon lehetett ütni. „Magyar Pál mondta is: halljátok ott a harcsák ívnak, ott fönn a Dunán. – Azok fenét! – De aszongya azok. De én aztán ladikkal mentem föl, jártam a Kutyatanyához borért. Kobi bácsinak a ladikján. A baltája benne volt mindig, akkor kidobtam belõle, hátha valaki kiveszi. Hát mikor mék, ott akkora harcsák lábbadoztak, akkora habot csinálnak, mint mikor a hajó mén. Hosszabbak voltak mint a ladik, hosszabbak mint a csikli. Evezõvel rávágtam a nyaka csigájára... akkor aztán ût le az a harcsa, mikor rávágtam az evezõvel...(De nem bírta megfogni, mert félt, gyerek volt még.) A szilványánál (kopoltyújánál) kell megfogni..."”(Báta).*138 A baltás halászat igazi ideje a tél. Ha dér-jég van, vagyis sima, hótalan, áttetszõ jég, ilyenkor lehet ütéssel halászni (Báta).*139 Szotyé jéggel – olvadó, havas jég – nem lehet látni a halat. Meglátták a halat a jég alatt, leginkább csukát. Odakoppantott a baltával, akkor a hal elkábul, elszédül, baltával kivágják a léket és kivették (Madocsa). Hollárnál – ahol a jég alatt földgázfeltörés van és az kimarja a jeget vékonyra – az ütés nehezebb (Báta). Katona Imre a Sárközbõl így említi a halütést: „téli pöngõ (vékony) jég esetén járta az ún. csuka bunkózás. A mozgó árnyékok láttán, vagy a levegõ kedvéért sok hal összetódul, fejük felett hatalmasat ütnek a jégre”*140 „Ütni a csukát lehet, más halat nem ,mert azok el vannak gödrülve. Dérjégnél ütnek, amíg világos a jég, ha egyszer megmocskolt a jég, nem látszik a hal” (Mohács). A dérjég kifejezést az Ormánságban is használják. A halütésre vonatkozó hazai adatainkat és nemzetközi irodalmát Szilágyi Miklós foglalta össze.*141 Igaza lehet abban, hogy a magyar adatok szórványosságát vízrajzi tényezõkkel is próbálja magyarázni: „Csupán a tavak sekély parti sávjának és a folyók kiöntésének vékony jégtakarója teremt ilyen halfogási lehetõséget” – írja. Háttérbe szorulását még azzal is magyarázza, hogy az általános technikai színvonal emelkedésével gazdaságosabb halászati módok kerültek elõtérbe. Ezt csak úgy mondhatjuk, hogy ha csak az egyre termelékenyebb módokat átvevõ, hivatásos, tehát halászatból élõ halászokat vesszük figyelembe. Az ártérben élõ emberek parasztok voltak és nem árutermelõ halászok, s ezek míg az árterület megvolt, gyakran használták e fent említett és más egyszerû halászati módokat, melyekre éppen az ártér bõ lehetõséget nyújtott. Így nem mondhatjuk azt, hogy semmilyen gazdasági jelentõsége nem volt, mert bizonyos idõszakokban az ártérben élõ pásztorok, szállási állatteleltetõk, favágók, erdõt járó szegények téli táplálkozását fontos fehérjékkel egészítette ki. A téli halászat másik igen eredményes módja a lékezéshez kapcsolódik. „Ha már kezdett olvadni, a föld párázott, a hal a jég alatt nem tudott lélegzeni, léket vágtak és a halak odamentek levegõzni. (Akkor) mereggyûvel ki lehetett szedni” (Madocsa). Mereggyü a nyeles merítõszák neve Madocsán. „Bevágták a jeget kanászbaltával. Olyan fényes az, mint a virág (a balta). A léken leeresztették a merõcsét alája, és mikor meglátták a halat, kidobták a jégre. Elég volt már, fagyott meg, annyi volt. Télen a víz fujt (fojt), mert nincsen szellõzése...” (Decs). „A merõcse vászonból volt, mint egy nagy tál akkora. Kétágú szilfa vagy gyûrûce nyélen, ez legjobban passzolt. Tüzet raktunk, megsütöttük (ti. a fát), hogy ne tudjon törni....” (Decs). A merõcse tehát a szák neve a Sárközben. Az öreg Bartos, aki a fentieket elbeszélte, aknászember volt és télen maga készítette el vászonból a merõcsét. A lékrõl való szákolást területünkrõl Bellosich Bálint említi. A bajai bunyevácok, mikor a decsi révben nádat vágtak, léket nyitottak és a szákkal kimert halakat zsákokba téve szánkón húzták haza a városba.*142 A szigonyozás az arra alkalmas sekélyebb vizek fogyásával és szigorú tilalmazás folytán már igen
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXIV]



megritkult. A szigony értékét mutatja, hogy 1779-ben írt hagatéki leltárban külön feltüntették.*143 Készítõi falusi és cigánykovácsok voltak és vidékünkön is többféle típus ismeretes. Különféle halakra könnyebb vagy nehezebb szigonyokat alkalmaztak. A legtöbb 3 ágú lehetett, de voltak 2, 4 és 7 ágúak is. A szekszárdi múzeum gyûjteményében lévõk a Sárközbõl és Bogyiszlóról származnak. Pakson egyágú, Tolnán 1-2 ágúakra is emlékeztek. Bogyiszlón a csukára négyágút használtak, melynek ágai nem egy síkban voltak, hanem négyszegben állottak. Ez a típus igen ritka.*144 A Néprajzi Múzeumban kétágú bogyiszlói szigony van. Herman és Jankó ezt tartja magyar típusnak. Solymos Ede egy mohácsi szigonyozás módját írja le pontosan, nyáron, a nádas helyek megfigyelt haljárásaiban.*145 Madocsai emlékezések szerint fõként a májusi áradásoknál használták, – valószínû ívó pontyokra. Sárközben, arra alkalmas helyeken, a márciusi csukaíváskor jártak szigonyozni. „Azelõtt hát nem is volt ház, vagy gunyhó, kinek nem volt ott a szigony az ajtóba. Merugye a nádak között, meg aztán a tuskók alatt, mikor már hideg volt, akkor a fészekbe bele-bele böködtek, és akkor szedték föl a halakat.” (Decs). Bartos, az öreg decsi kanász, a halászatot elõnyben részesítõ, vagy jobbára halászatból élõ emberek szerszámának tartotta: „Kanásznak nej kell szigony, azt a dunai halászok használják, márciusban lesik a csukát avval”. A fokokon, rekeszek kapuin átbújó halakra egész évben használták a bátaiak. Itt éjszaka, égõ nádcsomó, trumba fényénél is szigonyoztak. Égõ nádcsomóval való szigonyozást Bél Mátyás is leírja.*146 Az Ormányságban késõ nyári zõdrohadás idején és tavasszal, ívásnál lehetett jól szögönyözni. A szigonyozás a nád közt való halászat fontos szerszáma volt, de már az 1873-as Tolna megyei szabályrendelet eltiltotta.*147 A halak leborításának számos szerszáma ismeretes. Legkönnyebben hozzáférhetõ, legmozgékonyabb és legáltalánosabban használt formája a fenék nélküli vesszõkosár. Avítt, feneke lerohadt, nagy kosár is alkalmas erre, de készítettek külön erre a célra is nyomókosarat. A szerszám neve és a vele való munkának neve változatos. Alkalmazásának feltétele a csekély, a kosár magasságát meg nem haladó vízmélység, és hogy már a víz kibírható és ne túl hideg legyen. Igy fõként nyári, a zöldár levonulása után alkalmazták az elöntött réteken, hókonyokban, sekélyebb tavakban. Ez is jellegzetesen ártéri szerszám. Helyesen állapítja meg Szilágyi Miklós a borítóhalászatról, hogy nem igen van ott, ahol a halászat egy bizonyos rétegnek létfenntartó tevékenységét jelenti. A tapogatót elsõsorban azok õrzik tovább, akiknek kiegészítõ foglalkozásuk a halászat. A bodrogközi földmûves pl. kapa mellé a tapogatót tette a szekérre: a kapával dolgozott, a tapogatóval a tarisznyát pótolta. Figyelemre méltó az a jelenség is, hogy a halászszerszámok közül elsõsorban a tapogatókkal dolgoznak a nõk.*148 Mivel tanulmányom csak a paraszt és pásztor halászokról szól – kiknek halászatát adataink eddig elhanyagolták, igazolják Szilágyi fentebb elhangzott megállapítását. Mikor – a hagyomány szerint – a férfiak elmentek a lovakkal részibe nyomtatni, az asszonyok és gyerekek jártak tapogatózni, a legtöbben csak rossz kosárral, melyrõl a füleket levágták (Decs). Sárközben a kosárborítónak neve nyomó, tapogató. Bátán, Gerjenben és Madocsán tapogaté hangzású neve is elõfordul. Gerjenben csuhénak nevezte egy 81 éves kanász a hálóval bevont, vesszõvázas borítót, ez azonban valószínû már téves gondolattársítás, mert mások ugyanitt tapogatéként emlegették. „Hallottuk, hogy a Sárvíz közelibe nagy pontyokat fogtak. Hát aztán összeszedelõzködtünk barátok, komák. Elmentük tapogatni. Vesszõbõl font kosár-féle tapogatóval. Nyomkodtuk a vizet, fogtuk is szépen a pontyokat, compót, kárászt. Mindenféle kevert halat. Hát amint lenyomtak a tapogatót, hát uram fia... keverem benne a karommal, hogy majd hát megfogom, mi ez!? Nagy volt! Hát csík volt benne! De olyan sikos volt, hogy hát nem tudtak kifogni hamarosan.”*149 „A tapogató, vagy nyomó vesszõbõl van fonva, a burító az hálóból. Mondtuk: elmennyünk nyomózni” (Decs) Csalog József Bátán látta, amint sokan asszonyok is, sorokba fejlõdve tapogatták lukas kosarakkal az apadáskor kintrekedt halakat.*150 Bogyiszlón is nyomónak hívják a négy hajlított pálcára hálóval készített formát is: „Kisebb vizekbe lehet velük télen is halat fogni”. „Öregapám, mikor nyomtattunk (ti. gabonát a külbogyisz
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXV]



lói szálláson) csak mondta: hajtsd csak ki a lovakat, majd õk elszelelik (ti. a napszámosok). Kimegyek a Szentistváni tóra halért. vitte a nyomót, akkor került ilyesmire.” Madocsáról már idéztük az eklézsia feljegyzéseibõl azt, hogy a „tófenekekben halakat tapogató férfiak, asszonyok és leányok a vasárnap szentségének megsértése miatt gyertyák vételével büntettek meg.” Éjszaka ezzel a szerszámmal torombáztak: „Összekötöttek egy csomó nádat, a végét meggyújtották és két felõl (két másik ember) ment a nyomóval, a tapogatóval. A toromba világított lánggal égett, akár a fáklya. Világánál meglátták a halat, odanyomták a nyomót, a tapogatót. Májusban, vízáradáskor, mikor már a víz nem jeges és a pontyok ívnak, a legelõkön, laposokban, ahová feljön a víz, étszaka loppa halásztunk. sokat fogtak szapullóba tették. Az asszony sokszor szidta õket, hogy olyan sok halat kell megpucolni.” „Ivásnál májusban volt a torombázás. Egy marok nádcsomót meggyújtottak éjjel, azt vitte az egyik, a másik ment a tapogatóval.” Bátán is tapogatóztak éjjel, meggyújtott nádcsomó fényénél. Az egykori hálóburítók és tapogaték ma csibeborítókként még sok udvaron láthatók. Tapogatóval fák és bokrok közt is lehetett dolgozni. „Elékszem, mikor kijártam az iskolát, eljártunk az erdõbe tapogatni. Kubik gödrökben, a Lankócban” (Decs). 1850-ben a decsi jegyzõkönyv említése szerint egyesek az egyik vízbérlõ „árendás vízében bémenvén abból a halat kitapogatták”.*151 A tapogató nyeles, bonyolultabb és mélyebb vízben is használható, újabban elterjedt formája vidékünkön a pók, vagy kukucska. A pókot a Mohács környéki holt Duna-ágak sajátos halászszerszámának nevezi Morvay Péter. Átmeneti forma a borító- és emelõszerszámok között, és mûködése tekintetében rokonságban van a dobóhálóval. Hosszú nyél végére szétálló, három vasláb segítségével kör, vagy négyszögletes vasabroncsot erõsítenek. A nyélre és vasvázra csonkakúp alakú hálót húznak. alsó, szélesebb szegélyét az abroncsra szerelik, a felsõt, a nyélen csúszó karikához erõsítik. A látott halat lenyomja az abronccsal, majd elengedi a karikát, mely lefut a nyélen, a háló szétereszkedik és a hal felfelé igyekezve a közben kifelé húzott háló bugyrába kerül. Így magamagát fogja meg. A Sárközben az abroncsot a fa természetes szétágazására is erõsítik és neve kukucska. „Háromágú fán van a kukucska.”*152 A kukucskát Morvay Péter Faddon, Bogyiszlón és Bátán találta még meg. Szerinte a Mohácsi-szigetben lévõ Riha tóról terjedt el ismerete az elsõ világháború után, Mohácsra pedig az Aldunáról került.*153 Solymos elismeri e típus újabb keletét, de nem hiszi a déli átvételt, inkább a helyi fejlõdést, újítások eredményét látja benne.*154 Morvay közlése után csaknem 30 esztendõvel gyûjtött adataim alapján úgy látom, hogy Solymos felvetése valószínûbb. Decsen az egyik adatközlõm bukorszáknak, majd pedig bukorhálónak is nevezte. Ezek régebben 3, vagy 4 részre hasított végû tölgyfarúd felhasználásával készültek, a szétfeszített ágakra, körmökre szeelt karika is tölgyfából készült, de már õ vaskörmöket és –karikát használt föl erre. Szerinte a kukucska elnevezés csak újabbn terjedt el erre a szerszámra. Morvay ezt a régies, fából készült típust nem említi. A mai rihai (mohács-szigeti) halászok szerint pedig a pók nem azonos a kukucskával. A pók sokkal nagyobb, (120 és 80 cm átmérõjûrõl tudunk a Rihán) és a körmökre szerelt hálókeret többnyire kör alakú. Fontos különbség az, hogy a pókkal nem látott halra mennek. „Megkoccintják a csónak oldalát, akkor a hal megrezzen, beletúrja magát a hínár közé, az iszapba, feljönnek apró pörsönések. A halász gyakorlatból látja, hogy mi a hal, mi a gáz és ott a hínárba (nyomja be a pókot). Egyik kézzel emeli a pókot, a másik kezével az evezõvel hajtja a léhésbe a halat” (Mohács). Decsen, folyóvízben, õsszel, látatlanba nyomkodták a tuskók alatti halfészkekre. Ezzel szemben a kukucska látott halra használt szerszám, mint azt a neve is mutatja – mondják (Mohács). A kukucska elnevezést Morvay szerint is a szerszám onnan kapta, hogy azt látott halra alkalmazzák. Hogy a víz fenekén ülõ halat láthassák, a rihai halászok a szapuval árnyékot vetnek a vízre, hogy a víz csillogása ne zavarja õket. A Kukucska, családnév Decsen. Szilágyi Miklós Paksról közli Gunda Béla fényképét egy hasonló felszerelésû nyeles, négy vaslábra erõsített abroncsos hálótapogatóról, melynek azonban nincs csúszógyûrûje, hanem egyik oldalára hálózsák nyílik. A leborított hal menekülés közben elõbbutóbb ebbe téved bele.*155 A kosárral való egyszerû tapogatás eredményességét az elárasztott sekélyvízû hókonyokban, lapok
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXVI]



ban, mint említettük, azzal lehetett növelni, hogy többen összeállva, sort alkottak és így gázolták, szûrték át a vizeket, igyekezvén megakadályozni azt, hogy a halak lábaik között a már megnyomózott vízre kitörjenek. Valószínû, ilyen társas munkán részt vevõkre vonatkozott a madocsai büntetés is. Hasonló célt szolgált az az eljárás, melyet Csalog József, a húzóháló helyettesítésének nevez. Tulajdonképpen azonban nem halfogó szerszám ez, csak a halakat kisebb helyre szorítja, és mozgó rekesznek tekinthetõ. Csalog József szemeláttára készítette ezt egy bátai ember ágakból és iszalagból.*156 A mozgékony borítóhalászat egyik máig is ûzött és nagy ügyességet kívánó szerszáma a dobóháló. A háló kiterítve szabályos kör alakú, átlag 2-2,5 m átmérõjû. Kerületén ólomgolyókkal sûrûn súlyozott in van. Ettõl, szabályos távolságban 14-18 feljáró in, csarnak vagy spekli van, ami összefut a több méter hosszú dobókötélre és azzal egyesül. Az inak összefonása külön tudomány, kevesen értik, valamikor halászremekelési feladat volt.*157 A használat során kiterített háló alatt vannak az inak, a dobókötél a dobóháló közepén lévõ karikán lép ki és vezet fel a dobóhoz. Ezt a formát Herman nyugatinak nevezi. Eldobása is nehéz. A háló 6-8 kg-ot nyom. A hosszú kötelet a halászok a bal csuklójukra hurkolják és tenyerükbe szedik karikára. A hálót a bal vállra terítve egy ólmot a foguk közé szorítva, jobb kézzel megfogják az ólmos inat és egy hirtelen fordulattal kidobják, szájukkal pedig elengedik az ólmot. A háló kereken kiterítve zuhan a vízre. Leteríti a fenék közelében, vagy azon fekvõ halat. Ezután a kötelet apró rángatásokkal húzzák, „fejik” felfelé, az ólmok a feneket kotorva futnak össze és a húzás által a karikáig feljönnek. A kerek háló bõ öblében megfogja a felzavart halakat. Idõsebb Halászok már nem is bírják testi erõvel e háló kezelését. Vidékünkön parasztok, orvhalászok és halászok a mai napig használják. Régebbrõl írásos anyagunk nincs. A szerszám elég drága volt. Magam többször láttam használatát a Taplósi Duna és Sió torkolatánál, Gógánál. Ugyancsak Bogyiszlóról írja le Solymos a „gödrözést”, melynél az õsszel gödrökbe összebújt halakra fõként már télen, jégbe vágott léken keresztül eresztették le a dobóhálót.*158 Egy, a bölcskei néprõl írt jellemzésében azt olvassuk: dologkerülõ. Sok a föld nélküli halász és kettesével éjjel pendelyhálójukkal végighalásszák a part menti füzeseket.*159 Sajnos tisztázatlan ez a pendelyháló név, ugyanis Solymos szerint is csak a Felsõ Dunán nevezik így. Bár a forma hasonlósága ugyanezt az elnevezést átvétel nélkül is megszülhette. Vidékünkön általában dobóháló, vagy dobó néven ismeretes, csak egy decsi adatközlõm nevezte pöndõhálónak. „Dobóháló. Olyan, mint az asszonyoknak a szoknyájuk. Teríteni kell be a vízbe, és akkor az ember húzza kötéllel. Összehúzza, akkor a hal bennemarad az öblibe” (Báta)160 „Voltam 10-11 éves. Akkor ezt a folyóka...folondárt szedtem és abból kezdtem kötni a hálót. Cérna nem volt, hanem abból a folondárból csináltam dobóhálót, aztán csináltam rá köncü-gombokat, az volt az ólom, az vitte le. Ilyen jászkeszeget fogtam a léhéssel, azzal a fonál izével, azzal a folondárral. Akkor azt utóvégre annyira törtem magam, hogy lett cérnám, de senkit meg nem néztem...” (Báta)161 Ezt a bátai adatot fenntartással kell fogadjuk. A folyondárból készült borítóháló semmi esetre sem mûködhetett az ismertetett dobóháló szerkezetével. A csobbantó egyszerû emelõháló, kb. másfélszer másfél méteres, két egymáson keresztbe tett, meghajlított kávára szerelve. A keresztezõdésre van erõsítve a villásvégû nyél, ezzel emelgetik. A hálót keretezõ inat úgy kötik a körmökre, hogy elõbb egy, két helyen is átfúrt kis fa, vagy bõr piskóta alakú pöckön vezetik keresztül. Mikor a hálót kiemelik a vízbõl, ezek a pöckök lecsúsznak, és nem engedik kifeszülni a hálót. A hal az öblös hálóból nehezebben ugrik ki. A csobbantót összi éjjeleken, álló vízben használták, és a háló vízbe-csonnatásának hangja csalta elõ a halat.*162 Az eddig bemutatott fogási módok és szerszámok az ártérben járó-kelõ, portyázó emberek mozgékony, alkalomszerû halászatához kapcsolódtak; a múlt század végétõl ezeket már orvhalászoknak tekintette a törvény. Összefoglalólag a sekély, elárasztott területek halászati módjainak nevezhetnénk, kivéve a dobóhálót, mert azt mély folyóvízben, a nyílt Dunán is eredményesen alkalmazzák. A nagyobb mozgatható „aktív halászati mód”-hoz kapcsolódó hálók már régen kikoptak az ártéri lakosság használatából, ma már csak a hivatásos, vagy engedélyes halászok kezén tûnnek fel. Régebben azonban a nagyobb ártéri tavakban parasztok is használták. Csalog József említi az õcsényi
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXVII]



tanácsülési jegyzõkönyvekbõl a gyalmos halászatot. „Az õszi generális halászat lebonyolításáról külön, hivatásos „halász seregek” gondoskodnak. Szerszámuk a gyalom volt, melyhez a hálót Valentin Musspacher tolnai fisertõl vették”, - írja.*163 Azt hiszem, hogy nem beszélhetünk ennyi hivatásos halászról akkor Õcsényben. A halász-seregek tagjait még nem tekinthetjük azoknak, ezekrõl késõbb a munkaszervezet kapcsán szólok. Itt csak annyit jegyzek meg, hogy a halászsereg a gyalom kezeléséhez szükséges létszámú társaságot jelenthetett. Bogyiszlón pl. tíz halászsereg mûködött 1751ben, ugyanakkor amikor a Nagy Duna tolnai és komáromi árendás halászmesterek kezén volt és a falu alatti Holt Dunán sem halászhatott a község. Ezek a halászseregek tehát az ártéri tavak lehalászására társultak. Az egykori írásbeli feljegyzéseken kívül szinte semmit sem tudunk róluk. A gyalom nagyságát sem ismerjük. Nyilván alkalmazkodott a tavak méretéhez. A gyalom, közepén zsákos, kátás, száz méternél is nagyobb kerítõháló, kifejezetten álló-, vagy lassú mozgású vizek legfejlettebb fogószerszáma. A Balatonon 600 méteresek is voltak. Igen régi okiratok is emlegetik a gyalmos tavat, vagy gyalmolót.*164 A régi gyalomhoz némileg hasonló a tavak halászásához való zsákosháló. Hosszabb-rövidebb húzóháló, melynek közepébe karikára szerelt, egy vörsökös, varsaszerû hálózsákot varrtak, „...leginkább orvhalászos módon ment ez a fajta halászás, loppal. Hogy hát nehogy visszamenjen az a hal, hanem szoruljon a zsákba, hogyha partra húzzuk, ha jön az erdész, vagy valami, hát hamarjában egy helen, a zsákban meg tudjuk fogni” (Decs). Kishalászok, paraszthalászok igen régi és Paks alatt általános szerszáma a csontos kece. Solymos részlegesen leírja. V-alakú fa kecerámából és az arra szerelt tükrös szerkezetû hálóból áll. (Tükrös, vagyis két hálóból áll, amit egymásra tesznek, az egyik nagy szemû a másik pedig sûrû. A nagy szemû a tükör, a kisszemû a léhés.) A rámára két téglát kötnek súlynak, az inon pedig 9 lólábszárcsont van. A hálót úgy kötik fel, hogy zsákot képezzen, mikor hosszú kötél segítségével a kecerámát a fenéken húzzák. „A vége olyan mint a túrószacskó” (Gerjen). A lócsontok minden mélyedésbe beesnek, felvazarják a halakat, akik beleszaladnak a zsákszerû hálóba.*165 A halak kizavarására kötélre kötött követ is használnak (Decs). Hasonló szerszám a nyitott kece, vagy borona. Ennek a rámája nem fából, hanem egy U-alakban hajlított vastagabb vesszõbõl van. A két típus együtt fordul elõ. A csontos kecét is boronának nevezik, pl. Gerjenben és Decsen is sokan használják ma is. Az 1695-ös Urbárium et Conscriptio szerint Ságod és Sükkösd falvakhoz tartozó halászóvizekben Karatsoviczán, Õrvén fokon, Korpády Fokon, Hajdú Fokon és Fejér Vajason gére (?) nevû halász szerszámmal halásznak. A szó talán Herman-gyûjtötte, bajai görehálóval azonos szerszámot jelenti, mely viszont a szegedi gyér-hálóval lehet azonos. Ez pedig Herman leírása szerint olyasféle zsákszerû háló, mint a csontos kece, de nincsen fa rámája, hanem elõl kötélkerete van, melyet egyrészt súlyok húznak le a fenékre, fölsõ részét pedig a húzókötelek tartják fenn, illetve nyitva.*166 A bukorszák tulajdonképpen a kece és a mereggyü vagy szák keveréke. A háló olyan mint a kecéé, de nincsen súlyzása, nem kötélen húzzák, hanem mint a szákot, hosszú nyéllel emelik. Hármasban használják. Ketten eveznek a csónakkal, és mikor olyan helyre érkeznek, ahol a vízben bokor van, a csónak közepén ülõ halász a bukorszákot a bokor alá tartja, a csónak végén álló emberek pedig a zurboló-bottal, vagy csáklyával a bokrot megzurbolják, megzörgetik, a bokor alatti halak nekiriadva a szákba rohannak, s aztán a középsõ, a letartó rudat nekifeszíti a csónak oldalának és a szákot fölemeli.*167 Hasonló, félköríves rámás, zsákszerûm nehezékes háló a gerebje-háló, de ennek a nyelét úgy erõsítik fel, hogy a parton állva és maga felé kifelé húzva dolgozhattak. Ezt egy ember használta õszi, hûvöses idõben, mikor már nem nagyon járták a vizet. Valóban, mintha a víz partját gerebjézték volna bele (Decs). Végül meg kell említenünk a villinget. Nagy kanálhoz hasonló, öblös emelõháló. Nyele 2 m, végén orrköröm van, hátrább két oldalköröm van beékelve, a nyélbe. A háló felfeszítésére a körmök meghajlanak. Ladikról kezelik, egyik evez, a másik villingöl. „Hát ety estben mikor villingöztünk a kollegám amint kavernyázott, megrúgta a villingöt ahogy föl akartam fordítani, mielõbb fölfordítottam volna, már az ölembe fordult a hal. Nagy dévér, olyan félkilós dévér volt.”*168 Kavernyáz, védliz zaklanyoz, zsikkunyoz – evezési mód, melynél a ladik közepe táján, gúzsba kötött függõleges kor
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXVIII



mányevezõvel nyolcasokat írnak le a vízben, miáltal a ladik oldalazva halad (Báta). A horgászási módok közül csak a harcsa puttyogatás egy különös módját említem itt meg, mivel más vidékeken párhuzamát nem találtam. „Négyes horoggal horgásznak, puttyogatnak. Pisze (kis hal), húsdarab, békacomb... szóval négyféle fel van tûzve a horogra és hosszú zsinegen húzza maga után (a csónakban ülõ) és disznóhólyagban van kavics, ezzel üti a kötél mellett a vizet, az úgy füttyent: Ez a hang megy le a kötélen. A nagy hal kijön a tuskó tövibõl is, mert meghallja. A nagy hal keresi ezt a tárgyat, bekapja és viszi az egész ladikot, szigetre viszi ki a ladikot, arra kell vigyázni, hogy a ladik zátonyra csússzon” (Gerjen). Utoljára tárgyaljuk azokat a helyhezkötött szerszámokat és létesítményeket, melyek jellegzetesen a fokokhoz és a tárgyalt hagyományos halászóhely-foglalásokhoz kapcsolódtak. A vejszeket, s a hozzá tartozó kürtõket már a konskripciók is megemlítik, mint a mocsarak, állóvizek halfogó szerszámait. Pilisnél szó szerint: „Est palus Dombó nuncupatur qui (?) piscebant per genus piscatura kurtó.” Ezt az adatot a halászati jog fejlõdésével kapcsolatban már említettem. Csalog József, a Sárköz népi halászatáról szólva, részletesen ismertette a 30-as években még megfigyelhetõ vejszetípusokat és felállításuk módját. Figyelemre méltó, hogy gyûjtései során már nem találkozott a kürtõ kifejezéssel. Véleménye szerint a kürtõ az ún. balogfejjel azonos.*169 Ez alkalommal csak röviden foglaljuk össze eredményeit és azokat más helyekrõl származó adatokkal egészítem ki. Csalog József tavi és folyóvízi vejszetípust állapított meg és írt le. A tavi vejsznél a nádas szélétõl, vagy a parttól a tó közepe fél, nádból, vagy vesszõbõl, gyékénnyel kötött falat, nyévest állítanak, a belsõ végére pedig szív alakú balogfejet alkalmaznak. A nádfalat 2-2,5 m-es lészákból állítják össze, ezeket a lészákat a tó fenekébe vert karókhoz kötik. A hal beleütközik a nyévesbe, a mélyebb víz felé igyekszik kerülni, illetve menekülni, végigtapogat a nyévesen és végül beletéved a balogfejbe. Az így megfogódzott hal menekülni igyekszik, de nem talál ki a balogfejen, így csak kiugranék, ha a balogfejet hálóval, lészadarabbal, vagy gallyal le nem takarták volna. Vergõdzésében becsurja a vejsze vízbõl kiálló oldalát erre felfigyel a halász és odaevez. Merõcsével kiveszi a halat a balogfejbõl. Meleg idõben ugyanis a hal hamar megdöglik, új hal pedig az ilyen helyet elkerüli, többet a vejsz nem fog. Munkájában több tavi vejszet mutat be rajzban az õcsényi Vincáról.*170 Csalog József következetesen balogfejet említ és a már elfelejtett kürtõ szó jelentésével azonosítja. Decsi adatközõm szerint csak a duplafalú vejsz neve volt balogfejes vejsz, mégpedig egy Balog nevû emberrõl, aki elõször alkalmazta ezt. Ezt valószínûsíti az a tény, hogy a balogfej kifejezést máshol nem ismerik. Bátán, Mohácson például azt, amit Csalog decsi adatközlõje balogfejnek nevezett, egyszerûen vejsznek nevezik, az a vejsz maga. Solymos Bogyiszlón is hallott balogfejes vejszrõl.*171 Ott az udvaros vejsszel szemben ez csak egyszerû, a partra merõlegesen állított lésza végére szerelt vejszét jelentette. Ez az adatközlõje azonban decsi halászokkal is halászott a decsi határban és szomszédságában. A balogfej mindenképpen egy bizonyos fajta vejszét, illetve állítási módot jelenthetett, semmi esetre sem a kürtõt, vagy a vejszét magát. Az eddigi kevés adatból arra következtetek, hogy a balog-vejsz vagy balogfejes vejsz az, amelyeiknek nyévese, szárnya a partra merõleges és ez a kifelé fordított, szív alakú vejsz szájába, illetve szájához vezet. Ebbe a hal a lésza akrámelyik oldalán végigtapogatva, a víz közepe felé haladva, beletévedhetett. Ez az elhelyezés és udvarnélküliség – Bogyiszlón egyenesen szembeállították az udvaros vejsszel a balogfejet – indokolhatta, hogy fogósságát – anélkül, hogy elhelyezését változtatták volna – egy köréje épített hasonló vejsze-fejjel növeljék. Ezt a vejszét nevezte adatközlõm balogfejnek. „Ez az eredeti vejsz – mondta a rajzolás közben – ez kívül pedig a balogfej, a nagyobbik. Egybe véve nagyvejsz” (Decs). Más esetben adatközlõm a belsõ vejszet kölök vejsznek is emlegette (Decs). Azt a vejszét, mely szájával nem kifelé, hanem a nyéves szárnya, lésza vagy vereték (Decs) síkjára merõlegesen nyílott, és rendszerint párosan, a lésza két oldalán, egymással szembefordulva állt, nevezték kettõs vejsznek. Ezekben is lehettek kölök vejszek. A két vejsze között lévõ ferde kis terelõlésza neve pedig palé (Decs). A bátaiak szerint a vejsz behajló torka végén néhány nád vagy vesszõszál nincsen leszúrva, hanem mozog a vízben. Mikor a hal körbe tapogat, becsukja a vejsz száját (Báta). Az elsõ foglalás jogán minden falubeli rakhatott vejszet a nagyobb, esetleg több fokon
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XXXIX]



át is vizet kapó, aránylag alacsony vízállású állóvizekbe. A halfogó szerszám a tavakban függetlenebb volt a tóval határos rét- és szállásbirtoktól, mint a fokok vejszéi, vagy a rekeszek, melyekrõl késõbb beszélünk. A mohácsiaknak ilyen közös használatú tava volt a Hajloki rétben, melyet éppen a kölkedi határ is kettémetszett és így alsó felét a kölkediek használták. 1783-ban a kölkedi határvita során a mohácsi tanácsülésen a jegyzõkönyv tanúsága szerint "„okan kiabáltak a kölkediek veiszek eránt, melyeket közel a városunkhoz lévõ Tóba hántak, mit akarnak véle, jó Uramiék végezzenek.” Az elöljáróság határozata szerint: „mivel hogy még ekkoráig a kölkediek oly közel a veiszeket nem hánták és tartották, valamint mi lerakott veiszeinket kihánták, szaggatták, úgy az eõ ugyan le rakott veiszei is azon túl ki hányattassék és széllel bocsáttassék ... akarjuk, míglen a Processusnak vége nem lesz.”*172 Valamivel korábban, 1771-ben ugyanitt a mohács-kölkedi határon volt az „örvény fönekén egy két kürtü, vagyis ágú veisz... nnak fölsõ kürtjét mohácsiak, az alsó kürtjét pediglen halászván kölkediek bírták” – vallotta az egyik tanú. Két másik a kölkedi és mohácsi határperben nem érdekelt tanú szerint is megosztva bírták ezt a vejszet, s a fölsõ a mohácsi kálvinista mesteré volt egy idõben, az alsó pedig a kölkedieké.*173 A régiségbõl tehát a kürtõre vonatkozóan a következõ adataink vannak: 1. Genus piscatura Kurtõ (lehet, hogy íráshiba kürtõ helyett) melyet a Dombó nevû halastóban használtak (Pilis, 1690.) 2. „Kürtõk, avagy vejészek minémû Vesszõbõl fonattassanak...” (Õcsény, 1758). 3. Helységünket a kürtõkben fogott hal eránt nem taxálták (Õcsény, 1790.). 4. „Örvén fönekén volt egy két kürtü, vagyis águ veisz” (Mohács, 1771.). 5. A szó ismeretlen ma és a közelmúltban. A 30-as években az öregek sem ismerték.
Az elsõ három adatból arra kell következtetnünk, hogy a kürtõ a halfogó szerszám neve és nemcsak a vejsz része. A 4. adatból pedig két dologra lehet következtetni. Egyrészt, hogy a kürtõ valami nagyobb létesítmény, melyet közösen használt a falu, ill. város. A vejsz vagy a balogfej – melyet Csalog a kürtõvel azonosít – nagyságát nem lehetett növelni, mert bizonyos nagyság felett a vejszbõl való kihalászás már nehézkes. Ahogy a kürtõkrõl szóló vallomást 12 évvel követõ tanácsülési jegyzõkönyvbõl kitûnik, ugyanazon a helyen késõbb a kölkediek a tóba vejszeket hánytak és kihányták, szaggatták a mohácsiak vejszeit. Tehát ott, ahol azelõtt két kürtõ volt egybeépítve, ott késõbb számos vejsz fért el mindkét részrõl. Másrészt a kétágú, vagy két kürtõs vejsz olyan összetett vejszformát juttat az eszünkbe, amelynek fejéhez két szélesedõ, kürtõszerû szerkezet vezeti a halat. Ezért gondoljuk, hogy a kürtõ olyanféle vagy ahhoz hasonló vejsz lehet, mint amilyent a Fertõrõl közöl Herman Ottó – szintén kürtõ néven. Nem lehet véletlen a név azonosságán kívül az, hogy a fertõi kürtõ alaprajz a szintén egy kettõs megoldású ún. ikervejsze, mely ellentétes irányból jövõ halak fogására alkalmas. Így lehetett elosztani valamikor az Örvény föneke tavat is a kölkediek és mohácsiak között. A nagyobb, bonyolult és fáradságos készítésû kürtõ nemcsak kiment a divatból, hanem megszûntek azok a nagyobb felületû ártéri tavak, melyekbe ilyent állítani lehetett, nem is beszélve a vejszeállítás jogi feltételeinek megváltozásáról. Ezek magyarázzák azt, hogy a kürtõ szó elveszett. A fokgazdálkodás leszámolásával feledésbe merült a szerszám neve. Ha a kürtõ a vejsze egy bizonyos részének, a balogfejnek lett volna a neve, nem találunk arra magyarázatot, hogy miért felejtették volna el. A decsi vejszés tavakból még a múlt században is mûködött néhány. Ilyen volt a „Bán tó az Ólak alatt. Itt is halásztak. A Bán tó kiment a Dunáig, nádas, gázlós tó volt, nem volt folyóvíz benne. Vejszekkel halászták, fonyott nád vejszekkel. Mikor a tavasz eljött, az emberek kimentek dolgozni a högyre, csak szombaton este jöttek be, akkor már szedelõdzködtek az asszonyok délután: „gyertek, menjünk ki a tóra a vejszekre, mert az emberek hazajönnek!” – az asszonyok is tudták fogni abból, mert abba mindig volt, csak legyen aki kiszedje....” „Hosszú fejben csináltuk a vejszeket a lapokban. Még harmattal meghoztuk a halakat. gy mesélte az öreg Bóc” (Decs). Ahogy volt rétpásztor, kukor
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XL]



icacsõsz, szõlõpásztor, ugyanígy voltak rekeszpásztorok is, ezek ügyeltek a vejszekre, mert elõfordult, hogy egyesek más vejszébõl is kivették a halat. 1804-ben Cseh János tíz pálcával büntettetett, mivel „Balázs Jánosnak vejszébõl a halat kilopta és rajta kapattatott”. Ez pedig igen nagy büntetésnek számított. „Több veiszeknek felnézésén étszaka megfogott három gyerek is 6-6 pálcát kapott és bírságot fizetett.*174 A múlt század eleje óta tiltott halászás ellenére a madocsaiak máig emlékeznek arra, hogy a vejszeket nádból és bodzából készítették és gyíkénnyel fonták be. Különös, hogy többen a megkérdezettek közül is német szónak tartják a vejszét. Itt azt a szûkületet, melyen a hal bemegy, de ki nem tud jönni, éppen úgy mint a varsánál, vörsöknek nevezték. Kniezsa István a szláv varsa szóból alkotott magyar származéknak tartja a vörsököt.*175 A mozgó vizek, fokok vejszéje a rekesztéssel függ össze. „A szerint, hogy nagyobb vagy kisebb terület vizeit táplálja a kérdéses fok, a rekeszek is mások” – állapítja meg Csalog József. Az általa leírt vejszetípusok csak kisebb jelentõségû fokok ereszeihez alkalmazott fogószerszámok, fogómódok egy csoportja. Ezek a következõk: Eresztõk: A fokot keresztbe lészákkal elzárják, középen a nádfalon olyan nyílás van, mint a balogfejen. Vagyis a nádfal tölcsérszerûen begörbül. A hal végigtapogatva a lészákat, mint két nyévest, átmegy az eresztõn, de vissza nem tud jönni; „célja az, hogy a halat a szomszédos vízbõl áteressze, de vissza ne engedje. Parti birtokosok készítik, ha a szántójuk melletti mederrészt halastóvá alakítják át. Neve egyszerûen eresztõ. Balogfej, kürtõ nincs.”*176 A halak apadáskor, amennyiben a meder legmélyebb pontján van a rekesz, egyszerûen a rekesz elõtt szárazra kerülnek. Nagyobb jelentõségû fokon a rekesz már nem éri át az egész medret. Hogy a halak és a víz ártérbe való vonulásának ne képezzenek akadályt, a rekeszeken kaput állítanak. A rekesz azonban a fentebb ismertetett eresztõhöz hasonlóan, tölcsérszerû nyílásokkal van ellátva, de apadóra állítva, tehát fordítva. Mikor a halak apadáskor újra bemennének a folyóba, mennek be az eresztõ mögé állított balogfejbe, mivel apadáskor a kaput kapuhálóval vagy lészával zárják le. A kapuhálónál szokás a felsõ parák helyett puhafa dorongot alkalmazni, hogy a csónak símán átmehessen felette.A kapuháló alsó inát lánc rögzíti a fenékhez. Az apadóra állított balogfejeket meg kell jól karózni és karókat lápfogó fával, tödd neki fával meg is támasztják. Az apadással jövõ úszó szemét, gally, hínár, s maguk a halak is erõsen nyomhatják a rekesztést. A nagyobb számú hal befogadására a rekeszekhez apadóra állított puszta balogfejek nem elegendõk, ezért a balogfej és a rekesz eresztõje közé udvart építenek. Ebbe jut be elõször a hal, honnan azonban csak a balogfejbe tud továbbmenni. A kapukhoz újabban vörsökös kapuhálót, varsát is tesznek. „Az igazi és legtöbbre becsült rekesz az, melynek udvaros vejszei vannak” – írja Csalog József. „Hirtelen apadással a halak kétségbeesve menekülnek, a vejszek feje állandóan fel van csurva, ficánkolás, vergõdés hallik, a nagyobb hal még a rekszt is átugorja. Parázik. Védekezésül ez ellen a rekesz mögött és egy-két arasszal a víz színe fölött, vízszintes helyzetben hálót feszítenek ki, vagy egyszerûen odakötik a ladikot. Tapsikolva hull a hal a ladikba, de néha még onnan is kicsiszlik. Ki is szedik a szebbjét hamarosan, hogy kárba ne menjen.”*177 A régi szokásjog megkövetelte, de az eresztõrekesz készítõjének az érdeke is abban állt, hogy áradás idején a halak vonulását a Dunáról az ártérbe ne akadályozzák meg, ne is zavarják meg. „Mer akkor nem megy oda õneki hal, akkor visszaveri!” Tehát nem emelcsõzött ekkor a fokban. Ezt követelte meg a közérdek is: minél több hal, mennél messzebre úszhasson ki az ártérbe. Néha több száz holdnyi tér is egyetlen fokon át tellett meg. A rekesz gazdája azonban figyelte a vizet. Éjtszaka a tûz mellett taplót tartott, amikor már megszûnt a víz látható mozgása, égõ taplót dobott a víz színére, úgy hogy az izzó része a víz színén úszhasson, hogy észrevegye a víz haladási irányának megváltozását, az apadás megindulását. Ha a halak elõbb észrevették, a legnagyobbak, legértékesebbek visszaszöktek a Dunára. Éppen ezért ma, ahol még mûködnek ilyen rekeszek, a rádió vízállásjelentését is hallgatják. Ha Budapesten apadni kezd, õk már bezárják az eresztékek kapuját. Szûk nyílású eresztékhez deszkát tettek, vagy vejszét, vagy varsát, szélesebbnél kapuhálót. Az ereszték mögé, tehát értér felé esõ
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLI]



oldalához felállított vejszekben hamarosan megjelentek az elsõ kifelé igyekvõ halak. Ezeket nevezték vendég-vejszeknek, különösen ha az az ereszték szárnyának szögét zárta le. Ha a víz megállat, vagy csak gyengén apadt, a szûk nyílású eresztékeket le sem zárták; a vendégvejszék közt, az ereszték mögött csuhéztak. (Decs). Solymos Ede Bogyiszlón hallotta emlegetni az udvaros vejszek alkalmazását. Mohács környékén csigavonalszerûen vezetett a hal útja a középsõ tömlöcbe. Ez a csigavejsz.*178 Ma a két vejsztípus emlékét még megtalálhatjuk, de már senki sem tudja egyik vagy másik különös elõnyét. A rekesztések azonban nemcsak vejszhez készültek. A régi emlékezésekben, fõként Bogyiszlón, nagyobbrészt a csuhézáshoz kapcsolódnak. Területünkön ma is használják. Csuhé (Bogyiszló, Decs), vagy körösztháló (Decs) kb. egy négyzetméteres háló, melyet két egymásra keresztbe tett ág feszít ki. Ez a csuhé körme. Kettõs villás nyelet kötnek rá, ahol a két köröm keresztezi egymást, középen, függõlegesen egy nádszálat erõsítenek fel. A nádszál alsó vége és a háló között két ujjnyi házagot hagynak. A nád végébe vékony gyertyát tettek. "H„ a hal nekiütközött a nádszálnak a gyertya meglobbant. Nappal nem kellett gyertya... ez lopó dolog” (Decs). Oláh Istók 84 éves decsi ember szavai szerint a csuhénak négy körme van. Közte van 3 szál cérna. (Ti. kifeszítve két köröm között). Ez van szemközt a folyással és arra van egy nádszál kötve. Ha a hal nekimegy a cérnának, megbillen a nádszál. A nádszál végére éjjel taplót tettek, vagy gyékénybuzogányt gyújtottak. Ez egész éjjel parázslott (Decs). Katona Imre gyûjtésében is „éjszaka parázsló gyékénybuzogány billegése jelzi a zsákmányt”*179 Az érzõ végére nappal vékony vesszõt tettek, ennek neve Bogyiszlón kakkantyu.*180 „Voltak mélyedések, fokok. Két szélét berekesztették, hogy csak a közepén mehessen (a hal), leástak ágakat, arra rõzsét tettek, ott ültek, csuhéztak egész nap” (Bogyiszló). Állványra, a góréra nemcsak kényelem miatt volt szükség. A csuhé emeléséhez erõt kellett kifejtenie a halásznak, ezt csak úgy tudta, hogy lábát is megfeszítette az alsó állványhoz, s közben szilárdan ülhetett a góré felsõ állványán, a két ágasfán keresztbe fektetett ruganyos gyürücevesszõ-kévén. Állvány nélkül lába becsúszhatott volna a sárba, vízbe, elkerülhetetlenül nagyobb mozdulatokat, lépéseket téve, ami a halakat elzavarta volna. Az állvány neve a Sárközben ugyanis góré, a 3 szál madzagnak pedig õr. „Kint lakott a paprika malom felé a szélsõ házban a Rekeszi Simon. Úgy hívták mert mindig rekesztette a Békás fokot. Ott az épület mellett rekesztette el. Öreg halász volt. Ha a Dunáról a Holt Dunába jött, vagy a Holt Dunából a Dunára ment a víz, az mindig arra ment. Csuhé, emeltyû (volt nála). Három szál madzagot kötött a körömhöz, a csuhét úgy eresztette le, hogy az körösztbe álljon, hogy a hal neki menjen. Akkor a nádszál megbillent, akkor már húzta is fel. Mély vizekbe is csuhéztak. Akkora halat fogtak, hogy eleje, hátulja is lelógott. Nem ugrott ki, mert a hirtelen húzástól megszédült.” (Bogyiszló). Az a hozzáfûzött megjegyzés a mély vizekben való csuhézásról, már egy másik típusra utal, melynél nem hosszú ágas fával emelték fel a hálót, hanem a körmök keresztezõdéséhez kötött kötéllel. Ezt a csuhét csónakról kezelték és mély vízben állandóan helyet változtatva halásztak vele. Solymos Ede munkájában kis csuhénak és piritynek nevezi, mivel kisebb méretû a csuhénál. Kb. 80x80 cm. Felszerelése a csuhéhoz hasonló, de érzõ nélkül, és erõsebb súlyozással a körmöknél. A halász a csónakban egyik kezével a halfészkes tuskó fölé zaklanyoz, leereszti a csuhét, és mikor az ledobban, a hal kiváncsiságból föléje megy, akkor hirtelen felhúzza. Paks felett már nem találkozott vele.*181 Decsen Perity csládnévvel is találkozunk. Herman Ottó a Kopácsi tóról, mint téli léken át való halászeszközt említi, bustyálló néven.*182 Madocsán a rúddal emelt csuhé neve emeli. „Emeli vagy emelõ háló. Ott használják, ahol haljárás van. Beleeresztették és kivették. Nyílt vízen használták. a rekesztéseknél már inkább (újabban) varsákat használnak, nem emelit"”(Madocsa). Gerjenben teszi-veszinek, vagy csuhénak hívják, de a csuhé, mint említettük, a hálóval bevont burító is. Alsónyéken és Bátán neve emécsõ. Dunaföldváron barkó.*183 1808-ban a nyéki jegyzõkönyvben a következõt olvassuk. „A Nyéki Sárvízen halászván Bátaszéki
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLII]



Lakos Taszek János kinek emétsõjét (és) egy abrakosát el vették nyéki esküttek és irgalomból 1 Ft-ért kiadták volna...” 1804-ben pedig ugyanott egy nyéki tolvaj bûnlajstromában szerepel, hogy „Sós István halász vasas emécsüjét ellopta”*184 Bátán és csuhégátaknál használják az emécsõt. „Itt emécsõ a neve, máshol emeli, csuhé, csuhézás. Ezzel is fokokra mentek” (Báta). A csuhé neve találgatásokra ad okot. Herman Ottó csuhi néváltozata vidékünkön ismeretlen. Errõl õ azt írja, hogy: „hangfestõ név, mert gyorsan kiemelve suhint.”*185 Talán van valami összefüggés a csuhé – a halászszerszám és a csuhé – gyékény elnevezés között. Csuhét használnak a csuhégátak nyílásában, melyet vesszõbõl és gyékénybõl, csuhéból kötnek. Gyékény, vagyis csuhébuzogány ég az érzõ végén. Solymos szerint „ha a csobbantóra érzõt, õrzõt szerelnek”, csuhé lesz belõle.*186 Nem tartjuk lehetetlennek azt sem, hogy a régi csuhékat gyékénybõl készítették. Mindezek azonban csak találgatások. Az eddig tárgyalt és a közelmúltban még megfigyelhetõ, vagy emlékezések alapján még megrajzolható rekeszek és vejszek többnyire nádból, illetve vesszõbõl készültek. Csalog József a Sárköz halászatáról írt munkájában részletesen leírja a lészák készítésének és leállításának munkáját.*187 A folyó Dunán és annak közvetlen árterében, Bátán, Szekcsõn, a mélyebb víz és sodrás ereje miatt is, vesszõlészákat alkalmaznak. Solymos két-három méteres és több száz méter hosszú vesszõlészákat is látott. Ezeket most már hivatásos halászok készítették. E hosszú rekeszekben vejszfejeket helyeztek el. radáskor több kaput nyitottak rajtuk, apadáskor kapuhálóval zárták be ezeket.*188 Az urbáriumok és a halászati bérletszerzõdések azonban ma már emléke is elveszett, nagy rekeszekrõl adnak hírt, melyekkel nagy fokokat és talán magát a Sárvizet is elrekesztették. Csakis valami nagyobb létesítményrõl lehet szó, akkor, amikor azt olvassuk, hogy a rekeszeket „másfél ember mélységû vízen bukva, a roboton kívül magunknak kelletik véghez vinnünk.” S ezt a munkát a jobbágyok olyan terhesnek érezték, hogy folyamodványt írtak miatta (Õcsény, 1790). 1839ben pedig, amikor Pörnyi Mihály és társai bérlik a Sárvíz és a hozzátartozó tavakat, az uradalom kötelezi õket rekeszek építésére és fenntartására. Az ehhez szükséges karót és vesszõt – olvassuk a szerzõdésben – az uradalom jutányosan fogja rendelkezésükre bocsátani. Ez pedig tetemes anyagfelhasználást tételez fel. Nádvejszekkel, vagy kisebb vesszõrekeszekkel aligha foghatták volna meg azokat a háromkilósnál nagyobb halakat, melyekbõl 300 fontot kellett elevenen beszolgáltatni az árendán felül.*189 Ezeket a nagy rekesztéseket az ártéri fokokra épület vízgazdálkodás legfontosabb fogószerszámainak tartjuk, melyek azzal együtt tûntek el. Ilyenek állhattak a Dunából és Tiszából kivezetõ fokokban. Ezekkel lehetett apadás idején azt a töménytelen halat fogni, melybõl a disznóknak is jutott és Werneherus tudósítása idején, a háborús években, már nagyrészt felhasználatlan rothadt el. Wernherus maga így írja le 1529 tájékán e rekeszek vagy nevezhetnénk foki cégék mûködését: „... a Tisza mikor a síkra kiönt, minden helyet szélesen nem csak a vízzel hanem halakkal is megtölt és ahol tavat képez, mielõtt leapadna és a víz visszatérne a medrébe, a parasztok bizonyos rekeszek építésével akadályozták meg azt, hogy a víz visszahúzódásával a halak is visszamenjenek. Itt tehát épp úgy fogvatartják a halakat, mint a halastavakban. Nem ritkán megesik, hogy a halak akkora tömege ütközik neki a rekesznek, hogy azt áttörve megszöknek, és ezzel tönkreteszik a parasztok munkáját és reménységét.”*190 A Drávaszög hatalmas árterében még a múlt század elején az uradalmak is építettek és mûködtettek ilyen hatalmas rekeszeket: „Halastóknak híre sintsen, ha tsak ne talán ezen nevezet alatt akarnék érteni a Bellyei Uradalomnak Izsépi és Darázsi víz-rekesztéseit, mellyekben a Dunának árvízével tsoportossan oda szoruló halak a víznak apadtakor zugók és gerebenek által a Dunába viszsza mehetni gátoltanak, és így azután könnyen el fogattatnak.”*191 Egy másik, Baranya megyét ismertetõ késõbbi leírás határozottan a tavak közé sorolja az említett ártéri, áradáskor mûködõ halasvizeket: „A Tavak között említésre méltók azok, amellyek a BellyeiDárdai és Siklósi Uradalomban fekszenek, és a közönséges halaknak többféle nemeivel bõvelked
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLIII]



nek.”*192 Rekeszeket, vejszeket ma már alig alkalmaznak. Használatukat a varsák szorították ki. Vesszõvarsákat Mohácsott használtak; a varsa száját tésztával kenték be; keszeget, törpeharcsát fogtak vele. Háló-varsákkal ma is sokan dolgoznak a Sárközben, vesszõvarsákra ma már alig emlékeznek. A háló-varsák és általában a hálók régen a Sárközben házi lenfonálból készültek. A feláspázott fonalakat néhány napra füstre tették, mert a füst tartósította azt. A varsákat nem hagyták sokáig a vízben, hanem idõnként kiszedték és megszárították. Néhány évtizede már drótvarsákat készítenek, csak az elsõ karika van továbbra is mocsárkõrisbõl, hogy a hal ne idegenkedjen tõle annyira. A keskeny, álló vagy lassan mozgó, varsákkal elrekesztett vízekben húzóháló, vagy békaháló segítségével hajtják a halakat a varsa felé. Ezeket a medrek szélességéhez alkalmazzák és két ember húzza kötélen a víz partján. Solymos Ede Bogyiszlón feljegyezte a dudavarsa emlékét, melybe kétoldalról mehetett bele a hal.*193 „A kilencszázas években talajvíz volt itten a Sárköz területén pár esztendeig. A halak megszaporodtak a mélyedésekben, árkokban, hát elmentünk halászni, tapogatni. Varsákat raktunk, ahol már a folyók mélyebbek voltak. Egyszer is egy kétszárnyú varsát letettünk. Egy csatornát, amit átért (azt rekesztettük el). Kétszárnyú vasát. És hajtottuk húzóhálóval neki a halat. Mikor már közel értünk, már megörültünk, hogy hát hú, a varsának a farkkarója annyira mozog, hogy annyi lesz most már itt a hal, hogy csak megrakodunk. Hát odaérünk fölvesszük a varsát, uram Teremtõm, hát mi volt benne, hát uram Isten egy vizi csibe. A varsának a csücskibe megszorult, az rázta úgy a varsát, de hal egy árva fia sem volt benne. Nohát... talán meg köllene ezt a varsát fordítani. Menjünk a csatornának a másik felire, úgy húzzuk neki. Úgy is tettünk. Megfordultunk. Persze a vizicsibét kitessékeltük belõle. Hát uram Teremtõm nekihúzzuk a húzóhálót, odaérünk, no most nem tévesztünk. Hárman alig tudtuk a varsát kiemelni” (Pilis).*194 „Itt a Vincába akkor is halásztunk. Csak varsával, aztán Deák Páléké volt akko a Báta. Aszongya nekem is az öreg Deák – võgy-szomszédunk – öcsikém, aszongya, vidd le a varsákat aszongya, ragd le, aszongya holnapra fogjál halat. Vasárnap volt másnap...(Mikor másnap ment le a varsákat felnézni, jött ki csónakon) Osbát András meg a Bíró János, a vidra mindig kirágta a varsájukat. akkor mondták (kérdezték tõlük), hogy bement-e a hal? Bement a! Kirágta a varság a vidra! Hû ha megfognám, úgy megverném, hogy megerenne a bõre. Min miko a gyerekek fûzfából sípot csinyának. Hát akkó, azok ladikján kiszedték a varsákat és azok ladikjárú möntem be aztá ott a Báta ahogy fordult, hát még odamék a varsám úgy tesz mintha réce vóna benne, vadréce. Mondok vadréce van a varsába. Megfogom a karóját, hát vidra!... (Õcsény).*195 Farkkaró – a varsas csúcsához levert és azt rögzítõ karó. A varsa szárnya a varsához vezetõ háló, a varsa nyévese. Bátán neve palé, a varsa paléja. Összefügg a palézni igével, mely hajtani, terelni jelentésü. A 84 éves Oláh Istók már nem állított vejszét nádból, csak hálórekeszt. Rekeszhálóval elrekesztette a vizet, míg a lezárt részbõl húzóhálóval kihalászták a halat. Ilyen hálórekeszt alkalmaztak apadáskor, hogy a halak meg ne szökjenek (Decs). Röviden meg kell emlékeznem az oltatlan mész alkalmazásáról. Üvegbe téve és ledugaszolva úgy, hogy a víz egy kis nyíláson beszivároghasson, halfészkekre dobták. A beszivárgó víz folytán gáz fejlõdött, ami robbanásszerûen vetette szét az üveget és igen sok halat megölhetett. Alkalmi, orvhalászmódszernek tekintették. Náddal benõtt tavak lehalászását egyesek úgy végezték, hogy a sekély, nádas vízbe oltatlan meszet szórtak, ami a halakat a tó közepére, a mélyebb, tisztább vízre hajtotta ki és ahol a halászok hálójukat kivethették. Nagy múltra ez a két módszer semmi esetre sem tekinthet vissza (Decs).
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLIV]



V. A HALÁSZAT MUNKASZERVEZETE
Az uradalmaknak fenntartott tilos vizek ellenõrzése, haszonvételének biztosítása az ispán, vagy külön halászispán (spanus piscinarum) feladatai közé tartozott. 1744-ben lefolyt mohácsi perben szereplõ Sopronyi János egyszemélyben viselte ezt a két tisztséget.*196 A falu halászatát érintõ ügyek intézõjévé, tóbírájává azt a falubeli jobbágyot, parasztot választották, aki a falu halászatát, a halászóvizeket, az egyes családok halászóhelyeit, a halászattal kapcsolatos joggyakorlatot, a halászat jogi kérdéseit legjobban ismerte. Rendszerint maga is a legjobb halászó lakosok közül való volt. Õcsényben 1811-ben az elöljárók és a bíró „utasítják Bence Mihály Tó Bírót, minthogy sok veisze van a Tókon, hogy az õ és mások veisze csütörtökön egyedül a Falu hasznára és közönséges szükségére fordíttassanak.”*197 Ahogy az uradalom a XVIII. század végén teljesen elveszi, vagy magához ragadni igyekszik a jobbágyok halászóvizeit és halászatát, úgy tûnik el a tisztség is vidékünk falvaiból. 1690-es évek összeírása szerint az uradalmi tiszttartók a falu halászati szolgáltatásait és bérleteit még a iudex piscatorummal kötik meg. A tóbírót, vagy fokbírót a falu, vagy mezõváros tisztségviselõi közt ritkán említik meg külön. Felsorolásukban még akkor sem szerepelnek, amikor más adatokból biztosan tudjuk, hogy az említett idõben volt fokbíró, vagy tóbíró a helységben. Gerjenben, melyet halászfaluként említ a József császárkori térképekhez csatolt országleírás, az öregbíró viselte 1821-ben a tóbírói tisztséget is.*198 A tóbíró, bírói tisztjén felül tehát – mint láttuk – tárgyalt az uradalommal a falu halászati jogáról, bérleteirõl, kötelezettségeirõl, és õ fizette meg a falu részérõl az árendát a vizekért. A tóbíró alá rendelték a tómestert, aki tulajdonképpen a halászás, a fokok vájásának, karbantartásának, rekeszek készítésének és mindenféle halászati munkának szakértõje és irányítója volt. Õ vezette a halászatokat, irányította egy-egy tó lehalászását, a generális halászatot, nagy, több ember együttmûködését kívánó hálókkal. Címe és tisztsége egybefonódott, idõvel egybemosódott a tóbíróéval. A halászat lehetõségeinek zsugorodásával feladatai is elszegényedtek. Az 1792-es õcsényi feljegyzés szerint a tómester kötelessége volt a „Halászó vízekre szorgalmatosan vigyázni, a Harmadot, melly kezére menen a Tó Bírájának által adni.” Vagyis a falunak, uradalomnak járó részt is õ szedte össze és adta át a tóbíró számadásába.,199 Õ volt felelõs az uraságnak beszolgáltatandó böjti halak szállításáért és az urasággal feles vizek halászatának minden ügyeiért. Több esetben maguk is külön vizeket bérelhettek. Közvetlen a török idõk után az egyik tolnai-bogyiszlói határperben megidézett tanút a tómester büntette meg a bogyiszlói Holt Dunában való halászásért. Az 1750-es években ebben a bogyiszlói Holt Dunában csak Boda György tómester halászhatott (Holt Duna, Ubi Communitás nihil habet, sed tantum Georgius Boda Tó Mester).*200 Az alsónyékiek 1768-ban úrbéri szerzõdésében olvassuk, hogy a hal fele a helységé, de annak idején a vejszeket és rekeszeket rakni és azokra vigyázással lenni kötelesek, és amikor az uraság kívánja, kötelesek kimenni a halászatra és arra alkalmas tómestert is rendelniük kell.*201 Alsónyéken 1804-ben két tóbíró volt, tómesterrõl pedig nincs említés. Valószínû, az elõbbiek látták el a tómester feladatát is.*202 Megerõsíti ezt a feltevésünket az, hogy 1806-ban viszont csak két tómesterrõl van szó, kik „az egész Halász sereg által való végzésbõl rendeltetett Conventiojokba kettõnek 40 Forint, melynek felét a Halász Sereg, felét pedig a Helység részérõl lévén megadva. Mentesek a helység robotától is.” Mivel csak egy halászsereg volt Nyéken, nem lehetett annak két mestere. A tómesterek voltak ugyanis a halászseregek, a kompániák irányítói. A címek változása már a két feladatkör határainak elmosódását bizonyítja. Bogyiszlón több halászsereg, vagy kompánia is volt. A halászsereget vezetõje nevérõl, vagy az általa használt halászóvízrõl nevezték el. Az 1751-52-ben az egyház részére adott adományok jegyzékében így olvashatjuk: „Oroszvári Tó mester több halásztársaival, Paxi János halásztársaival, Paxi István companiája, Karaszi Halász Compania, Vajasi Halász Compania, Lénárt István Halász Compania, Tolnai András halász serege, Karaszi halászók közönségesen, Német János serege.”*203 (Bár a felsorolás csak egy tómestert említ, feltételezhetjük, hogy a többi sereg vezetõjének is ez a cím járt ki.) Az 1766-ban a vármegyéhez intézett panaszukban a decsiek azért tiltakoznak, hogy a tómestert az
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLV]



uraság szolgálattal annyira megterheli, hogy a helységnek már nem tud szolgálni. „A szegénységnek veiszeibõl a Tó mesternek a pénteki halat T(ekintetes) Uraság konyhájára Bátaszékre gyalog, – ha mehet szárazon – hátán egy tellyes háti öreg gyékény szatyorral bé kelletik vinni, a Helységnek pedig nem szabad (a fogásból részesednie, halat vásárolnia). Az Tó mester a T(ekintetes) Uraságnak szolgál (és) a Helység fizet neki.”*204 1824-ben, amikor „Cseh János Paptava nevezetû tót a helységtõl halászat végett kivette” a szerzõdés megemlíti, hogy a nevezettnek, a fokbírónak „a fogott halából dézsmát adni nem szükséges.”*205 Ugyancsak Decs 1783-as számadásában szerepel a „Rekesz pásztor” tisztsége is, aki nyilván, mint más pásztor, a vejszék és rekeszek biztonságára ügyelt. 1849-ben pedig a decsi tóbíró maga is a bíró elé került, mert amikor valakit azon kapott, hogy az árendásvízben alattomosan halat fogott, ahelyett, hogy feljelentette, illetve megbírságolta volna, megfelezett vele.*206 Madocsán az 1805 márciusában felsorolták az az évi tisztségviselõket: öregbírót, hegybírót, hegymestert stb. Tóbírót, vagy tómestert nem jegyeztek fel. A jegyzõkönyvben azonban ugyanennek az évnek februárjában keletkezett pontos tómesteri számadást találunk.*207 Madocsán a tóbíró és a tómesteri tisztség már összeolvadt. Ebben az idõben két tóbíró volt, mindkettõ egy-egy Compania élén állt, mint tómester. A feljegyzésekbõl nem tûnik ki, hogy volt-e még e kettõn kívül más halászsereg Madocsán. 1805. február 16-án ugyanis mindkét tóbírót elmozdítják tisztségükbõl. A határozat indoklása több szempontból igen tanulságosan világít rá a paraszt halászseregek tevékenységére. Madocsa történetében megemlítettük azt, hogy a madocsai halásztavakat pesti bérlõk árendálták az uradalomtól. Az írásban említett eklézsia részére ajánlott halászótó az, amelynek hasznát Kranc Pál halászbérlõ ajándékozott a falunak. „Die 16. Febr. 1805. Tartatott közönséges gyûlés alkalmatossággal vizsgálás alá vetették mostani Toó Bíró Boldog György ellen fent forgó Panaszok, úgymint, hogy egyízben mivel a gyanúságra maga ellen s Companiája ellen azon Cselekedetével okot szolgáltatott, hogy éjjel halászni, még pedig Haálóját más Companiának már meg vetett és Hallal tellyes Hálójoknak szomszédságában azon Halász Gazdáknak távol létében meg vetni merészelte, mind ezért mind a két Tó Bírák között állandós gyûlölségek és egyenetlenségekért, fõképpen pedig azon nyilvánosságosan ki jelentett igyekezetéért, hogy a tavali Tó bírák számára rendelt, azok által pedig az Eclesia részére ajánlott Halászó Tóbeli haszonvételt törvénytelen és mindegy erõszakos úton módon elfoglalni készülne, fönt nevezett Boldog György mind Biczo István Tó bírói társával együtt hivatallyokból elbocsájtatnak. Egyszersmind pedig az illyetén zûrzavaroknak el távoztatására rendeltetik, hogy a mely Halászó Compania ennek utánn éjjel halászni merészel, annak többé a Halászat meg ne engedtessék, hanem a halászattól végképpen el tiltva lészen. Ami pedig azon éjjeli halászattal fogott Halnak az árát illeti, azon pénz azon halászoknak ki ne fizettessék, hanem közönséges haszonra fordíttassék és ez új Tó Bírák számadása alá által adassák.” A végzést a bíró, négy esküdt és 15 közember írta alá. Az aláírások után ezt olvassuk: „Notta: fönt meg írt napon és nevezett becsületes emberek jelenlétében számadó Tó Bíró el folyt ideje alatt be vett Pénzekbõl következendõképpen számot adott. 1. A 20. juny 1805. usque 16 febr. lett jövedelem tészen libellus szerint im summa 757 Ft. 14 kr. 2. Költség lett ekképpen: 1. Grancz Pál Úrnak által adott 386 Ft 2. Gyertyára, borra kelt el 14 kr. Cassa statusa 371 F1. Mely ki tett summát u. m. Háromszázhetvenegy Forintokat hogy Boldog György Õr Biczó Andrásnak, ismét Miklai Pár árát in fl. 24. Törjék Ferenc Curator úrnak becsülettel által adta légyen.... attestáltatik, és a számadó viselt számadásságáról absolváltatik.” A következõ hónapnak a végén egy társukat kizárják a halászatból: „Szintai István Katona hamis rovás tsinálásában tapasztaltatván, melynél fogva négy mázsa Halnak az árát igazságtalanul meg akart venni, ezen igazságtalan cselekedeteiért arra büntetetett, hogy a Halászatbul vég képpen ki hagyattason, úgy hogy nékije még csak veisz-hely és semmi nemû halász eszközök tartása se engedtessék meg publikáltatván ezen hamisság a templom elõtt közönségesen a többieknek tanúságára.”*208 A madocsai, bogyiszlói vagy sárközi halászseregek tagjai minden kétséget kizáróan jobbágyparasztok, esetleg zsellérek, semmi esetre sem hivatásos, még kevésbé céhbeli halászok. E fennmaradt szá
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLVI]



madások alapján azonban bizonyos, a céhekhez hasonló közösségi szervezetet tételezhetünk fel, hiszen a halászsereg gyûlésén fogyasztott bor és gyertya árát is számadásba vették, ahogy azt az iparoscéheknél is szokás volt. A rendelkezésre álló kevés adat alapján azt sem tudjuk pontosan, kik és hogyan lehettek e halászseregek tagjai, melyek mindenképpen a faluközösségnél szûkebb szervezetet jelentettek, s valószínû, a földesuraknak fizetett árenda fejében használták a falu legfontosabb halászóvizeit. A madocsai, gerjeni, bogyiszlói és sárközi tó-, fokbírónak Mohácsott nem találtuk mását. Az 1744es perben tómesterek (masister piscinarum) és halász-esküdtek (iuratus piscationis) szerepelnek. A halász-esküdtek úgy látszik a tómesterek helyettesei voltak, mert a vallomások szerint kötelesek voltak részt venni a halászatokon és nekik kellett biztosítani azt, hogy az uradalom vagy a város megkapja a neki járó részt a zsákmányból.*209 Több esetben találtunk említést tanyamesterrõl is. Rendelkezésünkre álló néhány adatból arra következtetünk, hogy a tanyamester egy bizonyos tónak, majd tórészletnek, egy-egy tanyavetésnyi területnek a bérlõje, ill. bérlõinek vezetõje, s mint ilyen, a haszonból nagyobb arányban részesült, szakembere a halászatnak, mert mesterségét más tanyamesternél tanulta, de ez sem volt céhbeli halász. 1763-ban egy mohácsi ember nem sokkal elõbb vett szõlejét eladta és ezt így indokolta meg: „... azon közben a Tanya mesterség tanulására nízve által látta, hogy két úrnak nehéz legyen szolgálni, szõlõtis egy idõben munkálni, Tanya mesterséget is úzni s tanulni...” – inkább szõlõjétõl vált meg. Egy 1762-es feljegyzésbõl arra következtetünk, hogy a mohácsiak más területeken is béreltek tanyákat, illetõleg vállaltak tanyamesterséget. Így volt. pl. „Szolnoki János Tanya mester Nyaretszaka Dállyán.”*210 A tanya említésekbõl kiviláglik, hogy ez nemcsak halászóhelyet, hanem annak közelében lévõ épületet, tartózkodási helyet is jelentett. 1805. február 7-én kelt feljegyzésbõl megtudjuk, hogy Benes István tómester 10 legényével Csollak Mikó „Szigeti Szállás házát” feltörte és ott károkat okozott. A bíró elõtt felelõsségre vont tómester azt vallotta, hogy „halászatból jövén, vízesen az uraság házába meg nem fértek, a hideg végett kénytelenek voltak enyhelt keresni és úgy mint ösmerõs szomszédhoz bementek”.*211 Ez a Benes István valószínû az uradalom halászóvizeinek tómestere volt, esetleg bérlõje. Sajnos nem tudunk sokat a mohácsi halászmesterekrõl és halászcéhrõl sem, mely 1847-ben nyert szabadalmat, iratanyaguk nagyrészt elkallódott, 1861-tõl ismerjük a mesterek és legények neveit, akiknek szegõdéseit írásba foglalták; 1907-ben még még szabadítottak és remeket is készítettek.*212 Egy mohácsi jegyzõkönyvi adat szerint 1820-ban tolnai halászmesterek telepedtek le a városban. Ekkor kezdõdhetett talán itt a céhes hivatásos halásziparûzés? Nem tudjuk. Külsõ Mohács 1785-ös részletes összeírásában 25 iparos között halász nem szerepelt. A tanyamesterekben azonban már átmenetet láthatunk a paraszthalászból a céhbeli halászmesterhez. Hogy még nem voltak céhbeli halászmesterek azt talán ez a megkülönböztetõ név is kifejezte. A halászsereg, vagy kompánia valószínû a legnagyobb és legeredményesebb halászszerszám, a tavak lehalászására alkalmas öregháló, vagy gyalom kezeléséhez szükséges létszámú társaság neve. Létszáma a háló nagyságától függõen területünkön is változott, s elérhette a tíz embert. Pontos adataink sehonnan sincsenek, a tíz legényt említõ mohácsi adat kivételével. A halászsereg azonban valószínû nemcsak az õszi lehalászáskor dolgozott együtt. A régi nagy és mély rekeszek készítése szintén több ember együttes munkáját feltételezte. Nemcsak a munka nagysága, mennyisége miatt, hanem a munka módja is közös erõfeszítést kívánt. Így a lészák leverése a mély vízben úgy történt, hogy két-három csónak egymás mellé kötve tartotta a lészát, mások a karót nyomták be, ismét más sulykolta, kötözte és amint a panasz is említi, a lészákat alul a víz alá bukva kellett a karókhoz hozzákötni. Különösen még a fokok mûködése idején, apadáskor több embernek kellett a rekeszt karbantartani és a rekeszt nyomó uszadék lápot eltávolítani. Nem utolsó sorban több ember közös munkájával készülhettek csak el a néha több kilométer hosszú fokok és gátak. Kisebb halászszerszámok kezelése is néha több ember együttes munkáját kívánta meg. A bukorszák használatához legalább három ember kellett: egy szákos és két evezõs, akik egyben a halakat a hálóba zavarták. A kece húzásához és kiemeléséhez, a villingezéshez, vagy millingezéshez, a vejszék,
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLVII]



varsák felnézéséhez, az éjszakai szigonyozáshoz, vagy tapogatáshoz és késõbb a varsákkal elrekesztett fokok, csatornák húzóhálóval való meghajtásához 2-3 ember együttmûködésére volt szükség. Nem véletlen, hogy a hagyomány szerint Báta falu zsúfolt, zeg-zugos telek és házelrendezését is erre vezették vissza: „össze-vissza voltak a házak, nálunk is négyen laktak egy udvarban. Azelõtt anép nem dolgozott annyira, mint késõbb. Voltak, akiknek nem volt háza, a másiknak meg volt elég helye. Azt mondta neki, hogy jöjjön, építsen oda házat, úgyis együtt járnak halászni, legalább nem kell messze járni, ha indulnak halászni...” (Ti. nem kell messze elmenni hívni a társat, ha együtt mennek halászni.) A halászás általában férfimunka volt. Asszonyok csak az apadáskor sorra kerülõ tapogatásban, halborításban vettek részt. Ilyenkor többen halásztak, de mindegyik magának foga a halat, illetõleg az egy családhoz tartozók zsákmánya közös volt. Asszonyok, gyermekek feladata lehetett a férfiak által lerakott vejszek felnézése is. A vejszbe került hal már mintegy éléskamrába került, csak ki kellett merni.*213 Külön kell megemlékeznünk az ún. általányos, vagy generális halászatokról, amikor a falu használatában lévõ összes vizet az egész falu részvételével halászták le. Õcsényre és Decsre vonatkozóan Csalog József ad hírt errõl. A sárköziek a múlt század elején a kifogott halak értékesítésére tolnai halkereskedõkkel, fisérekkel kötöttek szerzõdést.*214 E helyen még Gerjen halászszerzõdését idézzük 1850-bõl: „A közönség október 17-én megkezdõdõ általyános halászás alkalmával a határban lévõ mindennemû tavakból kifogandó halakat érintett halászmester úrnak mázsaszámra átadandja, éspedig e fent kitett naptól egész november 10-ig olly formán, hogy az egy fontos halaktól értve a nagyobb minõséget és ezen alul lévõket pedig a kisebb minõséghez számíttassék, ide értve, hogy az egy verdungos hal ezen osztályhoz sem számítható. Mázsája 10 a nagynak, 5 a kisebbnek. A kisebb minõségbõl csak 30 mázsát köteles elfogadni; a megrakott bárkabeli halat felindítás után fizeti ki; a szombati halat két szentgyörgyi lakosnak adják el...”*215
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLVIII]



VI. HALTARTÓK
A halászóvizek: folyók, tavak, fokok elárasztott területek mellett voltak haltartó helyek is. Természetes haltartók voltak a kopolyák, ahol a halak megrekedtek, de a mély víz, mely a talajon keresztül állandóan újult, élve tartotta õket sokáig. Ezekre télen jártak ki halat fogni, mint 1828-ban Õcsényben Halassy Nagy István 1/4 szessziós gazda vallotta: „Karácsony elõtt való szerdán ki mentem a borrévi kopolyát vizsgálni, ha lehetne benne halászni.”*216 Rendszerint az ártér idõszakos tartózkodásra berendezett szállásai, tanyái közelében kialakult természetes kopolyák, vagy mesterséges gödrök, tavacskák, elkerített mederrészek szolgáltak arra a célra és ezek mindig, vagy többnyire régebben, egy-egy család kizárólagos használati jogát képezték. Nevük gödör, vagy köbölye (Decs, Báta). (Ormányságban minden gazdának a kertje végében volt a maga csíkos gödre.*217 Ezek a tavaszi, nyári áradások során maguktól teltek meg vízzel és hallal, legfeljebb olyan rekeszt alkalmaztak ekkor, amelyik a halakat be, de ki nem eresztette (eresztõrekesz). A gödörben visszamaradt halakat a szükséglet szerint merték ki szákkal. Bátán még ma is jól láthatók a bödei gyümölcsös- és szálláskerteket egymástól elválasztó árkok. A tekintélyes szélességû és mélységû árokból kiemelt földdel magasították a kert felszínét. Hasonló árkok kerítették a középsõi és szigeti kerteket is. Ezeket az árkokat haltartó tavacskákként is hasznosították. Ha a kert nagyobb volt, úgy csak egy részletét magasították fel, a földet úgy ásták fel, hogy helyén itatókút vagy haltartó gödör keletkezhessen. „A Szigetben 300 öl volt (a kert) és töltve volt (mert) méhes is volt ott. Két nagy gödör volt, abból töltötték fel az egész kertet, ebben sok hal volt, de kiszákolták a cigányok. Nagy vízben megtöltõdtek vízzel és hallal. Kiájták a gödröt (és az árkot) és apródonként hordták fel (a földet)... A gödrök nagy vízzel teltek meg, 5-6 méter hosszúak és ember mélységûek voltak. Az egyik olyan mély volt, hogy csak akkor mertek megfürödni benne, mikor már jól leszállt a víz benne... Volt 3 gödör is. Az egyik gömbölyû volt és jó mély, meg volt egy laposabb is. Az egyiket kútnak használták, abban nem volt hal... Pápa Vincééknek körös-körül volt árok, oda vitték a halat, halat tenyésztettek benne...” (Báta). A Lukácsájta-fok is mesterséges gödör volt, halat tenyésztettek benne (Báta). Hasonló haltartó gödrökké képezték ki azokat a mélyedéseket is, melyekbõl a szállások helyén, épületek falához hordták ki a földet a decsi Kis Duna mellett (Decs). Csalog József tanulmányában alaprajzot közöl egy õcsényi Tejes-szögi szállásról, ahol a szállás melletti fok medrének fele részét halastó céljára földtöltéssel körülzárták, másik felét pedig nádból kötött nyévessel és balogfejjel rekesztették el.*218 „Volt Kelöcében egy darab földünk, ott is volt gunyhó, ott megfeneklett egy tó kopolya, ott abban annyi volt a hal, amelyik nem tudott elmenni vissza a vízzel, hogy rengeteg. Azt meg hordták, a halat (ti. a házbeliek, akik kijártak arra a földre). Utóbb már annyira megúnták a halat, hogy az apróját, azt itthon a kacsáknak vágták”(Decs). A halászó emberek a zsákmányt rövidebb ideig vesszõbõl, néha iszalagból kötött, kosárszerû merõben, összegúzsolt, kötött botokból álló ládamerõben, vagy kifúrt deszkákból készült bárkában tartották. Az utóbbit inkább a dunai halászok használták. A vesszõmerõ elõnye volt, hogy a csíkbogár nem fér a halhoz. A szebb halat, hogy össze ne törje magát, meg is ótják, azaz feje mögött a harmadik pikkely tájékán árrak megsértik a gerincét, hogy a farka megbénuljon.*219 Mások a hal huggyója felett szúrták meg fanyelû tûvel a hal gerincét, hogy farka megbénuljon. Fõként erõs harcsákat bénítottak meg így (Decs).
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [XLIX]



VII. HALAK FELDOLGOZÁSA ÉS FOGYASZTÁSA
„Ötték a sûtt halat a fõttel.” Ezt a szólást a Duna mentén mindenütt hallottuk, mint a régi életrõl való emlékezések vissza-visszatérõ formuláját. Az Egyed-féle összeírás utolsó rovatában a kedvenc ételek kérdésére adott feleletben így olvashatjuk: „kedvenc ételük a hal sülve, fõve” (Madocsa). A Sárközben emlegetik, hogy egyszer a hal derekát ették és a fejét dobták el, ha megúnták, a derekát dobták el és csak a fejét ették. A hal táplálkozásukban igen jelentõs helyet foglalt el. Régebben nagyobb mennyiségben fogyasztották és szinte mindennapi volt. Árvizes esztendõkben kenyeret pótolt, ma fõként ünnepi együttlét, pinceszerezések, névnapok, vendéglátások fõ étele. Csak a lakodalom és a szüret étrendjében tartja magát a birkapaprikás szívósan, talán éppen azért, mert régen a halételek mindennapiságával szemben éppen ez volt a különlegesebb. Vidékünk reformátusságánál is illett pénteken halat enni. Õcsény 1811-ben feljegyzett rendelkezése egyenesen megtiltotta azt, hogy csütörtökön a halat kivigyék a faluból, azt a falu pénteki ebédjére kell fordítani. Mindennaposságát, a szegénység étkezésében való jelentõségét már idézett mohácsi panasz világítja meg, melyben a tapogatás eltiltása ellen tiltakoznak, mivel „más ázalékja a szegénységnek nincsen”. Az egyor szinte mindennapos halleves emlékét õrzi közvetve az ún. hamis halleves gyakori fõzése is (Gerjen, Fadd). Manapság a legtöbb halat halleves, hallé, halászlé, halpaprikás formájában fogyasztják. A felszeletelt halat nyers, vágott hagymával és paprikával együtt teszik fel bográcsban vagy lábosban a tûzre. A hallevest vidékünkön külön fõtt tésztára merik rá és ezzel kanalazzák ki. A lé nélkül maradt paprikáshalat kenyérrel eszik meg azután. A mundéros hal készítését Csalog József is leírta Bátáról. A kibelezett, besózott, paprikázott csukát iszaprétegbe göngyölték, nyársra tûzték és szabad tûznél sütötték meg. A kiégett agyagréteg gyenge kopogtatásra leválik, a hal bõrével, pikkelyeivel együtt.*220 Solymos Ede is leírja a halászok mundéros halkészítését, közelebbi helymegjelölés nélkül: A halat pikkelyestül, belestül tûzik a nyársra, a tûz mellé, majd mikor megsül, hátán felvágják, kibelezik, gerincét kidobják, a hasüregbe sót, hagymát, zöldpaprikát tesznek. Néhány perc párolódás után fogyasztották úgy, hogy a hal bõre, mintegy tányér, ott maradt. „A dunai halászok a halnak sárba tapasztva való sütését nem ismerik.”*221 A kintjárók gyakori étele a nyárson sült hal. A kibelezett, letisztított halakat nyársra tûzve, a parázs mellett leszúrták a földbe, sóval paprikával ízesítették (Báta, Bogyiszló). A csíkot nyersen is és káposztával fõzve ették. „Csík! Úgy csicsog, mint a fene, mikor teknyõbe van. Mikor kifogják a vízbõl, elvágják a fejét és megeszik. De én félek tõle, vékonyka hal ez. Sáros helen szeret ez a hal. Én sehogy sem ettem, sem fõztem” (Decs). „A csíkos káposzta, meg a káposztás csuka! Jó volt” (Decs). „A csíkot könnyû megvakarni. Ha megsózzák, akkor magamagát lepucolja, addig forogtak az edényben, míg fehérek nem lettek. Ez nem olyan jó, mint a hal” (Macsonya). A hal tartósítása sózással, füstöléssel, szárítással, sziváritással (Õcsény) történt. Füstölésre a csuka a legalkalmasabb. „sukafogás idején besózták a halat, állt egy darabig, aztán fölfüstölték” (Gerjen). Ez a szivattyút (Gerjen), szivárított (Bogyiszló), szivatos (Decs) hal. „Nyári legelõ nagy volt, elöntötte a víz. Voltak öblei, kobolyái, ott szedtük össze a gyenge csukákat, megpucoltuk, megsóztuk kellõen és megfüstöltük otthon. Mint a disznóhúst, füstre tettük. – Mit viszünk? (ti. ma a tarisznyában a legelõre). Csak vettük le a csukákat, csak szárazon! Ugy szeettük, mint a kenyeret.” – Emlékezett az öreg Bartos, egykori decsi kanász. „Csukás káposzta. Füstölték a csukát, kétfelé repítették, besózták és paprikázták és azután szivárították. Csak a csukát, mert ennek kemény húsa van. Föltettük füstölni” (Decs). „A halat azt szárították, szivárították, végig voltak a tornácon a szegeken. Csuka halak, ponty, meg mindenféle hal. Kibelezték, besózták alaposan és ott a napon megszáradt, megszivarosodott a hal” (Decs).*222 „Bogyiszlón nem napon szárítanak, hanem kéménybe akasztják a halat és húsát pálcikával szétfeszítik. Használat elõtt a füstöt lemossák, vízben megfõzik, melegen bepaprikázzák,” írja a bogyiszlói halászokról Solymos.*223 Rövidebb idõre való tartósításnak tekinthetjük az apróbb halak rostélyon való megsütését is. Így melegebb idõben is elállt egy hétig.*224 A sós vizának már nincs élõ emlékezete.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [L]



A halak kereskedelmérõl, kivitelérõl aránylag keveset tudunk. A XVIII. században már közel sem fogtak annyit, mint amennyirõl Wernherus, Oláh és a külföldi utazók hírt adtak a XVI. századból. A folyó Nagy Duna értékesebb nagyhalát, a vizaféléket és harcsákat vizsgált vidékünkön is már csak hivatásos, céhes halászok, elsõsorban komáromiak fogták és szállították fel Budára, Gyõrbe, Pozsonyba, Bécsbe. A falvak valószínû tõlük veszik meg adójukhoz szükséges sós vizákat is. A szélesebb árterületek, melyekben a halélet és halászat lehetõségei nem romlottak olyan gyorsan, mint más Duna menti területeken, csak a XVIII. században és a XIX. század elsõ évtizedeiben küldenek piacra nagyobb mennyiségben halat, a múlt század közepétõl kezdve a halfogyasztáshoz szokott Duna mente már a saját szükségére sem fog eleget. A céhes és nagydunai halászatról és halkereskedelemrõl ebben a munkában nem szólhatok, mivel célom az árterek gazdálkodásának, halászatának bemutatása. Valószínû azonban, hogy a XVIII. század elsõ felében még a nagyobb árterek kereskedelemben hasznosított haltömeggel rendelkeztek. Így 1703-ban, Eszterházy Antal kuruc generális különös védlevelével utazó két szentendrei bárka a Sárközbe rekeszekkel fogott halakért jött le.*225 A halászat lehetõségeinek csökkentésével nõtt a kereslet. „A Duna és Dráva és több Tavak bõven el látják a legszebb Halakkal Baranya Vármegyét, úgy annyira, hogy meghaladván szok a belsõ elemésztést, esztendõnként több száz kotsikkal a szomszéd vármegyékbe, sõt Mohácsról Bécsbe is által szállíttatnak. Bövelkedik nem különben ezen vármegye szép Csíkokkal és különös jó ízû Rákokkal, melly utolsóbbak leginkább a holt Drávában találtatnak...” Miképpen kell értenünk ezt a bõséget, megmagyarázza egy, egy évvel korábbi, 1822-ben kelt leírás: „A melly tájékot nem tsak nagy és kitsiny folyók, hanem sok álló vizek is áztatják, ott el vélhetni bõségét a halaknak. De azért éppen nem hallatlan dolog, hogy a Dunáról, Dráváról, vagy a Motsárokról hozott holt halak a Pétsi piatzon sokkal drágábbak a marhahúsnál. Egyébaránt halat árulni mezõvárosokban ritkán, faluhelyett talán sehol sem láthatni. Azomban az Uradalmi halászatoknak Árendásai esztendõ által sok száz meg száz mázsa eleven halat a Dunán fölfelé visznek és ezen Vgyének dunaparjain fogott vizák is jobbára árultatnak el Pesten, vagy Bétsben.*226 A decsiek 1773-ban kelt panaszából kitûnik, hogy a földesúr által kijelölt feles és késõbb harmados halászóvizekbõl fogott halat az uradalom képviselõjével, vagy utasítására vitték távoli falvakba eladásra és a hal beszedett árának egyharmadát kapták csak meg a jobbágyok. Azt is szóvá teszik, hogy az értékes halakat õk maguk is szívesen megvették volna.*227 A legöregebbeket kérdezve, a legtöbben egyenesen tagadják, hogy a Sárközbõl a halat eladásra vitték volna. Az öregebbek közül néhányan még hallották hírét, hogy a halat Székesfehérvárra is elvitték eladni 4 krajcárért (Decs). „Vitték a halat a hegyek közé. Volt annyi, mint a dög. Compók, pontyok, kecsegék. Dobálták el, senkinek sem köllött” (Decs). 1845-ben a bíró elé viszik Kecskeméti András panaszát, hogy „Karácsony Istvánnal közösen vett halat és azt két kocsin elvitték (eladni”. A közösen vett halból azonban Karácsony István többet szedett be és kéri a nyereség igazságos megosztását.*228 1822 decemberében a mohácsi bírónál „Keszi Molnár Józsefné szent Királyi Helység Veszprém Vármegyei lakosné azon panaszolkodik, hogy Illia Tamásnál étcakának idején Kotsival meg rakott hallal lett volna, Rabb Ferencz tolvaj képpen gyikényét felnyitván több halakat ellopott, könyörög kárának megtérítéséért.”*229 „ Voltak olyan sütõ asszonyok keszeget, apró keszeget sütöttek rostén. Vitték árusítani a faluba is. (Paprikával) meg lett kenve, meg lett sütve. Vették is a népek, nagyon kívánta a bort. Alatta (a rostély alatt) parázs volt, nem hogy lobogjon. Paprikát (kevertek el) vízbe, tollal bekenték, mikor sült, nagyon finom volt. Olcsó volt. Még Györkönybe is elmentek, sváb falu volt (az) borért meg pénzért. Fogadtak kocsit, hogy nagy fekete kosarakba ték..."”(Gerjen). A feljegyzések tanúsága szerint árvizes esztendõk után akkor, mikor kenyerük kevés termett, a Duna mente jelentõs jövedelemre tett szert a halakból. A bogyiszlóiak közül sokan még a múlt század végén hallal jártak a Dunától távolabb lévõ falvakba és halért lisztet, krumplit cseréltek. „Fogtam egy tarisznya halat, elvittem Mõzsre, cseréltem egy tarisznya krumplit” (Bogyiszló).
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LI]



VIII. VÍZI KÖZLEKEDÉS
A Duna mente életében a vízi közlekedés igen fontos helyet foglalt el. Míg a magas parton a folyó mellé épült mezõvároskák szabadalmasabb helyzetüket a dunai kereskedelmi útnak köszönhették, addig az ártérben települt falvak az év legnagyobb részében csak vízi jármûvekkel közelíthették meg gazdálkodásuk ártérben szétszórt területeit és a számukra létfontosságú ármentes dombvidéket. A törökkori defterekbõl kitûnõleg vidékünk legforgalmasabb kikötõje és átkelõhelye Tolna és Báta volt. 1544. augusztus 30-tól 1545. január 12-ig Tolnán szarvasmarhavám, borvám, egyéb vámok és átkelési illeték címén 25 010 akcsét, Bátán 24 642 akcsét, Domborin (Bogyiszló és Gerjen közt) 10790 akcsét és Pakson 10 261 akcsét szedtek be.*230 Mohács lovasgazdáit a török külön, a hajóvontatás ellátására szervezte egységekbe. A török idõk után a dunai közlekedésben a hajók vontatásában és a hajók kiszolgálásában elsõsorban a partmenti mezõvárosok lovasgazdái és szegénysége vett részt: Dunaföldváron, Tolnán, Bátán és Mohácson. Ezeken kívül sok madocsai, gerjeni és faddi jobbágy járt lovaival hajót vonni. Az uradalmak gyakran más, távolabbi falvakat is köteleztek robotba való hajóvonásra, így pl. az õcsényieket 1790-ben. 1829-es Egyed-féle összeírás Dunaföldvárról, Tolnáról és Faddról írja azt, hogy a lakók „szántás-vetésen kívül lovakkal való hajóvonással, illetõleg hajóval való fuvarozás és dohánytermesztés által szerzik be szükségleteiket.” Ugyanennek a kérdõívnek bátai válaszában hasonló áll. „Szántás-vetésen és szõlõmûvelésen kívül átajában a Hajó húzásokból szerzik be szükségeiket.” Az 1848-49-es forradalmi években a bátaiak erõszakos erdõfoglalásai ügyében folytatott perben a jegyzõ azt jelenti a megyének, hogy a vádlottakat nem lehet összeszedni, mert „Bátta közönségének nagy része szegény lévén, az évnek különbözõ szakait részint hajó vontatással, részint messze terjedõ vizeken halászattal, többi részit messze vidékeken mezei munkák tételével kenyereket keservesen szerzik.” Mohácsról a regnicolaris conscriptioban pedig ezt olvassuk: „A lakosság nagy része hajók vontatásával, meg és kirakásával, kereskedõk szállításával, s a királyi sóház kézi munkájánál bõ munkalehetõséget talált.” A vontatott és kiszolgált hajók egy része tolnai, bátaszéki, bátai és mohácsi hajósgazdák tulajdona volt, de igen sok szekszárdi és bajai kereskedõ hajója is megfordult ezekben a kikötõkben. Sok esetben egy-egy hajónak több tulajdonosa is volt. Ezt úgy mondták, hogy kompániában vannak. A közös hajón hetenként más volt a soros számadó, aki a felfogadott legényeket és akormányost igazgatta. A tulajdonos vagy hajóbérlõ a kormányost fogadta csak meg, a kormányos dolga volt a legények szerzõdtetése. Külön kellett megfogadniuk a hajóvontatókat is, akik szintén kompániába állva vállalták a hajó húzását. A hajós gazdák a jövedelmen és a káron egyaránt osztoztak. Adott esetben azonban a soros számadó volt felelõs a hajóért és a rakományért. Egy-egy hajó vontatására, a hajó nagyságától függõen 16-32 ló kellett Veszélyes, sodrásos helyeken kisegítésképpen még többre volt szükség. A Duna egyik vagy másik, arra alkalmas oldalán vontatóút volt a lovak részére. Az utat bokroktól, nádtól, állandóan tisztítani kellett. Ilyen út már a középkorban is létehett, de a XVIII. század elején szinte újra kellett építeni azt.*231 Az út legveszedelmesebb részlete volt Paks, Dunakömlõd és Madocsa között az Imsósi Kanyar. „Pakstól 32 ló húzta-vonta a hajót. A fordulónál megállottak vele. Megvárták, míg egy másik hajó is jött, akkor annak a lovait is oda fogták. 64 ló húzta akkor az Imsós erdeje felett.. Ha aztán Imsóst elhagyták, elkerülték, akkor Kömlõdnél jöttek fel egészen a vármegye hídjáig. Ott lemacskáztak és a lovak visszamentek a másik hajóért. Durrogtattak a lovasoknak. A lovak az erdõ felett, a hegyen húztak, bizony megesett, hogy lezuhant egy-egy ló, az ott is maradt. Nem ment le érte senki, Hiszen az erdõ felett, a hegyen jártak a lovak. Egy-egy gazda 5-6 lóval járt vontatni. Volt, vagy lehetett abba lopott ló is. Azt szívesebben is vették, mert olcsóbb volt. Ugy tönkre is ment a ló egy hajóvontatásban, hogy a régi gazdája rá sem ismert volna soha. Hátulról fogták a rosszabb lovakat, mert ha a kötél megfeszült, térdre bukott a sok ló és a hátulsók meg le is zuhanhattak. sintér nyúzta meg õket, nem kellett senkinek. A sintér meg abból élt.”*232 „Imsósnál magas a part, átvágott a Duna. A lovakkal ott erõsen meghúzatták, egészen meghajtották és hirtelen elvágták a kötelet. Így is elõfor
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LII]



dult, hogy a hajó lerántotta a lovat a vízbe. A hajó itt saját lendületével kellett levágja a sarkot, mert olyan volt a part, hogy a lovak nem mehettek el. Itt holt ág szakadt a Dunába és süppedõs volt a part. A Fölhágó csárda – hajópihentetõ volt. Még álltak a nagy nyárfák, ahol a hajósok kikötöttek.” (Madocsa). „Hajót vontatni járt (az adatközlõ egyik õse) 24 ló húzta a hajót. Akkor ezért a Dunaparton nem lehetett fa. Az elsõ lovon ültek, meg a hátulsón. Az volt az ustoros. Annak a csizmájában volt egy éles kaszakés, ha veszély volt, el kellett vágják a kötelet, hogy a hajó a lovakat be ne rántsa a vízbe” (Madocsa). „Amikor meg azt énekelték, hogy Hajló, hajló, a Duna partján, arra a vonatók ügyeltek. Ha a hajót át akarták fordítani a másik partra, jelt adtak azzal, hogy mit kell csinnálni. Meghajlózták a lovakat és az embereket. Arra meggyorsították a hajót, elfordították, az ment jobb fele. Ha aztán már nem tudott elõre menni, akkor a bak felett valamivel elvágták a vontatókötelet. Azt a kötelet a Porongi csárdánál cserélgették a hajósoktól a(amadocsaiak). Éppen elég volt egy olyan darabka kötél kapugúzsnak és az tartósabb is volt, mint a fûzfagúzs. Ha aztán már nem tudott elõre menni (a hajó a lendülettel) akkor lemacskázták. Aztán dereglyére rakták a lovakat és átvitték a túlsó partra.” Más esetben a veszélyes partszakaszt megkerülték és hosszú kötéllel folytatták a hajóvontatást. Így húzatták át Bölcske alatt a hajót a balpartra, mert a meredek dunaföldvári partszakadékon nem volt vontatóút. A madocsai kovácsot sokszor kocsin vitték ki a Dunához lovat patkolni. A madocsaiak káposztájukat, bölcskeiek gyümölcsüket kisebb hajókon, dereglyéken maguk vitték fel Pestre, embervonta hajókon még a múlt század nyolcvanas éveiben is. „Három nap alatt odaértek vele. Az emberek nyakukba tették a kötelet, ha elfáradtak, volt elég kocsma. Pesten, ha lehetett, a hajót is eladták. Ha nem kellett, ereszkedtek lefele.”*233 Igen forgalmas hajóút volt régen a Sárvíz és a Sió. A hidak alatt ugyancsak meg kellett húzatni a hajókat és elvágni a kötelet, hogy az lendületével túlhaladjon azon. Az emlékezések és a ránk maradt feljegyzések szerint vidékünkrõl hajón szállították el a szekszárdbátai szõlõhegy borait. Egy részét Borrévnél, Õcsény és Bogyiszló között rakták a dunai hajókra, más részét a sárvízi hajókra rakták és azok Báta felé ereszkedtek le szállítmányukkal. A boros hajók felfele is, lefele is mentek a Dunán. Mohácson is sok bort raktak hajóra, ezenkívül az 1820-as években gubacsot, fát, gabonát, tolnáról, Faddról dohányt, bort és gubacsot vittek Pestre, Gyõrbe, Mosonyba és tovább felfelé.*234 Gyakran béreltek, vagy vettek hajót mohácsi fazekasok, hogy azon vigyék messze dél felé termékeiket.*235 Hajón érkezett vidékünkre a kõsó, melyet Mohácson és Dunaföldváron raktak ki és innen hordtak kocsival tovább, nyugat felé. 1840-es években Szeged felõl sokszor érkezett gabona Mohácsra.*236 Egy része kocsin ment tovább, más része valószínû hajón. Észak felõl talpak (fenyõszálfatutajok) ereszkedtek alá a Dunán. A fenyõfagerendák egy részét a Sión vontatták tovább. 237 Hajón erre szállították a szlavóniai tölgyesekbõl származó hordódongákat Pozsonyig. Feljegyzés szerint 1845-ben a mohácsiak Rév-Komáromig vállalták egy ilyen hajó vontatását.*238 A sárköziek a nádat szállították dereglyéken Simontornyáig és azon túl is. A bátaiak dereglyén jártak a bajai vásárra, a mohácsiak pedig hajók tömésére mohát szedtek.*239 Mohácsot már 1826-ban kõszénlerakó helyet említenek. A pécs-szabolcsi bányák szenét kocsikon, szekereken fuvaroztatták ide és itteni hajókon ment tovább. 240 Csak 1839-ben esik szó a mohácsi gõzhajó állásról. Ettõl az idõtõl kezdve a gõzös kezdi kiszorítani a lovas vontatást. Bátán, Szekcsõn és Mohácson, 1852 után Bogyiszlón a szigetbirtokok, szállások megközelítése csak a dunai réveken keresztül volt lehetséges. Szekcsõn a rév a földesúr tulajdona volt, Mohácsott a városé. Széna vagy más termények hazaszállítására gyakran béreltek dereglyéket. Gerjen, Bogyiszló, Õcsény, Decs, Pilis, Alsónyék népe magasabb vízálláskor csak csónakon juthatott ki szigetszerû falujából. Báta, Szekcsõ és Mohács szállásai és határának nagy része szintén csak csónakon volt megközelíthetõ. Ezekben a helységekben a múlt század végén szinte minden családnak volt csónakja. Gerjen és Bogyiszló halottait is csónakon vitte ki a temetõbe. Ha bejött a fagy, a temetéssel várniuk kellett, míg a jég meg nem erõsödött. Nagyobb víznél Bogyiszlón belül is, egyik háztól a másikig csónakkal jártak.*241
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LIII]



A csónak vagy csónik elnevezés helyett régen a hajó volt az általános, a kisebb jármûvekre is. Így kétségtelenül csónakot kell értenünk azon az 1855-ös alsónyéki feljegyzésen is, miszerint a lakosok a szénát a vízáradás miatt hajókon hordták haza. A csónakvájásra alkalmas öreg fák ugyanolyan védelem alatt állottak, mint a tölgyek vagy más gyümölcstermõ fák, holott a puhafa fajzás szabad volt vidékünkön. Mikor Õcsényben 1758-ban szigorú erdõvédelmi rendelkezéseket cocsájtott ki az uradalom, a lakosok könyörgõ levelükben többek közt ezt írták: „Gyakorta Esztendõ által is rajtunk uralkodó Árvizek miatt sem gyalog, sem szekerekkel (nem) járhatunk, mehetünk, hanem mind Méltóságos Uraság és mind jószágunk Dolgára Csónakokon hurcolódunk a mely eszközök nélkül is sem Mélt(óságos) Uraság, sem My magunk nem élhetünk, s a nélkül nem is lakhatunk.”*242 Ugyancsak Õcsénybõl maradt fenn az a kérvény, melyben 78 õcsényi lakos „akiknek semmi Csónakjok nem lévén, csónaknak való Fákért instálnak.”*243 A decsieknek az uradalmi erdõmester adott engedélyt csónakhoz való fa vágásra. Egy decsi embert, mert elveszett csónakja helyett újat akart készíteni, mint erdei kártevõt, 15 forintra büntettek meg, ami elég magas összeg volt abban az idõben.*244 „Öregapánk emlegette, hogy egy napig nem tudta kivágni és egy hétig faragta ki. Högyös volt a vége, ez a csónak” (Decs) A csónak egyetlen nagy nyárfából vagy fûzfatörzsbõl készült. Készítéséhez szükséges tsolnak vésõ szerszám nagy értékû volt. 1846-ban Bátán, a bíró elõtt, Német Mihál Horváth Ferenczel közösen használt szerszámát pénzen megváltja.*245 Õcsényben egy hosszú csónakot õriznek ma is, melyet még robotba vájt a mostani tulajdonos egyik õse. Ahány csónak, annyi féle nagyságú volt, ahogy a fa kiadta. Volt egy emberbíró csónak és voltak olyanok, melyekbe 10-15-en is belefértek. A csónak szó vidékünkön elõfordul még csólnak, csónik alakban is. Mohácson aranicaként is elõfordul.*246 Ladikokat, vagyis deszkából készített csónakokat csak a múlt század közepe táján kezdtek nagyobb számmal használni. Elsõ adatunk Mohácsról 1821-bõl és Bátáról 1846-ból származik.*247 Figyelemre méltó, hogy az 1821-es mohácsi és az azt követõ 1834-es, ugyanonnan való adat is ladik bérlésérõl maradt fenn. Az utóbbi egyenesen arról szól, hogy a „ladik bérlés által szegény öreg magát táplálja”. A csiklik szó, mint kisebb, egyszemélyes ladik neve bukkanik fel Decsen. A csónak, ladik, elvétve szekér, tehát jármû összefoglaló neveként Bátán régebben használatos volt az edény szó is. Magam csónak értelmében már nem találkoztam vele, de kocsi és kocsirakomány értelmében igen: „De sok edény elment már ezen a derék úton (ti. országúton)”. „Hány edénnyel volt kukoricátok?” (Vagyis hány kocsira való volt.) Alkalomadtán két csónakot összekötve vitték át a vízen a szekereket, mint az egyik panaszlevélbõl kitûnik. „Ha vízáradás van rajtunk, mely gyakran megtörténik, szekérrel másképet ki nem mehetünk, hanem úsztatva, életünk veszedelmével és szekereinket csónakon költöztetjük ki” (Decs).*248 Az 1880-as évekig csónakon, ladikon jártak a sárköziek szõlõjükbe is. „Nagyapám mesélte, hogy ott volt leverve a sövénykapunál a karó, a csónak ahhoz volt kötve. Beszálltak és Városhelynél szálltak ki” (Decs).”A porta véginél volt egy ászok, a ladikot kikötötték oda” (Decs). „Kint volt a nagyapán a tanyán és akkor úgy hozott ki neki a nagyanyikám önni. És ujan nagy csónakjik vót, szép nagy csónakjik vót, és lakat hozzá, hogy ami ott van Városhelön az a domb, mindönkinek ott vót egy nagy kerek oszlop leásva és abba ez a nagy vastag lánc bele. És ahhó kikötötte azt a ladikját a nagyanyám és akko úgy mönt föl a nagyapámhó, úgy vitte fõ neki az önnivalót. Mikor hazagyütt, akkó oszt felût, Mindeék csónakon, ladikon jártak haza” (Decs).*249/a. „Az asszonyok ladikon vitték ki a libákat Városhelre legeltetni, a kis libákat” (Decs). „Az asszonyfélék azt mondták, hogy ha utolsó pöndölüket is aggyák el, csak épiccsék meg a töltést, mert megunták a vízben való járkálást. Azok nem szerettek járni ladikon, jobban féltek. De nekik is kellett járniuk a szõlõt munkálni"”(Decs). Szárazabb idõben hamarább kiértek, ha a enyérorrig, a Belsõ Föld nyugati sarkáig kocsin vagy gyalog mentek és onnan eveztek a Városheli dombig. Csónakon jártak a sárköziek szállásaikra is állatokat etetni, szénázni és azon hozták be a napi fejést is, ha olyan volt a vízállás. „Mozolai István csónaka a helység alól az Ásvány vízébõl, akkor
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LIV]



midõn a nagy vizekben barma táplálására legnagyobb szükség lett volna, el tolvajlódott, mely csónak Pilisen megtaláltatott.”*249/b. Ladikról vágták tavasszal a zsenge nádat az állatok felerõsítésére és nem egyszer csónakról aratták ki a vízbõl a búzát is. Csónakon jártak ki az ártéri gyümölcsösökbe, káposztás- és hajmáskertekbe, például a decsiek Szomfovára, a bátaiak a Középsõbe, szulakba, Nagyszigetbe, a nyékiek Pörbölybe, a mohácsiak, szekcsõiek a szigetben lévõ veteményeskerteikbe stb. A múlt század végefelé már komp járt ki a decsi külsõ földekre. „Azt is hallottam, hogy Õri István olyan kompt készített, hogy nem kellett evezni, hanem kereke volt, lapockás és két ember hajtotta, mint a darálót. azt a Városszéli dombig kellett hajtani. Mikor a Duna áradt, ez a lapos rész mind víz volt, kb. 2 és fél km. A Sárvízen és a Horgason is nehéz volt az átmenés, bokrok, fák jelezték, merre van a meder, annak sodrása volt, ha a komp odaért” (Decs). Mivel valamikor a vízjárta árterekben a közlekedés legfontosabb eszköze a csónak volt, nélkülözheteltnsége folytán bizonyos jogszokások alakultak ki szabad használatukat illetõen. A csnakokat, bár egy-egy család tulajdonát képezték, kérdezés nélkül kölcsön vehették az arra rászorulók. Ez nem számított lopásnak, ha utána a csónakot visszavitte a helyére. Ha idõközben a tulajdonosnak is szüksége lett volna rá és azt nem találva valami dolgában kárt sznvedett, kártérítést követelhetett a kölcsönvevõtõl. Lpásnak számított, ha leláncolt ladikot vittek el, ha tulajdonjegyét, burkonyfáját, mint messzirõl látható ismertetõjelét megsemmisítették, megváltoztatták. A gyakran elszabadult és talált csónakokat is szabadon használhatta az, aki megtalálta és azt nem titkolta el. Nem véletlen, hogy ott, ahol az ártér legelõször száradt ki, az uradalom elõször akadályozta meg az ártér szabad használatát, Madocsán, 1805-ben a tanács szigorú végzést hozott, hogy: „senki más csónakját gazdája engedelme nélkül el vinni és bírni ne merészellye. Molnár Istvány, Almási István csónakját annak híre nélkül birdogálta és példásan a templom elõtt 13 pálcaütésekre büntettetett.”*250 A decsi és mohácsi tanácsülési jegyzõkönyvekbe ilyen esetek nem kerültek bele, csak a csónaklopások, kártérítési keresetek, a csónakról elveszett tárgyakért, láncért és evezõért.*251 Néhány évvel ezelõtt a decsi Duna-ártéren járva több esetben vette kísérõm igénybe a kikötött ladikokat és aggodalmaimat a szokásra hivatkozva oszlatta el. Árterületen, nádasokon, bozótokon keresztül vezetõ csónakutak emlékét helynevek és a hagyomány is megõrizte. „Anyámasszony mesélte, hogy ha Szekszárdra, a piacra mentek, volt egy nagy ladik, azon mentek, 8-10 asszony. Volt egy öreg, az vezette. Ugy hívták: Csónakút, azon mentek. Ha este késõn, sötétedésre nem jöttek meg, lámpát tettek a toronyba és félreverték a harangot is, hogy tudják merre menjenek. Ha olyan rossz idõ támadt” (Õcsény). Pesty helynévgyûjtõje is feljegyezte ezt az utat: „Öreg és Kis csónakút – csaknem a falutól a helység felé a Sárvízéig szaladnak, mint az ez elõtt nagyobb részt vízzel borított határon a lakosság apadás alkalmával csónakjárásul használt” (Õcsény). Decs és Pilis határában ugyancsak Pestynél szerepel a Sebes csónak, más helyen Sebes csólnak – vízágy, mely a Sárvízbe szakad. Ugyancsak csónakútnak számított a fokok egy része is. Néhány erre utaló nevet is viselt. Nagy úti fok, Kopasz Csónak úti Fok (Gerjen),252 Csónik fok (Fadd). A Mohácsi-sziget múlt századi térképén szerepel az Általvonyó. Ez az Öreg vagy Baracskai Duna egyik nagy, hurokszerû kanyarát vágja át ott, ahol a meder közti szárazföld a legkeskenyebb. azok a csónakon járók, akik felfelé siettek, itt kiszálltak és csónakukat áthúzták, átvonták. Ezzel igen nagy utat takarítottak meg. Nyilván az általvonyó utat alakítgatták, tisztítgatták a bokroktól és a nádtól és talán valami csatornaszerû utat is vájtak, melynek sekély vízén, vagy sarán a csónakokat könynyebben vonhatták. Magas vízállásnál átlépte a víz és mivel félõ volt, hogy a víz ereje annyira elmossa, hogy a kanyar öble szigetté válik, ezért a mohácsi tanács több ízben is rendelkezik 1806-ban az általvonyó ügyében. „Hogy a víz valamennyire el apadván a Klágyába lévõ általvonyót szükséges volna a mint el is kezdettük, hogy el rekesszük, de az emberek nem akarnak engedelmeskedni holott elengendõ példa vagyon, hogy a melyet a duna tõlünk el metszett, a szomszéd helységbeliek tõlünk elpörlötték.”*253
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LV]



A sárköziek kiterjedt árterületükön mozogván, gyakran lóval és csónakkal indultak el messzebb utakra. A csónakot a szárazulatokon a ló húzta át, mélyebb vízeknél a ló a csónak mellett úszott. A csónakok igen gyakran sárhajókként is szolgáltak. A sárhajókat utoljára még lakodalmakban lehetett látni, tréfából részegek húzatták magukat benne. solymos a szomszédos Szeremlérõl azt írja, hogy ott a csónakokat ketté fûrészelve használták sárban, terhek vontatására.*254 A mesterséges, szél és sodrás ellen fákkal és töltéssel védee úsztatóhelyek, révátkelõ helyek egyben csónakutak, illetve csónakkikötõkként is szolgáltak.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LVI]



IX. NÁDASOK, GYÉKÉNYESEK
A nád az egész ártérben flverõdhetett, de a fokokkal és régi vízgazdálkodásunkkal kapcsolatban elmondottak alapján úgy véljük, hogy a nádasok területe a XVII. században igen megnõtt, a nádmentes szárazulatok és nyílt vizek rovására. Vidékünk helyneveiben a nádra való utalás ritka. Nyilván elterjedtsége miatt nem lehtett egy-egy szûkebb terület jellemzõjeként megkülönböztetõ jelentése. A gyékény növekedésének a feltételei korlátozottabbak, helynévként való feltûnése indokoltabb. Ugyanez vonatkozik a sásosokra is. A nádlásokhoz való szabályozott vagy szabályozatlan jogot nádlásnak, vagy nádlási jognak nevezzük. Tágabb értelemben régebben és újabban is a sárközi szóhasználat szerint a nádlás egyenlõ értelmû a nádassal, a náddal benõtt területtel. Az 1858-as, gerjeni jobbágyok foglalásáról felvett, jegyzõkönyv is ilyen értelemben használja. „Akkor, mikor én gyerekvoltam, – jegyzte fel Hegedûs Lajos – még sok nádlás volt.”*255 Vidékünkön a XVIII. század elejétõl kezdve szinte falvanként eltérõ volt egy adott idõben a jobbágyok nádhoz való joga. Ahol a nádhoz való jog szabályozása nem került bele az urbáriumba, a nádat is beleértették a föld minden terményébe, melybõl tizedet, illetve kilencedet követeltek. Ha az uradalom nem, a község maga szabályozta lakóinak nádlási jogát. Ezért a nádlás említésének hiánya az urbáriumokban nem jelenti azt, hogy teljesen szabadon használhatta mindenki a nádasokat. Lassanként minden faluban az uradalom vette kezébe a nádasok feletti felügyeletet is. Dunaföldvár 1754-ben úrbéri szerzõdésében csak az uradalom szigetén lévõ nád- és vesszõszedést korlátozták, de csak annyiban, hogy azt a helybeli tiszttartónak elõre be kellet jelenteniök.*256 A város úrbéri elkülönülési perében, mikor a nádláshoz való jog alapján az úrbéresek a nádasok egy részére is jogot formálhattak, megállapítják, hogy a környéken õsi szokás a nádat harmadából vágatni. „A bölcskei és elõszállási uradalomnál még felébõl is kapnak nádat, akár belészakadjanak...” olvassuk szó szerint. ennek megfelelõen kapták tehát a nádasok egyharmad részét. Madocsán az 1738as kontraktus szerint a nádlás a falué volt teljes egészében. A második felosztás, az 1790-es évek rendezése során egy-egy gazdától (tehát valószínû csak a földet bíró jobbágyokról van szó) 10-10 kéve nádat kívántak meg esztendõnként. 1828 körül pedig már 30 kéve nádat kellett egy-egy gazdának adnia.*257 Gerjenrõl tudjuk, hogy a XIX. század elsõ felében az 1858-ban tartott tanúkihallgatás szerint „a gerjeni nádasokat a lakosok hol harmadában, hol felében szokták vágni, a mint azt az uradalom által tartott árverésen kivehették.”*258 Pakson egy egész telkes 40 kévenáddal, a házas zsellér 20 kéve náddal váltotta meg nádlási jogát.*259 Bogyiszlón az úrbéri szolgáltatások közt volt bizonyos mennyiségû nádkéve beadása is, de annak számát pontosan nem tudjuk.*260 A Sárközben nem volt egységes a nádlás. Õcsény 1767-es szerzõdésében az áll, hogy a nádasokat külön illeték nélkül használják. Az 1768-ban kelt úrbéri szerzõdés szerint „a nádbul, melyet mind Eötsényi, mind Ebesi földön szabadon vághatnak, minden fél helyes gazda 6 kévét, házas zsellér három kévét és házatlan zsöllér két kévét esztendõnként tartozni fognak az uraságnak behozni”. Az uradalom ezelõtt, 1791-ben, Õcsénybõl befolyt jövedelemkimutatásában a beszolgáltatott nád is szerepel 34 forint értékben, ami 1105 kéve nád értékének felelt meg. Egy kéve 3 krajcár volt akkor.*261 1829-ben „tavakban és a többi zátonyokon is még eddig bizonyos Dézsma adás mellet a Nádlás az ötsényi lakosoké volt” – olvassuk (Egyed). Decsen, és a bátaszéki uradalom többi falvaiban is a nádból tizedet és kilencedet adtak a jobbágyok, „holott ezt nem adományozhatta szent István” – fûzi hozzá Vass Gereben Alázatos értesítésében. Adataink vannak a nád után járó ötöd behajtásáról 1849-bõl, amit azonban a község megtagadott és ezért az uradalom törvényes megtorlást helyezett kilátásba. Ebbõl a ténybõl és Vass ereben irónikus észrevételébõl arra következtetünk, hogy a nádötödöt az uradalom nem rég óta szedette. Sem az 1718-as, sem az 1757-es és 1789-es szerzõdésben, sem az 1766-os panaszlevélben nem találjuk nyomát a náddal való adózásnak. Az elkülönözés után az uradalomnak jutott nádasokban a
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LVII]



volt decsi és pilisi jobbágyok felébe, sûrûbb nádnövéses helyeken pedig harmadába vágták a nádat. A hagyomány mit sem tud a nádötödrõl: „mire az uradalom megtizedelte volna, már a háztetõn is volt” (Decs). Bátaszék mezõvárosnak 1829-ben már sem faizása, sem nádlása nincsen. Ugyanakkor bátán a nádlás a jobbágyoké és ezután is tizedet adnak a földesúrnak (Egyed). szekcsõn az úrbéri per tanúságai szerint – 1794-ig szabadon vághatták a nádat a jobbágyok. Ettõl kezdve azonban engedélyt kellett kérniök. Egyik ez idõ tájt kelt panaszlevelükbõl úgy tûnik ki, hogy a nádvágás csak a saját szükségükre volt szabad, és mint a fával, ezzel sem kereskedhettek. Mohácson sem találjuk semmi nyomát annak, hogy a nádlás jogáért bármit is fizettek vagy szolgáltattak volna. Ez a sziget szabad használatával járt együtt.*262 Eltérõ szokásokat találtam arra vonatkozóan is, hogy hogyan szabályozták a községek lakosainak részesedését a nádból. Vidékünk felsõ részén, Pakson és Madocsán a nádat ugyanúgy szabadította fel a bíró, mint a kaszáló réteket a legeltetésre. A kihirdetett idõben mindenki szabadon vághatta a nádat ott, ahol érte. Az ezzel kapcsolatban tapasztalt visszaéléseket 1802. november 21-én a nád felszabadításának a napján, Madocsa elöljárósága a következõ rendtartással kívánta lehetetlenné tenni: „Hogy ezután a belsõ Réten lévõ Nádlás fel szabadíttatván minden Házat bíró gazdától egy nád vágó mennyen, úgy az kösse fel is az általa vágott nádat. Más személy mind az elõtt kotsival hordhattya, ha tetszik, de a hordás nappal legyen.*263 Valószínû, a hordás alkalmával szedték ki a nádból járó adót. 1807 januárjában újra és részletesebben intézkedik a „communitás nádlása beneficium felosztása eránt. 1. Minden gazda, akár fertályos, akár nyolcados, akár kisházi, akár zsellér legyen, egy-egy személyek menvén egy hétig a nádlásban minden személyre 25 kéve nád fog ki vettetni. 2. Ha pedig valaki az rendelés ellen egy heti idõnek el folyása alatt többed magával láttatik a nádlásba menni, az rendelt számon fellyül találtató nád vágók által vágatott nád büntetésül confiskáltatik és 12 pálcát kap.” A nádvágás kezdetét közhírré tették és azt, aki elõbb ment ki, szintén megbüntették. Ez idõ tájt több nádlopásról is olvasunk a jegyzõkönyvben.*264 Hasonló volt a gyakorlat Pakson is. „Az elõljárók kihirdetése folytán kiment a lakos a helyszínre és annyi nádat vágott, amennyit bírt... ott vágta, ahol neki tetszett és szeme-szája kívánta. A telkekre kiszabott nádbeszolgáltatást nem egyenként, hanem általánosságban fizették az uradalomnak.”*265 A nádvágást csak a nagyobb, összefüggõ, szép hosszú nádat termõ nádasokban szabályozták, a rétekben, kaszálókban növekvõ vékonyabb, rövidebb és ritkább nád vágását lehetetlen lett volna ellenõrizni. A decsiek ügyvédje az elkülönözési per idején a rétek közti laposokat azzal kívánta a rétilletõséghez csatoltatni, hogy magasabb vízállás idején az ott termõ zsenge nádheggyel etették a barmokat. Decsen szép nádat, termõ tóként tatottak számon a Lanka tavat, vagy Lankócot, melyet valószínû – a falu nádlási gyakorlata ellenértékeként juttattak az elkülönözés során a falunak. 1880ban az elõljáróság intézkedik, hogy „a Lanka tó beli nád érdemi szerint osztassék ki.”*266 A nádvágás fontosságát a múlt században mi sem bizonyítja szebben, minthogy a szolgák szentgyörgynapi szegõdésében az a szolga, aki 100 kéve nádat kötött be egy nap, 100 Forintot kapott egy évre. Ez volt erejének, munkabírásának a mértéke. 80 Forint volt akkor egy jó tehén (Decs). Szekcsõn valószínû, hogy a nádvágás ellenõrzésének bevezetése után, minden jobbágy külön-külön folyamodott nádvágási engedélyért az uradalomhoz és így a falu közössége már nem szabályozta az egyének nádlását. Mohácsott a Szigeten sem az uradalom, sem a város nem korlátozta a nádvágást. Itt mindenki valószínû az elsõ foglalás, szállása szomszédságának jogán, a közelébe esõ nádtermõ helyeken szabadon vágott magának. A város talán éppen ezért a szomszédos hercegi uradalomtól vett ki haszonbérbe nádast, melybe senkit sem engedett be. E nádat évenként a város elárverezte, de ennek mikéntjérõl és a nád vágásáról részletes adataink nincsenek. 267 A nádvágásra akkor került sor, mikor már a vizek tartósan befagytak és a jég az embereket már megbírta. Azok, hogy a jégen el ne csússzanak, jégpatkókat kötöttek fel és rövid kaszákkal, nádvágókkal vágták a nádszálakat közvetlen a jég mentén. A gyékénnyel összekötött nádkévéket kis gyalogszánkón húzták ki a tóból és annak szélén kupacokba rakták. A nádat itt dézsmálták meg.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LVIII]



Ennek lefolyásáról egy 1849-ben kelt rendelkezés tájékoztat minket. Ebben az esztendõben a szolgabírói rendelkezés ellenére „több lakosok nádjokat a Horgashoz kivitték és onnét hajón odább szállítani szándékozzák.” Ez arra mutat, - olvassuk a levélben, hogy a járandó nád kiadását megtagadják. Ezért a vármegye felszólítja az elõljárókat, hogy a hajósokat a nádnak elvitelétõl tiltsa le, míg a nádat össze nem írják. A nád összeírását csak április 2-án kezdték meg. Ekkor értesítették a lakosságot, „hogy mindenki nádja mellett légyen” és a nádösszeírást a szállásokon kezdik meg.*268 A sárközi legények kora tavaszi munkája volt a nád szállítása felfelé a Sárvízen. Bandákba állva béreltek egy hajót, lovakról mindegyik legény gondoskodott. a hajóbér kifizetése után a jövedelembõl egyenlõen részesültek. Ez saját pénzük volt, nem számoltak el vele apjuknak. A nádat Simontornyáig szállították és a Sárvíz menti falvakban vásárolták meg. 1849 tavaszán két décsi lakos 500 kéve nádat vitt fel Sárszentlõrincre hajón. 100 kéve ára 9 Forint volt.*269 A nádat leginkább tetõfedésre használták. Sajátos, hogy a náddal való tetõfedés csak a Duna és a Sárvíz menti falvakban volt szokás. A Sárvíz szabályozása folytán azonban e folyócskát kísérõ nádasokat kiírtották, de a lakosság továbbra is a nádtetõ mellett tartott ki. Ezért volt nagy kereslete itt a Duna mentérõl szállított nádnak. A szomszédos falvakban 2-3 km-re a Sárvíztõl nyugatra, már a zsúpfedés volt az általános. A Duna mentén a nádat még szárnyékok, halfogó lészák, vejszék és kunyhók építésére is felhasználták. Az elkülönözés során nádilletéket a zsellérek is kaptak a Sárközben, legtöbben azonban eladták az így kapott és akkor még értéktelen mocsaras helyeket. ezeket néhány élelmes gazda vásárolta fel és így alakult ki néhány százholdas középbirtok. Pl. Kardos György 1879-ben 119 holdat vásárolt fel, de ennek kihasítása ellen a község tiltakozott. Az ügy bíróságra került, ahol Kardos nyert és majort épített. A gyékény értéke a nádéval vetekedett, de egy helyen ritkán nõtt nagyobb tömegben. A jó gyékényes tavak emlékét helynevek õrzik. A bátaszéki uradalom jövedelmeinek összeírásában kiemelik a nádlás és gyékényezés nagyságát.*270 A gyékény vágását a helybeliek számára valószínû nem korlátozták, a más falubeliek azonban az uradalomtól engedélyt kértek. 1841-ben Pelérdi Átal Katalin, Gala Anna és Átal Erzsébet panaszt tesznek a decsi bírónak, hogy az uradalom jóváhagyásával a decsi határban vágott 30 kéve tisztított és suk vastagságú gyékénye elveszett, melyet Botz C. Jánosnál megtaláltak.*271 A gyékényt igen sokoldalúan használták fel. Fennmaradt az emléke annak, hogy Õcsényben gyikényt fontak koporsó helyett, vagyis gyékénytakaróba csavarták halottaikat. Legfontosabb helyi felhasználás területe a rekeszek, lészák, vejszek kötésénél volt, de rõzsét, nádat is kötöttek bele és a szõlõben is felhasználták. Gyékénybõl készültek a magas, csúcsos méhkasok, a tanyai és szállási cserény ágyak és az ágy mellé való vaskos falvédõk is. A gyékénykosarak, szatyrok mai napig is a legalkalmasabbak a halak szállítására. Emlékezések szerint puttonyforma, hátán egyenes típust használtak régen erre és ebbe tették a vizes fû közé a halakat (Decs). Nagy mennyiségben vásárolták a gyékényt a högyközi németek faszékek befonására is. Különösen bátaapáti és Ófalu volt híres székkötözõ háziiparáról. Voltak vállalkozó gazdák, akik a szegényebbekkel 100 kéveszámra vágatták a gyékényt, majd kocsira rakva õk szállították tovább a székfonásból élõ német falvakba. 1850-ben a decsi bíró elé viszi panaszát Baráti Péter, akit Andics Sándor "„több száz kéve gyíkénynek vágásával kévéjét 4 krajcárral számítva megbízta, de most nem akarja átvenni, mert kicsinyli azokat.” A megbízó szerint nádkéve nagyságot kért, Baráti szerint pedig az alku csak „kicsinyes nádkévékhez hasonló gyékénykévére” szólt.*272 Baranyában „esztendõnként talán 6000 darab gyékényt szõnek a söppedékek körül lakó falusi asszonyok...”*273 A Sárközben gyékényt tetõfedésre is felhasználták. Ez elõfordult a Mohácsi-szigeten is. A tetõfedésre a gyékény keskenyebb levelû változata volt az alkalmasabb. Madocsán ezért is nevezték tetõgyékénynek. Decsen pedig feketegyékénynek. (Typha angustifolia.) „Négy éle van a fekete gyékénynek, jaj de kutya szíve van a legyének...” – mondja a decsi népdal. Mohácsott ez a „vadabb gyíkény”, mert keményebb, csak vízben lévõ része alkalmas fonásra. Valamivel ritkábban nõtt a széles levelû gyékény (Typha latifolia). Nee igen változatos. Bölcskén káka, Madocsán pintér gyíkény,
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LIX]



Õcsényben hordósás, de a Duna mentén ismeretes még pintérkáka és pintérgyékény név is. A pintérek használják fel ennek a levelét, a hordódongák és a káddongák közé teszik, hogy ne szivároghasson át a folyadék. Ezzel fonták a kasokat, székeket, ágyakat és ez a széles levelû gyékény termi a böngyölét. Ez a gyékény szárának a közepe. „Föl szoktuk húzni, a közepe megmarad, az jó gyönge. Gyerekkoromba ettem, de nem nagyon jóízû. Alsó- és Fölsõ Tóságon volt – olyan jó gyönge böngyölét találtunk – mondtuk gyerekek egymásnak” (Decs). Alsónyék történeti hagyományaiból tudjuk, hogy a török idõkben a faluból a nádasokba, erdõkbe kimenekült asszonyokat és gyermekeket ez mentette meg az éhhaláltól. Decsen, Bátán és Mohácson egyesek szerint a csuhé azonos a gyékénnyel, mégpedig a keskeny levelûvel. Madocsán a csuhé határozottan mást jelent. Ismét más a csuhi. Ezt Õcsényben kötözésre, Decsen, a szállásokon, melléképületek fedésére használták. A sások közül a tavak szélén bõven termõ, szélesebb levelû sásfajtát, a fekete sást (arex acutiformis) asztag- és boglyafedésre, valamint szõlõkötözésre használták fel (Sárköz és mohács). Az 1777-es mohácsi jegyzõkönyv említi, hogy ebben az évben „a vizek áradása miatt sehol sem találtak dézsma asztagok befödésre sst és ezért az uraságtól kérnek szalmát.”*274 A sásfajok és azok eltérõ nevei közt nehéz eligazodni, mert az elnevezések egy falun belül is különbözhetnek és ingadozhatnak. Ennek oka az, hogy a népesség számára ma már nem fontos a növényzet pontos ismerete, mert azokat már nem használja fel olyan sokoldalúan, mint elõdeik. A sások közül annak a neve maradt fenn legtovább, melynek használatát is legtovább fenntartották. Ez az említett fekete vagy háromélû sás; „felnyûtték, éppen olyan, mint a raffia. Õszi árpát, zabot, búzát is belekötöttük” (Madocsa). Az elszáradt, értéktelenebb vízinövényzet, korcs nád, sás, gaz stb. fontos tüzelõ volt a fátlanabb területeken, így Madocsán is. „Lápot szoktak verni: a jégre mentek és kapával leverték a száraz, avas nádat, sásat, réti gazokat keverve, vitték tüzelni.” A madocsai uradalmi kocsmába állított korcsmáros járandóságának felsorolásában 1796-ban és 1801-ben is szerepel a „Fûtõ Nád, vagy Gaz – 300 kéve”.*1793-ban pedig ugyanitt fûtenivaló kákát említenek.*275 Tavakban, nádasok szélén nõ a káka (Schoenoplectus lacustris L.) Így nevezik ezt Bátán és a Sárközben; Mohácsott neve szittyó vagy gáré, az ottani szerbek szitának mondják. A száraz – szükség esetén még nyers – kákából kis, 40-50 centi hosszú és két marok vastagságú kévécskéket kötöttek az úszni tanuló gyerekek, fürdõzõk vagy alkalmi, úszni nem tudó vízenjárók, s ezt vagy a hátukra szerelve, vagy hónuk alá téve nem merültek el. Hasonló célra Mohácsott és Decsen kobaktököket is használtak. Sulyomtermõ tavak, fokok emlékét is helynevek õrzik. Vidékünkön a Sólyom, Sójom hangzású és írású nevekben is tulajdonképpen sulymot kell keresnünk. Madocsától északra már hírét nem hallották. a decsi határban a Forgó Dunában, a Mohácsi-szigeten pedig a Riha tóban termett sok sulyom. Az õszi lehalászás elõtt lánccal húzták ki elõbb a sulymot, hogy az a hálót ne akadályozza. „Mikor árvíz van, mikor nagy a víz, fölláb (a sulyom feljön a víz színére) és a szél kisodorja. Mikor elmén a víz, ottmarad, össze lehet szedni” (Decs). A rétekben tanyázók a halak tapogatása közben is szedték, mert mikor a vízben gázoltak, megbökte a talpukat. Vidékünk vásárain és búcsújain, fõként a Mária Könnyén – a vodicai búcsún, nagy halmokban árulták a bikát, a szarvas, bikafej-alakú fõtt sulymot. Ezt vitték haza a gyerekeknek a búcsúsok. Íze a fõtt gesztenyére emlékeztet. „Híres decsi lányok de megjárták. Az erdõbe sulymot nem találtak, Mert a sulymot csomózzák, A legényt meg sorozzák katonának...” (Népdal, Decs). „Szedtük a sulymokat a Hótdunán, hínárul leszedtük kézzel, fõztük nagy üstökbe, hasítottuk. Az volt a lányoknak a vasárnap esti szórakozásuk, sulymoztak. Most már az is kiveszett, kívánságbú se lehet egyet se találni” (Bogyiszló).*276
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LX]



JEGYZETEK
*1 Childe W. Gordon: Man Makes Himself. London, 1951. 59. I. Uõ.: Az európai társadalom õstörténete. Ford. Lengyel János. Bp., 1932, 38.1. *2 Károlyi 41. 1. *3 Ortvay I. k. 358. 1. *4 A fok szófejtését lásd az I. fejezetben. *5 BmL. Metalia. Inquisitionum fasc. IV. 99. 1744. *6 BmL. Mohács úrbéri pere, perkivonat. *7 TmL. 3. 776/9. *8 TmL. I. 783/62. *9 BmL. Mohács tj. 1807. január 11. *10 Degré 139. 1. *11 A XV. sz.-ból már vannak adatok a Pataj-ordas-csanádi töltések javításáról. Kolossváry Ödön: Magyarország mederrendezõ és árvédelmi munkálatainak fejlõdése 1899-ig. Bp. 1905. 4. *12 Reuter Camillo: A fok vízrajzi köznév és a Fokoru földrajzi név. Nyelvtudományi Értekezések. 70 sz. 1970. 107. 1. *13 Egyes uradalmak is ellenezték a töltésezést. Pl. a Kalocsai Érseki Uradalom és a Bátaszéki. Ld. a 171. lapon. *14 Degré 28-30. 1. 65-67. 1. *15 Tenk. *16 Tenk 12.1. *17 Tóth 5., 6. *18 Tenk 22-24. 1. *19 Tóth 6. A könyörgõ levelet közli a 43. lapon, hiányosan Csalog 235-236. 1. Eredetijét már a levéltárban nem találtam. Mindkét közlés részleges és pontatlan. Csalog forrása Tóth közlése lehetett. *20 A fok-összeírás együtt található. TmL. 3. 776/9. 1776. *21 TmL. 3. 776/9. 1776. február 6. *22 Tóth 6. 1. *23 TmL. I. 1780/51. *24 Az említett térképészeti munkát Vásárhelyi Pál irányította, ezért mint a Vásárhelyi-féle nagy Duna-mappációt tartjuk számon. Annak idején világviszonylatban is jelentõs és korát meghaladó vállalkozás volt. Minden 1:3 600 készült laphoz leírás is tartozott a térképezõk közt számos német mérnök is volt, így a leírások három neylven, hol magyarul, hol németül, hol latinul készültek, néhány hibás magyarsággal is. MOL S 81/1. 387., 389., 396. 1. Botár Imre – Károlyi Zsigmond: Vásárhelyi Pál a Tisza-szabályozás tervezõje. Vízügyi Történeti Füzetek. 2. Bp., 1970. Vízügyi Dokumentációs és Tájékoztató Iroda. §277; §279; §281 *25 BmL. Mohács tj. 1777. aug. 494. pont. 1782. január 26. *26 Tenk 42-43. 1. *27 Tõry 258. 1., Tóth 8. 1. Tõry 262., 317. 1. *28 Pataki: A Sárköz természeti földrajza. 43. 1. *29 Tóth 9. 1. *30 TmL. Madocsa tj. 1850. *31 TmL. Gerjen úrbéri pere, jegyzõkönyv a jobbágy-foglalásokról *32 Tóth 15-17. 1. *33 NMEA. N XVI. 5/6. Igaz Mária gyûjtése *34 Tõry 224., 225. 1. *35 A madocsai ref. egyház feljegyzései. *36 Felhasználtam: Az alsónyéki, madocsai ref. egyház feljegyzéseit õcsényi lt. jegyzõkönyve. Széki István decsi kéziratos könyve, NMEA. XVI. 5/5. *37 Tõry 214. 1. *38 TmL. vármegyei kurrens levél a madocsai másolati jegyzõkönyvben. *39 BmL. Mohács tj. 1820. szeptember. 148. pont. *40 TmL. Vármegyei kurrens levél a madocsai másolati jegyzõkönyvbõl. 1821. 22. Zichy 38. 1. *41 Tóth 10. 1., 20.1. *42 BmL. Mohács tj. 1821. november 11., 1825. január 16., 1836. december 11., 1837. szeptember 9., 1837. február 12., 1837. október 8., december 10., 1839. szeptember 15., 1821. november 11. *43 TmL. vármegyei kurrens a madocsai másolati jegyzõkönyvben. Paksi Regale Beneficiumok Licitatiója és Németh 41.1. *44 HL. h. 356. *45 BAM õcsényi lt. Erdõk közti rétek pere, 1851.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LXI]



*46 BAM õcsényi lt. 1846 *47 TmL. Kammerer-hagyaték az OL U. et C. *48 Ete János gyûjtése *49 Pesty Frigyes: Magyarország régi vízhálózata. Századok. I. k. 1867. 67-68. 1. *50 Ortvay 7. 1. *51 Herman 72., 77. 1. *52 Bél Mátyás: Tractatus de re rustica Caput III. De piscatione Hungarica. – 2. Belényesy Márta: A halászat a XIV. században. Ethnographia LXIV. 1953. 149. 1. *53 Haraszti-Petõ 52. 1. *54 Uo. 56.1. *55 Ortvay 360. 1. Wernherus: De admirandis Hungariae Aquis. Schwandtner: Scriptores Rerum Hungrariae Vindobonae 1748. 175-176. 1. *56 Balogh Margit: Oláh Miklós Hungariája. Mûvelõdéstörténeti Értekezések, 8. sz. 121-123. 1. *57 Haraszti-Petõ 73., 83. 1. *58 Evlia Cselebi török világutazó magyarországi utazásai 1564-1566. Ford.Karácsony Imre. török-, magyarkori történelmi emlékek. Bp., 1908. 53. 1. *59 Haraszti-Petõ 73., 83. 1. *60 Degré 31. 1. *61 Sörös 331-332. 1. *62 Solymos 23-24. 1. *63 Degré 54. 1. *64 Holub 35. 1. *65 PmL. Ordas úrbéri iratai. *66 Egyed. *67 PmL. Bogyiszló úrbéri iratai. Observationes kb. 1767. *68 Balogh Margit: Oláh Miklós Hungariája. Mûvelõdéstörténeti Értekezések, 8. sz. 123. 1. *69 Degré 103. 1. *70 Sörös 325. 1. *71 Szakály 8. 1. Valószínû ezt úgy kell értenünk, hogy az egyebütt, tehát nem a Dunán, Sárvízen, Bátán fogott halból, nem tartoztak semmivel. *72 Mohácsi Kanizsai Dorottya Múzeum, Ete János kézirata. *73 Cziráki 69. 1. *74 Velics-Kammerer II. k. 363. 1. *75 Káldy-Nagy 81. 1. *76 Ld. Velics-Kammerer megfelelõ helyeit. *77 TmL. Kammerer-hagyaték. *78 TmL. Kammerer-hagyaték U. et C. Est palus Dombo nuncupatur quipisceban. per genus piscatura Kurto dicta et cuius dict. in septimum a quod reperiebat in illo pro parte turcico accipiebat. *79 TmL. I. 424. 1722. *80 Hic dantur ostia ex Danubio seu brachia vulgo Fok nuncupata, quos precipue Kettõs fok et Szelel (?) nominatur. Has aqua piscebant pro dimidia parte, aliquando tercia dabant. Dedi pro dimidia parte jurato judici piscator(um) Nicolas Kõmûves et socys Petro Marky Mathiae Csapy et ceteris Reliquos pro tercia parte permisi sub vinculo 200 aureos...” TmL. Kammerer-hagyték. U. et C. *81 TmL. I. 418. *82 OL U. et C. Fasc. 39. N 63. 1727. 2274. sz. film. *83 TmL. 1728-as megyei összeírás és uo. I. 424. *84 OL U. et C. fasc. 10 N 55. 222. sz. film (siccos pisces pro possibilitate virium..) *85 TmL. 1728-as összeírás, uo. I. 4445. f. 10. 1134. (Aqua piscosa soli *86 TmL. 1728-as összeírás, madocsai ref. egyház feljegyzései. *87 TmL. madocsai tj. *88 TmL. 1728-as összeírás. *89 BmL. 1715. Conscriptio Regnicolaris. *90 Gosztonyi 55. 1. *91 BmL. Metalia. Inquisitionum. Fasc. IV. 99. 1744. *92 PmL. Bogyiszló úrbéri iratai. Observationes. *93 OL C 99. XV. B 21. *94 TmL. I. 424. *95 Csalog 237. 1. *96 BAM õcsényi lt. urbáriumot elõkészítõ pontok 1709
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LXII]



*97 TmL. I. 424. *98 TmL. I. 520. *99 TmL. I. 263. 2. 1773. *100 BAM Decs tj. 1779. 94. 1. *101 OL C 78. 1801. 39. Fasc. 26. pos. *102 Csalog 237. 1. *103 OL C 78. 1791. 77. Fasc. 9. *104 Madocsai ref. egyház feljegyzései. *105 Gerjeni ref. egyház feljegyzései *106 BmL. Mohács tj. 1778. 530. pont. *107 Uo. 1828. szeptember 20. *108 Uo. 1782. augusztus 9. *109 Uo. 1838. április 26. *110 BAM Decs tj. 1839. január 1. (Az eredeti szövegezés hibás magyarságán nem változtattam!) *111 Uo. 1824. 81. és 251. pont *112 Uo. 1827. január 1. 1828. 1844. 19. pont *113 Solymos 26. 1. *114 BmL. Mohács úrbéri pere, perkivonat *115 Solymos 27-30. 1. *116Uo. 51.1. *117 TmL. Decs tj. 1874. augusztus 16. Csalog 241. 1. *118 Csalog 237. 1. *119 Degré 108-109. 1. Solymos 26. 1. *120 Lukács Károly: Adatok a Fertõ- és Rába-köz halászatának történetéhez. Ethnographia LXIV. (1953) 289-290.1. *121 Degré 105. 1. *122 BmL. Mohács tj. 1774. 295. pont. *123 NMEA. N. XVI/9. Luby Margit gyûjtése. *124 Uo. N XVI/12. 1954. Luby Magit gyûjtése. *125 Merényi Ferenc: Domsics Mátyás egyházlátogatása. (Canocica visitatio) Baranyában 1729-ben. Pécs. Specimina dissertationum facultatis Philosophicae Hungaricae Universitatis Elisabethianae Quinqueecclesiensis 161. 91. 1. *126 Szakály 39. 1. 200. jegyzet. *127 Gerjeni ref. egyház feljegyzései *128 BmL. Mohács tj. 1778. 516., 272. pont. *129 Hegedüs 94. 1. *130 BmL. Mohács tj. 1777. május 23. *131 Uo. 1793. 445. pont. *132 BAM Decs tj. 1848. *133 Wallner Ernõ: Dunaföldvár népességfejlõdése. demographia, I. évf. 1959. 358. 1. OL C 78. 1796. 9., 103., Solymos 246., 253., 247., 33-51. 1. *134 Hegedûs 95. 1. *135 Solymos 90-91. 1. *136 Zentai 193. 1. *137 HL. h. 356/2. sz. *138 HL. h. 426/2. sz. *139 NMEA. N XVI/9. Luby Margig gyûjtése. *140 Katona 54-55. 1. *141 Zentai 193. 1. Szilágyi Miklós: Egy kezdetleges halfogási mód és európai elterjedése. Mûveltség és Hagyomány. V. 1963. Debrecen. 165-175. 1. *142 Solymos 160. 1. *143 TmL. Madocsa tj. 1779. március 16. *144 Solymos 94. 1. *145 Gönyei Sándor: A Néprajzi Múzeum szigony-gyûjteménye. Néprajzi Értesítõ, XXIX. 1937. 175., 177. 1. Solymos 94-96. 1. *146 Katona 54. 1. *147 Zentai 193. 1. Solymos 27. 1. *148 Szilágyi Miklós: A magyarországi borító halászat néhány kérdése. Mûveltség és Hagyomány, III. 1961. Debrecen, 190. 1. *149 HL. h. 421. sz. *150 Csalog József
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LXIII]



*151 BAM Decs tj. 1850. szeptember 29. *152 HL. h. 163. sz. *153 Morvay Péter: A pók vagy kukucska. Ethnographia XXXII. 1940. 191-195. 1. *154 Solymos 143-150. 1. *155 Szilágyi Miklós: A magyarországi borító halászat néhány kérdése. Mûveltség és Hagyomány. III. 1961. 195. 1. *156 Csalog József: Hasonló ágakból, iszalagokból kötött hosszú hengert használtak húzóháló, illetve rekeszháló gyanánt a Dráva-melléki öntéseknél is. Csikvár Ferenc szíves közlése, és felvételei. *157 Solymos 151-152. 1. *158 Solymos 152. 1. *159 NMEA 001180. *160 HL. h. 163. (Báta) *161 HL. h. 409/1. *162 Solymos 161. 1. *163 Csalog 237. 1. *164 Herman 187. 1. *165 Solymos 179-180. 1. *166 Herman 789., 327. 1. Solymos 184-185. 1. 1. *167 Kovácz: Adalék 306. 1. *168 HL. h. 163. *169 Csalog 231-249. 1. *170 Uo. 239. 1. *171 Solymos 120.1. *172 BmL. Mohács tj. 1783. szeptember 8. *173 Uo. 1771. 186-188. 191., 193. pont. *174 BAM Decs tj. 1804 178. pont., 119. pont. *175 Kniezsa I. k. 550. 1. *176 Csalog 243. 1. *177 Uo.244. 1. *178 Solymos is említi. Solymos 120-125. 1. *179 Katona 53. 1. *180 Solymos Ede gyûjtése, 1953. *181 Solymos 164-165. 1. *182 Herman 395. 1. *183 Solymos 164. 1. NMEA 001180. *184 Alsónyék ref. egyház feljegyzései. *185 Herman I. k. 309. 1. *186 Solymos 161. 1. *187 Csalog 242. 1. *188 Solymos 119. 1. *189 BAM Decs tj. 1839. *190 Wernherus: De admirandis Hungariae aquis. Schwandtner: Scriptores rerum Hungariae Vindobonae 1748. 175176. 1. *191 Bayer: Egy tekéntet Baranyára. Tudományos Gyûjtemény, 1822. XII. 19. 1. *192 Strázsay János: Baranya Vármegyének topographicai Leírása. Tudományos Gyûjtemény, 1823. III. 58. 1. *193 Solymos Ede gyûjtése, 1953. *194 HL. h. 422/b. *195 Uo. 356. *196 BmL. Metalia. Inquisitionum. fasc. IV. 99. 1744. *197 Csalog 283. 1. *198 Gerjen ref. egyház feljegyzései *199 Csalog 237. 1. *200 PmL. Bogyiszló úrbéri iratok. Observationes. *201 OL C 99. XV. B 21. *202 Alsónyék ref. egyház protocolluma. 1804. november 9. *203 Az adakozók jegyzéke a bogyiszlói ref. anyakönyvben. *204 TmL. '. 424. *205 BAM Decs tj. 1824. 251. pont *206 Uo. 1849. február 5. *207 TmL. Madocsa tj. 1805. március 5., Uo. február 16.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LXIV]



*208 Uo. 1805. február 16., március 29. *209 BmL. Metalia. Inquisitionum fasc. IV. 99. 1744. *210 BmL. Mohács tj. 1763. 27..1762, 1773, 1778,, 1782-bõl a tanyamester említése. *211 BmL. Mohács tj. 1805. február 7. *212 Solymos 247. 1. *213 Szilágyi Miklós: A magyarországi borító halászat néhány kérdése. Mûveltség és Hagyomány. III. 1961. Debrecen, 180. 1. *214 Csalog 237. 1. *215 TmL. Gerjen úrbéri pere. 1850. *216 BmL. pécsváradi uradalom szekszárdi fiskalitásának iratai. *217 Baranya múltja és jelenje. Szerk.: Várady Ferenc. I. k. Pécs, 1896. 175. 1. *218 Csalog 240-241. 1. *219 Uo. 239. 1. *220 Csalog 1949. 281. 1. *221 Solymos 235. 1. *222 HL. h. 185/2. *223 Solymos 230. 1. *224 Gerjen. Hofer Tamás gyûjtése. *225 Bánkuti Imre: tolna megye a Rákóczi-szabadságharcban. 1703-1700. Tanulmányok Tolna megye történetébõl. Szerk. Puskás Attila. II. k. Szekszárd, 1969. *226 Strázsay János: Baranya vármegye topographicai Leírása. Tudományos Gyûjtemény, 1823. III. 54. 1. Bayer: Egy tekéntet aranyára. Tudományos Gyûjtemény, 1822. XII. 19. 1. *227 TmL. I. 263. 2. 1773. *228 BAM Decs tj. 1845. 122. pont. *229 BmL. Mohács tj. 1822. december 30. *230 Hofer Tamás gyûjtése *231 Velics-Kammerer I. k. 29-31. 1. *232 Károlyi 56. 1. *233 NMEA. N. XVI. 12. *234 BmL. Mohács tj. 1824. november 15., 1825. január 21., 1830. október 15., 1843. július 21. BmL. pécsváradi uradalom szekszárdi fiscalitásának iratai. *235 Sarosácz yörgy: A mohácsi kerámia és története. dunántúli Dolgozatok. szerk. Mándoki László. 6. 32. 1. *236 BmL. Mohács tj. 1842. augusztus 29., 1843. március 4. *237 TmL. Báta tj. 1846. december 28. *238 BmL. Mohács tj. 1845. november 25. *239 Uo. 1826. április 7. *240 Uo. 1826. március 10., május 10., 1827. szeptember 21. *241 Az emlékezéseket megerõsítik a bogyiszlói térképlaphoz 1827-ben fûzött észrevételek. OL S 81/1. *242 BAM õcsényi lt. 1758. Erdõvágás végett folyamodvány. *243 OL C 78. 1801. 94. 2. *244 TmL. Decs tj. 1849. január 7., 1850. november 17. *245 TmL. Báta tj. 1846. január 31. *246 TmL. Madocsa tj. 1791. május 15. BmL. Mohács tj. 1811. 298. pont. *247 BmL. Mohács tj. 1821. szeptember 7. TmL. Báta tj. 1846. január 31. (Ami nem jelenti azt, hogy korábban nem lehetett volna.) *248 TmL. I. 418. (Decs). *249/a. Hegedüs 95. 1. *249/b. BAM Decs tj. 1856. június *250 TmL. Madocsa tj. 1805.július 7. *251 BAM Decs tj. 1786. 9. pont. BmL. Mohács tj. 1773. 220. 276. pont. 1778. 533. pont. 1809. december 11. 1811. 298. pont. *252 TmL. 3:776/9. *253 BmL. Mohács tj. 1806. november 9. *254 Solymos 66. 1. *255 Hegedûs 94. 1. *256 TmL. Dunaföldvár úrbéri pere. *257 TmL. Madocsa úrbéri perhez írott „edgy-két észrevétel”. *258 TmL. Gerjen úrbéri pere, jegyzõkönyv a foglalások ügyében. *259 TmL. Paks úrbéri pere, 1820. óta tett foglalások megsemmisítése.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LXV]



*260 PmL. Bogyiszló úrbéri pere. Observationes. *261 BAM õcsényi lt. 1768. OL C 28, 1791. 77. 9. *262 BmL. Mohács úrbéri per, 1873. május 5. *263 TmL. Madocsa tj. 1802. november 21. *264 Uo. 1807. január 5., 1790. december 3., 1791. január 22. *265 TmL. Paks úrbéri pere. *266 TmL. Decs tj. 1880. november 28. *267 BmL. Mohács tj. 1841. február 9. *268 TmL. 1849. március 29. *269 TmL. Decs tj. 1849 december 2. *270 OL C 99. XV. B 21. *271 BAM Decs tj. 1841. augusztus. 205. pont. *272 TmL. Decs tj. 1850. november 10. *273 Bayer: Egy tekéntet Baranyára. Tudományos Gyûjtemény, 1822. XII. 14. 1. *274 BmL. Mohács tj. 1777. augusztus. 494. pont. *275 TmL. Madocsa tj. 1793. október 14., 1796. október 16. *276 Solymos Ede gyûjtése, 1953.
ANDRÁSFALVY BERTALAN / DUNA MENTE NÉPÉNEK ÁRTÉRI GAZDÁLKODÁSA (RÉSZLET) / [LXVI]