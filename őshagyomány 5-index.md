---
master_file: "[[@Oshagyomany5pdf]]"
---
# Index for őshagyomány 5.pdf

AZ ÉLETPRÓBA
A megváltás tudata könnyűvé tesz. Nem szabaddá. A kínált megváltás terhet old ugyan, de a belülről megtalált megváltás teremti a szabadságot. Ez az a kardinális eretnek igazság, amelyet a lélek és a szellem hiénái üldöztek és üldöznek és üldözni fognak, amíg a mindenható szellem a formateremtés játékában nyilvánul meg. A teremtés miértje a felébredettek titka marad. A belső, a saját út megtapasztalása, a világ, a mindenség bensővé tétele azonban minden lény feladata, álljon bár az öntudati állapot akármilyen fokán. És bár az örvénylés rabjai nem ismerhetik a teremtés misztériumát, azt tudniuk kell, hogy a testbe való születés nem véletlenül történt, és hogy az öntudatot hordozó testben a lélegző végtelen univerzum egy egyedi és megismételhetetlen arculata rejtőzik. Ez csodálatos varázslat. És szívszorító felelősség. Az ember – eszmeileg – a fénytermészetből hull alá, hogy kiteljesítse ember mivoltát: a formák és erőik masszájában megmerítkezve ismét visszaemelkedjen a fénybe. Iszonyú életpróba. Nem meglepő, hogy eme igazság elhomályosítására a felejtésnek olyan mindent felölelő intézményrendszere jött létre, amely mellett az emberiség minden egyéb praktikus alkotása eltörpül. Mivel a tudat folyamatosan teremt, a felejtés törvényét végrehajtó sötét erőket is létrehozza. Ezek a nyílt és burkolt kihívások ezrével bombázzák pillanatonként a pörgésbe csavarodott embert, olyannyira, hogy már az öntudatvesztéses állapotba való zuhanást is heroikus tettként élheti meg, ha „szabad akaratából" történik. Elhangzanak a tanítások, hozzáférhetők a „titkos” könyvek, soha nem látott eszmeáramlás folyik kelet és nyugat között, és döbbenten tapasztaljuk, hogy mindez a szellemellenes erők hadállását erősíti. Az igazi tanítás egyre titkosabbá válik, hirdesse bár milliós napilap az első oldalán. Egyre gátlástalanabbul és invenciózusabban válik kizárólagos értékké a külsődlegesség, a tárgyiasultság. A belső csöndre való törekvés, a tudatháborgások lecsillapítása innen nézve impotencia, sőt, társadalmilag káros, mivel fogható haszna nincs. A tradíció szerint a halál az igazság pillanata, amikor lehetőség nyílik arra, hogy az ember, önvalóját felismerve fénnyé váljon. A kellően éber tudat képes lehet erre. Ma ez a tudat csak nagyon keveseké. Sorra buknak el szellemi emberek az életpróbán, miközben – elméletileg – a halál próbájára készülnek. Ez az emberré létesülés alapvető félreértése. Ha az ember szellemi célja a világeredet kutatása, vagy egyéb elméleti konstrukciók létrehozása lenne, akkor miért a test? Az időfolyamba került ember számára a teste a lélekvesztő. Csak ezen juthat, vergődhet át a túlpartra. Akinél elhomályosult az időfolyamon kívüli eredetének tudata, az a partot sem látja, viszi a folyam, életének „értelme” a motorikus nyüzsgés. Aki emlékszik eredetére, az látja a túlpartot, de ha nem fogja fel, hogy az időfolyam konkrét anyagi valóság: őt is elviszi az ár. Csak ha élete minden pillanatában végrehajtja az alkímiai nászt; ha eredettudatának szellemtestéhez hasonlóvá transzformálja konkrét valóságát: akkor lábalhat át a túlpartra; az időfolyam megnyílik előtte, a kiválasztott előtt. Nincs kettős igazság: a szellem fennkölt fénye, nemessége, és a piszkos gyakorlat kijátszhatósága, ügyeskedése. Ne higgyetek a szavak tanításának! Csak egy igaz tanítás létezik: a szótlan tekintet tisztasága, és vele a megszentelt mindennapi, átélt gyakorlat tanítása. Amely mögött ott áll a csönd. Jó Csönd-herceg.



VÍZÖNTŐ-KOR-KÉP
MIREISZ LÁSZLÓ
Pirkadat: Amikor napkelte előtt az ég alja pirosodni kezd.
Lehet, hogy „csak” a szellemi sötétségből való kiemelkedés-vágyunk mondatja: zűrzavaros, szellemellenes és kali-juga-beli álomvilágunkban megjelenőben van egy gyenge fény – mint hajnalhasadáskor –, amely még nagyon gyenge, nagyon erőtlen, de mégis, halványan pirosodik az ég alja. Annak ellenére mondom ezt, hogy tudjuk: az indiaiak a jelen kort a kali-yuga kezdeti szakaszának tartják, túl vagyunk a dvápara-juga „szürkületi szakaszán”. S mivel a kali-juga Kr. e. 3102 februárjában kezdődött, könnyű kiszámítani, hogy „mindössze” már csak 426 906 emberi évig tart. A kor ismérvei is stimmelnek: „az istenség fekete, az emberek többsége rabszolga, gonoszak, veszekedősek és boldogtalanok, mivel nem érdemlik meg a boldogságot, alantas dolgokat hajszolnak; tolvajoktól hemzsegő városokban élnek; az asszonyaik uralkodnak rajtuk, akik szószátyárok és buják; természeti csapások, éhínség, háborúk sújtják őket; stb. stb;”1 Mindezt tudjuk és látjuk, ám mégis, vajmi csekély mértékben érinti meg mindez a mai nyugati embert. Nem abban a tradícióban nőtt fel, nem a Mahábháratán nevelkedett, megelégszik azzal, hogy mindezt bekebelezi, mint annyi mást. Tudottá teszi és kész. Lényegesen közelebb áll hozzánk a görög-római kultúrkör hermetikus-asztrológus okkult korszakbeosztása. Ez a precessziós mozgásra épül. Ez is korszakokra osztja az időt. A tavaszpont – a tropikus zodiákuson visszafelé vánszorogva – 25 920 év alatt ír le egy teljes kört, ez egy platonikus világév, az istenek egy éve. Az istenek egy hónapja 2160 emberi évig tart, s ennek megfelelően egy emberélet 72 éve megfelel az istenek egy napjának, egy világnapnak. A világhónapok – a zodiákust visszafelé olvasva – követik egymást. Egy-egy világhónap egy-egy nagy korszak az emberiség életében. A vízözön – 10 800 évvel ezelőtt (Oroszlán-Rák és Vízöntő-Bak közötti világtengelyen kulminált a tavaszpont) – után a Rákkorszakkal indult az „utolsó hold ideje”, ott vannak a még belátható „gyökerek”. Ebben a korszakban zajlott az ősi minta alapján való újjáépítés, a hagyományra való homályos emlékezés szerinti rekonstrukció. Az emlékezés jellege hasonló, mint a magzatvizet éppen elhagyó gyermek emlékezése. Mert az emberiség éppen annyit mentett át a vízözönön „a harmadik hold idejéből”, mint amennyit az ember átment előző életéből. Tudja, hogy mit kellene tennie, és mégsem tudja, legalábbis úgy él, mintha nem tudná. A 2160 évig tartó Rákkorszakot az Ikrek-korszak követte. Ekkor távoztak az istenek a földről. Az ember látta ezt, és a korszak embere még félig isten és félig ember. De a kettő csak mennyiségileg és nem minőségileg több az egynél. A Bika-korszakban épültek Bábel tornyai. A „masszív-kultúra” égig érő sziklatemplomaiban az istenekkel társalgó papok hozták az ember számára a földi jólétet. De nem csak azt, hanem az isteni rendező elvet, hogy az emberiség egyáltalán
1 Veronica Ions, Indiai Mitológia, Corvina.



2
fennmaradhasson. Ezt a Kos-korszak követte, az árják kora, a héroszok és hősök kora, akik tudták – mint Buddha vagy Zaratusztra –, hogy az istenné válás képessége az ember birtokában van. Ha legyőzi a magában lévő rosszat, ha legyőzi magában az emberit, akkor az ember istenné válhat, és ennek megfelelően az emberiség és emberi társadalom pedig a „mennyei természet tükörképévé”. Kr. e. 210 körül a tavaszpont a Halak jelébe lépett. A Halak-korszakban nemcsak az ember égi eredete és isteni valósága kérdőjeleződik meg – mondhatnánk „úszik el” –, hanem az eredet tudásának elvesztése miatt az emberiség és emberi társadalmak, valamint az ebben a tudatban élő ember „szorul” megváltásra. A megváltó mozdulat nélkül az ember elveszett. És megjelenik a megváltó, Jézus vagy Buddha mint bódhiszattva. Az emberiség egy új kultúra személyiség-jeleit öltötte magára. Ezt történetileg is ismerjük. A tavaszpont Vízöntőbe való belépésének időpontja vitatott. Chidambaram Iyer – a jelenkori ind asztrológusok véleményét összefoglalva – ezt 1950-re teszi. Ugyancsak ezt az időpontot támasztja alá a mul Apin babilóniai agyagtábla, amely egy Hammurápi idejéből származó „csillagtörvény-könyv” másolata, s amely Kr. e. 750-ben készült, s ekkor a tavaszpontot Kos 8 fokra teszik. Euktémon Kr. e. 430-ban a Kos egy fokra helyezi, e szerint a Vízöntőbe 1802 körül lép be a tavaszpont. Valóban, ekkor megjelennek a jelek: a forradalmak, a technicizmus, de mi már tudjuk, hogy a Vízöntő-korszak igazi „bélyege”: az atom. A Kr. u. XIX. században Nietzsche – a jézusi megváltó mozdulattal szemben – már azt az emberi ideát hirdeti, aki számára nincs isten, mert „ha istenek lennének, hogy viselném el, hogy ne legyek isten”. Majd az első kísérleti atomrobbantással majdnem egy időben jön Aleister Crowley „kiáltványa”: Nincs isten, csak ember. 1. Az embernek joga van, hogy saját törvénye szerint éljen – ... 2. Az embernek joga van, hogy azt tegyen, amit akar – ... 3. Az embernek joga van, hogy azt gondoljon, amit akar – ... 4. Az embernek joga van, hogy úgy szeressen, ahogy akar – ... 5. Az embernek joga van, hogy megölje azokat, akik erőszakot tesznek e jogain. „A szolgák szolgálni fognak.” „A szerelem a törvény, a szerelem, az akarat jármában.” „Tégy amit akarsz – ez lesz az egész törvény.”2 Nincs már isten, csak akaró ember és akaró emberiség. Azt, hogy mit kellene akarni, azt már rég elfeledte. Ma már a hagyomány gyökértelen intellektuális tudás, nem élő emlékezet. Mert ha az lenne, akkor gyökereit az atom-korba eresztve, „vízöntő-módon” ragadná meg az ősi eredetet. Az egyes ember a „tavaszpont lassú vánszorgásából” nem tapasztal szinte semmit. Sokkal gyorsabban lefutó periódusokat tapasztal. Földcentrikus szemléletének megfelelően Napperiódusokat, vagy még gyorsabb Hold-periódusokat. Órákra, percekre és másodpercekre osztja az időt és minél kisebb egységeket vesz, annál távolabb kerül az időtlenségtől. A rohanó események áradata zűrzavart, téveszméket, látomásokat okoz az emberben. Ez is olyan szellemi sötétség, mint a kali-juga-beli, de ez inkább a „sebességbe beleájult” típusú. Öntudatvesztéses ájultság. Nem véletlenül használja Böhme e szellemi sötétségre a turba (zűrzavar) szót.
2 Mágia és okkultizmus. Gondolat, Bp., 1987. Utószó. Az idézet Szőnyi György Endre fordítása.



3
Akarjuk vagy nem: atomvillanással fenyegetett Vízöntő-korszak-tudatunk van. S ahogy az éjszakába felfénylő villám bevilágít jót s rosszat egyaránt, úgy láttatja meg az atomvillanás lehetősége azt a szellemi sötétséget, ami most van. Azt, ami itt van. A szellem emberének tudnia kell: csak az láthatja pirosodni az ég alját, aki átéli, átlátja az azt megelőző sötét éjszakát is. Aki tudatosan van abban, amiben van, az tud abból kiemelkedni. Ezt a sötétséggel való szembenézést korábban – a hermetikus operációk szempontjából – nigredónak nevezték, de lényegében mondhatjuk, hogy a „nembeavatott” ember is találkozhat olyan szemponttal, amely számára kikerülhetetlen szembesülést jelent a (szellemi) sötétség állapotával. Na persze a ma embere óvatos. Ha sötét van, lámpát gyújt. Keze ösztönösen nyúl a kapcsoló felé. Mit érdekli őt a szellemi sötétség vagy az, hogy mit jelent a kali-jugában vagy a Vízöntő korban élni! Meg egyáltalán, honnan tudhatná a jelen kor kihívásai által eltompított, elkábult ember, hogy pl. mit jelent a „Boldogok országában” élni, amikor erről még az óind Mahábhárata hősei is, mint hajdani titokról szólnak. Azok, akik mágikus képességekkel bírtak, gondolatot olvastak, levegőbe emelkedtek stb... A ma embere számára nem kis feladatot jelent azokat az ingerhatásokat közömbösíteni, amelyek az érzékszervi csatornákon áradnak a tudatba – tudattalanul. A technika, a kultúrsikkek, a rádió, a televízió, reklámok: „kapcsolók” – lehet ezekre fölényes magabiztossággal legyinteni vagy tartózkodással elutasítani, de figyelmen kívül hagyni nem, mert ezek hordozzák az ember kortudatát. Ezek pontosan úgy jellemzői e kornak, mint a pálmaág, vagy a bárány az ezt megelőző Halak korszakának. A korszaktudatunk az, ami ezeken az ingerhatásokon létezik. (Tudom: a kor-szak szó a kór = betegség szó „testvére”: s mindkettő az or gyökből származik. Ebből nő ki az óra szó (görög megfelelője a hora = időszak, évszak, óra). Az egészség pedig éppen ebből a kor-betegségből való kilábalást jelenti.) De éppen azért, mert van korszak-tudatunk, éppen azért kellene, hogy legyen egy olyan tudatunk is, amely ehhez hozzátartozik: a korszakot megváltó „megváltó”-é vagy/és ennek meglétekor a teremtő-é, aki teremti a megváltót és megváltandót egyszerre. Ahol van megváltandó, ott van megváltó is. Ahol van korszak, ott van módszer arra is, hogy a „Korszak Embere” kigyógyuljon a „korszak-betegségéből”. Az azonban biztos: a módszer nem az, hogy a „Korszak Embere” – akármilyen szempontból – elidegenedik attól a kortól, amelyben él és az ahhoz tartozó ingerhatásoktól. A megváltónak nem lehet idegen a megváltandó, hiszen – végső soron – önmaga az, a megváltandó megváltó. Minden korábbi korszaknak megvolt a maga „megváltója”. Például a buddhizmuson belül is: minden periódusnak megvan a maga Buddhája, minden korban megjelenik egy Buddha: Krakucchanda, Kanakamuni, Kasyapa, Sákjamuni vagy Padmaszambhava, Maitreja. Ez pedig azt jelenti, hogy mindig kell lennie egy Felébredettnek, egy Megvilágosodottnak, mert általa van egyáltalán fény és világosság. Szükségszerű, hogy minden kornak meglegyen a megváltója. A szellemi sötétség éppen abból áll, hogy az ember nem ismer rá magában erre. Nem ismeri magát olyan mértékben, hogy belássa: csak önmagam lehetek az, aki a világ minden dolgát, így az ingerhatásokban jelenlévőket is teszi, akarja, érzi. De miért? És meddig? Nos, ezt tudja a „Korszak Embere”. S ez az a pont, ahol azt a bizonyos gyenge fényt látom. A korszak-képünk teljes. A korszak-tudat tiszta. Nem úgy tiszta, hogy nincs benne tisztátalan, hiszen rengeteg van benne, láthatjuk, hanem ez a tisztaság a viszonylagosság abszolutizálásából fakad, a tiszta szabadságból, az akarat szabadságából. Abból, hogy mindenki akkor nyomja meg a gombot, amikor akarja. Ekkora sötétség csak pirkadat előtt van.



4
New Age és Tradicionalitás. Az „Új kor”-iak és a hagyomány-követők. A nyugati Guénon- és Evola-körök joggal támadják az „Új Kor”-iakat, mondván: csak a hagyomány „vonalán” lehet a tudatos kezdetbe visszaemelkedni. Csak az archaikus tudás alapján lehet az ősi állapotot rekonstruálni. Igen ám, de mit kezd egy hagyomány-követő pl. a videobuddhával? Vagy azzal a sok szellemi és álszellemi irányzattal, vallással, amelynek plakátjairól, prospektusairól, könyvkiadóiból ordítanak a „titkos tanítások”, ősi bölcsességek? Értelemszerűen vagy inkább reflexszerűen védekezik, visszavonul vagy erőteljes támadásokkal próbál túllépni az „Új Eszme” hirdetőin. De az Új Kor-iak is szembefordulnak a hagyománnyal, s bár a hagyományos eszközöket „használják”, azt tartják, hogy a tradíció antitradícióba fordul – akármilyen magas szellemiség képviselje is –, ha elszakad a saját világától, az ún. „valóságtól”. Vagy más szempontból megközelítve: a tradíció antitradícióba fordul, ha nem képes az általa hordozott erővel „érvényesíteni” jelen világunkban a hagyomány tanításait – a kihívó erőkkel szemben. Amikor a Hold a hetedik házban van és a Mars belép a Vízöntőbe – éneklik a Hair c. filmben az Új Kor „kezdetén” – akkor köszöntött be a Vízöntő korszaka. Hold-világ és szabad-akarat, ezek az Új Korszak jellemzői. De ők nem tudják: volt már ilyen az emberiség „történetében”. S akkor is megjelent egy erő, amely képes volt a korszakot magába emelve átlendíteni az életet minden megsemmisítő ellenerőn. Volt már ilyen, de ki emlékszik arra? Pedig bizony anélkül nincs megszabadulás az atommáglya korában. Márpedig az Új Kor és a Hagyomány szintézise még nem történt meg. Már ugyan – a korszakkal együtt – megszületett a megváltó, de a módszer még csak nagyon halványan látható. S hogy ez a megváltó sötét-e, mint a sátánisták vagy a kali-juga istene? Vagy fehér lovon vágtatva pusztítja el a világot, mint Visnu Kalkin?3 Vagy bölcs szeretettel hatja át a világot, mint Maitreja? Vagy mindegyik megjelenik egyidőben? Ezt bizony meg nem mondhatom. Meg egyébként is: ki fogja tudni megkülönböztetni a Kalkin vágtató Visnu kezében lévő „üstökösként villogó, kivont kardot” az atomvillanástól? Vagy a sátánisták isten(nő)-jét Kálitól? A Hagyomány és Új Kor szintézisének most kell megtörténnie. Most kell a módszernek ismert lennie. Mert most már mindkettő egyaránt élő. S ezért: érdemes a látóhatárt fürkészni, mert a vízöntőkori pirkadat atomvillanásnyi-gyors lesz.
3 Visnu, fehér lován, Kalkin, akkor jelenik meg: „Amikor a társadalmi és szellemi élet a mélypontra süllyed; az uralkodók rossz szándékúak, és korlátozott hatalmúak lesznek, de rövid uralmuk alatt ezt a hatalmat legnagyobb mértékben kihasználják, amikor semmi sem számít majd, csak a látszat. Nem lesz többé sem igazság, sem szeretet a földön, a társadalmi lét általános értékmérője a csalárdság lesz, és az érzékiség marad az egyetlen kötelék a férfiak és az asszonyok között. El fognak tűnni a megszentelt rítusok: nem megtisztulni akarnak ez emberek, hanem csupán mosakodni, a tanulást biflázás helyettesíti, és a hivatalok köntöse csak uralkodásvágyat takar majd stb.” V. Ions, Indiai Mitológia, 69. o.



AZ ÉLET ÉS A HALÁL BENSŐ LÉNYEGE
LÁSZLÓ ANDRÁS*
A keletkezést, a létesülést végül is megszűnés és elmúlás követi. Csak az romolhatatlan és elmúlhatatlan, aminek nincs sem időbeli, sem elvi kezdete – és aminek nincs kezdete, annak vége sem lesz. A különböző örökkévalósági és időbevetettségi formák tisztázásához néhány fogalmat elemeznünk kell. Az abszolút örökkévalóság, az időtlen örökkévalóság neve: ‚aeternum’ vagy ‚aeternitās’. Az idővel együtt keletkezés és az idővel együtt való elmúlás sajátos és relatív örökkévalóságának a neve ‚sempiternitās’, ez olykor ‚aevum’ néven is megjelenik. Az időben való (quāsi) „örökkévalóság”, az időbeni megnyújtottság: a ‚perpetualitās’. Az ‚aevum’ kifejezés az utóbbiaknak együttesét is jelenthette. Az ‚aeternum’ időtlen, időfeletti abszolút örökkévalóság; a ‚sempiternitās’ egy relatív örökkévalóság, az idővel együtt kezdődés és befejeződés; a ‚perpetualitās’ az időben való teljes megnyújtottság. Végül a ‚perennitās’ az ‚aeternum’-nak, az örök időtlenségnek az időben való lenyomatát, megjelenítését fejezi ki. Amikor pl. religiō perennis-ről, sophia perennis-ről, (örök vallásról, örök bölcsességről) philosophia perennis-ről, (örök filozófiáról) beszélünk, akkor ez nem abban az értelemben örök, hogy teljesen időtlen, vagy az idővel együtt jön létre és szűnik meg, és nem abban az értelemben örök, hogy nincs vége a tartalombeliségének. A ‚perennitás’ ugyanis azt jelenti, hogy az időben jelenik meg, de a mulandóság körében az időtlen örökkévalóságot reprezentálja. Az emberi létforma a ‚perpetualitās’ ellentétével áll közvetlen összefüggésben, az ‚imperpetualitās’-szal, vagyis azzal, hogy az embernek az időben való létesülése az ember természeti létformájához hozzátartozik, és ehhez időn belüli elmúlás kapcsolódik. Az ember azonban nem egyszerűen csak ember. Az ember személy és Alany. Az emberben a halandón kívül jelen van az a lelki-szellemi lény, aki a ‚sempiternitās’hoz kapcsolódik, vagyis a ‚cum tempore’ (idővel való) létesüléshez, és a ‚cum tempore’ (idővel való) megszűnéshez. Ugyanekkor a saját alanyiságában, saját Auton-voltában teljesen halhatatlan, teljesen örök. Az ember az ‚aeternum’-nak a reprezentánsa minden körülmények között. Ilyen értelemben az ember megnyilvánulása a perennitās jegyében áll ez az emberi Alanyiság. Az ember tényleges állapotát mindig az határozza meg, hogy önmagát mivel azonosítja (identifikálja). Az ember az identifikációja szerint saját halandó vagy halhatatlan lét-tagozataihoz kapcsolódhat; pl. olyan lét-tagozataihoz, amelyek teljesen alá vannak vetve az időben végbemenő keletkezésnek és elmúlásnak. Az embernek ilyen a testi lénye: nemcsak a legszorosabban vett testisége, hanem általában mindazok a szubtilisabb testi szintek, amelyeket az ember szintén a maga körében él meg, és amelyek a jelenlegi (szoros értelemben a fizikai testben való) létformájának mintegy feltételeit is jelentik. Ha az ember önmagát az önmagában hordott halandóságával azonosítja, akkor a test sorsában kell osztoznia. Ha önmagát a magában hordott magasabb lét-tagozatokkal azonosítja, akkor ezeknek a sajátos függő helyzetét (a halandóság és a halhatatlanság között) veszi magára sorsként, és ezek szintjeinek megfelelően lép át egy másik világba, a fizikai test halálát követően. Végül, ha önmagát teljesen önmagával azonosítja, akkor az abszolúte időfeletti örökkévalóság értelmében halhatatlan. Az indiai hindu és buddhista hagyomány két alapvető lehetőségéről beszél az emberrel kapcsolatban. Olyan lehetőségről, amely ‚postmortem’ következik be. A két lehetőség közül az egyik a pitŗ-yāna. A pitŗ-yāna szóösszetétel
* A szerző 1987-ben tartott előadása nyomán készült 1990-ben.



2
első tagja szigorú szószerintiségben apát, atyát jelent, kitágított értelemben őst, így az egész kifejezés magyarra fordítva az ősök útját jelenti. A másik lehetőség a dēva-yāna. A dēva istent jelent, a dēva-yāna: az istenek útja, az isteni út. A pitŗ-yānához két al-lehetőség tartozik. Az egyik a tudatnak a halálban való (vagy közvetlenül a halál után való) kioltódása. Ez az a lehetőség, amely a jelenkorban a legáltalánosabb. Ez egy rendkívül súlyos helyzetet jelent, ugyanis ez a kioltódás az átélés szempontjából az átélés megszűnése, vagyis a megsemmisülés. Olyan, mint egy állati egyednek a megszűnése. A pitŗ-yānának a korábbi ma már lényegesen ritkább – változata az, amit a szó szoros értelmében a pitŗ-yāna jelent; a tudatnak a halált követő derengő fennmaradása. Egy larvális derengés ez, amelyben különböző karakterű élményeken megy keresztül az emberi tudat (Hādēs birodalma), majd ez a derengés lassan lecsökken, elenyészik. Önmagát azonban egy olyan túlvilági törzsbe (eredetbe) tagozódva éli át (ez Ábrahám kebele), amelyben mintegy visszatérve őseihez fokozatosan elenyészik a tudata. Ebből az állapotból további generálódások indulnak meg. Azok, amiket egy ember átvitt a túlvilági állapotba, regenerálódnak és különböző emberi megtestesülésekhez kapcsolódnak. Nemcsak az ősökhöz tér vissza, hanem maga is őssé válik. Nem úgy válik őssé, hogy ő maga reinkarnálódik, hanem úgy, hogy belőle regenerációs folyamatok indulnak meg az ősi törzsön keresztül: ez a pitŗ-yāna. A dēvayānához ismét lehetőségek kapcsolódnak. Az egyik lehetőség az, hogy sokkal később oltódik ki a tudat az átmeneti állapotban, s ez visszahullást jelent a pitŗ-yāna irányába. A másik lehetőség az, hogy egy túlvilági utazás veszi kezdetét: különböző létállapotokon keresztül halad az a lelki-szellemi instancia, ami fennmarad a halál után. Bekövetkezhet az, hogy ezen világok egyikébe (szanszkrit szóval: lōka) belép és hozzákötődik (a szanszkrit kifejezés összefüggésben áll a latin locus-szal). Olyan létállapothoz rögzül, amely a ‚sempiternitās’ örökkévalóságának felel meg, amelynél saját létének nincs időbeli kezdete. Tehát nem olyan, hogy akkor kezdődik, amikor belép, hanem ez akkor kezdődik, amikor maga a lōka az idővel együtt létesül, és addig tart, amíg az az idővel együtt megszűnik. Ezt azonban időben nem lehet mérni, nincs tartalma, nem lehet azt mondani, hogy 10 év vagy 2 trillió év vagy egy ezredmásodperc, ennek nincs ilyen értelemben vett tartama, hiszen ezt nem lehet külön mérni egy olyan rendben, amely nem a ‚perpetualitás’ és ‚imperpetualitás’ körébe esik. Ez az állapot a relatív ‚cum tempore’ meglévőség örökkévalósága. Ilyen állapotokba (világokba) kapcsolódhat a lelki-szellemi instancia, vagy bekövetkezhet az, hogy eljut az emberi létformához, és ebbe is bekapcsolódhat ‚cum tempore’ értelemben, mert az emberi létforma sokkal átfogóbb, mint az általában ismerik és feltételezik. Az is lehet, hogy egy inkarnációhoz közeledik, s az inkarnációba belép a lényének egy olyan extraktuma, amely egy démonnak (gandharvasnak, kentaurosnak) felel meg. Az az Alany-hordozó tudatiság, amely idáig eljutott, az inkarnáció bekövetkeztekor feloszlik. Az az alanyi sugár, ami ideért, visszavonul, és egy más alanyi sugár fogja létesíteni az új embert. A dēva-yāna körébe tartozik (annak a határán van) a halálban való Metafizikai Felébredés. A Felébredés lehet testhez kötött, tehát még az életben bekövetkező. Ezt jīvanmukti-nak vagy jīvan-māksā-nak nevezik, ami az életben való felszabadulást jelenti. Lehetséges azonban a jīva-vidēhamukti (mōksa) – ami a halál pillanatában történő Felébredés, az élő állapot és a testetlenség határpontján való Felébredés. Van egy lehetőség a ‚post-mortem’ (halál utáni) felébredésre, ezt vidēha-muktinak, mōksának, nevezik. Ezek már a határon vannak, hiszen a dēva-yānát felülmúló állapotok. Az emberi generálódások elsősorban a pitŗ-yānából töltekeznek, másodsorban és kivételesen a dēva-yánából is. Ezek voltak az ember halállal kapcsolatos lehetőségei: de az életben vagy a halál pillanatában, vagy a halált követően való teljes Metafizikai Felébredés a legkivételesebb. A dēva-yānához beavatottság szükséges, olyannyira, hogy még egy pokolbeli állapotba való



3
tudatos betagozódás is bizonyos iniciáltságot feltételez. Az iniciálatlan ember egyértelműen a pitŗ-yānában részesül, a legmagasabbrendűek ezek közül a pitŗ-yānában való tudatelenyészéssel kerülnek kapcsolatba; az alacsonyabbrendűeknél a halálban, vagy közvetlenül a halál után kialszik a tudat. A klinikai halál állapota nem halál. Ezzel nem azt akarjuk mondani – mintegy orvosi nyelven –, hogy a halál a biológiai halál, hanem azt mondjuk, hogy a halál az „a” halál. Semmiképpen nem az, amiből az embert „felébresztik”. Az az ember, akit „felébresztettek”, (vagyis visszahoztak a halálból) az nem halt meg. Ennek ellenére a R. A. Moody és mások könyvei, kutatásai által leírt állapotok nem érdektelenek ebből a szempontból, és rávilágítanak arra, hogy még a közönséges ember is (akinek a testiséggel meglazult a kapcsolata) sokkal jelentékenyebb tudati átélésekre képes, mint azt közönségesen feltételezni lehetne. A testtel meglazult kapcsolat sajátos átéléseket tehet lehetővé, ha annak egyéb feltételei is megvannak. Ezek a kutatások, az evvel kapcsolatos vélekedések mindaddig érvényesek, amíg ebből túlságosan messzemenő következtetéseket nem vonnak le. Az, hogy a klinikai halál állapotában ilyen átélések vannak, azt jelenti, hogy az embernek a halál-közeli állapotban egész rendkívüli átélései lehetnek. Ezen állapotokban a halál voltaképpen nem következik be és ez az élményekben sem következik be, hiszen valami fényhez, vagy valamilyen lényszerűséghez, vagy kapuhoz jut el általában az átélő, és azon az, aki visszatér, nem megy keresztül. Bizonyos hatásnak kitéve úgy dönt, hogy nem megy keresztül, vagy nem akar keresztülmenni. A halál bekövetkezte utáni állapot ezen átlépést követő állapot lenne, de erre ezek a kutatások nem térnek és térhetnek, terjedhetnek ki. A halállal összefüggésben, ha az ember alapvető átalakuláson nem megy keresztül, akkor a halált tudatosan nem éli át, vagy csak egészen minimális mértékben és értelemben. Különböző feltételezések vannak a halálra vonatkozóan. A magyar származású Ladislaus Boros (Boros László) katholikus theológus könyvében, a „Mysterium Mortis”-ban kifejti, hogy a halálban mindenki (a halál pillanatában) kap egy olyan kegyelmi illuminációt, amely alapján dönteni tud a ‚port-mortem’ létéről. Ő természetesen katholikus theológiai formában veti föl ezt a problémát: ami itt azt jelenti, hogy vagy az üdv, vagy a kárhozat felé vezető utat választja az ember. Az illuminációban a végső döntés (az optiō finālis) végbemegy, azt sem zárva ki, hogy esetleg mindenki az üdv felé vezető utat választja. Arra vonatkozóan, hogy az illumináció és az optiō finālis végbemegy-e vagy sem, a tradíció nem ad útbaigazítást. Arról viszont beszél a hagyomány, hogy a tudat circum-mortālis pillanataiban esetleg egész rövid időre – olyan rövid időre, hogy ennek semmi külső megnyilvánulása nincs – lehetséges valamiféle fény-fellobbanás, amit valamilyen akarati aktus követhet. A tradíció viszont nem tanítja azt, hogy ez a fellobbanás szükségszerűen mindig bekövetkezik. Ennek megfelelően mivel ez kontrollálhatatlan – nem lehet végérvényes állásfoglalást tenni az illumináció és az optiō finālis megvalósulásáról. A tradicionális létszemlélet híveinek körében nem az üdvözülés és a kárhozat a lét legnagyobb poláris feszültség, ami a halállal kapcsolatban felmerül, hanem a megsemmisülés az egyik oldalon, és a Felébredésben való abszolúció a másik oldalon adja a legmagasabb feszültséget. A legkisebb feszültség a tudati kioltódás és a tudati fennmaradás között áll fenn. A salūs (salūtio, salvātiō) jelenti az üdvöt és a gyógyulást is egyben. Ahogyan a németben a Heil az üdvöt és a gyógyulást, valamint az üdvözlés szavát is jelenti, abban az értelemben kell a salūs-t is felfogni. A salūs vagy a salve köszönés volt valamikor. A teljes „gyógyulás”: az üdv, ami több, mint egy mennyei állapot egyszerű megvalósítása. A salūs a Felébredésnek, vagyis a végső megvalósításnak az előfeltétele. Nem biztosítéka, csak előfeltétele, és főképp nem azonos azzal. A nagy hisztorikus keresztény felekezeteknél a legmagasabb eredmény (fokozat) az üdv, aminek különböző alfokozatai lehetnek. Beteljesedése a test feltámadásával együttes üdv, de ez még mindig nem azonos az abszolúcióval. Az üdvnek valóban ellentéte a kárhozat, a ‚post-mortem’ átéléseknek a dēva



4
yāna rendjén belül. A dēva-yāna adta lehetőségeken belül az üdv és a kárhozat (mint a pokolbeli állapot legszélsőségesebbje) között valóban extremális különbség és feszültség áll fönn. Ez ahhoz a metafizikai feszültséghez képest mégis jelentéktelen, amely feszültségben a teljes megsemmisülés (szanszkrit nevén: nirguņa-mūla-prakŗti-laya, – a kvalitástalan gyökértermészetben való feloldódás) áll az egyik oldalon, míg a Metafizikai Felébredés a másik oldalon. A teljes megsemmisülés, a teljes potencialitásba való süllyedés és az abban való feloldódás szintén egészen kivételes és szélsőséges megvalósításbeli hibákból következhet csak be. Az ember általános és közönséges – pozitívum nélküli – lehetősége az, hogy a tényleges halál pillanatában (vagy azt követően) kioltódik a személyes tudata, és ez nem jelenti azt, hogy fennmaradna személytelen, személy-alatti vagy személy-feletti tudata. A személy-feletti tudata csak annak maradna fenn, akinek nem oltódik ki a tudata a halálban. Nincs olyan, hogy itt is, ott is, amott is azonos intenzitással identifikálva lenne az alanyiság; bár valójában némileg még ez is igaz, de ezen, ezeken belül van egy kitüntetett identifikáció. Ez a meghatározó erejű a postmortālis lehetőségekkel kapcsolatban. Ahol főként és elsőrendűen azonosításban vagyok (hogy egyes szám első személyben fogalmazzunk), az a kritikus pillanatban (praktikusan) kizárólagossá válik, és ez lesz a meghatározó. Azt, hogy az ember ‚post mortem’ lehetőségeivel valójában mi történik, azt egyrészt az élet egésze dönti el, másrészt a halált megelőző időszak. Erre vonatkozóan nincs pontos mérték: lehet ez egy év, egy hónap stb. – ami jellemző erre az időszakra, és végül a halál körüli pillanatok a leginkább döntőek. Nem morális szempontból döntőek, tehát nem az játszik szerepet, hogy az illető „jó” volt-e vagy sem, hanem hogy milyen tudati intenzitást képes fenntartani. A halál utáni lét nem morális, nem ethikai vonzatú, hanem a tudati erők jelenlététől függ. Ez sokkal inkább intenzitásbeli, mint moralitásbeli valóság. Magasabb szempontból megítélve az ember nem jutalomképpen vagy büntetésképpen kerül a halálát követően valamilyen állapotba. Az alacsonyabb szinten érvényes vallási beállítódás szerint valaki jutalomként vagy büntetésként részesül halála utáni sorsában. Ha valakinek metafizikai realizációs céljai vannak, akkor ez az álláspont nem tartható fenn, mert csak a tudati erőknek lesz szerepük, s nem oda kerül az ember (az emberi tudat), amit egy ítéletnek megfelelően megérdemel, hanem oda, ami megfelel az állapotának. Ezzel kapcsolatban az „igazságosság” vagy „igazságtalanság” fel sem merülhet. Míg alacsonyabb szempontból ennek a felvetésnek határozott szemléletbeli létjogosultsága van, addig magasabb szempontból ez fel sem vethető. A megfelelések érvényesülnek; tehát mindenki egy olyan állapotnak megfelelő további állapothoz kapcsolódik, amely az önazonosításával tökéletes korrespondenciában van. Általában nincsenek a halál után transzmutációs lehetőségek, de egészen kivételes esetekben mégis lehetnek. A yōga legmagasabb formája, a rāja-tantra-yōga ismer bizonyos aszkézist, amely még a halál után is folytatható. Ez a legtöbb yōgamethodika és általában az emberi lehetőségek köréből teljesen kiesik. Ez azt jelenti, hogy identifikációk és deidentifikációk, transzmutációk hajthatók végre kivételesen a halált követően – természetesen csak abban az esetben, ha az életben való identifikáció magasan meghaladja a testi szférát. Csak a szellemmel való magas fokú identifikáció esetén vethetők fel ezek a lehetőségek. Az ember létformájára a halál többféleképpen jellemző: a halálnak nemcsak kioltó-jellege van, hanem lehetőség-jellege is. A halálnak van pozitív arculata, de ahhoz, hogy ez feltárulhasson, egész kivételes feltételek szükségesek. A megvalósítással kapcsolatban meg kell említeni a tantrikus irányzatok egy sajátos formáját, amely Belső- és Kelet-Ázsiában volt ismeretes. Maga a methodika összefügg a buddhizmus tantrikus verzióival, de összefügg bizonyos értelemben a taoizmus szintén tantrikusnak nevezhető verzióival is. Ez a Tigrislovaglás. A távol-keleti és belső-ázsiai szimbolikában a tigris egy sajátos erőnek a jelképe. Ez az erő egy létben működő (teremtő, fenntartó, megszüntető)



5
mágikus hatalom, aminek a neve: śakti. Ennek nem minden formáját, megnyilvánulását jellemzik, jelképezik tigrissel, hanem elsősorban ennek a féktelen megnyilvánulásait szimbolizálják egy nőstény tigrissel. A szimbolikus és tanító jellegű szituáció a következő: az ember, aki az úton halad, még nem szerezte meg azokat az erőket, amelyekkel a tigrist legyőzhetné. Nincs abban a helyzetben sem, hogy a tigris elől elmenekülhessen, sem abban a helyzetben, hogy a tigrissel való találkozást elkerülhesse, mert olyan alacsony vagy éppen magas fokon áll. Találkozik a tigrissel, nem tudja legyőzni, és nem tud elmenekülni előle. Ekkor a tigris hátára ül. A vágtató tigrist még vadabb vágtatásra sarkallja, majd elkezdi irányítani. Végül a tigris mintegy hordozójává, hátasállatává válik. A történetnek különböző elágazásai vannak: a tigris végül összeroskad, és az ember megöli, vagy pedig továbbra is hátasállata marad. A lényeg az, hogy az ember önmaga számára a megvalósítás methodusát teremti meg olyan erő felhasználásával, amely ellene – mint realizáló ellen – tör. Ahogy a világ „előrehalad”, általában nem felismerten, de felismerhetően szinte minden tigrissé válik. A harc, a szexus és sok egyéb terület, amely közönségesen egyáltalán nem a realizáció vonalába esik, kivételesen mégis azzá tehető, ezeknél azonban a tigris-természet általánosan ismert. De például a gondolkozás egyáltalán nem volt tigris-természetű valamikor, vagyis nem volt egy féktelen, megzavarodott erő által való mozgatottsága. A jelenkorban azonban főként a legutóbbi időkben – egyre inkább megjelenik a tigris-természet a gondolkozásban is amellett, hogy minden tigris-természetűvé válik. Ugyanakkor ez a tigris-természet csak egészen kivételes elmélyültségben felébredő intuíció mellett ismerhető fel. Ugyanis, ha ezt valakinek theoretikusan elmondják, és ezt belátja, ezzel még nem jár együtt a tigrisfelismerési képesség. Minden tigris-természetűvé válik, és ugyanakkor a felismertség is egyre inkább háttérbe szorul. Lehetséges, hogy eljön az az idő, amikor az ember csak egyetlen tigrissel találhatja szemben magát, és ez a tigris a legnagyobb, a halál tigrise lesz. A halál a Legnagyobb Tigris, amivel az élet folyamán és végén találkozni lehet. Lehetséges, hogy a halál lesz az egyetlen meglovagolható lehetőség. Ez végletesen szélsőséges helyzet lesz, mert itt nincs korrekcióra mód. Ezt vagy végre tudja hajtani valaki, vagy nem. Egyéb methodusoknál természetesen megkísérelhet valamit. Próbákon megy át, itt azonban a próba betetőzést is jelent egyszersmind, és korrigálhatatlan helyzetet. Az ember ‚par excellence’ halandó lény, ami azt jelenti, hogy a halandósága az időbe van helyezve. A halálra az ember reflektálni képes. Az állati egyedek – bár megérzik a halál bekövetkezését, sokkal előbb és sokkal élesebben, mint az ember – nincsenek olyan tudati reflexiós viszonyban a halállal, mint az ember. Az állatoknál minden az érzések szintjén megy végbe, míg az embernél végbemehet a tudati reflexiók szintjén is. A legtöbb esetben azonban nem megy végbe, és az ember a saját halálát csak kivételes pillanatokban tudatosítja. Rendkívül tragikus helyzetben van az ember – ilyen szempontból – mert egyfelől önmagát teljesen halandónak tartja, mégis úgy él, mintha teljesen „halhatatlan” lenne, miután a halál krízisére általában nem reflektál. Ha valaki egy súlyos, rövid lejáratú betegségben megbetegszik, akkor előtte feltárul az, hogy neki meg kell halnia. Ez esetleg olyan súlyosan nehezedik rá, mint a gondolat, hogy összeroppan, nem bírja elviselni, öngyilkos lehet stb. Ugyanakkor azonban még egy ennél is sokkal biztosabb alapszituációt nem fog fel igazán, mégpedig azt, hogy neki egyáltalán meg kell halnia. Ezek között nincs olyan szélsőséges különbség, mint ahogyan az emocionálisan fel szokott merülni. Az alap-probléma az, hogy egyáltalán meg kell halnia, és ez minden betegséggel kapcsolatos halál-prognosztizálhatóságnál erősebb validitással prognosztizálható. Bár önmagát általában igazán nem halhatatlanként éli meg az ember, hanem teljesen halandóként, a viselkedése önmagával kapcsolatban – a reflexió lehetősége mellett meglévő reflexió-hiány következtében – teljesen olyan, mintha sohasem kellene megszűnnie. Minden magasrendű szellemi irányzat egyik alaptanítása, hogy: „életed



6
minden napjára tekints úgy, mint az utolsóra”. Minden pesszimisztikus felhang nélkül. Mindez avval az emberrel összefüggésben, akinek nincsenek önmagával kapcsolatos, magasabbrendűség felé irányuló transzmutációs szándékai, szinte teljesen érdektelen. Ez az ember – kissé nyersen fogalmazva – teljesen „leírható”. Szellemi szempontból csak az az ember érdekes, aki önmagát magasabb állapotba akarja transzformálni. Sok más szempontból persze bárki érdekes lehet, de e tekintetben csak ez az ember jön számításba. A történelmi Buddha azt mondta, „azok számára beszélek, akiknek a szemét csak kevés por fedi”, tehát nem azok számára, „kiknek szemét nem fedi por”, és nem is azoknak, „akiknek a szemét teljesen beborította a por”. A Buddhánál – összehasonlíthatatlanul – sokkal kisebb szellemi tanítók, útmutatók sem mondhatnak mást. Az, akinek a „szemét csak kevés por fedi”, olyan ember, akinek önnön eredete, lényege, útja, célja dereng. Ez a derengés metafizikai perspektívákban nevezhető derengésnek, egyébként hallatlanul éles tudatosságot jelent. Ilyen emberek számára szól minden teoretikus és praktikus célzatú tanítás. Erről az emberről lehet azt mondani, hogy pl. önmagával kapcsolatban felelősségteljes, vagy ellenkezőleg – felelőtlen. A teljes delíriumban tévelygőkkel kapcsolatban ezt felesleges kimondani, mert náluk szubsztanciális, mindent átható és betöltő jelentősége éppen a delíriumnak és a tévelygésnek van. A felelősség fel sem merül velük kapcsolatban, tehát felelőtlenségről sem lehet beszélni. Minden sötét és világos prognózis, minden (szinte) fenyegető figyelmeztetés és minden buzdító, serkentő megjegyzés csak a felé az ember felé szól, aki önnön állapotát magasabb állapottá akarja átalakítani. Elsősorban a hindu és a buddhista tantrizmus hagyománya beszél egy embertípusról, amelyet paśunak nevez. A paśu azt jelenti, hogy „áldozati állat”, amely csak háziállat lehet, főként bivaly vagy kecske. Paśunak nevezik az áldozati állattal analóg embert is, azt, aki feláldozva az emberi regeneráció részesévé válik, de ennél több nem válik belőle. A jelenlegi paśu még csak nem is igazi paśu, mert a paśuban legalább ez az áldozati állattudat vagy ezzel analóg emberi tudat valamilyen értelemben felébred. A paśu az az ember, akinek a tudata a halálban (vagy azt követően) kioltódik. A paśunak is van méltósága és van jelentősége, de nem a realizáció vetületében, mert ebben a vetületben mint realizáció-képtelen ember jelenik meg. A paśu az, amely a legmélyebb értelemben viseli az anārya megjelölést. Az āryák ugyanis rendszerint a három felső kasztot jelentették, az anāryák pedig az ezek alatt állókat. A paśu az, aki nem transzmutálja önmagát, és aki, ha magas kasztba születik, elővételezettségi lehetőségeivel nem él, és a kaszt-beavatáson nem halad át, és nem lép az igazi yōga útjára sem. Ha alacsony kasztba születik, akkor sem lép az igazi yōga útjára. Az igazi yōgának semmiféle vonatkozása nincs azzal a „yōgázással” – már a kifejezés is szörnyű és ostoba –, amely napjainkban dívik. A yōga ugyanis a szellemi transzmutáció aszkézise. A mi szóhasználatunkban ennek a kifejezésnek is súlya van. Ma, bizonyos sötét szellemi irányzatok, akár az export-import buddhizmus, akár a „transzcendentális meditáció” nevében működnek, dobálóznak a „beavatás” szóval – „átmentem egy beavatáson” mondják, pedig semmi sem változott meg alapvetően benne, ugyanolyan marad az illető, mint annak előtte volt. Holott a beavatott olyan mértékben különbözik a beavatatlantól, mint amennyire egy ember különbözik egy állattól: a maga benső, internális világában. Ezek nem puszta szavak, mert ez komoly és valóságos tudati disztinkciót jelent. Egy beavatott annyival áll egy közönséges, intelligens ember felett, mint amennyire egy intelligens ember felülmúl pl. egy gorillát – mentális kvalitásait illetően. Ez nem látványos dolog, de nem azért, mert titokban van tartva, s főként nem azért, mert az átélője nem tud róla, hanem azért, mert az emberi kommunikáció közönséges szintjén nincs értelme annak a megnyilvánulásnak, amely az emberi létfokozatot oly mértékben felülmúlja, mint az emberi az állatit. A beavatottság nem egyszerűen okosságot jelent (azt is természetesen), hanem azt, hogy valami alapvetően



7
emberfeletti van az emberben, amely eredet- és létátélésével van összefüggésben. Az emberek döntő többsége (10.000-ből 9.999) paśu, hacsak szándékosan nem olyan gremiumot állítanak össze, amelyben senki sem paśu. A realizáló ember egy megvalósítási úton halad, amelyen a paśutól eltávolodik. Ugyanis a paśu felső ellenpólusa a paśu-pati, ami vagy aki a paśuk ura. A paśu-pati-t, az indiai hagyomány Śivával azonosítja. Vannak olyan emberek, akik különböző módon, de a paśu és a paśu-pati között állnak, és a paśu-pati megvalósításának az útját járják. Ezek közül az egyiket úgy nevezték, hogy divya – isteni; Európában, a görög megalapozottságú tradíciókban theos volt a neve: ami Isten-t, istenekhez tartozót jelent, valamint az istenséget reprezentáló embert is. A másik változat a vīra volt, ami a hemitheos, vagy hēros megfelelője. Az ősgörögben (vēros), ezért van a vīrával és virrel összefüggésben. A vīra alacsonyabb fokon áll (jelentése: igazi férfi és hős), mint a divya, de esetleg intenzívebb posszibilitások, erők birtokában van, vagyis nagyobb virya, heroikus erő birtokában. A divya esetében magát a fokozatot, kvalitást is divyá-nak nevezik, itt pedig vīra-virya-nak: Ez a két alaptípus, amely a paśu-tól eltávolodva a paśu-pati felé halad. Ma már szinte minden ember anārya-ként és paśu-ként jelenik meg a világon (az egészen szélsőséges kivételektől eltekintve). A ma születő, élő emberek egy része lénye szerint is paśu. Vannak olyanok, akik lényük és lehetőségeik szerint mégsem paśu-k, ezek egy része képes rá, hogy kiemelkedjék a paśu-anāryaságból és önmagát transzmutálva – metafizikailag megvalósítsa önmagát. A paśu-pati – mint állapot – az Alannyal azonosult tudatállapotot; s a paśu – állapotként – a közönséges tudatállapottal identifikált embert jelenti. A megvalósítandó mégis jelen van, itt van, annak ellenére, hogy Kosmos-ok választják el a személytől. Más igazi cél a metafizikai perspektívában nem lehet, csak ez a megvalósítás és ez elsősorban a halandó ember számára adott lehetőség. A halandó ember számára adott, aki a halhatatlanság potencialitásával (posszibilitásával, virtualitásával) rendelkezik. Az embernél magasabbrendű létállapotok képviselői (angyalok, félistenek, istenek, arkangyalok) jóval nagyobb realizációs lehetőségekkel rendelkeznek, jóval magasabb állapotban vannak, azonban állapotuknak a boldog, fényteljes, szabad természete miatt a realizációs igényük kisebb, mint az emberé. A lehetőségük tehát mégsem nagyobb, mert az igényük kisebb. Itt a transzmutációs igénnyel rendelkező emberről van szó (vagyis nem a paśu-ról), arról, aki ezt az állapotot (paśu) már elhagyta, felülmúlta. A kis mértékben való felülmúlás is nagyon magas szellemi teljesítmény, hiszen az embernek nem kell mást tennie, csak figyelnie kell saját lelkiállapotát, és az abban közvetlenül megnyilvánuló (vagy meg nem nyilvánuló) változásokat, és azokban megtalálhatja legnagyobb önnön ellenségét is, főképpen önnön megvalósító természetének legnagyobb ellenségét. Az ember főképpen saját lelkiállapotai miatt képtelen általában realizálni önmagát, vagyis önmaga által eljuttatni önmagát önmagához. Itt valóban belső harcról, nem pedig egyszerű támadásról (vagy ellentámadásról, védekezésről) van szó, hanem a sokrétű, árnyalt, benső műveletek egész szériájáról, amiket mozgósítani kell a lélekben megnyilvánuló sötét, alsóbbrendű erők ellen. A halálnak abban a fajtájában, amely tudatkioltódással jár, az alsó erők győzelme megy végbe, a halálban ezek felszabadulnak, és a tudatot kioltják. A halálban a hordozó nélküli tudat nem tud fennmaradni, s nemcsak a hordozó elvesztése miatt, hanem a tudat ellen forduló erők lerohanó támadása miatt sem. Az Embernek, aki az Auton reprezentánsa, le kell győznie az önmagában hordott heteront, amely voltaképpen szintén Auton, de fel nem ismert Auton. Ennek az útja egyrészt gnósztikus természetű (megismerésen, felismerésen, tudáson alapul), másrészt a heteron természetnek (mint heteronnak) a megsemmisítése révén érhető el. A kettő nem mond egymásnak ellent, mert a heteronnak, mint Auton-nak, a felismerése nem mond ellent a heteron megszüntetésének, akár elpusztításának sem. A halál tényéből, benső természetéből a túlélés és a nem-túlélés feszültségéből, az ezzel kapcsolatos



8
konsziderációkból az embernek éppen a megvalósítás tekintetében kell erőt merítenie és szempontokat találnia. Ez általában is, de különösen ebben a korban a szellemi embernek a lényegi feladata.
*****
Huang-po mester mondta egyik szentbeszédében: – Az összes Buddha és érző lény csak az elmében létezik. Ez az elme sohasem eredt és sohasem szűnt meg. Nem kék, de nem is sárga. Nincs formája vagy alakja. Nem létező, sem nem nem-létező. Nem régi és nem új. Nem hosszú és nem rövid. Nem nagy és nem kicsi. Túl van minden korlátozáson és mértéken, minden szón és néven, meghalad minden útvonalat és viszonylagosságot. Éppen itt van! De amint bármiféle gondolat keletkezik, azonnal elvéted. Olyan, mint a tér, nincsenek szélei, mérhetetlen és gondolhatatlan. Buddha nem más, mint az igazi elméd.
*****
A második Patriarka megkérdezte Bodhidharmát: – Hogyan lehet a Tao-ba jutni? Bodhidharma így válaszolt: „Mikor kifelé minden aktivitás megszűnik És befelé az elme leállítja zihálását, Mikor az elme fallá válik, Akkor lehet bejutni a Tao-ba."



A NÉPMŰVÉSZETI JELRENDSZER ÁLTALÁNOS
MEGHATÁROZÓI (Téridő-keretek) PAP GÁBOR
Nagy hosszú almafa nagy; hosszú esztendő, Tizenkét sziép ága tizenkét sziép hónap, Háromszáz levele háromszáz mies nap, Hatvanhat virágja hatvanhat vasárnap.
Iéfjú Mátyás király... – moldvai népballada, Kallós Zoltán gyűjtése
A népművészeti jelrendszernek azt a jelentésszintjét, amellyel a továbbiakban részletesen meg fogunk ismerkedni, egyik alaptulajdonságát figyelembe véve, méltán nevezhetjük kétarcúnak. Mégis célszerűbbnek látszik, ha a névadással mindjárt azt is eláruljuk róla – sőt, elsősorban azt hangsúlyozzuk –, milyen is hát ez a kétféle arca. Eszerint az „életképi”, illetve „képírási” jelentésszint között meghúzódó középső, maximálisan igénybevett információs sávra a legszerencsésebb megjelölésnek a „téridő”-szint kínálkozik. Amikor népművészetről, népművészeti jelrendszerről beszélünk az alábbiakban, lényegében kizárólag, de legalábbis döntő részben erre a jelentésszintre fogunk gondolni. Ha most már előlegesen számba vesszük, milyen fontosabb általános meghatározói lehetnek a népművészeti jelrendszernek ezen a középső jelentésszintjén, akkor – egyelőre talán még a teljesség híján, mindamellett határozottan utalva egyfajta teljesség megragadásának lehetőségére ezen a téren, s a következőkben törekedve is annak megközelítésére – hét ilyen determináns tényezőt kell megemlítenünk. Tekintsük „nulladiknak”, az egész jelrendszert átfogó alapvonásnak azt a jellegzetességet, hogy a formai hasonlóságok mindig tartalmi hasonlóságot fednek, és akkor a további hét sajátosság a következőkben lesz meg ragadható. 1./ A dimenziók átfordíthatók egymásba, a négy (három téri és egy idő-) dimenzió elvileg egyenértékű. Egy képjelegyüttesen belül az alanyi, illetve állítmányi szerepkörök felcserélhetők. 2./ Bármilyen konkrét formációról legyen szó, a szembenézet mindig állapotra, az oldalnézet mindig folyamatra utal. Egy-egy állapot mindig legalább két-két, egymással szemben ható folyamat időleges (labilis) egyensúlyát – s ezáltal egyben egy folyamatrendszer szimmetriatengelyét – jelzi.
3./ A pozitív és a negatív formák elvileg egyenértékűek, gyakorlatilag reciprokai egymásnak, vagyis a szerepük úgy oszlik meg, hogy az egyik forma jelentésköre – valamilyen jól meghatározható vonatkozásban – kiegészíti a másikét.
4./ A téridő-rendszer egységesnek jelződik ugyan, de nem egyneműnek. Alakváltozatai nagy pontossággal rajzolódnak elénk a jelrendszerből. Eszerint beszélhetünk: a) euklidészi, b) tükrözött, c) terülő (kibomló), d) átható, e) csavart, f) széthúzott, g) átstrukturálódott (beszélt), h) szerves (élő) terekről, és nekik rendre megfelelő sajátos idő-minőségekről. A téridő „nulla körüli tartománya” külön, hangsúlyosan jelölődik. 5./ Az egyes létalakulatok (tárgy, növény, állat stb., illetve ezek részei) elvileg egyenértékűek, ugyanakkor hangsúlyozottan ideiglenes jellegűek: egymásba szüntelenül átalakulhatnak.
6./ Az egyes – viszonylagos önállósággal rendelkező – létalakulatokon belül a részletek egymáshoz képesti aránya nem a közvetlen látványélmény által determinált, hanem ennek egy „belső



2
látásból” adódó, valamint egy „tudott” képpel történt összevetése nyomán alakul ki, és a képírásszintről folyamatosan kontrollálódik, így mindig az adott (megidézett hierarchián belüli) fontosságot tükrözi.
7./ A jelzésrendszer mindig olyan közegben fogalmazódik meg, hogy a lehetőségek szerint módot adjon jelentésének objektív visszaigazolására. Ez utóbbi döntősen a természetes fényjárás segítségével oldható meg.
Vegyük sorba az egyes tételeket! (Egyelőre be kell érnünk az első hárommal.)
1./ A dimenziók egymásba fordíthatóságának tételét voltaképpen bármelyik népművészeti tárgyon illusztrálhatnánk, legyen bár díszítménye a klasszikus névadási gyakorlat szerint „geometrikus”, „virágos” vagy „figurális” jellegű, amelynek motívumkincsében valamely elem legalább kétszer fordul elő. Ebben az esetben ugyanis automatikusan életbe lép az a szabály, amelynek értelmében egy formaelem újbóli megjelenése egyszerre, egyforma eséllyel sugallhat térbeli, illetve időbeli ismétlődést, és elvileg is eldönthetetlen, hogy az új megjelenéskor az előbbi formaelemet látjuk-e egy következő időegységben, vagy pedig egy olyan formaelemet látunk egyidejűleg az elsővel, amely nagymértékben hasonlít ahhoz. Az előbbi esetben a teret „nulláztuk”, azaz a konkrét, egyetlen adott nézőpontból egyszerre áttekinthető kivágat tér-illúzióját számoltuk fel, és a képi cselekményt teljes egészében idősíkon olvassuk vissza. Még érzékletesebben fogalmazva: egy bizonyos idő-kivágatról, az abban nyilvántartásra érdemes legfontosabb mozzanatokról adunk hírt. Az utóbbi esetben, éppen ellenkezőleg, az idő nullázódik: álló-képet kapunk a tér valamely – ezúttal a képi adottságoknak megfelelően éppen síkvetületben megjelenített – kivágatáról. Amint már tudjuk, a kétféle értelmezés csakis együtt igaz. Vannak azután olyan esetek, amikor egy-egy ábrázolás időbeli olvashatóságára konkrétabb utalásokat is kapunk – természetesen (azaz ideális esetben) magából az ábrázolásból. Külön figyelmet érdemelnek az olyan jelegyüttesek, amelyeken belül a jelek egy jól elhatárolható csoportja alapvető egyöntetűségével („pontszerűségével”), illetve szembeszökő sorba-rendezettségével tűnik ki, míg a maradék rész általában egyetlen, viszonylag gazdag cselekményanyagú állóképbe rendeződik, amelyen belül viszont a szereplők nagyfokú formai változatossággal rendelkeznek, egymás közti viszonyuk pedig inkább a térbeliség kategóriáival jellemezhető. Minden okunk megvan rá, hogy azt higgyük: ilyen esetekben a monoton motívumsor a megszámlálható egységekben jelzett idő-keretet szolgáltatja a benne – mértékkel – tálalt, a szó szoros értelmében időegységnyi cselekményanyagnak. Amennyiben az „állókép” szereplői konkrét érintkezésbe is kerülnek a keretelő motívumsorozattal, esetleg tovább is bontható ez az időegységnyi eseménysor: attól függően, hány idő-„pont”-on állnak a főalakok, akár több „lépésben” lezajló folyamatokat is – szó szerint! – pontról pontra visszaolvashatunk a képjel-együttesekből. (1. kép)



3
1. kép: Harasztkeréki lőporszaru vésett díszítésének kiterített rajza (Molnár I. – Ughi I. nyomán)
Máskor azt látjuk, hogy a főszereplők – általában, bár nem kizárólag emberalakok rendeződnek monoton sorokba, és a hozzájuk rendelt állati, növényi, tárgyi elemek (attribútumok) mutatnak feltűnő változatosságot. (2. kép) Ilyenkor a visszaolvasás során célszerű abból
2. kép: „Vonuló betyárok” - dunántúli tükrös két oldala (Madarassy L. nyomán)



4
kiindulni, hogy egy alapvetően változatlannak tekinthető, bár önmagán belül bonyolultan strukturált viszonyrendszer a maga időbeli elmozdulása során – ezt esetről esetre a lábak „nyomán” elhelyezett, és ugyancsak változatos képet mutató formaelemek, mondjuk egymástól hangsúlyosan különböző állat- vagy növényféleségek jelezhetik – más-más dolgokat „hoz magával”, illetve „von maga után”. Az első esetben a „hoz magával” kifejezés általában szó szerint értendő, akárcsak a „dolgokat” megjelölés, amelynek – képírásról lévén szó – a letapogatható tárgyi jelentésárnyalata fog természetesen szembetűnni az ábrázolásokban. Érthetőbben szólva: az elmozdulása során alapjában véve változatlannak mutatkozó emberalak kezében esetről esetre más-más tárgyi vagy növényi (népművészetünkben ritkábban állati vagy további emberi, mondjuk csecsemő-) alakzatot látunk. Mennyi mindent „hozhat magával” a vonuló idő, vonulásának egy-egy viszonylag zártabb szakaszában! Ha növényi elemet találunk a kézben, virágzást, még konkrétabban: nyílást, hervadást, elágazást, visszahullást stb., ha poharat, akkor áldomást, ha pisztolyt: lövést, a szónak elvileg korlátlanul tág értelmében (beleértve természetesen az életadó „lövést” is!) , ha másik embert, hát kapcsolatot, ugyancsak többféleképpen értelmezhetően. És végeredményben ugyanennyiféle dolgot „hagyhat maga után” a vonuló alakok lába „nyomán” hol ismét virág fakad, hol virágtalan növényelem, hol kígyó, madár vagy egyéb földi, vízi, levegőégi állatalakzat, hol meg – újabb emberalak, szélső esetben: megújult önmaga. Ilyen esetekben nyugodtan leolvashatjuk a képről a szentenciát: „tette nyomán áldás vagy átok fakadt” , esetleg: „jó vagy rossz tette nyomán szebb vagy rútabb alakban újjászületett.” A dimenziók egymásba fordíthatósága egy-egy jelegyüttesen belül olyan „olvasati” problémákat is felvet, amelyeknek a részletes kibontására csak a „képírási” jelentésszint tárgyalásakor kerülhet sor. Már most meg kell említenünk azonban, ha csak futtában is, hogy a népművészeti jelhalmazok értelmezésénél mindig tekintetbe kell vennünk azt az olvasati alapszabályt, hogy az alanyi és az állítmányi szerepkörök „lebegtetettek”. Ez azt jelenti, hogy egyegy emberalak, akit valamely méretben–formában hangsúlyozott tárggyal a kezében látunk egy népművészeti ábrázoláson – bármily furcsának tűnjék is első hallásra –, nem biztos, hogy csakis alanya lehet a mű mondatértékű üzenetének. Sőt, még az sem biztos, hogy elsősorban az. Ha ugyanis a kezében tartott tárgy (növényi elem stb.) annyira „címerszerűen” megjelenített, amilyennek példánkban tételeztük, akkor szinte biztosra vehetjük, hogy a közlés alanya ez a „valami” – pontosabb jelentését esetről esetre éppen a címerszerűen jellegzetes külalakja árulja el nekünk! –, míg az őt vivő (hordozó) figura azt „meséli el”, hogy az illető alakzat „hogyan viselkedik”, „mit csinál”, azaz kifejezetten állítmányi szerepkört tölt be. Persze ha tudjuk, hogy a dimenziók elvileg egyenértékűek egymással, akkor azt is azonnal belátjuk, hogy ez az olvasat semmiképpen sem lehet kizárólagos, csupán egyike a lehetséges (legalább) kétfélének. Amit ugyanis most állítmányként, vagyis az idő-dimenzió „szószólójaként” értelmeztünk, az egy más vonatkozásban szükségképpen alanya is kell legyen ugyanazon állításnak, hiszen a tér képviseletét sem hanyagolhatja el a szóban forgó jelegyüttesen belül. Még ugyanitt, a téridő-viszonyrendszer részletezésénél kell szóvá tennünk, hogy a népművészet e (második) jelentésszintjén a dolgok–jelenségek időbeli vonatkozásait általában véve ajánlatos szám-szerűségükben nyilvántartani, a térbelieket viszont minőségi változatosságukban. Ez az – elsősorban elvi jelentőségű – előírás természetesen éppúgy áll az ilyen felépítettségű jelegyüttesek visszaolvasására, mint a generálásukra. Könnyű belátni: e kettősségben végső soron ismét világra-nyitottságunknak két alapvető aspektusa tükröződik: a számszerűség a levésnek, mint folyamatnak a függvénye, egyszersmind előhívója, felidézője, míg a minőségi változatosság a lété, mint állapoté.



5
2./ Az állapot–folyamat kettősségre, illetve a szintézisük lehetőségére utaló második tételünk végeredményben ugyanennek: a tudatunkban sajátszerű módon létre támadó valóság alapvető kétarcúságának a kifejezője. Ha „szembenézünk” a valósággal, az ugyanúgy „kétarcúnak” mutatkozik számunkra, mint népművészetünk jellegzetes szembenéző alakjai, amelyek – mint említettük – mindig két, ellenkező irányból érkező tendencia pillanatnyi egyensúlyi helyzetét „testesítik meg”. Persze a két különböző irányból ható erő nem feltétlenül ölt testet egyszersmind azonos számosságokban is. Előfordulhat, hogy az egyik oldalról két profil-arc, a másikból csak egy nyomul egymás felé, és középütt mégis összeáll a tökéletes szembenézet. Gyakoribb azonban, hogy ilyen esetekben egyáltalán nem teremtődik az egymás ellenében ható energiák találkozási pontjában egyensúly, vagy ha igen, akkor az nem emberarcban-alakban ölt testet, hanem valamely más tükörszimmetrikus alakzatban. Például: fában („élet”- vagy „világ”-fa!), virágszálban („tulipán” vagy „rozetta”), esetleg asztalban, pohárban, kulacsban stb.) (3. kép).
3. kép: „Savanyó József elfogása” – dunántúli tükrös fedelének rajza, 1885. (Hofer T. – Fél E., nyomán)
Még egy érdekes szabályszerűségre feltétlenül utalnunk kell ennek a tételnek az ismertetése során, bár részletes taglalására majd csak a képírási jelentésszinttel foglalkozó fejezetben kerülhet sor. Számtalan népművészeti ábra (jelrendszer) tüzetes tanulmányozása után arra a megállapításra kellett jutnunk, hogy a növényi elemek – legalábbis tendenciaszerűen – mindig folyamat érzékeltetésére, megidézésére alkalmaztatnak, míg az állatalakok állapot-jelölésre. A képírási közlésszint „betolakodása” gondolatmenetünkbe ezen a ponton tettenérhetővé válik. Arról van szó ugyanis, hogy a nő – növény – (növevény) növekedés egyazon valóságtartomány egymást felidézni képes, sőt, egyenesen erre hivatott három részelemének (voltaképpen csupán aspektusának) tekinthető ebben a közlésrendszerben, s ez nem csupán abban fejeződik ki, hogy a nő elsősorban növényi attribútumokkal (mindenekelőtt virággal) kerül kapcsolatba az ábrázolásokon, hanem abban is, hogy a három fokozatot azonos, de legalábbis feltűnően hasonló hangalakú szavakkal igyekszik megnevezni a jelalkotó-használó közösség. Ez a tendencia az állat – állapot szópár esetében megint teljesen nyilvánvaló, de ugyanakkor az is, hogy a sorozat itt nem bővül ki harmadik elemként a hímnemű emberi alakzattal. A növény–állat páros tehát egzaktul megfeleltethető a növekedés (folyamat) – állapot párosnak a komplex jelrendszerben, de nem feleltethető meg a nő–férfi párosnak. Ki lehet mutatni, hogy egy ilyen páros teljes egészében, azaz mindkét részelemével együtt benne marad a „növénység” kategóriájában!



6
A növényi, illetve állati elemek szüntelen egymásba alakulása, népművészetünknek ez a szembetűnő sajátossága éppen abban a tényben leli egyik legkézenfekvőbb magyarázatát, hogy maga a leképezni kívánt egyetemes valóság ilyen szerkezetű: hol az állapotszerű („állati”), hol a folyamat jellegű („növényi”) tendenciák erősödnek fel benne. Világosan látható ugyanakkor, hogy az emberalaknak nem azon a létsíkon lesz lényeges mondanivalója számunkra, amelyiken (még vagy már) számottevő szerepe van az említett kettősségnek. Az ember, úgy látszik, felette áll a folyamat–állapot párbeszédnek, pontosabban szólva: szintetizálja, szerves egységbe fogja a valóság kétféle alapvető létezési tendenciáját. Míg állatot szinte sohasem ábrázol teljes szembenézetben népművészetünk (ha a fejét címerszerűen – így adja is, a testét akkor is oldalnézetbe forgatja, hasonlóan az ókori magaskultúrák rokon szellemű produktumaihoz!), addig az emberalak sűrűn megjelenik ebben a különlegesen exponált tartásban is. Ahhoz, hogy észrevegyük ezt az érdekes jelenséget, hogy felfigyeljünk rá, esetleg el is tűnődjünk rajta, elegendő az általános meghatározók körében vizsgálódnunk. Ahhoz azonban, hogy magyarázatot is találjunk rá, alább kell szállnunk egy emelettel: a népművészeti jelrendszer konkrét meghatározói között találhatunk csak rá a (valószínűsíthető) megoldásra. Az eddig elmondottakból már kikövetkeztethető, de azért külön is hangsúlyoznunk kell: az emberi minőség – jelrendszerünk vallomása értelmében – csak szembenézetben adhatja „megvalósult” önmagát. A profilban ábrázolt emberalakok végeredményben mindig csak útban vannak önmaguk felé. A korrekt jelhasználatú népművészeti ábrákban ez annyira kifejezett tendencia, hogy a profil-arcok rendre benne is maradnak egy-egy köréjük írható félkörben, amelynek függőleges átmérőjét legfeljebb az orruk előreugró csúcsa töri át. Ezek a jellegzetes „félholdarcok”, s az összeforgatásukból előálló (nagyjából) szimmetrikus „naparc” megint csak a konkrét meghatározók vonatkoztatási rendszerében kaphatnak kimerítőbb magyarázatot, amikor a „bolygóminőségek” ismertetésére kerül sor.
3./ Az emberi minőségnek van azonban még egy esélye arra, hogy jelzést adjon a maga jelenlétéről a világ dolgainak folyásában. Amikor az egymás felé irányuló mozgások hordozói, az indázó, kúszó, iramló, szárnyaló állat- és növényalakzatok egy bizonyos fokú közelségbe érnek egymáshoz (ez a fokozat természetesen mindig a saját méretük, illetve körvonaluk függvénye – azaz megint alapvetően egy számosságé és egy milyenségé! –, akkor a közükben egyszer csak felvillan a mögöttes létszféra, a kategorikus másság, a háttér lét-ígérete. A konkrét, fogható, evilági, azaz „pozitív” formák közül átsüt a lehetőség, egy (még vagy már) nem konkretizálódott, megfoghatatlan, túlvilági, „anti-test”, egy „negatív” ember- vagy állatarc, esetleg teljes alak. És itt már javában benne járunk a pozitív és negatív formák egyenértékűsége címmel jelzett harmadik tételünk érvényességi tartományában. Itt érzékelhető először a maga teljes súlyával együtt az a tény, hogy a „beszédes” körvonal, a népművészeti jelrendszernek ez a létfontosságú összetevője (külön jelentésszintet is definiál, a képírásét!) voltaképpen nem az általa körülzárt forma „magánügye”. A kontúr mindig kétféle létforma, a pozitív és a negatív világ határmezsgyéje – éppúgy hozzátartozik az egyikhez, mint a másikhoz. Ami egyben azt is jelenti, hogy ha bármelyiket felszámoljuk a kétféle tartomány közül, a határvonal egyszeriben értelmetlenné válik. A pozitív formák esetében ez még magától értetődőnek tűnhet, nem így azonban a negatív formákéban. Pedig ha kicsit alaposabban utánanézünk, tényszerűen is beigazolódik: amint a negatív formák egyensúlyozó szerepe megszűnik, mindjárt mesterkéltnek kezd hatni a körvonalrajz, el is indul a folt-, majd a konkrét árnyék-hatások hajszolása a „cselekményes” részletekben, és ezzel máris széthullott a zárt, magasabb rendű világkép idézésére alkalmas jelrendszer. A túlról-determináltság, úgy látszik, elengedhetetlen feltétele (valódi sine qua non-ja!) a



7
népművészeti jelrendszerek létrejöttének, illetve rendeltetésszerű működésének. És így, ennek a sajátos „túlról-egyensúlyozó” szerepkörnek az ismeretében mindjárt az is világossá válik, hogy amikor az életképi szint „ellensúlyaként” a mérleg másik serpenyőjében (a másik „szélen”) a képírásszintet véltük megtalálni, akkor ezt voltaképpen csak mint egy „túlsó”, „anti”-világ, egy negatív léttartomány nálunk jelentkező lenyomatát, pontosabban: itt hagyott nyomainak rendszerbe összeálló (azzá rekonstruálható) együttesét lett volna jogunk lajstromozni, hiszen ennek a „túlsó” minőségnek a megléte nélkül – tudjuk most már egyáltalán nem is beszélhetnénk harmadik, azaz képírási jelentésszintről. A következő kérdés most már az lehetne, hogy vajon az egyes pozitív formák milyen negatívokat „generálhatnak” a maguk közében. Nos, erre vonatkozóan egyelőre meg kell elégednünk egy meglehetősen sommás, sőt egyenesen kurta-furcsa válasszal. Úgy látszik, a pozitív formák világa egy fokozattal több esélyt kínál – legalábbis a mi népművészeti jelrendszerünk vallomása szerint, no és persze a mi jelenlegi visszaolvasási képességünket figyelembe véve! – a konkrét, felismerhető–azonosítható formák megjelenéséhez, mint a negatív. Úgy is mondhatnánk, talán nem is egészen stílszerűtlenül, hogy a „túlvilágon” lényegesen több a „lebegtetett” létállapot, az olyan alakzat, amelyből még (vagy már megint) sok minden lehet – más szóval az amorf, képlékeny, „fantomszerű” lény. Jól megragadható viszont, és sok-sok konkrét eset elemzésére alapozva most már elfogadhatóan formulázható is egy olyan szabályszerűség, amelyre az az elnevezés találna leginkább, hogy a formák reciprocitásának törvénye. Ez a törvény esetünkben azt mondja ki, hogy minél pontosabban, részletesebben megrajzolt egy forma a pozitív világban, annál esetlegesebb, nehezebben azonosítható lesz a kontúrja túloldalán képződő negatív formáció. Ebből a könnyen belátható és ellenőrizhető igazságtartalmú tételből azonban egyenesen következik egy másik, amelyik korántsem látható be ilyen könnyen, pedig a hordereje talán még nagyobb az előbbiénél, ha a népművészeti jelzésrendszer működési mechanizmusával nagyobb mélységekig is tisztába akarunk jönni. Eszerint: minél konkrétabb, foghatóbb, több részlettel jellemzett – vulgáris szóhasználattal élve: minél valószerűbb – pozitív figurák negatív terében jön létre egy – a maga részéről is a lehetőségekhez mérten maximálisan valószerű – „negatív” figura, annál nagyobb fokú az esélyünk arra, hogy az így „nyilatkozó” túlvilági létforma rendkívüli fontosságú lesz a való világ léte, éppilyen-léte, illetve tovább-léte szempontjából. Hogy szimmetrikus elrendezésű „virágtő”-kompozíciókból lépten-nyomon előállhat olyan negatív forma, amelyikben egy-egy állat pofája vagy akár az ember arca is felfedezhető, az nem tartozik az igazán jelentős felfedezések közé. Érdemes viszont fokozott figyelmet szentelni az olyan eseteknek, amikor a negatív forma önmagában jelentéktelenebb ugyan, de „áthatásával” felismerhetővé tesz számunkra olyan pozitív formaalakzatot, amelyet nélküle – illetve egy ilyen „másik” jelentésszint elvi feltételezése nélkül – bizonyára nem vettünk volna észre. A például kínálkozó szeben-vidéki hímzésen (4. kép) a két szétugró ló között a hagyományos szemléletű kutatás rutinszerűen csak a fát



8
4. kép: „Lovak életfánál” – szeben-vidéki hímzés mintarajza
(egyéni ízlés szerint váltakozó elnevezéssel esetleg „életfát” vagy „világfát”) tudja azonosítani. Ha nem vérteztük volna fel magunkat a fentiek ismeretével, valószínűleg a mi figyelmünket is elkerülné, hogy a fa pozitív kisvilágán belül egy külön, önálló negatív létforma is hírt ad magáról, nevezetesen egy olyan szembenézetű szarvasfej, amelyről minden kezdeti tamáskodásunk mellett is annyit legalább feltétlenül el kell ismernünk, hogy szarvasnak semmivel sem kevésbé szarvas, mint amennyire az „első olvasatú” fa – fának fa volt. Hogy itt valóban igen fontos kozmikus tényező (konkrétan: a Tejút-fa) megidézésének lehetünk szemtanúi, az valószínűleg csak hosszasabb rávezető okfejtés után válhatna igazán meggyőzővé számunkra. Annyit azonban máris megjegyezhetünk magunknak, hogy amint a „szarvasság” a két ló szétugrása nyomán vált le az életfáról, úgy a két szarvas, mint széttartó negatív léttendencia – egy másik, ezúttal egy mezőkövesdi (matyó) hímzés tanúsága szerint – viszont összenéző madarak közén alakul ki, egy tipikusan labilis egyensúlyi helyzet kellős közepén. (5. a–b. kép). Ha meg azt vesszük szemügyre



9
5/a-b. kép. Mezőkövesdi keresztszemes hímzés „pozitív”, illetve „negatív” ábrája (Fügedi M. nyomán).
maradva a matyó hímzés ábrájánál –, hogy ez a két „negatív” szarvas, a maga (most már megint pozitívba forduló) közével mit hoz újdonságként felszínre a szokványos „virágtő”kompozícióból, akkor némi meglepetéssel ismerhetünk rá az egyik mindeddig semlegesnek vélt felületrészben egy velünk farkasszemet néző – bohóc arcára. De csavarjunk még egyet a képleten: most a „fantom-szarvasokat” fordítsuk át pozitívba! Ekkor az épp csak felismertazonosított bohóc-arc nem kis megdöbbenésünkre egyszeriben átfordul – halálfejbe, amelynek „testet adó” összetevői éppenséggel maguk a szarvasok lesznek. A „szarvasság” azonban nemcsak halált generálhat. Páll Antal korondi fazekasmester és felesége, Kovács Rozália 1980-ban készült tányérján a középpontban elhelyezett sötét szarvas alak két oldalán – előtte és mögötte – egy tarajos madár (balról) meg egy szárnyas nőalak (jobbról) negatív képe fehérlik elénk a keretező körvonalak közül (6. kép). Az előbbinek a belsejében zöldellő növényi élet ágaskodik, az utóbbi, az „áldott állapot” félreismerhetetlen külsőségeivel jellemzett



10
6. kép: Páll Antal – Kovács Rozália: Szarvasos tányér. Korond, 1980.
„angyali” lény Nap–Hold minőséggel terhes. Ha részletesebben is megismerkedünk a „szarvas”, illetve a „szárnyas” minőségek jelentésével a konkrét, éves természetleírási rendszerben, akkor kiviláglik, hogy itt csakugyan két egymást kiegészítő, ugyanakkor emberi tájékozódásunk számára egyformán végletesen fontos kozmikus minőség ad hírt magáról a pozitív, illetve a negatív formák burkában. Az előbbi saját Tejútrendszerünk „mindeneket generáló”, „atyai” központja, amely a Nyilason keresztül küldi felénk a maga üzenetét; az utóbbi a Szűzön („Szárnyason”) átható extragalaktikus szuperhalmaz. Ezen a kortárs népművészeti ábrán az is pontról pontra végigtanulmányozható, hogyan, milyen fokozatokban születik meg egy-egy negatív lény az őt körülvevő pozitív világ „kihagyásaiból”. Más szóval hogy miként kell „viselkednie” a testes lénynek ahhoz, hogy két jellemző létfázisa között, az „üresjáratban” létrejöhessen egy rajta túlmutató minőség. A szarvas két mellső lába ugyanazt „teszi” Páll Antalék idézett tányérján: szigorúan párhuzamos állásban látjuk őket. Így természetesen a közük sem tehet mást: még egyszer megismétli őket, csak fordított állásban, illetve világosság-fokozatban. Itt új létforma nem születhetett, legfeljebb új irány, s ebből a tényből mindjárt két tanulság is leszűrhető. Először az, hogy a párhuzamosság, a monoton formai ismétlődés egy bizonyos fokozat egy küszöbérték – elérése után automatikusan felszámolja a formai sajátosságokat, és előtérbe tolja a dolgok mennyiségi vonatkozásait. (Ez a tanulság fentebbről már ismerős lehet számunkra!) Persze ahhoz, hogy a számszerűség nyilvánvalóvá váljék a dolgokban, páranként ismétlődően polarizálódniuk kell, különben az egységhatárok elmosódnának, és ezáltal a sorozatok megszámlálhatatlanná kuszálódnának össze. A második tanulság, amely a szó szoros értelmében is Páll Antalék szarvasának mellső lábai nyomán fakadt, így lenne átfogalmazható a beszélt nyelv szavaira: egy-egy új („más”) minőség létrejöttére csakis abban az esetben számíthatunk, ha elegendő időt hagyunk neki a megérésre. Másként ezt így mondhatnánk: az új minőség csakis az idő-dimenzióból



11
gazdálkodható ki! Ez a szentencia világosan kiolvasható a jelhalmaznak abból a szerveződési sajátosságából, hogy az egyes formaelemeket – mint már tudjuk – nem csupán egyidejű térbeli alakzatokként, de egyazon térforma egymást követő állapotváltozásainak is engedi értelmeznünk, így pedig a negatív tereknek legalábbis az egyik jelentésköre feltétlenül ez lesz: „időköz”! (Egészen pontosan fogalmazva: egyazon valóság-konkréció két egymást követő létállapota közötti idő-intervallum.) Minthogy pedig a születendő „más” lény „másságát” éppen az teszi felismerhetővé, hogy önmaga felépítéséhez kategorikusan nem használ fel részleteket a pozitív világból, így a közös körvonalon kívül mindössze ez az „időköz”-tényező kapcsolja össze amazzal; testiségét, „tömegét” azonban – már amennyire itt ilyesmiről egyáltalán beszélhetünk – teljes egészében ez utóbbi, egy-dimenziós „tömegből” kell kigazdálkodnia. Ebből pedig mindjárt az is látható, hogy az ilyen „túlvilági” lényeknek semmiképpen sem „lehet ki” mind a négy dimenziójuk – mint az becsületes evilági lényekhez illenék –, hanem csupán kettő jut nekik: egy a körvonaluké, egy meg az „idő-vonaluké”. Vagyis esetükben a szó legklasszikusabb értelmében is fantomokkal állunk szemben, „akik” csak akkor tudnak megnyilatkozni, ha az idejük eljött, s amint „lejárt az órájuk”, nyomtalanul eltűnnek. Ha most már a szóban forgó tányér szarvasának további láb-közeit (mozgás-közeit!) is megvizsgáljuk, akkor azt találjuk, hogy a második és a harmadik láb köze nem ad „értelmes” negatív formát, mindamellett benne már megindulhat egy növényi szintű élet „gerjedése”. Párhuzamos tendenciák szülötteként – ilyenek nyomán fakadt! – „ő” sem jut tovább a számosságnál, s ezzel mint továbbvezető élet-ígéret, ki is iktatódik a lehetőségek sorából. A harmadik és a negyedik láb nagy ívű kanyarulatai között azután megszületik végre a „szellemlény”, egyelőre nemre utaló külsőségek nélkül. Ily módon a „méhében” megint csak növényi élet teremhet, de ez már a minőségével is kitűnik – természetesen számossága rovására. Ahhoz azonban, hogy az igazán elit minőség, a Nap–Hold lény megszülethessék, úgy látszik, nem elég az altesti indíttatás. A pozitív világ legmagasabb szintű formációjának, a fejnek a szó szoros értelmében vissza kell csatolódnia a nyomhagyás utolsó fázisához – a negatív visszacsatolás, és vele mindenfajta szabályozás elengedhetetlen mozzanata ez! –, s még így is csak akkor támadhat (szellem-)létre a Nap-szülő Szűz, ha a hátára „szárnyat kap”. Honnan? A pozitív, a generáló állat rendkívüli módon, egyszarvú módjára előremutató agancsszárától, amely – mint népművészetünk egyéb „szarvas” ember- és állatalakjai esetében, úgy itt is – magának a gondolatiságnak, a fejből kipattanó, afölé növő, magasabb létszintek felé vezető sugárnyalábnak a képjele népművészetünkben. Úgy is mondhatnánk: amit a szarvas „gondolatban” tehetett meg a szarvával, azt a szűz valóságosan is megcselekedheti a szárnyával (igaz, hogy csak a kétdimenziós létsíkon!), miközben maga a formaelem külalakjára nézve semmit, csupán helyzetére (irányultságára) és számosságára nézve változott. A szarvasnak még párra volt szüksége belőle, ezeknek azonban csak az egyikéből lett szűz-szárnya, a másik a madárnak foglalódott le a túloldalon. (A madár többjelentésű alakzat népművészetünkben: járulékos külsőségei függvényében jelezheti a „szarvasság” átellenében, az Ikrek két oldalán megnyilatkozó két „madaras” Hold-házat; de a Szűzzel szemközti Halak keleti – egyben itthoni – megfelelője ugyancsak madár!) A szarvszárny formáció kettős természetére esetünkben félreérthetetlenül utal a színezés: a szárnyra „be nem váltható” agancsok ugyanis nem így, sárgán, hanem jóval mélyebb színtónusokban tűnnek elénk Páll Antalék egyéb tányérjain. Érdemes még egy pillantást vetnünk az állat testére karcolt sajátságos mustrára is. Szervetlen applikációnak, jelentés nélküli díszítő elemnek vélnénk első ránézésre; valójában a párhuzamosság (ismétlődés, számszerűség), illetve a visszacsatolás (szabályozás, egymástkiegészítés) két alapvető létmozzanatára hívhatja fel a figyelmünket. Ez a végsőkig letisztult



12
létképlet, ilyen általános, csupán a tendenciákat (nem pedig az esetről esetre végbemenő konkrét megnyilvánulásokat!) jelző alakzatban voltaképpen nincs is „jelen” az állat (-élet) testiségében. Egy „más” létforma lenyomataként, hírnökeként viszont – a szó szoros értelmében – beléje vésődhet, és ily módon irányítójává, mintaadójává (vezérlőjévé!) válhat az őt felgazdagító, mozgáslehetőségeit sorra-rendre kibontó valóságos, pozitív tételnek. Belemagyarázás? Aligha. Hiszen ez a legáltalánosabbnak tűnő mozgásdiagram szabályosan végigragozódik a tányér díszítmény-anyagában, a keretmintáig bezárólag, amely egyirányúvá felezvén a szóban forgó mustrát, megszünteti annak egyensúlyos karakterét, és a szó szoros értelmében egyoldalúan, csakis a mozgás-lehetőséget bontja ki belőle. Ez a „felezett” változat most már minden ellensúlyozás nélkül, a maga mezítelen egyszerűségében állítja elénk a két fő léttendencia-jelző elemet: a lépcsőt (fokozatosság, monoton sorolás), illetve a spirált (csigavonal, „karikó” – visszacsatolás, szabályozás). A jelhasználat pontosságára jellemző, hogy még az is „elő-íródik”, miért az állat mögött, és nem előtte születik a Nap-típusú magasabb minőség, jóllehet a bevésett „minta” előrefelé is lehetőséget adna a szabályozásra. Csakhogy ez a „visszacsatoló” tendencia nem erősödik meg a vele szemben ható egyéb „bevésések” által, sőt, lévén ezek hangsúlyozottan soroló jellegűek (talán nem véletlen, hogy éppen árnyék-hatás áll össze belőlük az állat szügyén!), nyomban lehangolódik, elenyészik. Ezzel szemben a hátulsó testtájon méltó válaszra talál az induló csigavonal: egy feléje hajló – a visszacsatolást oda-vissza definitté tevő – lágyívű tomporvonalban. Végül is ez az érzéki szépségű ívelődés jelöli ki a magasabb minőség, a mindenkori Újszülött világra jövetelének helyét a testiség pozitív létszférájában.
*****
Egyszer Chao-chou megkérdezte Nan-chuan-t: – Mi a Tao? – A közönséges elme a Tao – felelte Nan-chuan. – Hogyan közelíthető meg? – kérdezte ezután Chao-chou. – Ha meg akarod közelíteni, akkor biztosan elvéted – válaszolta Nan-chuan. – Ha nem közeledsz hozzá, honnan tudhatod, hogy az a Tao? – kérdezte újra Chao-chou. – A Tao nem tudás és nem is nem-tudás. A tudás egy téves módja a gondolkodásnak, a nem-tudás pedig tulajdonképpen érzéketlenség. A Tao tévedhetetlen realizálása olyan mint a nagy tér – hatalmas, üres és tiszta. Ily mádon hogyan tekinthető egyik jónak másik rossznak? Ezt hallván Chao-chou azonnal elérte a felébredést.



HERMETIKUS FELJEGYZÉSEK
BAKOS JÓZSEF
„A törvényben minden szónak mélyebb értelme és rejtett titka van; amit a törvény elbeszél, az csak a törvény köntöse, és jaj annak, aki a köntöst tekinti a lényegnek magának.”
(Sefer ha-Zóhar)
Az ember sokféle filozófiai–antropológiai és egyéb meghatározása mellett egy további az lehetne, hogy az ember a kat’ exochen, „úton levő lény”. Minden utazás, vándorlás pedig beavatás-ízű is, ahogy ilyen a hegyekre felvezető minden út is. A hegy pedig, akárcsak a ház, a gerinc, a létra: a középpontot kijelölő tengely képe; két világot: mennyet és földet, a szellemet és a matériát összekötő hely. Vándorlás minden beavatás; ezt az utat járják a Shugendo beavatottjai, a yamabushik, a hegyek szentjei, akik a hegyek magasságaiban keresik az eksztatikus inspirációt. És minden útnak vannak állomásai, stációi; a Shugendo tízet, tíz létállapotot ismer, a „Hat birodalom” és a „Négy szent állapot” lépcsőit, melynek legfensőbbje maga a teljes megvilágosodás. Más rendszerek hét állomást ismernek, mint a yoga is. Vagy az alkímia...
I. Solutio
Aki megfigyelt már frissen kipattant levelet tavasz elején, az tudja, hogy színe még annyira transzparens, világos zöld, hogy akár sárgászöldnek is vélhetjük. Nem érte még igazán eső, nap, por, vihar, nincs még tapasztalások mély erezete rávésve. Egy új ciklus kezdete, a megelőző tél sötétsége, feketesége (nigredo) után, az év valódi kezdete, az évé, ami kis körében mindent tartalmaz, ami az egészre vonatkozik: a világra éppúgy, mint az emberre; az időre éppúgy, mint a térre. Körök ezek is, egyetlen nagy ciklus derivátumai, csak az emberi tudat köre szabdalja szét aspektusai szerint különböző ritmusú, kiterjedésű és befolyású körökké. Az ember is ilyen zöld-sárga, „nedves lelkű”, ahogy Herakleitos nevezi, éretlen valami, mikor elindul útján, az alkímia hermetikus operációin át, hogy beérjen azzá, aki elindította az ösvényen, a beteljesült Emberré, a Bölcsek kövévé, a gyémánt tudattá, személlyé váljon. Az alkímia így tekinti az Ouroboros-kígyót e körök, persze főként azért a világ körének, de az év körforgása szimbólumának is; zöld és vörös gyűrűi a Magnum Opus kezdetét és végét jelölik, de egyetlen struktúrán belül, tehát e kettősség és a közöttük húzódó út is egy. Más leírásban a zöld oroszlán a kezdet, ahogy a vörös oroszlán, a rubedo, a munka vége: „Minden dolgok gyökere zöld” – mondja Haly, az arab filozófus. Az Ouroboros a magát transzmutáló hyle, az emelkedés és süllyedés köre is, a nordikus mítoszok világot körülölelő Midgard kígyója. A Nagy Mű, a Magnum Opus kezdetére Haniel angyal és a Venus bolygó felügyel, mert Venus a zöld szín és a természet ura, tehát a sárga-zöld levelek hónapjában a legkedvezőbb az útrakelés, az Ariesben, hisz ennek hieroglifája (^) az ezoterikus szimbólumnyelvben a Materia Prima nevével korrelál annyira, hogy Indiában ez az időszak a parabrahman nemdifferenciált egy-egészének felel meg. Így ez a természet ősi, még nem szétválasztott „vizeinek”, káoszának ideje, az igazán univerzális oldószeré, a merkuriális vízé, melyben a materia prima solutiója is végbemehet; s joggal nevezik az analógiás gondolkodás alapján álló hermetikus alkimisták a materia primát a „mi káoszunk”-nak. Az alkímia útja végül is a „solve et coagula” egyetemes receptjében jelöltetett meg, és ez annyi, hogy „analizáld



2
magadban az összes elemet, oldd szét mindazt, ami alsóbbrendű benned, még ha úgy gondolod is, hogy ebbe összetörsz; akkor a jól megalapozott előző operációkból kiindulva szilárdíts.”1 A szilárdítás pedig az a filozofikus congelatio, melyben a hieros gamos, a női és férfiúi dualitás, a légnemű és kötött egyesülése végbemegy, noha ehhez valóban mindennek ki kell égnie, össze kell töretnie az előző fokozatokon, ami nem gyémánt tisztaságú. Kiégeti a tüzes lehelet, a pneuma: az alkímia titkos tüze, az Ignis Innaturalis, amely lángok nélkül égő első Ágens. „A legfontosabb művelet a tűz alkalmazása. Tapas” – mondja Hamvas (in: „Extázis”) – az alkímia folyamatában, melynek „célja: a szublimálás. A szublimált élet neve: az arany. Az eljáráshoz vezető tudás neve: bölcsek köve.” Íme ismét az alapképlet: a centrumhoz, a Quintessentiához vezető út maga ismét a Quintessentiával azonos... Tulajdonképpen a sorstól való szabadulás a tét, és Evola így interpretálja eme folyamatot: az ember léte egy kőbe vésett ismeretlen írás. Ettől az írástól függeni egy dolog, megérteni, elolvasni a másik, és ha a követ összetörik, újra tudja írni. A sors pedig ismét csak kör, a küklosz anankész, melynek egyik olvasata a mandala, mint imago mundi, és hogy ennek képe labirintus, avagy a nagy világkereszt köre, sit., azt látni fogjuk. A mindennapi embert, a halandó embert (a hányni való plasztik embert – Zappa pompás kifejezésével) is fel kell oldani a kezdet vizeiben, hogy elérjen önmagához, a Télesmához: „A Télesma pedig nem egyéb, mint amit az egyiptomiak Sahu-nak neveztek, az örök romolhatatlan test, amely az égi sulphur tüzében ég, és önmagában minden elemet felold, mint a higany.” – írja Hamvas Béla a Tabula Smaragdinához írott kommentárjaiban, de e Hermes Trismegistos-i művel kapcsolatban már Paracelsus is hangsúlyozta, hogy 13 mondata az univerzális panacea receptje, amely mindenek tökéletes, eredeti állapotát, a nagy arkánumot helyreállítani képes, és ez „a tökéletesen felszabadított emberi személy, aki a világuralom és a béke megteremtője” (Hamvas, a Tarot elemzésében), az, akiről az I Ching szintén azt állítja a 13. T’ung-zsen (Barátok, Univerzális testvériség) hexagramjában, hogy „a Felsőbbrendű Ember egyedül képes a föld minden lakójának akaratát beteljesíteni”. A gnosztikus–hermetikus szellemű „Tamás evangéliumában” Jézus félrevonta Tamást és három titkos igét mondott neki: 1. Kaulakau, 2. Saulasau, 3. Zeesar, ami éppen arra vonatkozik, hogyan lesz primordiális ember (1) a halandó emberből (2), a Jordán folyásának megfordításával (3). Erről Evola (Tradizione Ermetica, Bari, 1931.) hasonlóan nyilatkozik: „A mi Művünk a megfordulás és egy lény átváltoztatása egy másik lénnyé, egy dologé egy másikká, gyengesége erővé, testi a spirituális természetté.” Ez a másik lény, ez az Ember az, aki a Tarot utolsó fokozatán is megjelenik, a „Világ” arkánájának mandalájának közepén és a világ-mandala kardinális helyein a Négyességek jelképei övezik: Bika, Oroszlán, Sas és Ember, íme a Nagy Négyszeres Ragyogás keresztje,2 „a négy világtáj és a négy elem egyesítésének jele”3, Ezekiel Hajjót-ja, amely azonban folyamat is, idő is, világkorszakolás is, a Mű időbeni fejlődése is, és ezt rögzíti a Tabula Smaragdina, a Télesma előállítására közölt 4. mondatában: „Atyja a Nap, anyja a Hold, a Szél hordozta méhében, a Föld táplálta”. A Nap a tűz és oroszlán, a király; a Hold a víz és ember, a királynő; a Szél a levegő és a sas, illékony; a Föld pedig a föld és a bika szilárd-szaturnikus eleme, de éppúgy leírhatnánk őket, mint az aranykortól a vaskorig húzódó aeonokat, vagy mint a föld (nigredo) testi, földies embereit (homo khoikhosz), a víz (albedo) lelki embereit (homo psychikos) és a levegő-tűz
1 P. V. Piobb: „Clef universelle des sciences Secrétes”, Paris, 1950. 2 Tibetben mint a „négy méltóság” (tigris, oroszlán, garuda, sárkány – Tak, Seng, Khyung, Druk) ismert, és természetes, hogy már az Indus-völgyi kultúra egyik pecsételőjén feltűnik egy központi figura yoga-pózban (Siva előképe?), s körülötte a négy irányban négy állatfigura: tigris, elefánt, orrszarvú, vízibivaly. 3 Mindezek bővebb kifejtését ld. Bakos József: „Apocaliptica Minor”, in: „Útkeresés a hegyekben” c. kötetben, Bp., 1992., Orient Press.



3
(rubedo) homo pneumatikoszait – mert a pneuma tüzes lélegzet (a herakleitosi száraz-lélek!) – magát a Nous-t. És megfelel ezeknek egy-egy külön világ; amit pl. a Kabbalahban Asiyyahnak, Yetzirahnak, Beriahnak és Aziluthnak neveztek el. De ezekről „beszél” az Arthur-mondakör is, amikor Zöld Lovagról, Fekete Lovagról (nigredo), Fehér Lovagról (Sir Galahad, a „kiválasztott”; albedo) és a titokzatos Vörös Lovagról (rubedo) van szó.4 A Tarot pedig a négy kisebb „Titok” színeivel ismét önmagára mutat vissza, a részben az egész struktúráját reprezentálva ezzel. Az Ember a világ kerekének mozdulatlan középpontjában, nem más, mint a mennyei androgyn, a coniunctio; a király és királynő, a nap és hold, tűz és víz egyesülése, a négy kardinálisával koronázott „ötödik lényeg”, akinek kezében két fáklya ég, a nagy kettősségek egyensúlyaként; és hasonlóan Hermes caduceusához, amelyben a középső, egyensúly pálcájára csavarodnak az ellentétek kígyói. De a kabbalista Élet Fa három oszlopa is ez; Hermes–Mercurius tehát az Ember, aki a kerület is és a középpont is, Alfa és Omega, a kezdettől a célig minden benne zajlik le. Végül is az Ember a teljes világ, az alfa, az alef: a bikaborjú az Ember képviselője, ezért már az ősi – különösen lunáris tradíciókban minden dolgok kezdete, de éppúgy maga a világ is. Mi több, az alkímia titkos ábécéjében is ilyen szerepe van A-nak, s mindjárt erre a B nem más, mint a reláció a négy elem között, ahogy a C: calcinatio, M pedig a víz androgyn természete, ennek eredeti állapotában, mint „Nagy Mélység”, tehát ismét a kezdet ős-vizeinél állunk, az androgyn kezdetnél, ahogy androgyn a vég is a Mandala középpontjában: Hermes az Ember, aki elindul, ő az úton a vezető és ő a végcél Embere. Hermes androgyn, ahogy a hét bolygó közül egyedül a Mercurius androgyn... Ő az, aki a hét napjainak közepén áll, mint közvetítő, ahogy az illékony, szellemi Mercurius közvetít a paracelsusi három alkímiai alapelem szerint is: a maszkulin, őszi sulphurt (Mars), az „égő” lélek elemet egyesíti a feminin, tavaszi „megfogható” testi elemmel, a sal-lal (Venus), a tél androgyn higanyában, megmutatván a kaput az év körén, ahol mint Jung felismerte, kis kabarként, Telesphorosként áll és vezet el önmaga spirituális, magasabb másához, a centrumhoz. Így érthető az alkímiai cél, miszerint „az Anyával (víz) egyesülve visszavezetni a Szellembe (Atya) a Fiút”, és így érthető meg az, hogy miért beszél az alkímia kétféle Mercuriusról, a közönségesről és a filozofikus Mercuriusról, ahogy persze van közönséges és filozofikus kén (a középponti tűz) is: „a tárgyhoz kötött és a független gondolkodás” (Mireisz László) princípiumai. Tehát az ember maga az Opus, mert „amit tehát a Tabula Smaragdina tanít, az a belső chemia analitikus módszere” (Hamvas). Az ember a Télesma-talizmánja (megszentelt tárgy), az Ouroboros-alakú gyűrű (Platon gyűrűje), ami vezeti önmagán, az Ouroboros labirintusán, a filozófusok cinóberén keresztül.
Alkímia
„Tengered ívén ím, vörös ma a Hold. Tűzzel átjárt víz, hűs harmat. De még nem oltja szomjad, várnod kell, míg nyugodt tenger színén felkél – hiheted bizonyosan – az arany Nagyúr, ősfiatal Napod. S a benső csendben delel – örökre.”
4 Az INRI egyik megfejtése: Jamajim, Nor, Ruach, Jabescha = víz, tűz, levegő, szárazföld. A világ királyának „koronája”... Bizonyos sufi beavatásokban három „halálon” megy át a jelölt: a Fehér, a Zöld és a Fekete halálon.



4
A hermetikus út tehát ahol kezdődik, ott végződik; egyszerre halad a világ labirintusán át és a tudatban „befelé”, de el sem mozdul az a hermetikusan lezárt edénytől – melyben a transzmutáció zajlik hisz az emberi tudat az „edény”, a filozofikus tojás (a materia prima jelképe), mely szoláris és lunáris félre oszlott, ha tetszik analógiás és logikus funkciókra, „gondolkodásra”. Ezzel a nagy vallásos polaritás törvényének (Herts), de általában is minden dualitás alapjává válik: a Kelet és Nyugat irányára, a fény, élet és jobb kéz útjává, illetve a sötétség, halál irányára, a bal kéz útjává. Eme edényt helyezik most az athanorba (kemence), maga is az Anya szimbóluma, az Anyáé, mely másrészt az ősvizek tükre, a világ, a hely, ahol a létezés alanya, a Király fogva tartatik. Zoszimosz csak megerősíti ezt, mikor a víz elemet a Venusszal állítja analógiába; ahogy a földet a Saturnusszal, levegőt a Jupiterrel, az ég „kék” Jupiterrel, és a tüzet a Marssal. Ezek a labirintusok önmagunk tükrei, de hogy mit látunk meg a Mű, világ-tudat labirintusának centrumában: a „világkirályt”-e vagy önmagunk groteszk „árnyát”, a Minotaurost – nos, éppen ez a tét. Egyszerre kell bolyonganunk saját magunk külső tükrében: hegyek között, barlangok mélyén, alkímiai műhelyekben, elrejtett ősi könyvek rejtélyei között, és saját magunk belső tükrében, a tudatban, pl. az alkímia „benső” értelmezésével felfegyverkezve, ahol a prima materia, a „zöld”, a reflektálatlan, naiv világbabeleélés minotaurosi szintje. Ennek meg kell halnia, feloldódnia, megrothadnia, majd a reflexiók poklán is átmennie, hogy a legeslegvégén a „hegyek újra hegyek legyenek”... a vörösben. E processzus az alkímiai „Salamon labirintusa”. Athanasius Kircher azt mondja, hogy a föld belsejét egy borzalmas, komplex labirintus alkotja. (Ki nem bolyongott már járataiban, egynémely hagymázas álmú éjszakán?) A tudat, világ mélyében csakugyan nem más, mint ez a labirintus, de bejárható Hermes Trismegistos vezetésével.5 De hát ki is ez a Hermes? Három szinten válaszolhatunk itt erre. Elsősorban az őskor nagy tanítója és prófétája, sőt mint a nagy piramist építtető király ismert egyes legendák szerint; így a harráni szábiusok legendáiban a két legnagyobb piramis Hermes és Agathodaimon sírja, de egyben a tudás fenntartói, kvázi „könyvtárak”, a világ katasztrófái alatt. Ezen a szinten is felmerül már azonban, hogy a Hermes név több személyt takar, Abú Masar al-Balkhi így ír: „A Hermesek hárman voltak. Ami az első Hermest illeti, aki háromszoros kegyelemmel lett felruházva, az özönvíz előtt élt.” Az egyiptomi hagyományok azt mondják, hogy maga Thoth volt az első Hermes,6 Thoth aki a „könyvek fejedelme”, sőt maga az „igazság”, és ebből érthető, hogy míg Clemens Alexandrinus szerint Hermesnek csupán 42 könyve volt, addig mások azt állítják, hogy számuk elérte a 20 000-et, sőt a 36 525öt. Ezek az elemek azonban már a második szintre utalnak, ahol Hermes nem feltétlenül egy személy vagy személyek neve, hanem kozmikus és ugyanakkor persze pszichikus jelentőséget kap mint Princípium. (Hermes első és második értelmezési szintjének különbsége ugyanazon jelentőségű, mint a yogában a személyes és személytelen tudat közötti átmenet.) Hermes így elsősorban mint beavatási fok (Thoth) értelmezhető, de másrészt azonos az emberben lévő „énvezetővel”, láthatatlan tanítóval (Hermes a lélekvezető), ezért mondja a „Koré Kosmu” hermetikus könyve,7 hogy Hermes a gnózis, a teljes tudás maga, sőt a Hermes jelentése „tudó”. Így ez a szó egy jelző, mint amilyen
5 H. Khunrath „Amphitheatrum Aeternae Sapientiae” (Hanau, 1609) című könyvében egy labirintus embléma Hermes Trismegistos „Igazság-várát” ábrázolja. Aki ismeri a „helyes utat”, miután bejárta a fizikai és szellemi tévelygés útját, elérkezhet a függőhídhoz, melyet Hermes őriz. Akkor nyílik meg számára az út, mely a misztikus lelki élethez vezet.” P. Santarcangeli: A labirintusok könyve, Bp. 6 A Hermes-Thoth iskola a Heliopolisi teológiából eredt. 7 Érdekes, hogy a koré az ógörögben éppúgy jelent egyként lányt és pupillát is, mint a spanyolban a nina.



5
Tibetben a „tulku” pl. o. A tudat egy rejtett, „szakrális” funkciója, ami úgy is jelentkezik, mint archetypos, a Tanító–beavató archetyposa, vagy a Bölcs Öregé, s valóban Hermes kapcsán igen elterjedt kép az, hogy fenséges aggastyánként jelenik meg, aki könyvet vagy fénylő táblát (ld. Tabula Smaragdina) tart, és egy barlangban, a piramisban vagy egyéb rejtett helyen bukkannak rá.8 Egy arab mese pedig azt bizonyítja, hogy még Indiában is ismert volt ez a titok: Damaszkusz városában találja meg Hermes sírját egy Padmanaba nevű brahmin, aki szerint a Bölcsek Kövének titkát a következő szavak rejtik: „Egyesítsd Nyugat menyasszonyát Kína hercegével,9 és egy gyermek születik tőlük, a szép arcok szultánja.” (A hieros gamos itt expressis verbis utal arra is, hogy a már említett „vallási polaritás” ‚Keletje’ és ‚Nyugatja’ szintén egyesítendő!) Hermes, mint a Bölcs archetyposa, ugyanaz, mint Lao-ce Kínában, vagy az ősrisik Indiában, és ezért is azonosították pl. a perzsa Hósanggal (Igazságos), de a héber hagyomány is Henóch-kal, az arabok pedig Idrisszel, mint ilyen pedig már kozmikus szerepű naphérosz, hiszen 385 évig tartózkodott a földön, amíg Isten magához nem emelte. Tehát egyben a gnósztikus Abraxas analogonja is, akinek név-számértéke szintén 365. És ezért írja a „Henoch titkainak könyve” című Alexandriában keletkezett apokrif, hogy 366 könyvet írt mennyei vízióiról. Emlékezzünk Hermes 36 525 könyvére, mind a két szám ismét csak az év napjainak számára utal. Hermes tehát ugyanaz, mint amit a kabbalah Maase Merkabah néven ismer: a nagy világkör egésze, és ez vezet el a harmadik értelmezési szinthez: Hermes mindig „én” vagyok, akit vezetnek, aki vezet és akihez vezetnek. Hermes a tudat főfunkciója, „helye”, de a tudat transzmutációja is, ahogy más szinten a tudat egésze is, amelyben minden végbemegy... De soha nem volt jogosabb a kérdésfeltevés, mint éppen itt: ki is hát ez a Hermes? A nagy Fulcanelli – akinek a katedrálisokról írott könyve voltaképpen az alkímia szimbolikus tárgyalása – maga képtelen volt a Nagy Művet bevégezni, korunk „rossz atmoszférája” miatt. Akkor mi reményünk lehet nekünk – kérdezik majd sokan. Nos, a hermetikus út – a kat’ exochen magányos út –, így nincs senki, sem Fulcanelli, sem Raymondus Lullus, sem Geber, aki Hermes helyett megtehetné. Aki helyettünk megtehetné. Ezért figyeljünk csak Fulcanelli tanítványának, Canseliet-nek valódi üzenetére: „Valakinek várnia kell és kiérdemelni a nagy csodát; tartsa magát készen, minden tavasszal, kihasználni a hetek hetének – hebdomas hebdomadum – előreláthatatlanját, amikor, kivételesen, az ember és a természet műve találkozhat.”10 Igen, ez az időpont eljön, a gyümölcs előbukkan – még zölden ugyan – virágjából, hogy érésével őszre elérje pirosát.11
***
Az „Ezüst víz és csillagos föld”-et12 olvastam éppen, amikor a hívás megérintett; oly halk volt, mint amilyen halvány a Mercurius még holdtalan éjeken is. Álmomban szólalt meg,
8 „A bölcs Kratész könyve” vagy „A Káf tudományából származó elrejtett titkok feltárásának könyve” is ezeket a motívumokat tartalmazza. Sőt az utóbbi könyvben a „Káf” a kímia (alkímia) szó első betűjét jelöli. 9 Érdekes távlatokat nyithat meg, hogy egy XIII. sz.-i alkímiai könyv beszámolója szerint Hermes maga Kínában született és Ádám sírjában Ceylonon (a Kincses barlangban) végül is a primordiális ember tudattalanjába süllyedve – találta meg a „gnózist”. 10 „L’Alchimie expliquée sur ses textes Classiques”, Paris, 1972. 11 A „Nagyhét” ilyen alkímiai–szimbolikus „olvasata” hasonló eredményekkel járhat, mint a Hamvak ünnepétől a Pünkösdig eltelő 40 nap analiszi napéjegyenlőséggel ér véget (albedo). A Pünkösd „virágvasárnapja” pedig a Szent Szellemmel leszálló rubedo... 12 Mohamed ibn Umail alkímiai irata, melyet Európában mint „Tabula Chemica”-t ismertek.



6
vagy olvasmányaim félálomszerű, mágikus atmoszférájának emlékeként – máig nem tudom, mert nem is fontos. „Kelj fel és értsd meg, amit mutatok neked!” A hajnal fényei már átszűrődtek a lombozaton, mikor elindultam a még éppenhogy csak derengő ösvényen. Ez az erdő most – s ezt jól tudtam – azonos a Szent Erdővel, olyan, mint a „Szörnyetegek parkja” Bomarzoban, éppúgy egy rejtett tisztásán vagy barlangjában lelhető fel a csakrák egyike vagy másika, mint a lélek szerkezetében. És mint minden szent erdőben, ennek közepén is állnia kell egy kastélynak, valami olyan rémálomszerű architektonikának, amely Cheval postás palotájából, manierista palazzokból, egy vurstli elvarázsolt kastélyából és a századelő villamos végállomásainak stílusából gyúródtak egybe. És folyton változnak, olvadnak, különös mutációkon esnek át a holdfényben, amikor úgy hihetik, senki sem látja őket: egy balkon visszahúzódik, hogy helyet adjon egy csigalépcsőnek vagy fiatoronynak. Lakói sosem voltak, maga a lakó; ősöreg őrszem, valaki aki most csendben keresi a szétfutó ösvényeken az utat bejáratáig... Ez az építmény olyan bonyolult, labirintikus, hogy joggal várhatom, azonos azzal, amiről a kabbalisták is beszélnek: közepén egy lépcső húzódik, mint emberben a gerinc, vagy a kozmoszban a bolygók létrája, s eme Jákob lajtorjáján hághat fel majdan az, akinek van elég bátorsága a legmélyebb szintre, a pincék sötétségébe és magányába leszállni. Az ajtót, mely közvetlenül a pincébe vezet, alig találtam meg, annyira rejti a hátsó frontot egészében is sűrűn benövő repkény, iszalag, de maga a valószínűtlen architektúra kinövései, faragványai is. Lassan enged a korhatag kapu, porfelhőt csap, ahogy hirtelen enged.
II. Nigredo
„Fekete tojások és csörgősipkák zuhognak a fákról: Viharok teledobálják és trombiták teleugrálják a szamarak füleit.” (Hans Arp: Fekete tojások)
A Magisteriumban13 már minden fázis egyaránt értékes, nincsenek kitérők, elátkozott tévelygések barlangok, pincék labirintusaiban – az Egész a Lapis Noster; így van ez az olyan árnyékos átjárókkal, az idő sötét áramlataival is, mint a lélek hamuállapota, az a moccanatlan bénultság, melyben csak sötét lángok lobognak, és ilyen az a homályba borult csigalépcső, melyen leereszkedünk, még ha egy egész élethosszat is tart a leszállás. Voltaképpen mindig is ennyi időt vesz igénybe, nos ez kétségtelen. A fáklya imbolygó fénykörén por, pókhálók, nedves falak forognak – a föld zsigereiben, az „Anyák” és a halál termében bolyongunk – a csend úgy üvölt, hogy alig hallik halk suttogásunk: – Úgy vagyok itt, mint aki lekéste saját halálát. Mert olyan vagyok immár, mint a hermetikus filozófus, alkimista, aki már csak a lényegre – benső folyamataira – figyelmez, és ily módon zárkózik be rejtett kamrájába, inkubációs edényébe, mindenki számára láthatatlanul, felfoghatatlanul, érzékelhetetlenül – elgondolhatatlanul. Semmibe sem kapaszkodhat, semmihez nem horgonyozhatja űrben lebegő tudatát. Amit még elgondol, olyan szédítő távlatú, olyan rettenetes, hogy nem kerülhetnek ki tudatának hortus conclususából: feloldanának mindent; sav az, ami megrothaszt mindent, ami számára még egyáltalán megmaradt. Olyan, mint a család, mint a munka, mint a „józan ész”: hormonzavar, egyfajta delírium, transzcendencia-hiány. Végül önmagát támadhatja csak meg, s emészti fel, mint ama saját farkába harapó sárkány. Igen, ez a „feketék feketéje”, a
13 Az alkímiában a „mestermű” és a gnózis legmagasabb foka.



7
putrefactio, az elkerülhetetlen „Első Mű”, a lélek sötét éjszakája, melynek teljes hontalanságában is mindig tudni kell, hogy „nincs keletkezés romlás nélkül”. Lényegét tekintve mint egy halott vagy kísértet kering az emberek között, akik csupán felvillanó árny és fényfoltok váltakozásai e véghetetlen deszcenzus falain. Persze az emberek azok, akik halottak, születésüktől fogva. Ahogy születnek, úgy halnak. Ahogy a lépcső elfordul és a fény máshová hull fáklyámból. A hermetikus nem titkolódzása miatt zárt, szeparált terület lakója – mert akkor még valami, ha mindjárt negatívan is, hisz ez még észlelhető – hanem szakrális szürkesége, valódi rejtőszíne miatt. De nem is rejtőzködése a cél, ez csak következménye valódi törekvése hitelességének. Úgy vagyok itt, mint a hermetikusok: nincs reakció a világ részéről, a nagy tükörből nem verődik immár vissza fény, mély kút tátong e tükör mögött és a tükröző felület csillagászati messzeségekben van mélyen; az ősvizek csillámló felülete. Már láttuk egyszer magunkat benne, ezzel kezdődött utunk lefelé, s majd látni fogjuk még egyszer – a Mű végén. De addig semmi visszajelzés nincs arra, amit tennem kell. Valódi kapcsolatok csak a retortákon belül létezhetnek. Ezt jelenti Harpokrates száján a titkot tartó ujj. Senki sem tudja, ki is vagyok, mit is készítek elő. Nem tiltott művelet, nem hybris vagy megalománia. Csak annyi, mint a valaha élt leginkább hiteles emberek egyike, Lao-ce mond: Homályban én vagyok csak... És ezzel csak annyi, hogy a világalkony, a Ragnarök készülődik szerepére.
***
Jól értsük meg, utunk ezen szakasza, melyet Saturnus, a mercurius senex vigyáz, ekvivalens a pokolba tett látogatással, a Nap „Éjszakai tengeri átkelésével”; a sol niger ez. Egy analógiás lépcsővel tovább ezért mondható bizonyos súllyal, hogy a nigredo a „Baré”, színezés (tinktúra) állapota, melyben a Nap a Mercuriussal fuzionál. És hogy nemcsak a föld mélyében tévelygünk, de ami ugyanaz, a testben is, és ez a „labirintikus, akadályokkal teli vándorút” maga a beavatás,14 amely a középponthoz, a kerékagyhoz vezet, s csak itt derülhet ki, hogy Saturnus Kronos is, az aranykor királya. A „Nap” útja a világ labirintusában tehát a belépéssel és a középpont felé zarándoklással indul, ez a nigredo fázisa, a centrumban a mercurius helyzete fogadja, a kivilágosodás, albedo, míg a labirintus kifelé vezető útja a rubedo; míg maga a kilépés a Kő, Lapis. Guénon minderről így nyilatkozik: „Abban az esetben, amikor a labirintus a barlanggal kötődik egybe, a barlang, amelyet a labirintus kanyarulatai körülfognak és amelybe végül útvonalai beletorkollnak, az egész építmény keretében természetszerűleg a legelzártabb, középponti helyet foglalja el; ez megfelel a szellemi centrum gondolatának, és ugyanígy egyezik a szívvel15 kapcsolatos szimbolizmussal is. Az a lény, aki bejárja a labirintust vagy bármely más őt, vagyis a beavatás megvalósításának szempontjából megtalálja saját maga középpontját. Az út minden bonyodalmával együtt nem más, mint a lét állapotainak sokféleségét és számtalan módozatait ábrázoló megnyilatkozás, és nyilvánvaló, hogy mindezeknek meghatározatlan sokasága között kénytelen „tévelyegni” a behatoló, mielőtt eljuthatna a középponthoz. A folyamatos vonal tehát nem más, mint a valamennyi helyzetet és állapotot összekapcsoló ‚sutratma’.”16
***
14 A török eredetű Kalenderi sufi-rend szó szerint is folytonos úton levést követel meg az iniciálandótól. 15 A szív pedig továbbmenően megegyezik a nappal, arannyal, oroszlánnal sit. (a szerző megjegyzése). 16 René Guénon: „La Caverne et la Labyrinthe” c. tanulmányából.



8
Shakespeare „Vihar”-jában Ariel a túlspiritualizált, légies lány, szilf; Prospero a középhely, az ember helye, míg Caliban az emberalatti, földies lény, gnóm. Nos ez a Caliban, éppúgy a boszorkányszülte vadember, mint a „Robinson Crusoe” Péntekje, egy izolációs szituációba került tudat fragmentumait jelenítik meg, ahol s amiért a hatás meggyengül a felszíni tudat és a tudattalan tengere között, hatalmas krízis köszönt be – s előbb-utóbb megjelenik a primitív „ellen”-én(ke), az „árny”,17 az említett irodalmi művek szerencsés eseteiben megszelídített, vagy Prospero mágiájával féken tartott formákban: vademberek által megtestesítve. Árulkodó persze, hogy az izoláció mindkét esetben egy szigetet tételez fel (iskola-sziget), egy olyan szigetet, mely sziget-el, elszigetel a produkált világ lármás valótlanságaitól, kínjaival is feledtető, kábító „mesterséges paradicsomaitól” – „étkeitől”, az egyiptomiak étkeitől, ahogy a gnosztikusok nevezték és óva intettek tőle. A sziget mindig vizekből emelkedik ki, óceánokból–tengerekből, a tudattalan vizeiből, a teremtés előtti őskezdet vizeiből és így közvetlen érintkezésben is e határoló tengerrel. Ez azonban nem csak határol, hanem véd is, körülölel is, a létbe lépők magzatvize is, hiszen a lunáris mitológiáknak megfelelően a Magna Mater vizei ezek, ahogy ezekben a tengerekben tanyázik – minden tradíciók szerint – az ősszörny kígyó vagy sárkány; Leviathan, Vritra, Ouroboros... De csitt! Hallgassuk csak, hogy még eme szegény Caliban-árny is hogyan tud dalolni szigetén, távol az emberek „valóságától” – még ő is magasabbnak bizonyulva, mint a világ, a „kosz-realitás” imádói és „bölcsei”:
„Ne félj; e sziget telis-teli hanggal, Mézes dallal, mulattat és nem árt. Száz zengő szernek zúg fülembe olykor Zenebonája; máskor ringató dal, Bár hosszú alvásból eszméltem éppen, Elaltat újra; és álmomba megnyíl A felhő, látom kincsek záporát Leesni készen: és ébredve sírok S megint álmodni vágyom.” (Babits Mihály fordítása)
Boldog ördög, Setebos fattya, inkább választom sorsod, az Útra lépő, de veszélyeiben talán elbukó keresőét, ha álmaid így röpítenek, semmint a megelégült helyben maradókét. Minden korok minden bölcse és beavatottja szólott az Út veszélyeiről, de mindez nem annyira elijesztő, mint maradni...18 Még akkor is, ha Caliban azért nem tagadja meg magát: „Hogy van nagyságod? Nyalom a cipőjét...”
***
Így azután keresem hát a lépcsőfokokat bizonytalan léptekkel; lefelé-lefelé, mert tudván tudom Herakleitossal, hogy az út lefelé és felfelé ugyanaz. Vagy le vagy fel, de „langyos” ne maradj, hogy ne köpjön ki az Úr.
17 A vadember a par excellence „fekete ember”... 18 „A Középpontba vezető útvonal tele van akadályokkal (ártalmas erők szabadulhatnak el itt): de mindig akad egy város, templom vagy menedék, amely megszabadítja a zarándok lelkét; s maga a zarándoklás ténye is érdem, és minden visszatérés Odysseus visszatérésével egyenértékű...” (P. Santarcangeli, i.m.)



9
Az álmok köveiből, márványból, gránitjából épült az a kastély, melynek lépcsőit járom. Az utolsó mágikus erdők közepén emelkedik, manierista lázálom maga is, egymásba fonódó folyosóinak arabeszkjével, fekete-fehér sakktábla udvaraival, amiket kolonnádos galériák szegélyeznek, egymásba áttűnő falak, lépcsők, súlyos függönyök, termek, kamrák, avítt brokátok és régen-régi töredező kódexek szétpergő lapjai építik. Ha arra jársz sem látod meg, áthatolsz ott, ahol tornyai, faburkolatú termei állanak; csak hanga, rekettye, fekete szeder indái akadályoznak – véled. Pedig még most is ott rezeg az a hajdan volt zene, egyre halkulón, ahogy talán a szférák, csillagok énekelték – ha csendben tudnál hallgatózni, még hallhatnál egy dalt, egy rondót, ahogy figyelte néhány sápadt, csipke-körgalléros úr is, beszélgetésük végeztével. És e beszélgetések nem voltak lényegtelenek, mert ott dőlt el sorsod, leendő léted is, emlékezz csak vissza: a Magnum Arcanum volt mindig is a téma. (Persze nehéz elviselni, hogy egy beszélgetés árnyai, reflexiói, lerakódásai vagyunk csupán, egy „töredék az árnyak könyvéből”.)19
***
Minden ember átéli a sorsszerű ingadozást a dionüszoszi és apollóni létállapotok között. Ez egyre nagyobb lázakat és rácsillapodásokat ismer, de hányan tudják azt, hogy egyetlen dolog két oldaláról van szó, és hányan bocsátják meg az erről való tudással önmaguknak az éppen ellenkező ‚komplementer’ fázist. Hány otthonmaradó bocsát meg az elutazóknak? Az alkímiai operációkban fokozottan igaz, hogy a „nehezebb a könnyebb” (PseudoHermes). Igencsak pseudo ez a Hermes... – lévén én vagyok az (az „én”). De ez még nem sui generis hamisság, mert ez az én csak az éntől indulhat el, s ha egyáltalán megérkezik valahová, máris igazolódott az indulás pontja is: retardált módon lesz. Az „én” énvezető is, és ezzel Hermes (noha pseudo). Van azonban egy másik aspektusa is az ingadozásnak: az aktivitás és passzivitás közötti, a tehetetlenség, a nem-inspirált állapot és a teremtő állapot közötti, végül is a lunáris és szoláris lélekállapotok közötti. (Végső soron azonban a pistis-hez, hithez való – tudattalan hozzáállás vezérli ezeket.) Így ingadozok a lépcsősor végetértével, mert a teremből hét ajtó nyílik, de csak egy vihet el az Athanorhoz. Itt ül az ajtónál a valódi „küszöb őre”: a ‚minek’?, a lélek hamuállapota, a melankólia, a ‚semmi sincs’. A hermetikus immár leszállt a „sötétség völgyébe”, „abszolút értelemben önmagára állított, találkozik a semmibe vetettséggel, sötét alakot vesz fel a szellemiség”. Ha a döntő ugrást e semmibe megteszi, a beavatást elviseli, beléphet, és e folyamat hasonló a Shugendo beavatás megfelelő stációjához, ahol is mély szakadék fölé lógatják a neofitát; a semmi, az Ungrund szakadéka feletti lebegés ez: „minden csupán a semmi (sunya) feletti villám”, vagy ami ugyanaz, Dionysos Areopagita Istenről, mint az Isteni Sötétségről beszél, mert ez az Ő titkos helye. Ő a Sötétség túl a Fényen, a szupresszenciális Sötétség; és Al-Jili szerint is „a sötét köd” Isten esszenciája. „Az abszolút Lét leszáll az Egységből, az Ő-ségen keresztül az Én-ségig, így jön létre a szubjektum és objektum. A teremtett világ annak külső aspektusa, melynek benső aspektusa Isten.” De nevezik ezt „Sivatag”-nak is, vagy ahogy Eckhart mester mondja, „Csendes pusztaság”, ebből részesülnek a Valentinus-féle első aeon-párok:20 a Mélység és a Csend, Tudat és Igazság, Logos és Élet. Ahogy a Mélység és a Tudat az első megváltót, Hórust teremti, aki lehatárolja a bukott Bölcsességet, Sophia Achamotot a felsőbb
19 Képzeljünk el valakit, aki önmagát plagizálja. 20 A pléroma 30 aeonból vagy syzygy-ből áll (spirituális lények párjai, ahogy Tibetben a Yab-yum ábrázolások szintén princípiumok párjai).



10
szféráktól, alsó börtönében produkálva Ialdabaothot, a „Káosz gyermekét”, a hyle formátlan anyagát. Az apophatikus teológia, a via negativa a megfosztás útja, a pozitív meghatározásokat választja le Istenről, ahogy a lélekről is lefoszlik ezen az úton a lélek hét takarója, hagymarétege, ahogy Istár pokolraszállása során is hét kapun lép át, miközben a kapuk őrei egy-egy ruhadarabjától fosztják meg... A hét kapu, ajtó motívuma előlép Rosen Creuz hétszögletű sírkamrájából nyíló hét ajtóban, melyek a könyvekhez, a tudáshoz, gnózishoz vezetnek át. Igen, a küszöb őrének felismerése, megnevezése–uralása, legyőzése, végső soron magunkba integrálása után kaphatjuk meg a tudást arról, hogyan érhető el a Mű végcélja. A „könyv” az ajtó mögött maga a világegyetem és az idő, a történelem; eme archetypos egyik legrégebbi rögzített emléke a Szetna regénybeli varázskönyv fellelése és attribútumai, szintén igazolja ezt, hiszen a könyvet Nanoferkaptah egy vasláda–bronzládaelefántcsontláda–ezüstdoboz–aranydoboz sorozat kinyitása után leli meg. A Könyv, a végső dolgok kinyilatkoztatása, itt éppúgy az aeonok végén történik meg, ahogy a drúzok hagyománya szerint is csak az idők végén fedik fel a világ minden tájáról összegyűjtött tudásukat. A ládát ráadásul egy „végtelen hosszú kígyó” őrzi: és végtelen hosszú a sem kezdő, sem végponttal nem bíró kör, ciklus, az Ouroboros kígyó; maga a világ. Tehát egy egész világ fedi el, torlaszolja el a „tudást”, hogy azután csak a valóban kiválasztottak) érhessék el a gnózist. De ezt igazolja (ebben él tovább a motívum) a híres iszlám hermetikusgnosztikus könyv, a „Nagy Sándor kincse”, mely elbeszéli, hogy Al-Mutaszim kalifa álombéli kinyilatkoztatás útján21 találja meg Hermes könyvét. „Előkerül egy kínai vassal kivert rézdoboz. Ebben egy vörös arany ládika volt. A belsejében 1 rőf hosszú és 3 rőf széles arany könyv feküdt, 360 lappal, és minden lapon 12 sor. A felirat pontosan megadta a könyv elrejtésének idején fennálló csillagkonstellációt is.” (Kiemelések tőlem.) Az asztráliskozmikus elemek és vonatkozások nyilvánvalóak. Nyilvánvaló az is, hogy a nigredo az ólom fémmel és a világ ólomkorával analóg: a Senectus mundi, a világ öregkora egyben az ezekről való tudás újra kinyilvánításának ideje is, mert a sötét Saturnus azért Kronos is, az aranykor volt királya. De mégis, hiába van immár kezünkben a „könyv”, rá kell döbbennünk, hogy üres, hogy csak önmagunkban lelhetjük fel azt, amit a lapok ürességükkel felmutatnak. Ezért mondja a hermetikus kijelentés: „Mi és elődeink nem írtunk semmit, csak magunknak” és ezért mondom én is: semmit el nem mondhattam, semmit le nem írtam; amit érteni vél bárki is ezek alapján, azt magából és magában teszi. „Aki nem ért magától, más helyette nem értheti meg soha.” Ezért nincs azután lehetőség, hogy a feketeségből a fekete művészettel, goéciával próbáljunk kitörni, hogy az „Arbatel” vagy a „picatrix” varázskönyveit forgatva, külső karakterekkel, szigillumokkal, evokációkkal idézzünk belső hatalmakat. Ezért mondja Gasophilus, hogy „a valódi spirituális igazságok legtöbbször ugyan etikai–morális szinten és színben tűnnek fel, de lényegük mindig ontológiai – és ez is ezoteriájuk része... A crimen exceptum (ördögpaktum) szövege igazából valahogy így hangozhat: örökre csak önmagad légy. Ebből ered azután mindenfajta önérvényesítés diabolikus mivolta. Minden fajtáé: tehát még a spirituális késztetések soka is, amíg csak valódi természetükre fény nem derül, meg nem tisztul. Így a via purgativa, a via negativa, vonatkozik ezekre is: Ne feledjük, a legveszélyesebb a spirituális materializmus.”
21 A hermetikában gyakori topos, hogy a tudás revelációval adódik át, rejtett helyeken; álomban, extázisban, víziókkal, mestertől – tanítványhoz.



11
De ezzel a felismeréssel, a nem-tudás pozitív belátásával, az üresség „kézbevételével” végre megtaláljuk a barlangpince mélyén, az Athanorban, az akarat titkos tüzét, a ‚Sol in hominé’-t: a ki nem alvó szoláris tüzet, amelyben a paracelsusi „Yliaster”, a csillaganyag edződik, ég, transzformálódik Filozófikus Mercuriusszá – és tovább. „Kezdetben volt Isten és az anyag (hyle), ahogyan görögül a világot mondjuk, és a világgal együtt volt a lélek – vagy benne volt a világban a lélek –, de nem úgy, ahogy Istenben. És mindaz, amiből a világ ered, nem Istenből ered.”22 Utunk így bár hasonlatos „Az ismeretlen Kadath álomkeresésé”-hez, mégis már tudjuk, hogy a mindenség középpontjában az üresség van, és nem a „tébolyult Anathoth isten, a mélységes zűrzavar megfoghatatlan rontása, aki gyalázkodva fortyog”. Az üresség fényen túli fénye, amely oly sokáig sötétségnek tűnt, így villan fel először.
III. Albedo
„Lezárt szemmel is látom immár a fényt” – és e fény az, hogy a Mű megvalósításának mikéntje végre megcsillan. Még nem a beteljesítés, de már legalább az, hogyan kell csinálni. Mert hiába minden leírás, könyvbölcsesség, az igazi tudás a ‚tudni hogyan’. Hiába tudtuk, hogy a megoldás a teljes Emberé, a mandalában is tükröződő megvalósítás-térkép, ha nem ismerjük konkrétan a térkép alkalmazásait. Mert a ‚Második Mű’, az albedo fokán már nem elég tudni, hogy a mikro- és makrokozmosz kölcsönösen tükröződnek egymásban; a mikrokozmosz köre kiegészül a mikrokozmosz centrumával (origo), vagyis a binduval, ahogy Indiában nevezik, így alkotva csak egyáltalán kozmoszt a káoszból, kozmoszt, ami rend, világtörvény, Dharma vagy rta Indiában, maat Egyiptomban, me Sumerban; jó és szép rend, tehát hierarchia, vagyis az igazság hierarchiája – ami a mikrokozmoszban mint a hiposztázisok rendje jelentkezik az aszcenzus során; a beavatás lelki lépcsői is. Hiába tudjuk tehát mindezt, ha nincs misztagógus vagy pszichagógus, mint amilyen Hermes–Mercurius maga, ennek az esedékes hiposztázisnak, az albedonak ura, ahogy Mikhael is az: innen a korrespondencia Hermes és Mikhael között, és innen az összefüggés a fehér szín és a levegő, ill. a higany (mercurius) között. A konkrét „tudni hogyan” Hermes vezetésével itt ezért az egyetlen lehetséges mágia: a teurgia fehér mágiája. Az albedoban az akarat tüze önmagát táplája és feloldja Saturnus „objektivált”, merev, törvények korlátozta világát, ezért „kiválasztás” az albedo, mert a Filozófikus Mercurius immár belép a merev formákba és felszabadítja azokat. Hogy az albedoban miért hangsúlyos a mikro–makrokozmosz elve, sőt ezek uniója egységbe, egységes rendszerré forrasztása: az unió, mint program – az a következő analógiás gondolatsorból világlik ki. Guénon azt mondja a „Le Roi du Monde”-ban, hogy a fehér szín a spirituális centrumot reprezentálja, Tula-t (Thule-t) a „fehér szigetet”, de általában minden szigetet–világhegyet, mint a Meru hegy is. Nos Kréta, a kréta-fehér Kréta és az ezzel korrelatív, rajta emelkedő világhegy, Ida szent hegysége, ahol a világgyermek Zeus született és halt meg, hordozza azt az ábrázolást is barlangjaiban, a kettős baltát, a labryst, mely a két fokával a mikro- és makrokozmoszt távolabbi vonzatban a samkhya buddhiját és mahatját szembenállva, de mégis teljes szinkronban–azonosságban reprezentálja. Összetartozásukat, sőt azonosságukat a „balta tengelye” hordozza és mutatja, noha ez a kifejezés egy kicsit teutológikus, hiszen az axe–axis közös gyökerű szavak, a csatabárd, jogar és a tengely korrelatívak, és itt az idő (és világ) tengelyét jelölik, amely további analógiával megint csak a világhegy, esetünkben Ida-hegye.
22 „Asclepius”, latin változat. 4.



12
A labrys azonban sokak szerint a labirintussal, Kréta híres labirintusaival is rokon, amennyiben (talán) ugyanazon szógyökre mennek vissza, és amennyiben a labirintus is a világ képe. Erről a „labirintusról” ír a következőképpen Guénon: „A barlanggal és a földalatti utazással,... még csak a beavató szertartás előjátékánál és nem magánál a beavatásnál tartunk. A beavatás olyan... mint a ‚második megszületés’, amelynek színhelye a barlang... vagy a labirintus. Halál és születés nem más... mint ugyanannak az állapotváltozásnak két különböző oldala, s vegyük figyelembe, hogy az átmenetnek az egyik állapotból a másikba, mindig sötétségben kell végbemennie... A beavatási barlang egyáltalán nem sötét hely, ellenkezőleg, belülről megvilágított helység, olyannyira, hogy a sötétség éppen rajta kívül uralkodik csak, mert a be nem avatott világot természetesen a ‚külső sötétséggel’ azonosítják, és a ‚második megszületés’ ugyanakkor egyben ‚megvilágosodás’ is... Bármiben áll is a kapcsolat a barlang és a labirintus között, a lényeg az, hogy soha ne tévesszük össze őket... mert nyilvánvaló, hogy amennyiben a barlang az a hely, ahol a felavatás végbemegy, akkor a labirintus, a megelőző próbák színhelye, nem lehet más, mint az az út, amely ide vezet, és ugyanakkor az az akadály is, amely meggátolja a méltatlan ‚be nem avatottak’ számára a behatolást.”23 Ahogy az albedo – mint Mercurius – közvetítő a solutio és a Lapis hiposztázisai között, úgy a kettős balta is közvetít a „fehér sziget” albedoja és a Kő, a „mennykő” között: hiszen Luc Benoist már rámutatott, hogy a kettős balta az utolsó stációnak (a betűk között a taunak: T) szintén megfelel, mert ugyanaz, mint a vadzsra Keleten, vagyis Jupiter–Zeus menny-köve, a nordikus viharisten Thor mennydörgést jelképező kalapácsa, a Mjölnir. Az égi megvilágosodás – villámfény és villámcsapásszerű – szimbóluma végső soron! És innen van az, hogy a vadzsra a gombával is kapcsolatos; mert a mennydörgés és a gombák kapcsolata, a villámlás és a termés–termékenység összefüggései mindenütt ismertek voltak: Indiában, Iránban, a Távol-Keleten, sőt Amerikában is elterjedt nézet, hogy a gomba nem az esőtől, hanem a villámlástól, dörgéstől nő. Így a gomba mongol neve is erre utal: tengriin-ku, ahol is tengri = ég. De az egyik gombafajta ógörög neve egyenesen „villámcsapás”, és gondoljuk csak meg, hogy a vadzsra az égi megvilágosodás szimbóluma; azon égé, amelyben a sámánok galócából készült főzetük révén révületben ‚utaznak’, vagyis, hogy a vadzsra az ősi áldozati Szóma-kultusszal is kapcsolatos, ha feltesszük, hogy ez a gomba-kultusz volt, ahogy már hajlanak erre kutatók. Mindenesetre a vadzsra formailag is kielégíti a gombákhoz való affinitást, mi több, neve egyszerre jelent villámot, jogart és gyémántot, a gyémánt-tudat, a Lapis megfelelőjeként... A dolgok eme koherenciája annyira nem véletlen műve, hogy a gondolatmenet továbbvihető. Hiszen a gyémánt, „a Kő, (héberül) Aben kettős alakban jelenik meg, makrokozmikus és mikrokozmikus alakban. A szellemi Kő Krisztus,24 aki betölti a mindenséget. Így mi is részesei vagyunk a Kőnek, és így mi is élő kövek vagyunk, kik az egyetemes kőből váltunk le” – írta Robert Fludd. A kabbalisták, a chochma mistara, a titkos bölcsesség ismerői ugyancsak erről azt állítják, hogy a kozmosz az ős-egyből (Ayin-soph), a „napok apjától” származik. De a Kőről, a vadzsra-labrysról tudjuk már, hogy közvetít a hiposztázisok között, s valóban van fekete és fehér kő, és van az izzó kő, mikor egyben van minden. Az izzó gyémánt köve, a mennykő–vadzsra. Ahogy Hamvas szerint a hagyomány három útját ismeri az alapállás realizálásának és ebből a „második az alkímia, így az alkímián belül is a Kő három állapotának három út felel meg: az iniciáció és rejtett ismeret háromfokozatú „kulcsa” is egyben; ahogy a buddhizmus három yánájával (de a Trikáya tanokkal) is párhuzamos:
23 R. Guénon: „La Caverne et la Labyrinthe”. 24 A „Kő”, mint a világ szegletköve...



13
1. Nedves út – Hinayána (kevésbé radikális és veszélyes, noha hosszabb ösvény); az ezüst kulcs: a pszichológiai szintű megértés. 2. Száraz út – Mahayána (rövidebb, radikálisabb ösvény); az arany kulcs: a metafizikai bölcsesség, megértés szintje. 3. Mi más lehetne, mint „Villám” út – Vadzsrayána (Villám–gyémántjogar), ahol az operátornak egy romolhatatlan testet kell birtokolnia,25 hogy a rettentő erőket kibírja; a harmadik „kulcs”: a gyémánt (!) kulcs, a cselekvő erőé, a megvalósításé.26
Ezzel érthetőbb lesz a három mágia tana: a fekete, a fehér és a vörös mágia, ahogy az is, hogy Ádám (adamah = vörös föld) háromszínű földből teremtetett, fekete, fehér és vörös színű földből. Adamah tehát nem más, mint a vörösben, a legfelsőben, a Beteljesült Emberben az alsóbbakat is felölelő állapot.27 Gondoljunk csak Adam Kadmonra, aki az összes világokat felöleli szakrális anatómiájában: Asiyyah a test világa, Yetzirah a lélek világa, Beriah a szellemé,28 míg Aziluth – az isteni világ – minőségileg különbözik az előzőektől: „A legalacsonyabb szint – a Nephesh – a fizikai világot érzékeli, annak energiáiból táplálkozik, és itt helyezi el alkotásait; a középső szint – a Ruach – ugyanezt cselekszi az asztrális világban; a legfelső szint – a Neshamah – ugyanezt teszi az isteni világ viszonylatában.” Szellem, lélek, test az ember mikrokozmoszában – Atya, Fiú, Szentlélek Isten makrokozmoszában; egyben a tibeti Lam-rim, az út lépcsői, az evolutio genetica.
***
Megnyílt hát a felfelé vezető lépcsősor a toronyba, melynek útján egyben a labirintusból is elindulhatunk kifelé, noha a „torony” mindvégig a centrumban áll... A meghalt és feltámadott Király továbbindul, mert „Amikor az anyag fehérlik, Királyunk legyőzte a halált.”
IV. Reductio
Lassan világossá válik számunkra, hogy a fénnyel, az albedoval csak az „út”-ról, a Mű végrehajtásáról való magasabb tudást nyerjük el: ennek fénye bevilágítja már – mint a Tarot „Remete” arkánájának lámpása – az előttünk fekvő ösvényt. Megelőlegezett Telosz, de nem betelt telosz; ami eddig volt, az még mindig a labirintus, maga a barlang is, de ezzel a mandala, a megoldás „kulcsa” is egyben, mert csupán ezzel látható, hogy minden lépés maga a teljes út, minden fázisában más színben ugyan, de a Magnum Opus mégis jelen van, ahogy a káoszban (Materia Prima) a Nagy Mű három princípiuma szintén jelen van már: a sal, mercurius, sulphur (melyek egy értelemben a nigredo, albedo és rubedo is), ahogy a fa, az arbor philosophicae, ha úgy tetszik, levelei emlékeznek még az elmúlt télre, a jelen tavaszra és az ősz ígéretére. A labirintus centrumába történő belépés, az út befelé, a konkrét terv, a tudás tervének realizálódása, a „hogyan”-ra való megvilágosodás” a recutio: „az elpárolgással veszendőbe ment szellemet újra visszahozni.” Ennek a konkrétságnak a fémjele itt Zackiel, a Jupiter
25 A Vadzsrayána (a „villám út”) tanítja a Trikáya (a három test) tanát, és itt a Vadzsrakáya e 3. útnak megfelelő „romolhatatlan test”, a Kő. 26 Ebben a felépítésben azon Evola-féle érv sem döntő, hogy a „hirtelen út” ma már nem járható, mert itt végül is egyetlen út három állomását is képviselik.
27 „A szellem akciója a test, s ekkor semmi különbség nincs a szellem, lélek és test között”... 28 Az egyiptomi tanítás szerint a test a lámpa, a lélek a bél, és a szellem az olaj.



14
„őre”. A centrum, a barlang a beavatás helye lesz, de ki is kell majd jutni a barlangból a labirintus útján, hogy reálisan elérjük a fensőbb „centrumot”, a Lapist. Az „egész” így hát nem más, mint a labirintikus világ, mert csak ekkor szűnik meg az „Út” mint sürgetés, ekkor lesznek újra a dolgok azok, amik. A nyár napfordulóján az albedo világossága jön, míg a téli napforduló után a Kő... Mi hát a „Tudás”, az út térképe, a „kincs”? Mi „a psephos, egy bizonyos geometriai figura, amelynek kéznél kell lennie... és a bűvös szó,29 amit háromszor kell kimondani.” Hisz ez az a varázs, amely a táxeis őreit és a kincs függönyeit elhessenti, és ezzel válik lehetővé az átjárás.”30 Mi hát az irány, a kilépés helye az Ouroboros által szorosan ölelt Ogdoaslabirintusán, ahonnan elérhető a végső szabadulás? Persze az erről való beszámoló a leírt dolog természetéből fakadóan kriptikus kell legyen. Miért? Mert a hermetizmusban az olvasót „nem kímélik meg a szövegek vizsgálataitól, hogy ezzel épp a saját ‚allegorézé’-jéhez (az inspirált értelmezéshez mint a szellemi tartomány kitágításának eszközéhez) vezető utat is egyengesse. Ezt a csak szellemi ember számára elérhető felfogást persze nem lehet megközelíteni egy (mai értelemben vett) tudományos kutatói tevékenység folyamataiban... Itt azt kellett megfejteni, amit pl. a régi mesterek már ismertek – tehát a szellem és az igazság birodalmába vezető mindig azonos út szubjektív megtételét: a spekulatív gnózis volt a cél.”31 Ezért jelenti az adeptus szó azt, hogy „aki elnyerte”, ti. Isten ajándékát. De ki járja végig az ösvényt? Ez mindegy. Ha egy, ha csak egyetlenegy megteszi, megteszi mindegyikünk. Az út itt húzódik előttünk, fut tova, s mindig vár valakire, aki rálép, de senki el nem késik az indulással. Mert elképzelhető, hogy pl. az örömhír olyan valami, ami nem örömteli, valami, ami nem szabad, utat mutathat valami, ami kirekeszt, ami elutasít? Út, ami sehova nem vezet? No nem! Az utazás máris folyik: az áldozat útja, mert ahogy a Brhadáranyaka Upanisad (1.1.1) mondja el: „OM. A hajnal az áldozati ló feje; a nap ennek szeme; a szél lélegzete; kozmikus tűz nyitott szája. Az év az áldozati ló teste...” Nos a középpont elérését a mandala térképe biztosítja, amely az Élet Fa, az arbor philosophica két ellentétes minőségű oldalának útjait is integrálja: a sötétség és a fény útját, a jobbkéz és a balkéz ösvényét, a szoláris és a lunáris opust. Nyugaton a sötét ösvény a boszorkányünnepekben rögzítődik, mert az ősi ismeret, a nagy világ- és évkör ismerete még ebben is fennmaradt. Így Britanniában, ahol a „Witchcraft” ősi, lunáris vallási rendszer reliktuma inkább, semmint maleficium. Rajzoljuk csak fel ünnepeik helyét a nagy évkörre: február 2. Candlemas – mellesleg a „boszorkányos”, luciferiánus irányú Thule Társaság, a nordikus tradíció őrizői is ekkor ünnepelték a „fény ünnepét” (emlékezzünk csak, Lucifer = fényhozó!); a hyperboreus Thuleról pedig Guénon révén már tudjuk, hogy „fehér sziget”... május 1. Roodmas avagy ismertebb nevén Walpurgisnacht..., augusztus 1. Lamas, és végül november 1. All Hallow E’en, halottak napja, mágikuskísérteties események ideje. Természetesen a sötét út követői is hegycsúcsokon – a fehér szigeten emelkedő világhegy–világtengely képviselőjén – mint a Blocksberg, de akár a Gellért-hegy, ülik ünnepeiket. Végül is egy évkeresztet kapunk, és ez is egyfajta Maase Merkabah (Szekér Művei), a primordiális embernek megfelelő áldozati bikaborjú vagy ló szétáldozása idővé: évvé és világgá...32 és tradicionális tudás ez a reintegráció némely eleméről. Csak mintegy
29 Ilyen bűvös szó pl, az „ieazoeezasaeiz”, melynek jelszava: „zozozoiezoa”. 30 „A nagy Logos katá mysterion első könyve” javallatai. 31 H. Biedermann: „A mágikus művészetek...” Bp. 1989. 16. o. 32 A. Coomaraswamy: „Hinduizmus és buddhizmus”, Bp. 1989. 109. o. leírja, hogy az „ős” feláldozása után (sokká válás, disszociáció) „igen nehéz újra összegyűjtenie magát”. Így érthető akkor az is, hogyha a Kabbalah kriptikus értelmezésében a zsidók vándorlása és átkelése a Vörös-tengeren a lélek vándorútját mondja el, akkor



15
„elcsúszott” kereszt a szoláris kereszthez képest – ebből érthető meg a lunáris–khtonikus (szatanisztikus) boszorkánykultuszok lefelé fordított kereszt ábrázolásának egyik motivációja is; ellenkereszt annyiban, hogy fenti esetben kiegészítője, mintegy komplementer keresztje is a nap-keresztnek. A két kereszt ágai nyolc pontot, többek között az I Ching nyolc trigramjának helyét is, jelölnek ki az év és a kozmosz körén. A dzsainizmus első megváltója, gázlócsinálója Rishabhanatha (Ur-nátha, bika-rsabha) a „Nyolclábú hegy” (Astapada) csúcsára vonult vissza elmúlása–megszabadulása előtt... Egy oktogon is ez a ‚nyolclábú’ mandala-kereszt, ami már átmenet a négyszög és a kör között (a kör négyszögesítése ősi programjának egy fázisa) – közvetítő a négyességektől a körig, ami a tökéletesség, örökkévalóság; szellem is.33 Mivel a Nagy Anyaistennő a boszorkányok istene, a hármas, háromfejű Hekaté alakjában, akinek ezért a feminin, lunáris keresztért álltak szobrai útkereszteződésekben. Ez a kereszt az, amelyre a férfiú felfeszíttetik, szétáldoztatik újra és újra, mint Attis is fájára. Míg a szoláris Fa és kereszt a megszabadulásé és „összegyűjtésé”. A kitüntetett helyeket és időpontokat, szingularitásokat kerestük; időben ilyenek az évkörön a kardinálisok kijelölte időpontok, főleg a nyári és téli napforduló; egy nap ciklusát tekintve az alkony és hajnal ideje, az ember életciklusában az „élet útjának fele” és a halál (ahogy az emberiség életében az utolsó aeon a vaskor). A mikro–makrokozmosz összefüggés révén tehát az „idő tengelye” meglelhető minden síkon, és ez végül is mindig az itt és most, a fénykúp-szerkezet „csúcsa”, noha ide, természeténél fogva, csak egyvalaki fér be: a szakrális szolipszizmus abszolút szubjektuma. „Sokan állnak az ajtó előtt. Mégis az egyedülálló lesz az, aki bemehet a menyegzős helyre.” (Tamás Evangéliuma, 75.) De ez a „csúcs” különösképpen egybeesik az egyik, a Mercuriushoz köthető kardinálissal,34 persze a Mercurius közönséges és filozófikus is, a periféria egy pontja és a centrális pont is, ami az időre vetítve azt jelenti, hogy pl. egy nap folyamán az „idő tengelye” ebben a megfelelési rendben az alkony, a „Twilight Time”, mikor is a legtöbb rendkívüli dolog történik. Pl. a gravitációs detektorok ekkor jeleznek egy kiugró csúcsot vagy ez a legmegfelelőbb idő tündérek, manók stb. megfigyelésére. Mintegy van itt egy folytonossági hiány, „kapu” az időn; itt is megnyílik az idő köre (az Ouroboros feje és farka itt találkozik). Ezért mondja a Mithras-misztériumok mítosza, hogy a lélek a Rákkapuján lép a zodiákusba és száll le a planéta-szférákon át a Földre, míg a Bak-kapun (Capricornius) lép ki a világból, mert ezek szembenállanak a zodiákus körén; egyik „hajnali”, másik „alkonyi”, nyári és téli jegy. És ezért ír a Vedanta Sutra (IV. fej. a 3. részben) arról, hogy aki a nem-minősített (nirguna) Brahman teljes ismeretében van, halála után északi útra indul. Mert ez az északi út, azon túl, hogy az árják mitikus történetében és geográfiájában az őshaza helyére mutat, utal a kitüntetett negyedik tér- és időirányra. De ami még fontosabb, hogy a végső cél a nirguna Ungrund, az északi Polarison (a fensőbb centrumon, póluson) nyugszik. Guénon a „Kereszt szimbolizmusában” azt írja, hogy „Dante a térbeli szimbolizmust mellőzve csupán időbelileg, a »Nagy Év« közepébe helyezte magát (emlékezzünk csak az életút felére... ), hogy útját a »három világon« keresztül megvalósíthassa.” (A három világ más színben megfelel a már említett kabbalista Olam ha Asiyyahnak, Yetzirahnak és Beriahnak.) Azonban nem érthetünk teljesen egyet Guénonnal, mert Dante igenis figyelembe vette a térbeli
szétszóratásuk is így értendő: a tudat disszociációja ez, melyből össze kell gyűjteni, reúnióba hozni, az Új Jeruzsálem állapotába „megalapítani.” 33 Tulajdonképpen a mandala „nyolcasa” egy misztikus ,kvantumszám', hasonlóan a „szemléletes kvantumelmélet”-beli elektron pályához, ami a pályakörre ráférő egész számú hullám kell legyen. 34 Ld. Bakos J.: „Apocaliptica Minor”, i.k.



16
szimbolizmust is, ahogy látni fogjuk, noha a követelmény jogos, hogy ti. térben és időben kell felvállalni a szimbolizmus megélését. Ez két fázisban megy végbe, az elsőben a perifériáról eljutunk az év és világkör centrumába, helyreáll a primordiális ember státusa (saguna Brahman, El-insánul qudim a sufiknak, cheng-jen – igaz ember – Kínában). A második fázisban azonban, amely a Maase Merkabah, a Trónon ülő ember megvalósítása is, a centrumból a sarkcsillaghoz, a zenithez jut el az utazó. Ez a „Felsőbbrendű Azonosság”, a Makroanthropos, az Univerzális Ember (El insánul kámil, Shenjen – isteni ember –, aki a Tien-ki – Ég teteje! –, nirguna Brahman, Lapis). A négy irányhoz és a centrum Quintessentiájához hozzájön még a nadír és a zenit is. Lapis mint Ultima materia, mert ez éppúgy tartalmazza – a már átszellemített négy elemet – mint a Materia prima: „A mi kövünk kő és mégse kő, de kőnek nevezzük, mert tartalmazza a négy elemet.” Vagy ahogy Dorneus írja: „Az Egyben benne van az egy és nem az egy van benne. Egyszerű és négyből áll.” És ezért tanít Hermes is: „Mérhetetlen naggyá tedd magad, a testből teljesen kilépve és minden időn felülemelkedve légy Aiónná – és ekkor megérted Istent... légy magasabb minden magasságnál, mélyebb minden mélységnél, fogadd magadba minden teremtett dolog érzékelését, a tűzét, a vízét, a szárazét és nedvesét, úgy, hogy egyszerre mindenütt vagy, a földön, a tengerben, az égben, még meg nem születve az anyaméhben, fiatalon és öregen, meghalva és a halál után...” (Corpus Hermeticum XI. 20.) Nos, ez az általános séma, archetipikus térkép, de kell legyen egy saját korunkra, világunkra szabott is; úgy időben, mint a térben, amellyel eljuthat a világ középpontjához, ami ‚elsősorban az embernek középpontja’: „Kétnemű világ”, „Fiú” vagy a „Rózsa” jelöli ezt. A Rózsa nemcsak a centrum azonban, hanem ismét az egész mandala is: szélrózsa, Goethe temperamentum rózsája (a négy elemnek megfelelő négy karakter „iránnyal”), de ilyen a 6. irányú világ-rózsa, centrumában a 7. „iránnyal” a Lapissal; a Dante megénekelte misztikus rózsa. És ilyen az Ouroboros időbeli ciklusa, ahogy hét lépcsőben, a solutiótól a Lapisig, farkától a fejéig köröz: itt találkozik, de egyben itt a leggyengébb ölelése – innen lehetséges a centrumába hatolni, ami ismét a Lapis, de már mint Ultima materia – Lapis philosophorum, a Bölcsek Köve... Így hát ha az év körén van egy rendhagyó pont, akkor a térben is kell legyen a ciklus megfelelő pontjában, mert ahogy a perifériáról vezet a centrumba egy sugár, úgy a föld felületén kell legyen egy pont, ahonnan elvezet egy „sugár” a pólushoz. (A topológiában ez megfelel a kör „kifordításának”, mikor is az origó a „negatív kör” kerületévé lesz. Ebben az értelemben az ún. „üreges föld” elmélete is egyenrangú leírása a fenoméneknek.) A szakrális szolipszizmus szerint is a ‚világ’-szemlélet alapvetően kétféle projekciójú lehet: a föld a labirintikus bolygószférák centruma, ahol a transzcenzus az állócsillagok szféráján túlra, „kifelé” irányul, noha más aspektusban ez a „világon túl” a valóságos középpont. Ezért ábrázolja pl. a Kabbalah is kétféle módon a létesülést. A létezés legmélye, a nadír, így a föld közepében levő Dis városa, ahogy Dante írja, de, másrészt, ez a „külső sötétség” perifériája is. Ily módon hát az ember és a földfelszín a világheggyel mindenképpen a közép helye, akárhogy forduljon is ki, avagy be a világkör. A ‚fent’ persze nem a csillagászati égboltot (és a 3. térdimenziót) jelenti immár, hanem az immanens világ síkja felettet, metafizikai „irányt”. A tér-idő világából történő kilépést jelent a „Polaris”-ra indulás. Dante tehát pontosan rögzíti az időt, de a helyet is, ahol az egyik szinguláris pont van Guénon nem véletlenül írt egy egész könyvet az „Isteni színjáték”-ról: „Egy puszta föld van tenger közepében szólt akkor ő –, melynek a neve Kréta; aranykor volt királya idejében.



17
Egy hegy van ott: hajdan gyönyörű séta! Lomb... csermely... Ma messze kerülik alját, mint romlott portékát. A neve Ida.”
Íme a világhegy a „fehér szigeten”, ahol a „világgyermek” (primordiális ember) Zeus születik, és ahol meghal.
„S egy óriás Vén áll a hegyek ormán és Damiáta felé van a háta, s az arca Rómát nézi; tükre formán. Fejét művésze aranyból csinálta és színezüstből van a melle, karja, s rézből odáig, hol szétvál a lába; onnantul mind pompás vasból az alja; agyagból csak a jobbik lába van s erre nehezül inkább, mint a balra. Mindenik rész (kivéve az arany) repedt, s e repedésből könny pörög le s meggyűlve barlangot váj, úgy rohan S rögről e völgyig szivárogva rögre lesz Acheron, Styx, Phlegeton belőle s e szűk csatornán addig száll csörögve, míg elfogy a lemenő út előle; ott Kocitusszá lesz, egy szörnyű tóvá:” (14. ének)
Ez az „óriás Vén” az emberiség, a primordiális ember maga, de útja is az időben: az aranykortól a vaskorig, ahogy ez a motívum már Dániel könyvében (II. 31–45) megjelenik és inspirálta Giocchino da Fiore-t a három korszakról szóló történelem bölcseletei tanításában. Ahogy egy világkorszakkal előbb az Ember, Buddha, meditációjában még a Keletre (hajnal „iránya”) néző irányban találta meg az egyetlent, amelyben a világ stabilitása fennmaradt elmélyülése alatt,35 úgy Dante beszámolójában már Nyugatra (Róma felé) néz; az irány fontosságát a nagy vallások is őrzik, mint a centrum felé fordulást (az iszlámban a Kába, Mekka irányába stb.), többnyire mint puszta tiszteletadási funkciót és nem konkrét realizációs lehetőséget. Most új aeon köszönt be, a Vízöntő, amelynek saját tájolása van, a téli „irány”, Észak... Kréta fehér szigete, Ida világhegyével, így maga is a középpont leképezése, az időbeli „négyesség” (a négy aeon) és a térbeli négyesség (a négy alvilági folyó) integrálója, az Óriás Ember. Mi több, maga az Ember az idővel és a világgal (Ouroboros) is azonosul, ezzel ismét az alkímiához jutunk vissza: „Az Ouroboros-szimbólum alkímiai jelentőségének a kései ókori Aion-szimbolika (emlékezzünk csak Hermesre: „légy Aionná”!...) az alapja; az ősrégi aggastyán Aion egy mélységes barlangban éldegél, és ezt a barlangot „egy olyan kígyó tekergi körül, amely hangtalanul parancsoló hatalmával mindent elsorvaszt, és mindig zöld a pikkelye, és visszagörbülő szájával az önnön farkába harap, hangtalanul csúszva visszatér a kezdethez.” (Claudianus, alexandriai költő, De Consulatu Stilichonis, i. sz. 400) Ebben a barlangban ( mi már hozzátehetjük: a világ középpontjában, a beavatás per excellence helyén, de éppúgy az Ida-hegy barlangjában...) Aion titkai (Aevi arcana) között vannak a korszakok fémek szerint elrendezve. Innen hozza fel Sol (a Napisten) az aureum sasculumot
35 Játaka 1. 68–71. in.: „Buddhism in Translations” (Cambridge, Mass.: Harvard Univ. Press, 1922. 75–76. o.)



18
a napvilágra; az aggastyán alakját Kronosszal (Szaturnusz) azonosították.”36 Mindez precízen megfelel Dante beszámolójának, de az ólomból kiinduló transzmutációnak a Sol opus segítségével, a „Nap műveleteivel” is: a világbarlang az aranykor királyának, az Embernek börtöne is, ahonnan a szoláris hérosz (Sol) a téli napforduló táján menti ki, helyreállítva a Nap fémének, az aranynak megfelelő aureum saeculumot, a „Várost”... A négy alvilági folyó egyben a négy világfolyó is,37 mert a világ maga az al-világ (a szamszára örvénye, a siralmak völgye), ahová a ‚lemenő út’ (katabazisz) vezet, a létezés, a sok kiáradása, kifolyása, az Ember bukása: ki(-le)tapasztalása révén. A lélek le-szállása ez a fensőbb világból a tudat négy „folyóján”, fundamentális képességén és konstituensén át a létezés világába (ezért al-világ), és a visszaemelkedés (anabazisz) tulajdonképpen visszavonása a tapasztalásnak és ezzel a világnak. Pralaya (feloldás), ahogy Indiában nevezik... A folyók visszafordítása, a „Jordán megfordítása”. A leszállás egyben a primordiális ember (ön) szétáldozása permanensen, hogy világ lehessen; világgá szétáldozása a kitapasztalás folyóin keresztül. A szamszára örvénye pedig a krétai labirintus, Minos (Menes, Manu) az ember labirintusa, világa. De láttuk már a labirintus–labrys (krétai kettősbalta) kapcsolatait, melyek szintúgy ennek (ti. a szamszárának és kiáradásának) jelképei: a centrumból a négy perem, a négy folyó mentén a sok-ba. Tovább fordul a lépcső a toronyban; az Ida-hegy csúcsához vezető úton a hegy derekához értem. Igen, minden egybevág, a természet és az ember művei végre találkozhatnak.
V. Rubedo
„Űrben fürdő hang – avar lépteink alatt, Elgörgetett kövek: az éj tintája marad mögöttük, Arcod merítsd meg benne, s íme: Elmúlt és jövő napok susogása a szedersövény mögül.”
(Ötsoros /négyben/)
Vöröslenek már az erdő fái, a nyár tüze ég még bennük. Ez az időszak az, amikor Rilkével együtt mondhatjuk, hogy „nagy volt a nyár, Uram”. Beérlelt ez a tűz sok mindent mára, s nem csak az erdő gyümölcseit. Itt, a hegyvállon pihenhetek meg, és itt találkoztam az egyszemélyes barlangkolostor remete-lakójával, aki a hegy csúcsához vezető végső útszakaszról mondhat valamit. Hogy az esszénus Rabban Hormuz követője volt-e vagy a Yan-na dkar-po38 szekta tagja; hogy az értékes jádéval és nefrittel kirakott fa-szelencéből Tyanai Apollónius könyvét vette-e elő, vagy a Yan-rtsehi klon-chen-t,39 immár nem is fontos. Mert amit mondott, nem mondható. Amerre mutatott, nem mutatható. Mindössze az a misztérium közölhető, hogy innen az út felfelé és lefelé ugyanaz – ahogy már Herakleitos is figyelmeztetett. Mert a teljes úton háromszor van oldás és háromszor szilárdítás – a solutiótól a nigredóig, az albedótól a reductióig, és a rubedótól a coagulatióig –, hogy a valóban szilárdat, a gyémántszilárdat, a Lapist megkapjuk.
36 Biedermann, i.m. 252–253. o. 37 Más centrum – pl. Jeruzsálem vagy az Éden kertje – esetén, középkori térképek ezekből eredeztetik a világfolyókat (Tigris, Eufrátesz sit.) a négy fő égtáj felé. 38 A Bon vallás egyik iskolája. 39 Bon vallási munka.



19
VI. Coagulatio
A rubedo a tűz állapota, a szellemi sulphuré, a tűzé, mely önmagát is megtámadja és felfalja, vagy ahogy az alkímia mondja el, „mint vörös sárkány haragszik önmagára”. Nem kétséges, ez annyi, mint a szellemi elv önmagában való elégtelensége – Samael angyal fennhatósága alatt megy végbe... –, s amiért visszatér az anyaghoz és világhoz, a rajtuk végrehajtott operációkhoz. Ezért katokhon (megtartani) e fázis jeligéje, hiszen fenntartja az egész maga hordozta valóságot, és ezért érthető itt meg a testben való feltámadás misztériuma is: hogy miért is énekelnek a sufi költők annyit borról, sőt kocsmákról, s nyilván nem az a kényszer rejlik emögött, hogy nem tudnák magukat más módon kifejezni... Mert nem csak a (szellemi) Mercurius és a (szellemi) Sulphur (Mars) egyesül, hanem a sal (Venus) is e kettővel,40 hogy azután a rubedon át az arany előálljon. Az arany, aurum a héber aur-ral megfelelésben áll41 és ugyanazon tudatállapot fokozatot jelenti a Kabbalahban – az arany ragyogást, mely az élet Fa koronáját körülveszi –, mint az alkímiában. De mindehhez még előbb az utolsó szilárdítással, a coagulatióval kell éljünk: a „hyperboreusok telében” fagy ki a Kő, az aranylét köve, Rafael és a Nap jegye alatt. A Kő, mely a De signatura rerum naturalium, Paracelsusnak tulajdonított könyve szerint nehéz, világos bíborszínű. A Kő a torony tetejét ékíti, innen kell ugorjon a zarándok, hogy a sarkcsillagot, a lét pólusát elérje – a szakadék, az Ungrund fölé lendül: az Atya-állapotba kerüljön, mert csak innen lesz az is látható, hogy a torony egészében a Fiú-állapot volt. Ugyanezt a megtapasztalást fejezi ki a híres zen koan, mikor felteszi a kérdést, „hogyan jutsz tovább a 100 láb magas pózna tetejéről?” A Kabbalah a „Szekér Művei”-ben a bíbor-világkirályi állapotát, a lét centrumában ülő, csakravartint (kerék forgatója) szintén jól ismeri és hozzá az „uralom tanát” társítja, de ugyanez köszön vissza a hermetikus Poimandresben is, amikor „magának az iratnak a magyarázata szerint ‚a legfelsőbb hatalom tudósa’ kopt eredetű címszavával: ‚a királyi uralom tudása’. Ami megint csak annyit jelent, hogy a megvalósítás útja. „...alakjában elváltozott; hirtelen, egyetlen szempillantás alatt minden feltárult előttem, és egy határtalanul nagy látomást láttam, fény töltött be mindent, mely vidám és örömteli volt, amint megláttam, vágy fogott el iránta.42 Nemsokára sötétség ereszkedett le (nigredo), mely hirtelenül lecsapódott, félelmetes volt és komor, gomolyogva terjedt tovább, olyannak tűnt előttem, mint egy kígyó, majd ez a sötétség valamiféle nedves természetűvé változott, elmondhatatlanul zavarossá, úgy füstölgött, mintha tűzből lett volna, kimondhatatlanul siránkozó hangokat hallatott, ezután artikulálatlan üvöltés szakadt ki belőle, mintha a tűz hangjához hasonló lett volna. A fényességből pedig... a Szent Ige áradt ki a Természet fölé, keveretlen tűz emelkedett fel a nedves természetűből43 egészen a magasba, a felső régiókba: könnyed volt és heves, ugyanakkor erőteljes is, de a levegő ugyancsak fürge volt, követte a tűz áramlatát, a földtől, a földtől és a víztől egészen a tűzig emelkedett fel, és úgy látszott, mintha odafüggesztette volna magát hozzá; a föld és a víz pedig alattuk maradt, és egymásba vegyültek, úgy, hogy nem lehetett megkülönböztetni a földet a víztől, de mozgásban maradtak az áramló Ige következtében, mely hangoknak hallatára közepette fölemelkedett.
40 A tudat lényegi aspektusában, az érzelmi, értelmi és akarati faktor. 41 R. Guénon: „Man and his Becoming according to the Vedánta”, London, 1945. 42 Az albedo küszöbe; a generikus, a teremtetlen ősfény. Tibetben Chönyid Bardo. 43 A tűz és a víz szeparációja, de éppúgy az égi és földi „vizek” szétválasztása.



20
Akkor így szólt hozzám a Poimandres: – Megértetted ezt a látomást, meg azt is, hogy mit akart mondani?”44 Fontos kérdés, mert nem csupán arra irányítja a figyelmet, hogyan zajlott le a tudat és világ együttes genezise, hanem arra is, hogyan lehetséges a reintegráció, tudniillik a genezis reverziójával. Így a tűz és víz, a Nap és Hold, a maszkulin és feminin antagonisták végső coniunctiója, a coincidentia oppositorum is a Kőre vár. Idáig hét létrafokon, Szent Teréz „belső várkastélyának” hét termén, Ferid ed-Din Attár hét „völgy”-én,45 a yoga hét csakráján vezetett az út. De éppígy az alkímiai processzusokat képviseli a druida-beavatást leíró misztikus triász, a Preidden Annwn (a mélység prédája) is, amikor „elmondja, hogyan kell mindig magasabb »körök« felé törekednie a druida-tanok ismeretében a jelöltnek: a materiális élet köréből (Caer Bediwyd) indul el, majd az Igazak körébe (Cser Rigor), ahol a kisebb fokozatokkal és titkokkal avatják fel; ezután a felavatandó ifjút bezárják a cromlechbe (Caer Golour, a Sötét kör), amely a jelképes halált képviseli, a tökéletes odaadást. Ezután a Zarándoklás Állatöve következik (Caer Wandwy), az Élet körében (Caer Ochren), a lélektől tett zarándokút befejezése, a növendék harmadik újjászületése – melynek időpontját Taliesin Éneke május elsejében határozza meg – majd a végső cél és beteljesülés, amikor is felveszik őt az Égi kör (Caer Sidi) tagjai közé.” Ezek a Caerek a világ labirintusának (caerdroia) körei, ahogy május elsejéről is tudjuk már, hogy Roodmas ünnepe... De a hét lépcsőről a legadekvátabban egy kínai beszámoló nyilatkozik a teázás kapcsán: „Az első csésze megnedvesíti ajkam; a második megtöri magányom; a harmadik belsőmbe hatol; s ott különös képírást kavar; a negyedikkel az élet minden baja eltávozik a bőr pórusain át, enyhe izzadás által; a ötödik megtisztít, a hatodik elragad a halhatatlanok birodalmába. A hetedik... Ő, a hetedik... de nem tudok többet inni.” A hét csésze tea az értelmezés hét szintje is, ahogy egy bizonyos negyedik csésze tea mellett már megjegyeztem,46 valahol a torony aljában; a hetedik csésze a teljesség, a pléroma, mert a pléroma az, amibe nem fér egy cseppel sem több „bele”... A Trónról is csak egy lépés van még hátra, a hetedik teás csészéé; annak felismeréséé, hogy még ez is, az abszolút individuum is, sőt az abszolútum is, csupán túltöltekezés. Nem történt semmi. „Kezdetektől semmi sincs, soha, sehol. De az erre való rájövésig rettenetes az út.” De az erre való rájövésben semmilyen út sincs már. Mert a legszilárdabb az, ami kivájja a követ is: a víz; az Út, a Tao.
VII. Lapis
„Utálatos dolog önmaguknak feladatokat szabni”.
Úgy él itt, sziklás hegyei között, mint aki belőlük nőtt ki. Ahogy napszámra ül a völgyekre néző kunyhója előtt, ahogy – ha kell – megöntözi növényeit, rendet tesz kertjében, ahogy bejárja hegyeit különös növényekért, és ahogy nem vár senkit, de nem is küldene el senkit, ha kérdésekkel zaklatnák. Mert kérdezzük meg az eget, a felhőket, a folyót – válaszuk folytonos, legyen a bárgyúság mégakkora is, hogy nem ismeri fel magát a válaszolás tényét sem. Este az égbolt körét figyeli, ahogy a hajnal már a pataknál találja. Látja a nyarakat, őszöket, teleket, látja az erdőket, ahogy színt váltanak, és mert együtt áramlik velük, csak bólint rá. Így bólint most arra is, hogy az év kereke végiggördült. Ismét tavasz van hát.
44 Poimandres, 4.5.6. 45 „A madarak tanácskozása”-ban. 46 Ld. a „Mi van?” című tanulmányt ebben a kötetben.



21
***
Su Tung-po, a Sung dinasztia ünnepelt költője és hívő buddhista volt. Volt egy Fo-ying nevezetű nagyon közeli barátja, egy kitűnő zen tanító. Fo-ying temploma a Yang-tze folyó nyugati partján állott, míg Su Tung-po háza a keleti parton állt. Egy nap Su Tung-po meglátogatta Foying-et, de nem találta otthon, így leült a tanteremben, hogy megvárja. Egy idő után beleunt a várakozásba, és firkálni kezdett egy papírlapra, amit a padon talált. Írásának utolsó szavai ezek voltak: – ...Su Tung-po, a nagy buddhista, akit nem lehet elmozdítani még a Nyolc Világi Szél egyesült erejével sem. (Ezek a szenvedélyfeszítők a következők: nyerés–vesztés, becsmérlés–hízelgés, dicséret–gúny, szomorúság–öröm.). Azután még egy kicsit várakozott, majd mikor elfáradt, hazament. Mikor Fo-ying hazatért és meglátta Su Tung-po fogalmazványát a padon, a következő sort biggyesztette hozzá: – Ostobaság! Amit mondtál, nem jobb egy szellentésnél! – és elküldte ezt Su Tung-po-nak. Amikor Su Tung-po elolvasta azt a gyalázatos megjegyzést, olyan dühös lett, hogy azonnal csónakba szállt, átkelt a folyón, és visszarohant a templomba. – Milyen jogon ítélsz el engem ilyen szavakkal? – kiáltotta, miközben Fo-ying szorosan lefogta őt. – Nem vagyok-e hívő buddhista, aki csak a Dharmával törődik? Hogy lehetsz ilyen vak, amikor olyan hosszú ideje ismersz engem? Fo-ying nézte őt néhány másodpercig, majd elmosolyodott, és lassan azt mondta: – Su Tung-po, a nagy Buddhista, aki azt állítja, hogy a Nyolc Szél egyesült ereje sem tudja még egy hüvelyknyit sem elmozdítani, megtette az egész utat vissza a Yang-tze folyó innenső partjára a végbélnyílás egyetlen fuvallatára.



ISTEN TENYERÉN A gyermekrajzok üzenete
MOLNÁR V. JÓZSEF
A régi ember a gyermeket Isten áldásának tekintette, s hitében a kisgyermek Isten tenyerén él; általa, vele a teremtő és igazító törvény mutatja meg magát. Tudta, hogy az anyaöl óvása, az öntudatlanul átélt minden-szeretet, amelyben a dolgok egysége honol, a termő televény sötétség csöndje a születésben lármás világosságra vált, s a megszületett gyermek, a „csillagocska” fáradhatatlanul keresi majd az elveszett paradicsomot, a biztonságot adó „kinti” Rendet, amelyről ott „bent” mindent megtudott. Kint a fényben, a tagolt világban a kisgyermek kérdez – és nemcsak szóval – szemével, s teste-lelke minden moccanásával; kérdéseiben bölcsesség világít. Korai rajzaiban képpel, mesével tudatja, hogy a Teremtő miféle világot ígért neki, miféleképpen lehet része, részese annak, s mi végre született különvalónak. A kisgyermekben – hasonlóan az ihletett művészhez – miképpen a természetben élő emberben (gyűjtögető, halász-vadász, pásztor, földműves) a vele született adottságok, s a javarészt tudattalan élmények „működnek”. Hagyja, hogy edénye legyen a létet igazító törvénynek, akaratával, nyiladozó értelmével alig tud avatkozni annak megvalósulásába. Rajzai ezért mondanak el sokkal többet a világról, mint amennyit föltételezünk róla szellemi képessége, érettsége alapján. Kezdetben „begyakorolt sablonok nem korlátozzák, a valóság külső képe nem készteti tapadásra, nem béklyózza meg képzeletét”.1 Első firkáiban jellemző elemként fedezhetjük fel a szálkák, szárak, sugarak „verését” (1. ábra) csakúgy, mint a körök, karikák gubancát, a „fészket” (2. ábra), s ez utóbbihoz nem kell neki valóságos fészket (3. ábra) látnia. Az egyenes és a hajlított vonal régi írásunk, a rovásírás két fontos jelét juttatja eszünkbe (4. a., b. ábra), a legegyszerűbb formákat, amelyek minden más rovásjelnek „apja”, illetve „anyja” lehetnének. Az „Sz” hang jelölője (4. a. ábra) formájából következően a lehető legpontosabban „rögzíti” azt a hangot, amelynek jelölésére kiválasztott – szinte sziszeg, megidézve e hang terebélyes fogalom-bokrát is: azt, hogy szár (valaminek a szára), hogy száll (fölszáll, miképpen a pacsirta, a „se nem kicsi, se nem nagy madár, amely éppen akkora, hogy az eget a földdel összekötheti”,2 szál (egyenes), szálka, szőr, szög, szúr, szél (szárító, illetve széle valaminek vagy szöglete), száraz, szikes, szikár..., hogy férfi, apa, s egyben atya-természetű, mint a „száraz”-zal (sugárral) teremtő Nap, illetve a szellemmel (igével) teremtő Atya. Amikor „meghajlítjuk” e szárat (4. b. ábra), nem törik el, ahogyan a növény szára se, ha víz vagy szél hajlítja – zöngésedik, lággyá válik, miképpen az „N” hangja az. Formája így a növényt idézi és a nőt, aki mikoron méhében az új életet hordja, ekképpen növekedő, s a Hold is ilyen, amint telik, amint növeli, neveli a határt, mindent, ami növény. A Hold, a földi nedvesség úrasszonya (a csíki székelyek és a gyimesi csángók Babbának nevezik a Holdat, s Szűz Máriát, a Napbaöltözött Asszonyt, a Hold asszonyát Babba Máriának). A rovásírás „Sz” és „N” jele a születő Jézust is megidézi, akinek a „Bal kezébe’ aranyalma, / Jobb kezébe’ aranyvessző” van, az ismert karácsonyi kántáló ének erdélyi változatában, s „Megzuhintá a vesszejét, / Zúg az erdő, cseng a mező.”



2
A kisgyermek első firkáiban a teremtett világ egymást föltételező és kiegészítő kettősége van jelen, a világosság (férfi) és a sötétség (nő), a nappal és az éjszaka, a fönt és a lent, a száraz és a nedves..., az egymásra rímelő kettősségek rendszere.



3
A firkák fészke fokozatosan „egyszerűsödik” (persze időnként vissza-visszatér a kuszaság is), s ritkuló karikák kenyeret idéző halmazában megjelennek az egymást keresztező szálkák (5. ábra). A kenyér formája, íze, színe az anya megtartó melegségét juttatja eszünkbe, a kemence pedig, amelyben kisül a kenyér, az Igét befogadó és kihordó anyaméhet. A hajdan volt faluban, mielőtt kemencébe vetették a kerekre formált és megkelt kenyértésztát, a sütőlapát liszttel megszórt korongjára keresztet rajzoltak, csakúgy, mint a kemence kövére, körére; s bevetéskor keresztet vetettek önmagukra és a kemence ajtajára is. Mielőtt a kenyeret megszegték, s imádságos lélekkel körbe állta az egész család, késsel keresztet karcoltak az aljára. A búzakenyér a sugár „színeváltozása”, hiszen „mag, mag, búzamag, benne aluszik a nap”3; sikér, sugár; földöntúli fehérség ágya a búzamag, s valamennyin ott ragyog Jézus Krisztus és a Szűzanya képe. A kenyérben jelen van a szakrális játék: a kör és a kereszt misztériuma. A kör és a kereszt együttes üzenetét magával hozza a gyermek (6. a., b. ábra). Még a negyedik esztendejét sem tölti be, és rajzolja már a csillagnyi tengelyre tükröztethető szimmetriát, a kört, a teljesség, az osztatlan egész, az óvás, a menedék, az anyaöl archaikus és egyben legkorszerűbb jelét, s benne az egyenlő szárú kereszt formát, amely az őskortól napjainkig a teremtő szellem-erő, az Ige jele és megidézője, s a kinti világban való eligazodás legfontosabb eszköze (6–9. ábra). (Falusi népünk a keresztszemes hímzés alapöltését – a keresztet – Igének nevezi. ) A kör és a kereszt együtt, rovásírásunkban az „F” hang jele (10. a., b. ábra), amely a szárazból (4. a. ábra) és a nedvesből (4. b. ábra), a Napból és a Holdból, férfiből és nőből tevődik össze. E forma az organikus műveltségben az ókortól napjainkig a Földet jelöli; de mivel a régiek a Földön nemcsak a földgolyónkat értették, hanem a látható kerek világot, a kör és a kereszt a megvalósult, működő, érzékelhető Mindenség jele is egyben, a teremtett világ beszédes modellje. Egyiptomban az andráskereszttel osztott kör (10. b. ábra) az időt, a fölkelő, „forgó” Napot idézte meg, amelyet minden hajnalon a Földanya hozott világra; az Ég és Föld szűzi nászából születő Istenfiút. Eleink imádsága szerint a pirkadatok „Mária kapu”-jában: „Ahol jön a mi Urunk, Jézus Krisztus / Aranyfának az ágán...”4 A kör és a kereszt két fajtája az állandóság és a mulandóság, a tér és az idő, a tér-idő, a világ-igazító, illetve a világra született Isten tökéletes képjele. (A keresztény műveltségben Krisztus glóriája – és csak az övé – egyenlő szárú kereszttel osztott kör.) Az egyenlő szárú kereszt egyenes szakaszainak metszésében „irracionális pont” létesül: a középpontban az áttételesen jelen való Teremtő „mutatja meg” magát. Régi karácsonyokon a fény, Jézus Krisztus születésének ünnepén, az éjféli mise után elkészített asztal rendjében a tér-idő kör és keresztje testesült (11. ábra): az asztal alá az aratás kezdetén. Sarlós Boldogasszony napján (július 2.) kötött „Jézus kéve” szalmája került. A búza szárának sáraranya, halász-sugara a Napra utal, a Nap Jézust jelenti. Az Istengyermeknek a Napot idéző szalmával vetettek szülőágyat. Az őszi napfordulón Máté, Mihály, Ferenc vagy Gál hetében a karácsonyi abroszból vetették a búzát, amelyet a „Jézus kéve” kimorzsolt magja szentelt. A karácsonyi asztal abroszára, amelyet ádvent áhítatában fontak és szőttek, annak kellős közepére a Luca napon vetett, világoskék szalaggal „öltöztetett” zsenge „lucabúza” került a szentelt gyertyával. A zsenge búza a húsvéton diadalútjára lépő Nappal, a feltámadó Krisztus erejével föléledő mezőre utalt. Az égő gyertya a Szentháromságot adta: lángja az Atya, méhviasz teste a Fiú, bele a Szentlélek megidézője. Karácsony éjjelén az Ég és a Föld köldöke egyetlen középponttá vált: „Begyütt Jézus a házamba, / Házam közepén megálla.”5 A Szentlélek ereje által földre-született



4



5
személyes Isten hatalmasan mutatta meg a Teremtőt, „Minden dolgoknak” eredőjét, az irracionális középpontot. A magyar Szent Korona kör–kereszt szerkezetének közepén, a felső abroncsok metszéspontján a világbíró Krisztus trónol, a köldökéből „kinövő” kereszt az Atyával köti össze. A Szent Korona, minden más európai koronától eltérően, nem a király vagy a királyi ház tulajdona volt, megfordítva e korona birtoka volt a mindenkori uralkodó, s az uralma alá tartozó valamennyi „jószág”. A középkori magyarság az „eleven” Krisztust tisztelte benne. Királyavatáskor az ország valamennyi vármegyéjéből földet hoztak a küldöttek; e földből készítették a „királydombot”, amely a haza volt kicsiben, a haza köldöke. E dombra lovagolt föl a már „beavatott” király, annak tetején végezte el kardjával a négy világtáj felé a „napvágást”, miközben a domb körül a nép háromszor Jézust kiáltott: az Ég köldöke kötődött akkor ott össze a Föld köldökével; szentesült, hogy Isten kegyelméből és az ő akarata szerint uralkodik majd a király. A századfordulón még számtalan helyen a szülőszobát szenteltvízzel kereszt alakban meghintették, s a kereszttel áldott földre készítették el a szülőanya szalmaágyát. A megszületett gyermek, akivel „napocska”, „csillagocska” jött a napvilágra, mielőtt a szülés helyén subára vagy báránybőrre fektették volna, keresztet karcoltak alá a szoba földjére. (A bárány Jézus jelölője csakúgy, mint a búzaszalma.) A tér-idő kerekségét osztó egyenlő szárú keresztet a Nap „rajzolja” le számunkra, az ő égi járása s fénye, amely árnyékkal ajándékozza meg a fölfelé törekvő földi létezőt, mutatja meg az égtájakat. („Előttem van észak, hátam mögött dél, balról a Nap nyugszik, jobbról pedig kél.”6) Az ötesztendős gyermek rajzán a Nap gyakran kereszttel osztott fényszirmú virág (12. a., 13. ábra). Az eredeti ábrán (12. a.): a korong sárga, a korongot tagoló kereszt-kettős kék, a fényszirmok vörösek. A korong vörös, a fény-ékek világoskékek, a rájuk ragozódó kerekded szirmok sárgák, a kereszt pedig zöld a 13. ábrán. Az első esetben a festék három alapszínét használta a gyermek, amelyekből minden más szín kikeverhető, a korongot kereszt (kereszt-kettős) osztja, amelyet a „Nap rajzol le”, s e korongot a „Nap teremtette” virág szirmai övezik. Ok és okozat teljessége mindez: a látszólag külön-valók szerves egységének montázs nélküli képjele. A 13. ábrán az alapszínek mellett a korong vörösének komplementere, a zöld szín is megjelenik. A szerves műveltségben e két szín általában a közbülső világot (az ember terét) jelöli; a vörös a sugárral teremtő föntre utal, a zöld a sugarat befogadó „nedves” alsó világra. Az egyenlő szárú kereszttel osztott kör a gyermek számára a teremtő, televény alap, a kitüntetett középpont, amelyből minden más rajz következik (14. ábra). Az Ige (kereszt) és az őt befogadó, kihordó világra szülő anyaöl (kör) neveli, növeli rajzos kedvét, adja biztonságát a formák számlálhatatlan változatában (15–18. ábra). Rajzai tanúsága szerint minden gyermek „ismeri” a valóságot – bárhol is születik a világra –, „tudja”, lelke hordozza e tudást, hogy a tér-idő kerekségének csillagnyi másságában egyazon Ige működik. Gandhi ekképpen szól a gyermek valóságlátó adottságáról: „Utamon gyakran pillantottam meg az Abszolút Igazság, Isten halvány visszfényét, és nap mint nap erősödik bennem a meggyőződés, hogy egyedül ő valóságos, és semmi más nem az (...) Az a meggyőződés is egyre erősebb bennem, hogy ami számomra lehetséges, az lehetséges még egy gyermek számára is, és alapos okom van rá, hogy ezt mondjam. Az igazság kutatásának eszközei éppoly egyszerűek, mint amilyen nehezen elsajátíthatók. A gőgös ember számára hozzáférhetetlennek látszanak, az ártatlan gyermek számára pedig nagyon is elérhetők.”7 A gyermek számára a Nappal jelölhető, fénnyel teremtő Isten személyes és barátságos. A szegedi nép hitében a csecsemő, ha ébren van, és ujját nézegetve mosolyog, a Kis Jézus aranyalmájával játszik – az aranyalmát a Boldogasszony adja a kezébe. „Életem talán legrégibb emléke – írja Jung – (...) gyermekkocsiban fekszem , egy fa árnyékában. Szép



6



7
meleg nyári nap, kék az ég. Aranyló napsugár játszik a zöld faleveleken. A kocsi teteje felhúzva. Éppen felébredek a ragyogó szép környezetben, és leírhatatlanul jól érzem magam. Látom a fák levelei és a virágok között a fénylő napot. Minden olyan csodálatos, színpompás és nagyszerű.”8 Lányom esztendős alig múlott, gyermekkocsiban feküdt a Múzeum-kert egyik fája alatt. A gyenge szélben mocorgó levelek közül a Nap tekintett rá, és ő „szólt” a Naphoz: szakadatlanul mosolygott, s kezével hadonászott fényes arca felé. A gyermek és a természetben élő ember számára arca van a Napnak – aki „elfogadja őt”, meglátja az arcát (19–25. ábra). A 19. ábra napvirága szinte tételesen meséli el, hogy miféle természetű a világ, amely életünk teréül adatott: a mosolygó fényes lény tizenkét hosszú, „mérges”, vörös és ugyanennyi rövidebb (tömzsibb) „szelíd”, világos zöld szirommal ékes. A napéjegyenlőség világos és sötét óráinak száma juthat eszünkbe, s az is, hogy reggel a föltámadó (friss) Nap épít, s amikor leszentül, „lebont”, becsuk, csöndet parancsol. A mérges ékekre oldalnézetű sárga szirmok ragozódnak, a szelídekre fölülnézetű piros közepű kék virágok: a dinamikus és a statikus saját tulajdonságában erősödik ezáltal; ki-ki az őt illető „koronát” kapja. Íme, a teremtő és igazító, embernek született Isten! – aki azért jött s jön közénk nap mint nap, s minden esztendő karácsonyán újra meg újra, hogy betöltse a Törvényt: aki egyszerre Nap és ember és Jézus, aki a „világ világa, virágnak virága.” (A magyarszentmihályiak azt tartják, hogy Jézus feje van a fényes égi vándorban, ő vezeti, kormányozza a Napot.9) Az erdélyi lőporszaruk (20. a., b. ábra) napvirág-arcai ilyenek. Az egyiken az ember, az ék, a nappal a hangsúlyos, a másikon a leszentülés, amikor illatával észreveteti magát a virág, a Nap földi kedve (kedvese – a szegediek szerint a virágszál, a leány, ha menyasszony lesz, „Nap alá kerül”10). E napvirág külső szirom-kertjében: a nappal ékes keresztje és az éjszaka holdíve, „Mária kapuja” váltja egymást, ez utóbbi ölében már születni készül a Fény. A tancsi és a megyaszai templomkazetták (21., 22. ábra) képi beszéde is a gyermekrajzra rímel. Mosolygó Nap-arcok népesítik az egész világot (a rajzlapot) a 23. ábrán, és vörösek, sárgák fönt, a középső kék, a lentieknek pedig zöld, barna és fekete a „kedve”. A 24. ábra napvirág lényének sugár karja és lába adatott. Egyazon arca van a Teremtőnek és a teremtettnek a 25. ábrán: „miképpen a mennyben, azonképpen itt a földön is”. Íme, földre száll a Nap csillagkorongos, forgó-szirmú virágként nyílik sugár leveleken, s a forgó vöröskék szirmokon sárga fénykorongok koszorúját termi (26. ábra). Másutt, fönt az égi mezőn a hangsúlyos középpont bont virágszirmokat, terem forgórózsát, csillagot (27. ábra). A magyar rovás számjegyei, csakúgy, mint az etruszkoké, szárból (szárazból) ragozódnak, az ezer jele csillag (28. ábra); meséinkben a csillagnyi és az ezer is végtelent jelent. A csillagban az álló és a dőlt kereszt, a „mozdulatlan” és a „mozgó” íródik egybe; a fő és a mellékégtájak vannak jelen. A csillag a tájolódás (tájékozottság) tagolt eszköze; de a szépség, szüzesség, bölcsesség megjelenítője is. A szumír műveltségben „Ő” a dingir, az istenség, a fönti világ. Talán ő az Északi Sarkcsillag, északi féltekénken, az égbolt kellős közepe, a fönti biztos pont, „aki” alatt Aranyatya trónol, föntnek és lentnek meghatározója, aki jobb kezében a Napot, baljában pedig a Holdat „hintáztatja”; s égtájakat jelöl az embereknek. A kalotaszegi csillag-virág (29. ábra) nő-növény tulipánokat nyit a sarkok felé, s a tulipánok között egy-egy szárnyasnap található, amely virág és kétfejű sas is egyben. (Az egyenlő szárú keresztet a Nap „rajzolja” le, de „ő” is, aki „megmutatja” az Igét nekünk, a kereszt szerkezetében működik.) A szárnyas-nap a tavaszi napéjegyenlőségen diadalútjára lépő Napot idézi, a föltámadást, az újraszülető nő-növény életet; benne a mozgás a meghatározó, miképpen a forgórózsák üzenetében a gyermekrajzokon is (26., 27. ábra). A 30. ábra világ-virága a tér-idő teljes rendszerét adja: a kör és sziromkaréja a zártság és a nyitottság megidézője; a



8



9
szirmokból növő kampók a mozgást mutatják; a csillag-közepű, kerek, sugaras-szirmos világ az időben létezik. A térre jellemző nyitottság és zártság képletét a statikus fölülnézet, az idő képletét a dinamikus oldalnézet meséli el, csakúgy, mint a székely-szenterzsébeti terítő virág-mustráján (31. ábra). A nyitottság, zártság, forgás egybeírt képlete került a korondi cseréptányérra is (32. ábra). A tányér a Nap-természetű (akár a tenyér – lásd később; mindkettőt alakja predesztinálja erre): „Majd ha reggel felragyog / Isten tányérkája, / Mosolyog a baba is, / Nyuszika is rája.”11 A korondi tányér kazettás keresztszerkezete átlósan megkülönböztetett: az egyik átló mentén két azonos színű zöld mező (satírozott), a másik átló mentén pedig egy-egy az előbbiektől és egymástól is eltérő színű vörös (pontozott) és kék (tele tónusú) mező található. A két zöld mezőben csupán a krizantémszirmok „fordulásának” iránya különböző, az egyik vörös, a másik pedig a kék mező felé törekszik. A karakteres eltérés átlóját a közel azonosság átlója egészíti ki. Az embernek a Nap adta kereszt mutatja meg a rendet (a gyermek magával hozza ezt a csodát!) a létezés kaotikusnak tűnő tér-idő „látványában”; köréje (reá!) ragozódik minden, ami sugaras, szirmos (szellemtermészetű, kiáramló; teremtő, száraz); ami nedves, növényi, növekedő (befogadó, fölhasználó, megőrző, árnyas); ami örök és ami változó – ami Élet. E keresztben „fészkelnek” napszakok és az évszakok (az idő), de benne, vele rendeződik a tér is (32., 33. ábra): a fönt és a lent különbözősége, a jobb és a bal közel azonos volta. Segít ráeszmélnünk, hogy a nyár a délidő rokona, a tavasz a délelőtté, az ősz a délutáné, a tél pedig az éjszaka társa; hogy a tér-idő nagy és kis egységének ugyanaz a szerkezete. A Nap mutatja meg – az általa teremtődött átlós szerkezet –, hogy ami nyár és dél az idő birtokán, az létünk terében a fönt, az ég, illetve a déli égtáj; hogy ami tél és éjszaka, az egyben a lent, a föld és a vizek – az észak; a tavasznak és az ősznek, a délelőttnek és a délutánnak a térben a horizontális felel meg: a hegyek, a fák, a füvek, minden, ami a földről „fölfelé törekszik”, illetve a kelet és a nyugat. A tér nagy-egészében a rész, a „kicsi”, pl. a növény vagy az ember a nagyot „utánozza”. A növény virága, s az ember feje a fönt, az ég, az uralkodó Nap megfelelője; a gyökér, a gumó, az ember gyomra, méhe, nemzőszerve a lentet idézi, a föld és a vizek erejét; a növény levelei, az ember keze, lába közel azonosak, mint körülöttünk, mellettünk kétoldalt a táj, ám az ember jobb oldala (kelet) az értelem, bal oldala (nyugat) az érzelem szolgálatában áll; s a kéz fölfelé a szellemtermészetűhöz, a láb lefelé a megtartó, nedves erőkhöz kapcsol, miként a növény felső levelei az ég felé mutatnak, s az alsók lehajlanak, majd lehullanak, hogy tápláléka lehessen az élőnek. A régi kétosztatú gyimesi ház (34. ábra) föntje, a padlás, a száraz tere, a vetőmagé, régen itt vetették meg a nászágyat is; lentje, a pince, a nedves, a pityókát (krumplit), zöldséget és a bort őrzi meg. Közbül az ember lakik, akit a fönt és a lent táplál. A bononafalú faház keleti és déli oldala tapasztott és meszelt, a „keleti ház”, a tisztaszoba a férfiaké; a faház nyugati és északi oldala csupasz, a „nyugati házat az asszonyok lakják s a gyermekek. Reggeltől napszálltáig az ember szervezi a munka javát (s teszi ezt tavasztól őszig is); az este és az éjszaka az asszony birtoka (csakúgy, mint az ősz és a tél), ő várja étellel és jó szóval a megfáradtakat, ő készít mosdóvizet, veti meg az ágyat, s kel föl éjszaka, ha valaki álmában fölsír, de ő szervezi, s végzi javarészt ősztől tavaszig a benti munkát, fonást, szövést, kukoricamorzsolást, tollfosztást, s ő készíti elő az ünnepeket. A kisgyermek is „ismeri” ezt a megkülönböztetést. Rajzainak többségén karakteresen megkülönbözteti a föntöt a lenttől; s diszkrét különbséget tesz a jobb és bal oldal között; s áttételesen, öntudatlanul használt szerkesztőeszközként mindig jelen van az egyenlő szárú kereszt. A „barlang” rajzon (35. ábra) a fönt: a fej és a csákó tagolt, s tagolatlan a lent, a test; a barlang baloldala (ránézvést) – vörös, ha délnek fordulok, hogy szemlélhessem a Nap



10



11
járását, erre esik kelet, itt nyit a Nap, épít, ez az „ember” oldala; a barlang jobb oldala fekete, itt csak a Nap, lebont, ez az asszony, a Hold térfele. Nap és Hold kettőse a kereszt körül, fölött; a belső korongban bal oldalon egyenes szakasz, jobb oldalon hullámvonal; a külső körön négyzetek átlós osztással és körök kereszttel minősítik a megfelelő helyet. Az ember szálkás, szögletes, az asszony gömbölyded, hullámos jelet kap (36. ábra). A pásztorfaragás életfája (37. ábra) a Nap-oldalon serleget, a Hold-oldalon zárt edényt, üveget kap; a felső-alsó, bal-jobb más-más jellegű megkülönböztetés a kétféle kereszttel osztott körre szentesül. A gyermek általános képjele az ún. királylány alak, amely az életfaképlettel analóg: a felső világot korona (tulipán) jelöli és a fej, az alsót az alig tagolt vagy tagolatlan test statikus háromszöge, s a láb, amely néha a „földbe gyökerezik”; a közbülső világot a fölfelé tárulkozó sugár vagy sziromkezű kar és a lefelé, sokszor földig hajló hajsátor. E képjel nemtől, életkortól, lelkiállapottól függően módosul. A gyermek, aki egyre inkább részként érzékeli magát a világban, szükségképpen távolodik az anyaöl óvó, belső biztonságának érzetétől, keresi a kinti, fönti biztos pontot, az emberarcú sugárzó Rendezőt. A négy és öt esztendős gyermek rajzain a kar bimbaja, „hármascsírája”, szálkája még nem (vagy ritkán) töri át az óvás hajsárát, fátylát, barlangját (35., 38., 39. ábra); de fokozatosan fölfelé lendül és a hat esztendős gyermek rajzán már a Napra tárul a nap-tenyér (40. ábra). A tulipánkoronás királylány mellett általában őrzők is vannak: virág vagy nyúl, vagy a kettő együtt, s a nyúl is fölfele tartja „bimbós”, a virág is levél „kezét” (39., 41. ábra). A virágot és a nyulat is formája, tulajdonsága teszi alkalmassá arra, hogy őrző legyen; mindkettő a gyermeklélekről mesél képi nyelven (a gyermeklélekkel analóg). A nyúl a keleti zodiákusban a macskával együtt a szűz jelölője. Az őskeresztény kopt sztélé tulipánkoronás lány alakját, amelynek karja a kendőt „áttörve” lendül a sugaras fönt felé, tulipános oszlopfők őrzik (42. ábra). E rajzokon igen sokszor a háznak is arca van, néha a fának is, s mindkettő életfaképletnek tekinthető. A 41. ábrán a ház kéménye hatalmasra nőtt, s a felső világ jeleként virágot hajt, oldalt a forgó sugarú „Nap ember” alatt van egy másik kémény is, ha befűtenek a házban ott menjen ki a füst. A ház ablakai álló kereszttel és andráskereszttel osztottak (a gyermekrajzokon a négyzet-ablakok néha csillag osztásúak, vagy az ablakok között jelenik meg az egybeirt két kereszt). A gyermek alkotásain a látszólag különböző, más-más rendeltetésű formákat lényegük (lénységük) köti össze, s a keresztre írható szerkezet. Az égi mezőben a fényszínű Nap mellett rendszerint sötétkék felhő képződik, általában a Hold oldalon, s lent ennek megfelelő az őrzők színe (vagy alakja): a 41. ábrán a bal oldali virág pipacsvörös, jobb oldalon, amerre leáldozik a Nap, sötétkékre vált; a 38. ábra királylány alakja bal kezében kerek virágot tart, a jobb kéz virágtalan. A „barlang”, a „kemence”, a „sátor” az anyaöl emlékének jelenléte a gyermekrajzokon. A 39. ábrán sátrat kezd rajzolni az ötesztendős kislány – az óvodában a kirándulás „élménye” volt a feladat –; a sátorra televízióantenna is kerül, hiszen a városi ember, aki „kimegy” a természetbe, ott se tudja nélkülözni e fontos narkotikumot; de a sátor csúcsáról másfajta „antenna” szökik az ég felé: csillag, naprózsa, kereszt tagolja ívelését. A sátor csúcsa, a „csúcs”, a földi köldök keresi kapcsolatát az égi biztos ponttal; a szenthegyek csúcsán magasodik így az égígérő fa, száll fölfelé az áldozati tűz füstje és a fohász. A kislány a sátor rajzolását nem fejezte be (az egyik csíknál félúton megállt a színezéssel), s rajzolni kezdte hajának földig érő sátrát, amelyre korona került, és a korona kellős közepéből üzenetet indított – hasonlóan a sátoréhoz – az ég köldöke felé (a korona „antennája” fölött – magasan látszik is gyöngyös félköre!). A hajsátor védelmében vidám az arc; s a lányruha is sátoros, amelyen (amelyben!) ház és virág kapja meg oltalmát. (Számtalan királylány alak



12



13
sátor-ruhája házat, fát, virágot, nyulat, csillagot őriz, néha autót is, a gyermeklélek kedves lényeit, miképpen a középkor köpenyes Madonnái oltalmazzák leplükkel takarva a riadt embereket.) A láb a föld felszíne alatt, akárha gumó lenne, gyökeret ereszt. Kétoldalt őrzők: a Nap oldalán tagolatlan ék, a Hold-oldalon nyuszi. E rajz kiváló példája a gyermek eredendően analógiás gondolkodásának, s tartalmazza az ötesztendős gyermek „világmodelljének” minden lényeges elemét. A következő rajz-sor (43–51. ábra) első tagját négy- és félesztendős korában készítette alkotója, az utolsó hatesztendős korából való. A rajzok a készítés sorrendjében követik egymást – és ékesen vallanak arról, hogy az ember mi végre van a földön, miféle törekvés, s hogyan tárja lelkét és értelmét a világra, miképpen növekszik élete fája a „barlang”-tól (ha úgy tetszik a „kemencé”-től) a csillagokig. Ott kezdem a sort, ahol az első firkák fészkéből barlang (ő mondta így!) formálódott (43. ábra), s benne sugaras „halom”. Mellette a „délelőtti”, „építő” Nap alatt koronás királylány áll, hajsátrát áttörni akaró pálcika karokkal; a barlang fölött felhő-paplan. Csokorra való összetartozó másság! A barlang szálkás belső fénye talán az anyaöl egykori óvó öröme, amely a gyermek minden zsigerének része lett; s most – a rajz születésekor – az anya nyugalmat árasztó közelsége. A barlang és fölötte a felhő az önfeledt összetartozás, a királylány pedig a különvalóságra eszmélés képes üzenete. Az oltalmazó hajsátron áttörni készülő pálcika karok (a nekilendülő, növekedő akarat) a mindenszeretet, a „paradicsom” megsejtett elvesztése után a Nap felé tárulkoznak; a sötétség öntudatlan, puha nyugalma után a világosság szálkás biztonságára. Mennyire igaz e föltételezés?! A gyermeklány rajzai mesélik tovább. A barlangi halmon a szálkás, vörös sugarak vöröskék szirommá változnak át (44. ábra). Érthető, hiszen a nap nyugodni készül, becsuk; a gömblombú fáról (melynek lomb-barlangja apró „didergő” ágakat őriz) hullanak a vörös és kék levelek. Aztán a barlang belső vörös–kék színe sárgára és zöldre vált (45. ábra), kellős közepén kicsire zsugorodott a halom, vörös sugárkarjai nőttek óriásra, születni készülő „csillag” lett. A barlang-ív külső vörös karolása itt sárga szirmokat bontott, s a szirmokon szálkás vörös virágok támadtak. E szirmok között, a csillag fölött középen kereszt létesült, a „rendező” adta át „névjegyét”. E változás fönt a felhő lefelé hajló hatalmas kékje őrzi, melyet a „kelő” Nap sárgája egészít ki. Alatta, a királylány helyén zöld pettyű sárga virágszirom „keresztre szerkesztett” négyese. A virágtő föltartja kék levél karját. A másik oldalon a virág barátja – lepke száll. A lepke, csakúgy, mint a virág, keresztre szárnyasul, s kellős közepe kitüntetett. Ők ketten a lánygyerek vágyakozásáról szólnak: az egyik szinte testtelen, égbe lebbenő, a másik ide gyökerezik a földbe, „csupán” szirmával üzen a föntnek. A barlang kiürült (46. ábra), vörösen parázslik belseje, s fölötte a kereszt helyén a „megszületett” napvirág. Szirmai tövén közepe hatalmasra nőtt, s szinte az egész föntöt betöltő felhő óvja az újszülöttet. A barlang jobb oldalán maradt a virág, a lemenő Nap oldalán virágkoronás sátor létesült. Kicsire zsugorodott a barlang (a felhő is kisebb és „könnyebb” lett az égen – 47. ábra), belseje szalma-színű, csillagos csönd vörös szirmok karéjában. A világra jött hatalmasat lendült az ég felé, csöppet meg is tántorodott a hirtelenségben – kelekótya lett. A kelő Nap lendített rajta ekkorát. „Dülöngél” a friss fénytől részegült alig-sárga királylány alakja is. (A lepkét és a virágot itt másik gyermek rajzolta, a jobb sarokban, a körte mellett a virágcserép az ő jele.) Fény-robbanás! (A barlang és szülöttén kívül minden eltűnik – 48. ábra.) A barlangra ragozódó szirmok is sárgák. A törpült alsó világból lépcsőzetesen fölfelé igyekszik újabb, s újabb virág, és az egész sárga sziromszárnyként, vagy páva szétterülő farka-tollaként tölti be a képmezőt. A gyermeklélek első nagy nekilendülése után: nyugalom, csönd, öröm. (Aki



14



15
hirtelen növekedésnek indul, az pihenésre kényszerül; a felfelé törekvést két oldalra terülő hatalmas karéjjal – szimmetriával – oltalmazni kell.) Végül a nyurga szárba-szökkenés (49. ábra). Fönt is megjelenik a lent égi mása: a barlangvirág párja, a szárnyas napvirág. Kezdettől fogva ezt akarta megvalósítani! A napvirágot fényes csillagok őrzik (50. ábra). A csillagokig növekedett a lánygyerek, és ismét megpihen, oldalra páva farka-tolla testesül; s zömökebb lett. Alul a barlang-virág a születő Nap (s egyben az anyaméh, amelyből a „napocska” támadt, a megőrzött minden-szeretet), amely ébreszt, épít, kibont; s fönt az égígérő fa tetején a delelő Nap, amely uralkodik, a törekvés célja és értelme, az emberélet koronája: az eszmélés, a szellemiség. A lenti biztos pont íme összekötődött a föntivel, akképpen, ahogy a székelykapu Napból növő, Napot virágzó életfája mondja el (52. ábra). E rövid elemzésben a bemutatott rajz-sor árnyalt meséje alig mutatta meg magát, mivel nagyobb része – bármily lehetőségünk adódik is értelmünk számára titok marad. Titok, amely lelkünkbe fészkeli be magát. Titok?! Hangtalan üzenet; s hogy fontos, azt Lukács evangéliuma (18,15–17.) mondja el: „Vivének pedig hozzá kis gyermekeket is, hogy illesse azokat; mikor pedig a tanítványok ezt látták, megdorgálták azokat. De Jézus magához híván őket mondta: Engedjétek, hogy a kis gyermekek én hozzám jöjjenek, és ne tiltsátok el őket, mert ilyeneké az Istennek országa. Bizony, mondom nektek: A ki nem úgy fogadja az Isten országát, mint gyermek, semmiképen nem megy be abba.” Szívesen zárnám itt e vázlatos rajz-sor elemzést (s a gyermekrajzról való írásomat is), de így hamis képet adnék a mai mesélők (gyermekek) helyzetéről. A rajzok alkotója (4351. ábra) ugyanis megbetegedett, s otthon szülei (akikre szíve parancsa szerint mindig hallgatni akar) jószándékkal, de korunkra jellemző meggondolatlansággal arra kérték: rajzoljon „értelmeset” végre, nemsokára iskolás lesz, éppen itt az ideje már – lerajzolhatná például a kaktuszt. „Lerajzolta” (51. ábra). Minden jelen van itt is, amiket már korábbi rajzain láthattunk (a már ismert barlang–virág motívum az „indító” elem), de e világ elemeire hullott szét. A csillagok, a fönt fénylők alulra kerültek, javarészük elsötétedett, s a „napbaöltözött” királylány helyébe fekete, ijesztő rémalak került; a fönti Napot, az áldottat, aki a Rendet megmutatja, itt hiába keressük. A gyermek nem akarja másolni a felszínt; nincs rá belső késztetése. Jung és követői szerint „archetípusok”-kal érkezik a világra, azokkal a formákkal, amelyek ősidők óta rendezik az emberéletet. A. D. Sztoljár szovjet kutató arról ír, hogy a gyermek a régi emberhez hasonlóan modellezi a világot.12 A gyermeket a „rejtőzködő”, a sejtett összefüggések érdeklik. A kimondatlanul is kimondott törvény13 a „cél” és az „út”, gondoljunk csak kifogyhatatlan „miért”-jeire. Nyiladozó értelme a megtalálható természetes rendet szomjazza – a szellem szükséges biztonságát. Ne adjunk helyette kitalált (kreált) ideológiát, bármilyen korszerűnek tünteti is fel magát, s bármilyen „előjelű”. Ne akarjuk modernnek vélt sablonokhoz igazítani az életét, cselekvéseit. A kisgyermek a Teremtő üzenetét hozza – tanulhatunk tőle. Tőlünk ő szeretetet vár, parttalant; s azt, hogy mutassuk meg neki, miképpen használja az „eszközöket”, hogyan fejlessze képességgé adottságait. Mutassuk meg neki, hogy a ceruza mire való, s a zsírkréta, a toll, az ecset, a festék és az íróka: agyagnak, csuhénak, pálcikának, gesztenyének, diónak, virágnak mi a „beszéde”, melyik mikor, mely napszakban vagy évszakban és miféle ünnepen szól a legékesebben; abban a világban, amelyben az esztendő (és az emberélet is) „kerek istenfa”. Fiúgyermeknek, kislánynak karakteresen másképp. A régi ember a fiúgyermeket a bicska használatára okította, megmutatta neki, hogyan kell faragni vele; az asszony a kislányt fonni, szőni, hímezni tanította...



16



17
Végezetül még egy rajzzal (53. ábra) szeretném bemutatni az Istent-szomjazó gyermeket. Az ötesztendős gyermek fészket rajzolt először, s reá hegyet emelt; a hegycsúcsról „út vezet” az égbe (gondoljunk csak a szent hegyek zarándokainak hitére), kék törzset, oszlopot „épít” fölfelé (világfát, eget tartó oszlopot), s annak vörös ága-fészkén, oszlopfőjén sárga napvirág támad, mosolygó lény. Egyetlen rajzzal meséli el a növekedését fészektől a Rendezőig! A fának oldalra hosszú ágkarja nő, kereszt formálódik általa: ránézvést bal oldalon sárga és vörös-zöld szirom-tenyér bomlik, a másik oldalon sötétlila. A két szirom-tenyér és a napvirág fej: a legfontosabb égi jelző, a Nap járását, annak három fontos helyzetét mutatja amikor föltámad reggel, és a húsvéti mezőn, amikor délben s nyáron uralkodik (gondoljunk Urunk színeváltozásának augusztus 6-i ünnepére), s mikor leszentül, az este küszöbét teremtve meg, s ősszel Szent Mihállyal (szeptember 29.) a megméretést. S íme, egy Balatonfelvidéki régi ház (54. ábra) homlokzatának Nap-hármasa: ahol fölkel koszorúban Jézus jele, ahol nyugodni tér Máriáé; a kettő között középen, ahol uralkodik, a napkorongon madarak, csőrükben életággal, s fölötte életfa bontja ágait, hiszen a Teremtő akaratából ő adja az életet, s rendjét is itt a földi tereken – ő szabja meg. Mindezt „kint” szemlélhetem; a fény születését karácsonyon a házban ünneplik, „bent”. A gyermekrajzon a születő Gyermek Isten fészke a hegy gyomrában van. (A régi faluban a gyermeket Máriával altatták el és Kis Jézussal ébresztették.) E rajz egyetlen lendület, határozott vonalak, s „beszédes” színek együttese így csak az tud rajzolni, akinek vezetik a kezét, aki hagyja, hogy vele, általa mindez megtörténhessék, aki nem világi tükörben akarja „zsűriztetni” alkotását. Személyiségjegye ott van a rajzon, jobban, mintha kínosan ügyelne rá, de a tartalom a Törvényt-adó bölcsessége. E rajzon – s ez a gyermekrajzok általános jellemzője – a látszólag különböző formák (fészek, hegy, oszlop, Nap, virág, ember) szerves egysége létesül, s egyetlen lánylény alak mindezek „hordozó”-ja úgy, hogy montázsnak nyoma sincs jelen. Igen ő (a rajzolt alak) így nem létezik – s mégis ő a legvalóságosabb: a legteljesebb kifejezője annak, hogy a csillagnyi másságban egyazon Ige működik; s hogy „tudni” ezt – jó dolog.



18



19
Jegyzet
1 Mérei Ferenc – V. Binét Ágnes: Gyermeklélektan; Gondolat, Budapest, 1985 – Hatodik kiadás. 2 Székelyföldi mondák, Kocsi Márta szóbeli közlése alapján. 3 Gyermekmondóka Erdélyből. Bihari gyermekmondókák; Kriterion, Bukarest, 1982.
4 Erdélyi Zsuzsanna: Hegyet hágék, lőtöt lépék. Archaikus népi imádságok; Magvető, Budapest, 1976 5 Uo. 6 Bihari gyermekmondókák; Kriterion, Bukarest, 1982 7 Móhandász Karamesand Gandhi: Önéletrajz; Budapest, 1987 8 C. G. Jung: Emlékek, álmok, gondolatok; Európa, Budapest, 1987 9.
9 Bálint Sándor: A szögedi nemzet. A szegedi nagytáj népélete; Szeged, 1980 10 [hiányzik] 11 Uo.
12 A képzőművészeti tevékenység genezise és szerepe a tudat kialakulásában. A művészet ősi formái; Gondolat, Budapest, 1982. 13 Az Úr (...) nem mond ki semmit, nem rejt el semmit, hanem jelez. Hérakleitos múzsái vagy a természetről; Helikon, Budapest, 1983
14 Molnár V. József: Három aranyalma. Vázlat a régi ember ünnepéről – karácsony kapcsán; Célok, 1988. december.



20



A FEHÉR ÖSZVÉR TITKOS TANÍTÁSA
(SVÉTÁSVATARA-UPANISAD)
Első tanítás
OM!
1. A Hatalmas tudói így beszélnek: Ki a Hatalmas, mi oka a létnek? Hogyan születtünk? Mi támaszt meg minket? Bölcsek, mi mozgatja, mi vezérli bennünk érzését a kéjnek és a szenvedésnek?
2. „Természet, idő, anyag, sors szeszélye emberhez kötődik.” – vélheted vajon, hogy ebből születtünk? Nem! Mert van a lélek! „Ám tőle se függhet kéje, szenvedése!”1
3. Elmélyedve és igázva látni meg az önjellegbe borított isteni Lélekerőt. Ő uralja az időhöz, lélekhez kötött okot, ő az Egy.
4. Tizenhat2 végű Háromságos3 kerék, Ötven4 küllő erről, Húsz5 pedig arról. Hat Nyolcas6 a mindenség szála, két okú;7 Három utas8 tompulni Egy9 is elég.
5. Öt forrásból10 áradó Öt folyamán11 Öt szélhullám,12 Öt ébredőn-gyökeres;13 Öt örvényes 14 fájdalomhulláma Öt,15
1 mármint az egyéni lélektől, ami alávetett a kéjnek és a szenvedésnek. 2 az ész, a szervek (szem, fül, nyelv, bőr, orr, kéz, láb, ürítés, nemzés, szó) és az elemek (föld, víz, tűz, levegő, űr). 3 a három minőség, a Szellemi, a Vágyakozó és a Homályos. 4 a szöveg a tompaságtól a megvilágosodásig terjedő ötven tudatállapotra utal. 5 a tíz szerv és annak tárgyai.
6 az ész, az éntevő, az ébredet és az öt elem; a test nyolc alkotórésze; a nyolc tökéletesség; a nyolc isten; a nyolc erény; a törvény és törvénytelenség, tudás és nemtudás, közömbösség és szenvedély, isteni erő és erőtlenség állapota. 7 a jó és rossz tettek. 8 az atyák, az istenek, és a közvetlen megvilágosodás szellemi útja. 9 az önösség. 10 az öt elem. 11 az öt érzékszerv. 12 az ötféle lélekzés. 13 az észből gyökérző öt érzékszerv. 14 az öt érzéklet: forma, hang, íz, szag, érzet. 15 a fogantatás, születés, betegség, vénség, halál fájdalma.



2
Ötvenágú,16 Öt a gátja17 – tudjuk ám!
6. Egy hattyú18 kószál e hatalmas kerékben, mi mindent megéltet s magába foglal. Elszakad ő a Kerékforgatótól, ennek kegyéből jut majd öröklétbe.
7. A legfőbb Hatalmasról dalok dalolják: örök alapja ő a Háromságnak.19 Ki felleli ebben a Hatalmas magját, nem születik többé, eléri célját.
8. A múlandót a Múlandótlanhoz köti, Nyilvánulatlant s nyilvánultat tart az Úr. Bilincsben élvez, ki nem tudja az Istent, bilincse hull annak, ki őt megismeri.
9. Ért – nem ért, Úr – nem úr: örök e páros. Élvez az egyik belegabalyodva, sokformás, tétlen, örök lélek a másik, tudja: a Hatalmas ez a Háromságos.
10. Az anyag folyik, de az nem, ki Elveszi, a folyó s a lélek örök istene. Ki rá gondol, hozzá kötődik, övé lesz, a káprázatot végül majd elveti.
11. Az Isten tudója bilincsét lerázza, eltűnik szenvedés, születés, halál. Ki halva őt gondolja, harmadikra20 lép, egyedüli úr lesz, betelik a vágya.
12. Tudjátok, mindig a lélekben álinak, és nincsen náluk fontosabb tudható: Élvező, Élvezett, Kerék Forgatója, Hatalmasnak hívják együtt e hármat.
13. Miként a tűz kialszik, hogy pihenjen, méhébe bújjon el láthatatlanul, majd a dörzsfából újra felizzik, Így lobban fel Ő az OM-mal a testben.
14. Dörzsfává téve a testet, s az Om-hangot az észben pörgetve megláthatod, hol van a rejtett tűz, az Isten.
15. Mint magnak olaját, vajat a tejben, tüzet a fában, vizet a mederben,
16 az ötven tudatállapot. 17 az öt szenvedély: nemtudás, önösség, vágy, viszolygás, kötődés. 18 az egyéni lélek. 19 a tapasztaló, a tapasztalt és a Kerékforgató, vagyis az egyéni lélek, a világ és az egyetemes lélek, az Isten hármasságának. 20 a megvilágosodáshoz vezető közvetlen útra.



3
aki őrá tekint igaz lemondásban, önnön lelkében fogja megtalálni
16. a mindent átható lelket, a tejnek elrejtett vaját, lélektudón és lemondón a titkos tan Hatalmasát, a titkos tan Hatalmasát.
Második tanítás
1. Az észt s az értelmet a Nap a lényeghez kötötte meg, ő az, ki nékünk a Földre küldte a fénythozó Tüzet.
2. Eszünk a Napisten által űzve meg van kötve jól az Éghez és az erőhöz.
3. Megkötött ésszel, értelemmel Égbe szállunk fényesen, hatalmasan világítsunk, a Nap akarja, így legyen!
4. Igázva ész és igázva értelem, a Nagy Dalnok költői mind ilyenek. Áldozat adóját, szokások tudóját, a Napnak Istenét dicsérik szüntelen.
5. Tisztelésre hozom az ősi imát, messzire szálljon, mint Napnak futása, meghallják mindenütt az örök sarjai, s akik már elérték az Égnek otthonát.
6. Ahol a tűz a széltől felizzik és a fába harap, ahol Nedű csorog bőségesen, – az ész onnan fakad.
7. A Napisten által űzve örvendjetek az Ősimának! Anyaméhnek ezt tekintsd, s a régi tettek messze szállnak.
8. Emelve arcát és kinyújtva karját, szívébe zárva eszét s érzékeit, így tudja majd a Hatalmas hajóján átszelni a bölcs a félelmek folyóját.
9. Lélekzetét fojtja mozdulatlanul, száját becsukja, orrán át szívja be, és azt a kocsit ama rossz lovakkal21 el nem ereszti meggondolatlanul.
10. Egy tiszta hely, de nem homok vagy meder, mit tűz, áradás, zsivajgás el nem ér, hol észt és szemet semmi nem zavar, e széltől óvott hajlék majd megfelel.
11. Hogy a Hatalmas megnyilatkozik, igázón eme formákban mutatkozik:
21 Kath/3/4



4
köd, füst, ragyogás, szél, tűz és fénybogár, villám, hegyikristály és holdsugár.
12. Öt dolog teszi az igázás erényét; a föld, a víz, a tűz, a szél és az űr. Kórról, vénségről, halálról mit se tud, ki igázó tűzből építi testét.
13. Könnyedség, egészség, a vágyak elmúlnak, tiszta csengő hang, kisimult vonások, kellemes illat és kevés ürülék, – az igázás először ezt tűzi ki célnak.
14. Mint porral borított tükör felragyog, mint hamuból tűz lángja fellobog, csak az lesz ilyen, ki látja a lelket, célját bevégzi, nem ismer félelmet.
15. Ki lelke valóját fáklyává teszi, hogy a Hatalmast igázva lássa meg, ki szilárd, rezdületlen, mindentől tiszta, az istentudó, az béklyót elveti.
16. Bizony ő az Isten minden irányban, régen született, még az anyaölben. Született már és meg fog még születni, a lényekben rejlik, mindenhol ott van.
17. Tűzben rejlő Isten, vízben rejtező, aki áthatja az egész világot, ki a fákban és füvekben testet ölt, tisztelve légyen Ő, tisztelve légyen Ő!
Harmadik tanítás
1. Hálóját kivetvén uralva Úr az Egy minden világot uralva Úr az Egy, születve-élve Ő az Egyetlenegy, aki ezt tudja, az lesz halhatatlan.
2. Az Egy az Üvöltő, – pár mellé nem állnak.22 Uralva ural ő minden világot, s az idők beteltén lényeit a Pásztor teremtőn adja át a halálnak.
3. „Mindenhol arcok, mindenhol szemek, mindenhol lábak, mindenhol kezek, karjával, szárnyával az Isten, az Egy, így kovácsol össze Földet és Eget.”23
22 a bölcsek nem szolgálnak kettősséget.



5
4. Kiből az istenek teremtve lettek, a Nagy Bölcs, Üvöltő, Lét Uralkodója, az ősi aranymag megalkotója, nyisson meg minket nemes ébredetnek!
5. Üvöltő! Szent, szelíd, barátságos arcod is van neked! Hegyúr! Láthatóvá nékünk ezt az üdvhozót tegyed!
6. Hegyúr! Ne lődd ki kezedből azt a rémisztő nyilat! Hegylakó! Légy kegyes, ne pusztíts embert és állatokat!
7. Hatalmasan áll a Hatalmas fölött, minden lény szívébe ő rejtezik el, az Egy a mindenséget átkarolja, csak az lesz örök, ki ezt az Urat tudja.
8. E Hatalmas Embert szívem megismerte, a homályon átfénylő napsugarast, aki ezt tudja, átmegy a halálon, nincs másik ösvény, mit járni lehetne.
9. Fölötte álló semmi sem lehet, nincs nála kisebb és nincsen nagyobb, hatalmas fa az Egy, égbe magaslik, a mindenséget az Ember tölti meg.
10. Fölötte áll a létnek, formátlan, nem sorvasztja semmi, aki őt tudja, az már halhatatlan, az őt nem tudó tovább fog szenvedni.
11. Mindenhol fej, arc és nyak, minden lény szívében rejtezik. Mindent áthat ő magasztosan, mindenben szentségként lakik.
12. Hatalmas úr ám az Ember, ő alkotja a szellemet. Rezdületlen fénysugár, a tiszta helyre ő vezet.
13. A hüvelyknyi Ember a lélekbe rejtezik, minden lény szívében megtalálható, felkészült szívvel és felkészült ésszel örökké lesznek, kik őt megismerik.
14. „Ezerfejű az Ember, Ezernyi lába, ezernyi karja befedi szépen a Földet, s tíz ujjal meg is haladja.
15. Minden az Ember. Ő az ura a múltnak, a jövőnek, az öröklétnek, és minden ételtől sarjadó lénynek.”
16. Mindenhol kéz és láb, mindenhol van feje, szeme, arca, mindenhol hall, figyel, így áll a világot átkarolva.
17. Az érzékeket meghaladja, mert ő az érzékek fénye, mindenek Gazdája, Ura és hatalmas menedéke.
18. Kilenckapus várban hattyúként lakik, s kiröppen onnan.
23 RV/10/81/3



6
Ura ő az egész világnak, mi áll, s mi mozdulatlan.
19. Kéz nélkül is fog, láb nélkül is szalad, szeme, füle nincsen, mégis Iát és hall, tudható tudója, őt nem tudja senki, úgy mondják: ez az első Ember, a Nagy.
20. A kicsinél kisebb, a nagyot meghaladja, lélekként rejlik a lények szívében, nem-akaró lelkét, hatalmas urát isteni kegyből a gondtalan látja.
21. Én tudom őt, a nem vénülő ősit, mindenek lelkét, mindenhol áradót, kiről a Hatalmas tudói mondják: mivel Az örök, hát nem is születik.
******
Egy szerzetes mégkérdezte Nan-chuan-t: – Van-e olyan tanítás, amit nem kaptak meg az emberek – Van. – Mi az? – Az nem elme, nem Buddha és nem dolog.