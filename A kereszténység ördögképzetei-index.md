---
master_file: "[[@KeresztenysegOrdogkepzeteipdf]]"
---
# Index for A kereszténység ördögképzetei.pdf

1
A kereszténység ördögképzetei
Szemléltetés
 Lakatos Róbert: Ördögtérgye. 2004.  Karácsony Molnár Erika: Ördögbetlehem Szentegyházán. 1998.  Farsangtalálkozó – Nagykászon, 2001. (filmfelvételek)
Hivatkozott könyvészet BALÁZS Lajos 1995 Menj ki én lelkem a testből. Elmúlás és temetkezés Csíkszentdomokoson. Csíkszereda, Pallas-Akadémia BÁLINT Sándor 1977 Ünnepi kalendárium. I–II., Budapest, Szent István Társulat 1989 Karácsony, húsvét, pünkösd. Budapest, Apostoli Szentszék Könyvkiadója, 3. kiad. BARABÁS László–POZSONY Ferenc–ZAKARIÁS Erzsébet (szerk.) 1996 Kriza János Néprajzi Társaság Évkönyve 4. Erdélyi és partiumi farsangok. Kolozsvár BUZALIC, Alexandru
2010 Demonologia creștină – revelație, tradiție și rațiune.Târgu-Lăpuș, Galaxia Gutenberg CHEVALIER, Jean – GHEERBRANT, Alain
1994–1995 Dicţionar de simboluri: mituri, vise, obiceiuri, gesturi, forme, figuri, culori, numere. I–III. Vol. I. A–D, 1994., Vol. II. E–O., 1995., Vol. III. P–Z., 1995. Bucureşti, Artemis CIRLOT, J[uon] E[duardo] 1996 A Dictionary of Symbols. London, 11 New Fetter Lane (1. ed. 1962.) CULIANU, Ioan Petru 2002 Gnozele dualiste ale Occidentului. Istorie şi mituri. Iaşi, Polirom DELUMEAU, Jean 2005 Liniştiţi şi ocrotiţi. Sentimentul de securitate în Occidentul de altădată. I–II. Iaşi, Polirom DUBY, Georges 2005 A katedrálisok kora. Művészet és társadalom. 980–1420. Budapest, Corvina Kiadó DÖMÖTÖR Tekla 1981 A magyar nép hiedelemvilága. Budapest, Corvina Kiadó DURAND, Gilbert
1977 Structurile antropologice ale imaginarului. Bucureşti, Editura Univers ERDÉLYI Zsuzsanna 1961 Adatok a magyar népköltészet színszimbolikájához. Ethnographia 2–3–4. 173–199, 405–429, 583–596. 1976 Hegyet hágék, lőtőt lépék. Archaikus népi imádságok. Budapest, Magvető Könyvkiadó (2. hasonmás kiad.: 1978.; 3. bővített kiad.: 1999. Pozsony, Kalligram) FEHÉR Ildikó 2010 Kísértés a Doktor Faustusban. Keresztény Szó XXI. 2. 34−36. MUCHEMBLED, Robert (red.)
1997 Magia şi vrăjitoria în Europa din Evul Mediu pînă astăzi. Bucureşti, Humanitas NOLA, Alfonso M. di 2001 Diavolul. Chipurile, isprăvile istoria Satanei şi prezenţa sa malefică la toate popoarele din Antichitate până astăzi. Bucureşti, Editura BIC ALL PÓCS Éva



2
1984 Egyházi benedikció – paraszti ráolvasás. In: Hofer Tamás (szerk.): Történeti antropológia. Budapest, 109–137. 1985–1986 Magyar ráolvasások. I–II. Budapest RÖHRICH, Lutz 1966 Az ördög alakja a népköltészetben. Ethnographia LXXVII. 2. 212–228. SALAMON Anikó
1987 Gyimesi csángó mondák, ráolvasások, imák. Budapest, Helikon Kiadó SELIGMAN, Kurt
1997 Mágia és okkultizmus az európai gondolkodásban. Budapest, Kairosz Kiadó STOYANOV, Yuri 1999 Tradiţia ascunsă a Europei. Istoria secretă a ereziei creştine în Evul Mediu. Iaşi, Polirom TAKÁCS György 2001 Aranykertbe’ aranyfa. Gyimesi, hárompataki, úz-völgyi csángó imák és ráolvasók. Budapest, Szent István Társulat 2004 Kantéros, lüdérc, rekegő. Hárompataki csángó hiedelemmondák. Budapest, Magyar Napló TÁNCZOS Vilmos 2001 Nyiss kaput, angyal! Moldvai csángó népi imádságok. Archetipikus szimbolizáció és élettér. Budapest, Püski Kiadó
1. A Gonosz archetípusa
A mitikus világkép – a teológiai-filozófiai gondolkodás intellektuális irányultságától gyökeresen különböző módon – a világban tagadhatatlanul jelen lévő Gonosz erőit is konkrét képekben, nagy érzelmi telítettségű szimbólumokban ragadja meg. Ugyanígy konkrétak és képszerűek a Rossz eredetére és elpusztításának módozataira vonatkozó mitikus képzetek is. A Gonosz erői tisztátalan és gonosz szándékú démonok, amelyeknek állatias jellege állati agresszió (nemcsak fizikai, lehet esetleg szexuális is), vámpirizmus, harapás, rettentő hangképzetek, üvöltés, feketeség (a Rossz színe) és vörösség (a nemi vágy színe) stb. – mind az ún. „természeti” népeknél, mind az ókori európai kultúrkörben, mind a kereszténységben megfigyelhető. Jellemző sajátosságuk továbbá az is, hogy a Rosszat megszemélyesítő lények (a magyar népi hitvilágban: ördög, boszorkány, lidérc, sárkány stb.) általában rendelkeznek az alakváltoztatás (metamorfózis) képességével. Egy mezőségi asszony így foglalta össze a képzetkör több lényegi elemét: „Az ördög sokféleképpen tud megjelenni. Megjelenhet kutya képébe, macska képébe, megjelenhet béka képébe, megjelenhet gyík képébe, akárminek a képébe meg tud jelenni a tisztátalan.”1
* Sátáni kannibalizmus
„Tavasszal volt, s én ahogy folytattam az imát a balesetért. Tavasszal, hogy hó es volt. Havadzatt nagy pilinkékvel. S nem ment a hóhajtója ablaktörlő es, és karingott az út. S ahogy karingott az út, nekiment a betonoszlopnak. Úgy nekiment, hogy a kormány bément a hasába. Láttam, hogy leesett az ajtója es, s láttam, hogy a Sátán húzta ki a lelkit a szájába. Olyan bűnös volt, s csak huszonhat éves volt. A kabátját es, mindent láttam. S akkor odaért Szent Mihály arkangyal, s kezdtek húzkolódni. – Azért a lélekért van imádkozva, ez az enyém! – Nem engedem el! Én mit eszem? Ez az enyém!
1 Szentmáté, Tatár Erzsébet egy. hallg. gyűjtése, 2005.



3
Mert éppen gyehennába kellett lenne vigyék. Farkas képibe ott elrágják. Elrágják egészen, és kifújják. Phűűűűű! [Fújt.] S kifújják, s újból kezdik rágni. Még megnezi, hogy fülitől kezdje-é a lábujkájától kezdje-é, vagy a kezitől kezdje-é. S akkor ez a történet mondom.... S akkor Szent Mihály arkangyal másadikszar is mondja: – Ez a lélek az enyém! Ezért van imádkozva. – Nem engedem, mert ez az enyém. Nem engedem el! Nem engedem, én mit eszem? Éhes vagyak! Ez az enyim! S akkar harmadikra megfogta, s kiszakasztatta a szájából. Kivette. És mikar Szent Mihály arkangyal kezire vette, akkor láttam, hogy a bűnök úgy potyogtak le, hogy vitte mennyországba.”
(Peti Lehel gyűjtése, Jánó Ilona-tanulmány, kézirat)
2. A Rossz eredete
A világban jelen lévő Rossz olyan fogalom, amelynek eredetére és értelmére minden vallásnak teológiai magyarázatot kell adnia.
2. 1. A mítoszok dualisztikus szemlélete
A keresztény teológiai tanoknál jóval régebbiek a jó és rossz istenekről szóló dualisztikus mitológiai elképzelések.2 „A monoteizmus az ősi dualizmusból keletkezett, de a monoteista világ egyensúlya kényesebb, mint a régié.” (Kurt Seligmann)3
A mitikus dualisztikus szemlélet egyik megnyilvánulása, hogy a vegetáció ugyanúgy lehet a démoni erők megnyilvánulása is, mint a szent erőké. Bizonyos növényekben a boszorkány vagy az ördög ereje rejtőzik. Az isteni és démoni kettősségét fogalmazza meg a botanikus Fazekas Mihály is 1815-ban a Lúdas Matyiban, aki az első magyar Linné-rendszerű füveskönyv egyik alkotója is volt: „Hát még az angyal-, szent-, s ördög-gyökerek (mivel akkor / A fűvek neve csak barom, ördög, s szent vala; Fűvész / Könyv még nem lévén)...”4 A démonizált növényekben rejlő mágikus erő azonban jóra is fordítható. Az „ördögharapás” (illetve: „ördögharapta-fű”, „ördögmarta-fű”) nevű növényről (tudományos nevén: Succisa pratensis) például már a 16. században feljegyezték, hogy gonosz bűvölés, igézet és rossz asszony ellen használatos, tehát rontáselhárító szerepe van.5
2. 2. Az ördög születése
„Az ördög fogalma a kereszténységgel kezdődik” – írja Röhrich Lutz, majd rögtön hozzáteszi azt is, hogy az ördögben való hit igazi kora a későközépkor.6 A Rossz képzetei a kereszténység előtt is léteztek, ezek a képzetek azonban keresztényiesedtek. A keresztényiesedett Rossz az ördög szimbólumában jelennek meg a kereszténységben. A kereszténység a jó Isten primátusáról szóló tanítást emelte dogma rangjára. Mivel az angyal maga az Isten, amilyenek az angyalok, olyan a világ. Nemcsak a jó, hanem a világban jelen lévő rossz is angyali hierophánia, csakhogy a démoni angyal megnyilatkozása. A keresztény teológia a Rosszat a bukott angyalokról szóló tanítással magyarázza, az egyház ezt a tant emelte dogma rangjára. 7 Eszerint a világ kezdeti tökéletes egysége („az angyalok
2 A középkori dualista tanokat hirdető eretnek mozgalmakról széles körű áttekintést ad: Stoyanov Y. 1999. és Culianu I. P. 2002b. A manicheus eretnekmozgalmak – valamint az ebből kinövő bogumil, katar, albigens stb. eretnekségek – dualista istenségképzeteiről és ördögképzeteiről lásd: Nola A. 2001. 60–70 3 Seligmann K. 1997. 143. 4 Fazekas Mihály: Lúdas Matyi. Harmadik levonás 5 Szabó T. Attila: Ördögharapás. In: Tallózás a múltban. Válogatott tanulmányok, cikkek. VI. Bukarest, 1985. 409. 6 Röhrich L. 1966. 212. 7 Schütz C. 1993. 329.



4
mind egyek vótak”) az angyali sereg meghasonlásával és lázadásával bomlott meg, addig. Azóta a Jó és Rossz erőinek állandó küzdelme zajlik nemcsak a világban, de az ember belső világában is, ahol az őrzőangyal nap mint nap a lélek belső démonaival kerül szembe.
A Rossz eredetét a moldvai csángó folklór is Lucifer főangyal lázadásának és bukásának történetével magyarázza:
„Lucifer szép angyal vót, nagyon szép vót, s ő elbízta magát, ő elviszi a székét a szent Istennek a trónja fölé, legyen ott fent. Igen ám, a szent Úristen látta, hogy mit csinál Lucifer. Mert Lucifernek is vót pártserege. Azt mondja: – Mihály – azt mondja – vedd a tüzes kardodat – azt mondja –, csinálj rendet! Akkor Mihály arkangyal elvitte a tüzes kardját, verte le űket. Akkor csinálta a szent Úristen a pokolt, addig nem vót, az angyalok mind egyek vótak. Mihály arkangyal mind leverte, úgy potyogtak le onnat.” (Diószén – BS1. 25.) „Lucifer vót a legszebb angyal, főangyal a mennyországban. Ezt a bűnt elkövette, a hadseregével letaszította az Isten a pokolba, és helyette Szent Mihály arkangyal a főangyal a mennyországban. Ő az angyalok vezetője.” (Lészped – BS1. 509.)
3. A teológia ördög értelmezése
- Kezdetben Isten a világot jónak teremtette („és látá Isten, hogy jó”), de az ember természete rosszra hajló (lásd: Teremtés 8. 21.). → A Rossz mégis jelen van a természetben, a történelemben és magában az emberben is. A keresztény démonológia az ördögöt az emberi gyengeségekben találja meg, úgy fogja fel mint a vitalitást tagadó, illetve erre képtelen szenvedő lélek gyengeségét.8 A Rossz Isten tehát bennünk van, akitől rossz impulzusokat kapunk, ugyanakkor a Jó Isten is bennünk van (vö. a tanító, jóra vezérlő angyal): az ember egész élete pszichológiai dráma.
- A keresztény démonológia alapja Aquinói Szent Tamás (1226–1274) Summa Theologica c. műve (L–LXIV. részek):
• a démonok, akik egyenlők akartak lenni Istennel, a kevélység és irigység bűnébe estek; • a démonok nem természetüktől fogva rosszak, hanem szabad akaratuktól fogva;
• az ördög volt a legelső angyal, aki a többi angyalokat is lázította, de nem kényszerítette; • a démonok természetüktől fogva képesek a megismerésre, de elméjük el van homályosulva, mert nem ismerik a legfőbb jót; • a démonok is kapnak büntetéseket, de ez nem érzéki jellegű; • a démonok két helyen lakoznak: a pokolban, ahol kínozzák az elkárhozottakat, és
levegőben, ahol rosszra ösztönzik az embereket.9
• A gonosz egyetemes: az egész külső és belső világ tele van ördögökkel.
→ A fenti tételek szolgálnak alapjául a középkori egyházi exorcizmusoknak és büntetőrituáléknak (pl. inkvizíció) is.
8 Nola A. 2001. 10. 9 Nola A. 2001. 209.



5
Martin Schongauer: Szent Antal megkísértése. 15. század Hieronymus Bosch: Szent Antal megkísértése. 1505–1506.
- A keresztény üdvtörténetben különböző megjelenési formában mindvégig jelen van a Gonosz (ugyanúgy, mint az angyal).
4. A teológia és a folklór ördögképe: azonosságok és különbségek
 Kérdések: 1. Hogyan viszonyulnak a kereszténység ördög-képzetei a Rossz egyetemes képzetéhez (archetípusához)? 2. A kereszténység angyalképzetei viszonylag egységesek. Az ördögképzetek ellenben igen sokrétűek (pl. támadó állatszerű szörny, intellektuális csábító ördög, dualisztikus eredetmondák teremtő ördöge, rászedett ördög stb.). Van-e egységes archetipikus hátterük a keresztény ördögképzetek sokféleségének?  Különbség van a teológiai tradíció ördögképe és a népi képzelet által létrehozott ördögkép között: a teológiai ördögkép intellektuális, mindenekelőtt elvont kérdésekre keresi a választ (pl. a rossz természete, eredete, funkciói, határai stb.), a népi kultúra ördögképe konkrét (pl. halál, betegségek, károkozó természeti démon szegénység stb.), ugyanakkor intellektuális teológiai elemeket is tartalmaz (pl. pokolbeli büntetések, az angyalok bukása, a bűnbeesés, Krisztus megkísértése stb.).10 → Mindazonáltal a népi és a hivatalos ördögűzés között állandó átszivárgás (ozmózis) van. A középkori egyház ördögképét is a helyi kultúrák alakították (pl. a határ mágikus védelme, viharűzés stb.), és fordítva. Ezért a néphit ördögképe olyan, mint egy palimpszeszt. Minden megjelenhet a népi kultúrában, eltávolodva a hivatalos egyházi kultúrától és helyi igényekhez adaptálódva.11  A bibliai történetek folklorizálódhatnak. A folklór ördögképzeteinek egyik része a Bibliában is jelen van (pl. Éva elcsábítása a paradicsomban, Krisztus megkísértése,), a teológiai irodalomban is keletkezhetnek (pl. a gonosz angyalok bukása,), de sajátos folklór témák is
10 Nola A. 2001. 302. 11 Nola A. 2001. 301–302..



6
kialakultak (pl. Krisztus pokolba szállása, ahol bilincsbe veri az ördögöt, Júdás elcsábítása, a pokol ördögökkel való benépesítése, az ördög jelenléte az utolsó ítéletkor stb.).
 Az egész néphagyomány (hiedelemvilág) diabolizálásának folyamatával, teológiai értelmezésével találkozhatunk az egyház képviselőinél, különösen a protestáns prédikátoroknál. Például Luthernél az ördög az, aki viharokat támaszt, a hídon ülő lányokat a vízbe húzza, a váltott gyermeket bölcsőbe teszi stb.12 Ilyen diabolizáló szemlélet jellemzi Bornemisza Pétert és más magyar prédikátorokat is: a ráolvasó „bájok” az ördög művei, a tánc és ének hasonlóképpen stb.
5. Az ördög funkciói, szerepkörei
Ezek a funkciók több középkori eredetű folklórműfajban kimutathatók.
5. 1. Károkozás, démoni erők a világban
A kereszténység a károkozással kapcsolatos archaikusabb képzeteket keresztényiesítette és mindezeket az ördög működésének tulajdonítja. A károkozó démonok mind az ördögi erők megnyilvánulásai (pl. betegségdémonok, ijesztő démonok, vihardémonok és egyéb természeti jelenség démonai, tejelvitelt megvalósító démonok, pusztító ellenség, halál stb.). A rosszat cselekvő démoni mitikus vagy pszeudomitikus alakok (pl. szépasszony, sellő, lidérc, tudós molnár, boszorkány stb. alakok mint az ördög cimborái jelennek meg. A hagyományos világ néphite szerint minden betegséget, járványt, természeti csapást, bajt démon okoz. Íme néhány betegségdémon neve a magyar népi kultúrából: Igézet (fejfájás, lázas állapot), Szentantaltüze (orbánc, kiütések, lázas állapot stb.), Nyavalya (epilepszia, vö. „törje ki a nyavalya”), Ijedtség (pszichikus bajok), Gyík (torokgyík, torokfájás), Fene (rosszindulatú daganatos betegségek, vö. „egye meg a fene”; „fészekben” lakik, vö. „fészkes fene”), Íz (eredetileg a halott árnyéklelke volt, betegségek származnak tőle), Guta (agyvérzés, esetleg infarktus; leüti az embert, a főisten sem tudja megállítani), Döghalál (pestis- vagy kolerajárvány, vö. „a dög verje le”), Súly, Kórság stb. A Mumus (egyéb megnevezései: Böbös, Vankuj stb., vö. „elvisz/jön a Mumus”), a Rézfaszúbagoly (vö. „vigyázz, mert megreszel!”) a nyelvterület egészén elterjedt ijesztőlények voltak. Démonai vannak a kozmikus meteorológiai jelenségeknek is: a viharban, jégesőben a „nagy gonosz Sárkány” rejtőzik, a különböző szelek nevei és tulajdonságai utalnak a bennük rejtező démonokra (Szél, Forgószél, Nemere, Borda szele stb.), de még a téli nagy hideg is tőlük származik („sokan vannak odakünn” – mondják a farkasordító nagy hidegre a székelyek). Ugyancsak az egyetemes Rossz megnyilvánulásai lehetnek a különböző természeti szellemlények (pl. kis erdei manó, vadöreg, vadleány, szépasszony, vízitündér stb.), a kozmosz rendjét felborító, égitestfelfaló démonok (lásd: markoláb-hiedelemkör), az emberből lett démonok (pl. a farkasember-hiedelmkör). Félelmetes démoni tulajdonságai vannak az emberi világban élő, de természetfeletti tulajdonságokkal rendelkező ún. pszeudomitikus személyeknek (pl. boszorkány, tudós molnár/kocsis, garabonciás, vasorrú bába, prikolics stb.) is, akik az élet hétköznapjaiban jelenkező legkülönbözőbb bajok okozói lehetnek (gazdasági károk, rontások, betegségek stb.). A csábító, veszélyes női démonok (pl. szépasszony, vízitündér, sellő stb.) ugyancsak ördögiek.
A valóságosan létező ártó lények démonizálódása is gyakori jelenség. Gyimesben a menyétről mint mitikus állatról beszélnek. Este fonnivalót tesznek neki az istállóba, hogy azzal „dolgozzon”, és ne marja meg az állatokat: „Itt a kalibánál es van guzsaly kötve a menyetnek.” Az embert megmaró kígyó hasonlóképpen démonszerű: „Az a gonosz, mind a
12 Röhrich L. 1966. 225.



7
gonosz, a kégyó olyan, a marós kégyó, mind a gonosz. Attól félni kell, attól őrözködni kell.”13 A gabonát elverő madarakat az egész nyelvterületen ugyanolyan ráolvasásokkal űzték el, mint a betegségdémonokat. Általánosan elterjedt képzet, hogy a bajokat, betegségeket hordozó démonok az alvilágból (a földből) származnak (pl. „kibútt a kígyó a fődből, fődből bútt a szőrbe”), tehát oda is kell őket visszajuttatni. Ezt hivatottak megvalósítani a mágikus rítusok (pl. a rontást okozó tárgyak, a beteget lemosó víz elásása stb.) kíséretében elmondott mágikus szövegek (ráolvasó imádságok).
A betegségdémontól szennyezett szenes vizet a szomszéd telkére öntik. Balusest (Moldva)
5. 2. Állatszerű, támadó lény
Az ördög népi formája: félig állat, félig ember (fekete, szarva és farka van, égő szeme, szőrös, kénkőszagú lehelete stb.). Ez a késő antik civilizációból származik (vö. faunok, szatírok, Pán stb.). Ezenkívül a Sátánt azok az állatok is reprezentálhatják a néphitben, amelyeknek alakjában megjelenik (pl. kutya, fekete macska, bagoly stb.). Esetleg megmagyarázhatatlan, félelmetes hang- és fényjelenségekhez is asszociálódhat.
Az ördög halálként való ábrázolása. 15. század.
Ördögfarsang. Szentegyháza. 2002.
13 Takács Gy. 2001. 472–476.



8
A magyar hiedelemvilágban lólába lehet az ördögnek, a lidércnek, a boszorkánynak és más veszedelmes bűbájosoknak. Az ördöngös lények arra is képesek, hogy az elvarázsolt embert „lóvá tegyék”, és rajta repüljenek orgiáik színhelyére.14 A „kilóg a lóláb” szólás pedig azt fejezi ki, hogy az emberalakot öltött ördögöt a lólábáról lehet felismerni.15 Ez történik Arany János Hatvani című költeményében, amelyben arról van szó, hogy a debreceni diákok felismerik a kísérletező Hatvani professzor képében közöttük járó ördögöt. A szimbólum lényegét tartalmazza az a mitikus narratíva, amely az 1980-as években mint „igaztörténet” terjedt el a Székelyföldön, és hűen fejezte ki a diktatúra éveinek rettegéssel és bizonytalanságérzettel teli hangulatát. Eszerint egy autóstoppos asszony leszálláskor szoknyáját felhúzva lólábát mutogatja az őt szállító kamionsofőrnek, és ökölbe szorított véres ujjait széttárva vérrögökkel a markában („ilyen termés lesz jövőre!”) jövendöli a világ közeli apokaliptikus pusztulását: „Olyan háború lesz, hogy térdig fog érni a vér, az Akó kapunál a csákót a vér felveszi, testvér testvért öl, s megférnek majd egy fa árnyékában, akik még a földön azután megmaradnak!”16
A korai kereszténység művészete még nem ábrázolta az ördögöt, a Gonosz erői először a középkor szerzetesi művészetében (mindenekelőtt a bencés kolostorokban) kerülnek a képek előterébe. Az ördögtől rettegő szerzetesrendek képzeletében az ördög előbb mint támadó, üldöző, zaklató félelmetes szörnyeteg jelenik meg.
5. 3. A lélek elragadása, elkárhoztatása
A lelket elragadó és ezáltal az embert elkárhoztató ördög képzetének a kialakulása a Georges Duby által „kevésbé nyers pszichológiájúnak” nevezett 13. században alakul ki.17 Az ördögképzetek ekkor intellektualizálódnak. Ezek a funkciók több középkori eredetű folklórműfajban kimutathatók. Az archaikus népi imádságokban, a ráolvasásokban, a halottas szokásokban stb. gyakran találkozunk olyan szimbolikus technikákkal, amelyek az öntudatlanság állapotába került ember lelkének védelmét hivatottak megvalósítani. Ilyen helyzet lehet az éjszakai álom, de legfőképpen a haldoklás ideje. „Én fekszem én ágyomba, / minden testem koporsómba, / csalátos ördög meg ne csajjon, / halál ingem el ne nyomjon, / me én meg vagyok keresztelve / az Atyától s Fiutól s a Szentlélek Istentől!”18
A középkori keresztény ember számára a haldoklás idejének, a halál pillanatának tiszta öntudata különösen fontos, hiszen az határozza meg a lélek túlvilági sorsát. A haldokló lelkét megszerezni akaró ördög ilyenkor összezavarhatja az ember elméjét, és ezzel örök kárhozatra juttathatja az embert. Egy moldvai csángó asszony így fogalmazott: „Minden nap kérem s hálálom a Jóistent, hogy halálom óráján ne sirüljön [forduljon] el az eszem.” (Lészped)19
A haldokló elszálló lelkét azért kell a Szent birtokába juttatni, mert a középkori vallásos mentalitásban gyökerező népi vallásos képzetek szerint az Ördög ugyancsak igyekszik a haldokló lelkét megkaparintani.20 A haldokló feje körül dúló harc a középkori vallásos világkép egyik fontos témája, megjelenik a teológiai gondolkodásban, a vallásos irodalomban és a képzőművészetben.21
14 O. Nagy G. 1988. 337. 15 Uo. 339. 16 Csíkmenaság, saját gyűjtés, 1987. 17 Duby G. 1994. 235. 18 Magyarfalu, saját gyűjtés, 1995. 19 Saját gyűjtés, 1995. 20 Balázs L. 1995. 252. 21 A témáról részletesen: Delumeau J. 2004. II. 28–39.



9
(Lásd még: A karneváli világkép)
A lelkek elragadása (Almakerék és Darlóc)
Az erények létrája. Görögország, 5. század
Az erények létrája. Sucevita
A nyelv kifejezései és a folklórszövegek egyértelműen tanúsítják, hogy az álom és a halál azonos
képzelettartományhoz, az öntudat nélküli „lent” világához tartozik (pl. „álomba zuhan”, „álomba merül”, „felébred”). Az álomba merüléssel az ördög tulajdonába kerülünk.



10
5. 4. A test megszállása („belebújik az ördög”)
Az ördög a test birtokbavételére törekszik. Egy német monda szerint a fűszálból jut a tehénbe, onnan a tejen keresztül az emberbe.22 A defenzív célú magyar archaikus népi imádságok a test védelmének mágikus megvalósítását célozzák.
5. 5. Bűnre való csábítás, szexualitás, tisztátalanság
Ugyancsak a 13. századra tehető a bűnre való csábítás funkciójának kialakulása is. Az ember élete folyamán az ördög írja az elkövetett bűnöket (pl. juhbőrre, borjúbőrre)23. Jelen van az utolsó ítéletnél, ahol előszámlálja a bűnöket. Ezek a képzetek gyakran szexuális vonatkozásúak, és antik előzményekre mennek vissza. A görög-római kultúra szatírjai erőteljes nemiséggel rendelkező, de steril szexualitású félig állat (pl. lóláb), félig ember lények. Ezek a tulajdonságok a kereszténység ördögképzeteire is jellemzőek.24
Csábító lények, csábos alakok (szép asszony, fiatal szerzetes, sőt valamelyik szent stb.) vagy kívánatos dolgok lehetnek az ördög megjelenési formái.25 Az ördögképzetek tehát eufemizálódhatnak, az ördög megtévesztő metamorfózisokra képes (angyalként, zenével stb.). Muzsikálni, énekelni nemcsak az angyalok tudnak, hanem a veszélyes női hiedelemlények is. Az ők zenéjük az Odüsszeia sziréneinek énekéhez hasonló funkciójú: a mennyei zene démoni imitációjának célja a keresztény ember megtévesztése és romlásba döntése. Gyimesben azt tartják, hogy a szépasszonyok énekét („Két szem búza, két szem rozs...”) tilos énekelni vagy muzsikálni, mert a hiedelemlények megjelenhetnek és halálra táncoltathatják a férfiembert: „S akkor mondotta, hogy ő kiment délelőtt aszongya, kilenc óra körül, ő elkezdte a szépasszonyok énekét énekelni, met szép. Hát szép es a nyavaja törje ki! A dallamja is szép! S elég a hezza, hogy – aszongya – kezde próbálni a bocskorait, hogy új lévén, hát lám, hogy forognak, hogy sirül, hogy sirülne ő azon a kövön. S akkor eljött egy szél, s a szélbe eljött három asszony, s őt addig táncoltatták, amíg Bucsi István odaért délután négy óra körül. Az új bocskoroknak a talpa már ki is vót szakadva teljesen, hogy a talpából is ment a vér. S akkor ő aszonta, hogy azt a tanácsot adja, hogy puszta helyt a szépasszonyok nótáját senki se próbálja énekelni, mert úgy megtáncoltatják, hogy abba belehal.”26 A zenének ez a jelképisége is a középkori keresztény világszemléletben gyökerezik, miszerint az ördögök gyakran jelennek meg csábos alakban, és egyéb attribútumokat is kölcsönvehetnek az égi angyaloktól.
 pl. a mennyei zene imitációja
22 Röhrich 1966 213. 23 Röhrich L. 1966. 214. 24 Nola A. 2001. 85. 25 Nola A. 2001. 304–305. 26 Salamon A. 1987. 103–105., 83. szöv.



11
Szilágylompért. Kazettás mennyezet. 18. század.



12
2. 5. Tisztátalan szexualitás, testiség
Tisztátalan csók. (Unholy kissing)
A „fermekás” asszony és az ördög. Egerbegy. 1801–1818.
27 Lásd bővebben: Röhrich 1966. 213–214.
! Az ördög a Szent meggyalázására törekszik: az egész világot tisztátalanná akarja tenni. Például: szentségek meggyalázása, templom megszentségtelenítése, ünneprontás (vö. protestáns prédikátorok); öngyilkosságra való ösztönzés, hamis eskü, átkozódás, kártyázás („ördög bibliája”) stb.27



13
5. 6. Paktálás az ördöggel: az ördöggel kötött szerződés
Az ördöggel való szerződéskötésnek bibliai előképei is vannak: a Sátánnak Isten megengedi, hogy Jóbot próbára tegye, de mivel Jób állhatatos marad, a Sátán pórul jár; Krisztus megkísértése is azt sugallja, hogy lehet vele szerződést kötni.28  Sok mítoszban hasonló szerepe van a megcsalt óriásnak, a megcsalt démonoknak. (Vö. ördög-építőmester mondák: az első teremtmény, aki az épülő templomba belép, az új hídon átmegy az ördögé lesz.) (Röhrich 220–221.)  Az első ilyen legenda 6. századi: a hitehagyott Theophilus pap legendája, aki szövetséget köt az ördöggel, vérével ír szerződést alá, hogy elveszített papi rangját visszaszerezze. Mivel megbánja tettét, Szűz Mária megmenti őt. A legenda a középkorban az elkárhozás történetévé alakul át. Később az indoklás is megváltozik: hatalom- és kincsvágy, dölyf stb. lesz a főmotívum. Még későbbi a tudás utáni vágy motívuma (Faust-mondák): a humanista tudós lelkiismereti problémái vetülnek ki benne, aki elszakadt a teológiától. Vö. Giordano Bruno, Galileo Galilei, Kopernikusz stb.29 Vö. a debreceni Hatvani professzor történetei.  Christoph Haizmann bajor festő gyermekkorában vérével ír alá szerződést az ördöggel, aki 1677-ben jön a lelkéért. Ismétlődő görcsös rángatódzások gyötrik, elmondja egy papnak a szerződéskötés történetét, Mariazellben kemény penitenciát tart, minek hatására Mária közbenjárására szept. 8-án éjfélkor a templom kápolnájában, szerzetesek jelenlétében, egy szárnyas sárkány alakjában megjelenő ördög visszaadja neki a szerződést. Ennek ellenére később is epileptikus rohamok, fájdalmak, víziók gyötrik. Ismét visszatér Mariazellbe, és bevallja, hogy újabb, ezúttal tintával írt szerződést kötött az ördöggel. Újabb exorcizmusok, penitenciatartás stb. következik, végül a festő szerzetes lesz.30 – Az esetet S. Freud elemzi, és a festő magánéletének eseményeivel magyarázza (pl. apja halála miatti depresszió, melankólia)  A Caritas-mondák az 1990-es években: a meggazdagodást az ördögszövetségnek tulajdonítják (pl. a moldvai csángóknál: a nyert pénzen vett „mobila” járt a házban)  A szerződések két tipikus alakja: boszorkány és szabadkőműves (vö. a „fermeka” gyimesi eredetmondája)  A rejtvényfejtő ördög mondái: archetipikus gyökerük van, hiszen kezdetben a verseny életre-halálra ment (vö. Oidipusz és a Szfinksz; Edda-dalok, Grimm-mesék: Az ördög a három arany hajszála, Az ördög és az öreganyja stb.)31
5. 7. A rehabilitált rossz: a Szabad Angyal
Vö.: Thomas Mann: Doktor Faustus; Mihail Bulgakov: Mester és Margarita stb.
 A „rehabilitált” Rossz, azaz a „szabad angyalként”, „intellektuális lázadóként” stb. bemutatott Sátán témája csak az újkortól van jelen az európai kultúrában. A Sátánnak ez az értelmezése már John Milton32 Elveszett paradicsomában megjelenik, majd a romantikusoktól kezdődően válik „állandó” témává a világirodalomban.33 G. Durand felfogásában a lázadó Szabad Angyalként, a Jó tagadásaként megjelenő Sátán szimbóluma mögött ugyancsak
28 Röhrich 1966. 219. 29 Röhrich L. 1966. 215–216. 30 Nola A. 2001. 15. 31 Röhrich 1966. 222. 32 John Milton (1608–1674) angol költő. 33 Lásd például: Johann Wolfgang Goethe: Faust (1808–1831), George Byron: Manfred (himnusz, 1816) és Cain (filozófiai dráma, 1824), Mihail Jurjevics Lermontov: Démon (1829–1841), Victor Hugo: Századok legendája (kis eposzok sora, 1859–1885; a 2. rész: A Sátán bukása), Madách Imre: Az ember tragédiája, Thomas Mann: Doktor Faustus (1947) stb.



14
archetipikus képzetek lappanganak: egyetemes kulturális sajátosság, hogy a halál és újjászületés misztikus drámáiban meg kell jelenítődnie az ellentétek szintetikus egységének, ahol a Rossz elveszíti a bűnnel való kapcsolatát, etikai, valláserkölcsi vonatkozásait, tehát hangsúlyosan negatív beállítódását.34 A Rossz ilyetén megjelenítése figyelhető meg például a regenerációt szolgáló népi rítusokban is (pl. farsangi játékok, áldozati rituálék stb.), ahol alig találjuk nyomát a Rossz valláserkölcsi szempontú elítélésének.  Mivel viszonylag későn kialakult képzetről van szó, ez téma teljesen hiányzik a középkorias világszemléletet kifejező moldvai csángó vallásos folklórból.
Lásd: Fehér Ildikó: Kísértés a Doktor Faustusban. Keresztény Szó XXI. 2010. 2. 34−36.
5. 8. Az eszkatologikus mítoszok ördögképe: az Antikrisztus
 Az Antikrisztusról szóló mitikus elképzelések alapja az Apokalipszis 20. fejezete. Eszerint a világ végén a Sátán rövid időre visszakapja hatalmát és minden szövetségesével együtt teljes erejéből támadást indít az egyház ellen („körülzárják a szentek táborát és a szeretett várost”). Ekkor történik a Sátán hatalmának végleges megtörése.  Az Antikrisztus-képzet megjelenésének két folklórbeli formája szokott lenni: 1. az Antikrisztus valóságos démon, a Messiás erős ellenfele. A föld démoni gyermeke, a Sátán gyermeke (filius diaboli). 2. Az Antikrisztus emberi alak, amely megtestesíti a démont.35 Megjelenése mindkét esetben megelőlegezi a kozmikus pusztulást. Utána Jézus Krisztus kozmikus győzelme következik.
 Az Antikrisztus megjelenését a IV. századtól kezdve keresztény különféle kéziratos orákulumok, álomértelmezések adták hírül, ezek rendszerint görög példákat követtek. Latinra is lefordították őket. A középkori misztikus profetikus jövendölések az Antikrisztust legyőző királyokat gyakran azonosították földi uralkodókkal (pl. III. Henrik császár, 1039–1052), eljövetelének időpontját történelmi eseményekhez kapcsolták (pl. az ezredforduló világvég-várása, keresztes hadjáratok stb.).36 A középkori szektás mozgalmak a klérusban látják az Antikrisztust (pl. egy püspök és egy apáca gyermeke stb.), még Clairvaux-i Szent Bernát (1090–1153) is a klérus korrupt tagjait az Antikrisztus megjelenésének tartja. 1209-ben Párizsban egy mesterembert (Wilhelm aranyműves) a próféciái miatt megégettek Párizsban, mert a pápát az Antikrisztus megjelenésének tartotta.37
 A téma megjelenik a képzőművészetben, a szobrászatban, drámai irodalomban (Ludus de Antichristo) Lucas Cranach egyik metszete az Antikrisztust mint hétfejű állatszerű szörnyet, mint kozmikus démont ábrázolja, aki előtt az emberek térdre hullva imádkoznak. (Lásd: Nola A. 2001. 192.)
 A reformáció harcol az Antikrisztussal. Luther interiorizálja és pszichologizálja a fogalmat: az Antikrisztus a bűnös test démonait jelenti, de ugyanakkor valóságos, testiséggel rendelkező lény. (Például Wartburg várában, Türingiában az őt megtámadó démonhoz hozzávágott egy tintatartót.) A reformátorok mindenekelőtt a
34 Durand G. 1977. 363–364. 35 Nola A. 2001. 189. 36 Uo. 191. 37 Uo. 193.



15
pápát tekintik a megtestesült Antikrisztusnak, az összes démonok urának (Lásd: Nola A. 2001. 195., XV. századi francia metszet).
A Babiloni Nagy Parázna
Az egyik legmegdöbbentőbb kép a Jelenések Könyvében található prófécia és leírás. Rendkívüli jelentőségét mutatja egyrészt, hogy a Jelenések Könyve (17;1-18. 18;1-24.) két teljes egész részben foglalkozik Babilonnal, másrészt, hogy azon kevés kivételes igehelyek közé tartozik, amelyet magyarázó angyal ismertet. (Jób 33;23.) Először is nézzük, mit látott János apostol: Látott egy arannyal és drágakövekkel ékesített, bíborba öltözött asszonyt egy tíz szarvú, hét fejű vörös fenevadon ülni, kezében aranyserleggel, amelynek tartalma Jézus bizonyságtevőinek, a szenteknek vére. Az asszony ezt itta, részegségig. Homlokára egy név volt írva: Titok; A nagy Babilon, a paráznáknak és a föld utálatosságainak anyja. Ez az asszony „sok vízen ül.”(Jel.17,4-6.) A sok víz és egyáltalán a nagy vizek kifejezést a Biblia „népek tengereként” állítja elénk. Babilont jelképező asszony, ezeken ül, jelezve, hogy hatalma van az egész bolygó felett. Ez szellemi hatalom, és mivel a fenevadon is ül, szorosan kapcsolódik ahhoz a fizikai impériumhoz, amit a hét fejű és tíz szarvú fenevad birtokol, aki pedig az Antikrisztust jelenti, az utolsó idők sátáni uralkodóját. (Jel.13;1-2.) Rövid kitérő, hogy mi ez a hét fej és tíz szarv: Dániel próféta szerint hét világbirodalmat számlálhat az emberiség, ezek után nyolcadikként, de az előzőekből származtatva jelenik meg az utolsó uralkodó. Róla olvashatunk itt. A szarvak uralkodókat jelölnek, akik egyszerre, egyidejűleg adják hatalmukat, jogkörüket a Fenevadnak. Ahogyan a Fenevad-Antikrisztus uralkodik a nemzeteken (7 évig) úgy igázza le szellemi szinten a világot a nagy parázna Babilon. De kicsoda ő konkrétan? Babilont úgy értelmezhetjük csak helyesen, ha megértjük jellemzőit: Elsősorban is paráznának nevezi a Biblia. Ezt a kifejezést használja Isten a hűtlenségre, az Ő imádata helyetti bálványimádásra, az árulásra.(Jer.3;7-8., Zsolt.106; 35-39) Tehát az Istennel szembe helyezkedő világ és ennek szellemisége jelenik meg a nagy parázna Babilon képében.(Jel.17;15.) 1. Paráznasága a fizikai világ imádatát hangsúlyozza, ezért kapta egy város nevét. Pontosan Babilonét, ahonnan a lázadás (Bábel tornya), a kimondottan Isten-ellenes vezetés (Nimród), és Istentől tudatos elfordulás( 1.Móz.4;21-23.) gyökerei ágaznak szét. 2. Másrészt ez a hűtlenség a Sátánon, a vörös fenevadon van megalapozva, (ezért ül rajta az asszony.) Isten az Ő gyermekeinek az angyalon keresztül üzeni: „Fussatok ki belőle én népem, hogy ne legyetek részesek az ő bűneiben, és ne kapjatok az ő csapásaiból. Mert az ő bűnei égig hatottak és Isten megemlékezett az ő gonoszságairól” (Jel.18; 4-5.) Abban az időben, amikorra a figyelmeztetés szól, különös körülmények uralkodnak majd a Földön.



16
A Fenevad-Antikrisztus a szintén sátáni hamis prófétával együtt kormányozza a világot. Utóbbi által létrehozott egységes világvallás a fenevadat istenként imádatja, és ő ezt el is fogadja. Ezáltal a világgazdasági struktúra egy olyan jelrendszert alkalmaz, hogy létjogosultsága csak azoknak lesz, akik a fenevad bélyegét felveszik.
 Az Antikrisztus a modern szekták mitológiájában is megjelenik:



17
 A mormonok az ördögöt bukott és emiatt örökre boldogtalanná, tisztátalanná lett angyalnak tartják, aki önmagához hasonlóvá akarja tenni az egész emberiséget.38 A történelmi egyházak az ördög művei, s világ végén együtt fognak elpusztulni az Antikrisztussal.
 Jehova tanúinak egész teológiai tanítása millenarisztikus jellegű és a Biblia bizonyos – tendenciózusan félreértelmezett – helyeire alapozódik. A démonok különféle alakokat öltenek: pl. kígyó alakjában szóltak az első emberpárhoz, ma politikusok, államférfiak alakját veszik fel, megszervezik az országok adminisztratív gépezeteit stb. (Jehova Tanúi teljesen államellenesek.) A Rossz azért van a földön, mert Jehova próbára akarja tenni az embert, aki hatezer évig harcol a Sátánnal, és végül győzni fog: a hatezer év végén a Sátán eltűnik minden szolgájával együtt (ti. azokkal, akik nem hallgattak Jehova üzenetére).39 Egy végső harcban fog győzni a jó, amikor a föld összes uralkodói összefognak majd az Úristen ellen, de alulmaradnak. Ekkor eltűnik a pokol (nem hisznek a lélek halhatatlanságában!), és csak a kis számú kiválasztott halhatatlan (pontosan 144 000) él majd az Isten örök királyságában.
 Az adventista teológiai tanításban szintén jelen vannak a millenarisztikus képzetek: Krisztus közeli eljövetelét hirdetik (1843–1844, századvég stb.). Az Apokalipszisben tökéletes világ teremtődik új egekkel és új földekkel. A Sátán tevékenysége abban áll, hogy megtéveszti az evangéliumban hívő embert, meghamisítja a jócselekedeteket is (→ szigorú erkölcsiség szükséges, hogy ellenálljunk a Rossznak). A világnak itt is egy kozmikus harcban lesz vége, amikor is Isten népének összes elkövetett bűnei mind a Sátán fejére hullnak vissza, akit kiűznek majd a sötét és félelmetes pusztaságba.40
5. 9. A humoros ördögalak
 Népmesékben és tréfákban jelenik meg. Téma: az ördög elesik a remélt jutalomtól.  A történetnek két alaptípusa van: 1. az ördögnek eladott lélek ravasz úton való visszaszerzése (AaTh. 11701199) – lehetetlenségformulákkal: pl. szelet befogni, szélre csomót kötni, göndör hajszálat egyenesre verni, szénás villával kölest felszedni, kitalálni, hogy mi édesebb a méznél, szenteltvízben fürödni, kitalálni, hogy milyen madár a mézben és vánkostollban megforgatott feleség, fekete gyapjút fehérre mosni stb. 2. az ördöggel való tréfás fogadások (AaTh. 1060–1114.) (pl. a termésnek az a része, ami föld felett/alatt van az ördögé) – Például a kincsőrző ördög típusú mesékben az ördögtől kapott kincs ürülékké változik (freudi magyarázatát lásd: Nola A. 2001. 12.). - A „komoly” és „tréfás” ördög-történetek közötti különbség csak esztétikai természetű (pl. tragikus, groteszk, félelmetes, humoros stb.), de nincs lényeges különbség sem genetikai, sem tipológiai szempontból, sem pedig „a mondanivaló” vonatkozásában. „A kimondottan komikus ördögalak mögött is gyakran átvillan a pokoli szándék borzalmas komolysága.” (Röhrich L.)41
38 Uo. 199. 39 Uo. 202. 40 Uo. 205. 41 Röhrich L. 1966. 225.



18
5. 10. A modern idők ördögképzetei
Mivel a démonokról alkotott képzetek archetipikusak, nem tűntek el a középkori vallásos világkép szétesésével. A démonizálás különböző technikáival ma is találkozhatunk. A politikai életben a politikai-ideológiai ellenfeleket, az új eszmék képviselőit stb. – olykor komolyan, olykor csak ironikus-szatirikus formákban – ma is gyakran az ördöggel azonosítják. A modern szórakoztatóipar (pl. vámpír- és horrorfilmek, képregények stb.), a reklámvilág stb. ugyancsak épít ezekre az emberi pszichében mélyen gyökerező szimbolikus képekre. A nyugati világban a 19. század végétől kezdenek elterjedni az ún. „sátánista mozgalmak”, amelyek a világban létező Rosszat mint valóságosan létező lényt fogják fel, úgy, ahogyan a Jelenések könyvében is megjelenik. Ezek hatására VI. Pál pápa ünnepélyes nyilatkozatot ad ki, amelyben azt szorgalmazza, hogy a katolikus egyház is módosítson az Ördögről alkotott Szent Ágoston-i felfogáson, és az ördögöt ne csak az istentagadás filozófiai alapelvének, ne csak mint „a Jó hiányának”, hanem valóságosan is létező, személyes erőnek tekintse: „A világban jelen lévő Rossz egy közöttünk járó sötét és ellenséges személy, egy Démon intervencióinak eredménye. A Rossz nem csupán fogyatékosság, hanem élő szellemi lény, ami romlott és másokat is megront.”42 II. János-Pál pápa ugyancsak több alkalommal 1986. aug. 13-án különösen hangsúlyosan – nyilatkozott úgy, hogy az ördög anyagi valójában is létezik, de ezzel a pápai kijelentéssel azonban nem mindenki értett egyet.43 Egy 1989-es francia felmérés szerint az emberek 38%-a a drogban, 16%-a a terrorizmusban, 13%-a háborúban, 11%-a a SIDA-ban látta az ördög modern megjelenését, de voltak olyanok is, akik a Sátánt történelmi figurákkal (Hitler, Sztalin, arab fundamentalisták stb.) azonosították.44 Az 1980-as években a sajtóban egymást érték a támadások a sátánizmussal vádolt rockegyüttesek (ACDC – Anti-Christ, Death to Christ; Heavy Metal stb.) ellen. Németország protestáns lelkészei a szombat esti diszkókról beszéltek úgy, mint az ördög által irányított eseményekről.45
5. 11. Etnikumok démonizálása
A mitikus tudatban a reális és az irreális egybeolvad, a valóság és a képzelet nem válik szét egymástól. A mitikus világszemléletnek ezzel a sajátosságával magyarázható az, hogy a mitikus tudat nemcsak a szellemlényeknek, hanem valóságos személyeknek, sőt állatoknak, növényeknek, tárgyaknak is démoni jelleget tulajdonít. A középkori és kora újkori boszorkányperekben például nemcsak személyeket, de állatokat, sőt tárgyakat is ítéltek el és égettek meg. Különböző etnikumok, vallási közösségek démonizálásának képzeteivel ma is találkozunk. A középkorban a távolról jött különböző etnikumok (pl. tatárok, cigányok, zsidók, spanyolországi mórok stb.) démonizálásához döntően járult hozzá az a tény is, hogy ezek az ismeretlenből jött népek nem a keresztény modell (teológia, rítusok stb.) szerint éltek, és így őket, mint az üdvözülés zálogának tekintett keresztény értékrend elutasítóit, nyilvánvalóan a Sátán követeinek tekintették. A keleti pusztákról jött vándornépeket Európában a pokol küldötteinek, már-már állatszerű szellemlényeknek tartották, és ebben minden bizonnyal hittek is. Például az „Isten büntetéseinek” tekintett tatárokról 1222-ben azt írta a Novgorodi Krónika, hogy „senki sem tudja, honnan jönnek, és senki sem tudja, milyen nyelven beszélnek”46. A tatárok démonizálásának mitikus képzete ugyancsak máig fennmaradt a magyar népi kultúrában: „A
42 Nola A. 2001. 339. 43 André Julliard: Urgia sorţilor. Vrăjitoria zilelor noastre în Franţa. In: Muchembled R. 1997. 281. 44 Uo. 281–282. 45 Uo. 281. 46 Nola A. 2001. 295.



19
kutyafejű tatárok egész biztosan léteztek. Az öregebbek nagyon jól tudják. Azok úgy néztek ki, hogy a fejük kutya volt, a testük meg ember. Lovon jártak, és mindenki menekült előlük. Ahova csak tudott, oda menekült el. Nem laktak azok faluba, csak sátorba. Mindent elpusztítottak, ami az útjukba akadt. Nagyanyám hallotta az öregektől, hogy egyszer a patak mellől egy családtól elvittek egy leányt, véletlenül megtalálták, hogy hova bújt el. Ketrecbe zárták, és elvitték magukkal, de visszaengedték, nem ölték meg. Mindig rettegtek az emberek, hogy visszajönnek. Egyszer aztán már nem jöttek vissza a kutyafejű tatárok.”47
A cigányok nomád voltát, az ismeretlen térhez való kötöttségét, a mágikus varázslásokban, ördögi rontásokban való jártasságukat a keresztény Európa nehezen tudta tolerálni. A boszorkányperek elítéltjei, a Sátánnal való cimboraságért máglyán elégetettek, felakasztottak között sok a cigány nő (pl. Franciaországban a 15–16. század fordulóján). Káin örököseinek mondták őket, akik örökös száműzetésre vannak ítélve. Egy Európa-szerte elterjedt középkori legenda szerint Krisztus keresztre feszítésében is segédkeztek: noha Mária kérte őket, hogy távozzanak, nagy és hegyes szegeket készítettek Krisztusnak. A középkori ábrázolásokon a cigányok fizikai megjelenése is állatszerű. Egy lübecki szerzetes azt írta róluk, hogy a cigányok a tatárokhoz hasonló fekete démonok („forma turpissima nigri ut Tartari”)48, egy Forli nevű olasz kisvárosban 1422-ben pedig ezt jegyezték fel róluk: „két napra megálltak itt valami nem jól nevelt népek, sőt inkább hasonlatosak a rút és a zajos állatokhoz.”49 A középkori katolikus teológiai gondolkodás különféle régi mítoszokat aktualizál a zsidó nép és a Sátán kapcsolatáról (pl. a bukott angyalokkal hozzák őket kapcsolatba; azt tartják, hogy a mózesi törvények elfogadása előtt a démonok tulajdonában voltak; az Apokalipszisben kétszer előforduló „Sátán zsinagógája” kifejezést a boszorkányszombattal hozzák összefüggésbe stb.), és legfőképpen a zsidókat a világot megváltó Krisztus kigúnyolóinak, kínzóinak és keresztre feszítőinek tekintik.50 Az így kialakult negatív zsidókép az európai folklór több középkori eredetű műfajában is fellelhető. Például a krisztusi szenvedéstörténetet erős érzelmi telítettségű képekben megjelenítő archaikus népi imádságokban és a passióepikát megjelenítő egyéb műfajokban: „Miétt rivolsz, Szentanyám? / Honne ríjak, Szentfijam! / Súf jiduk levelet küldtek, / szent péntekre felfolnak, / rút nyálakval töpdösnek, / vas kescsükvel szabdasnak, / hajant húznak, / nadzsan sufolkonnak.” (Szabófalva)51
Amint látjuk a démonizált etnikumok megjelenítése az állatiasság képzetkörének archetipikus képelemeivel valósul meg. A „kutyafejű ember” metafora ennek a képzetnek a lényegét fejezi ki, ugyanis egyszerre utal az állattól való rettegésre és a bestialitás egzotikumára, vagyis a démoni erők civilizáción kívüliségére.
6. Az ördög lakóhelye, a megjelenés helye és ideje 6. 1. A pokol képzetei a folklórban
„Úgy hallottam, mondják, hogy a legbűnösebbeket teszik legbelül a pokolban, a másikakat, akik nem olyan bűnösek, azkat hagyják kívül. A leggazdagabbakat teszik legalól, a legnagyobb tűzbe, s akik itt szegények vótak, dolgozta mindig, azok ott es dolgoznak, azok hordják a csipkét, és rakják rá azokra a gazdag emberekre, gyojtsák meg és égetik. A szegényemberek hordják a hátikon azt a csipkét, gyojtsák meg és égetik a gazdagokat. A gazdagok ott es ülnek csak és égnek.” (Mekényes, Bosnyák S. 1980. 16.)
47 Körösfő, Péter Kinga egy. hallg. gyűjtése, 2003. 48 Nola A. 2001. 297. 49 Uo. 298. 50 Uo. 295–296. 51 Tánczos V. 1995. 247.



20
„Még láttam a fogak csitorgatásást. Így láttam. Oda a Sátán vitt el ingemet, az ördög. El kellett menjek. Mikor megérzettem az első rendet, hírt kaptam, hogy ő, felkeltem, imádkoztam. Esent, második rendet eljött a Sátán. A második rendet es hírt kaptam, s helyre ebredtem, hogy ő az, s újra, esent imádkoztam. Harmadik rendet elgyőzőtt a fáradtság es, eltőt vót tizenkettő után. Kapálló üdeje vót. A sátán aszondta, menjek vélle. Nem nyúlt hezám. A lelkemet láttam, hogy mentem én elől, s a Sátán, az ördög utánam. És megláttam, azon a széles úton, me meg van tapodva, sok világ mejen. Megláttam a nagy ajtókat ezután. S a nagy ajtók, hogy meg vót nyilva, megérzett, hogy bémentünk. Meleg is vót, büdöss is vót az a szenvedtető hely. Akkor mondott a Sátán: − Láss! – Me setétség vót. S akkor én látni kezdtem, úgy adta az Isten. Látni kezdtem, hogy a lelkek hogy vannak ottan. Essze vótak kicseredve fájdalmikban. Mondottam: - Az Úrjézus nevébe, milyen hely itten? – Aszondták, fogak csitorgatása, külső sötétség. S a sátányok eljöttek, s kínoztatni kezdték a lelkeket. Döfték meg árokval. Csipték meg harapófogóval, szúrták meg villával, szedték ki a fogaikat, szedték ki a szemeiket, vágták le az órikot, ők jajgattak: - Jaj! Hogy nem tudtam én a bűntől megőrizkedni? Ha jót csináltam lenne, én ide nem értem lenne, jaj, innét nincs szabadulásom. Mindörökre van kénzatásom. Másik után vevődtem lenne, én ide nem értem vóna. Jaj, hogy fáj, jaj, hogy fáj! Mindörökre fog fájni. Mikor telik el az örökség?” (Lészped, Kóka R. 2006. 25.)
6. 2. Ördög a pusztában a) A periféria mint démoni táj
A hagyományos világ térszemlélete szerint az ember az őt körülvevő hatalmas térnek csak egy kis részét, a „bekerített közép” terét uralja, a világtér megművelt részén túli terek pedig kaotikusak, veszélyesek és rettegettek. A hagyományos gondolkodásmód konkrét és szimbolikus jellegének megfelelően az összes teremtmények, sőt a szellemlények és az istenségek is valamelyik térrészhez kapcsoltak. A tér, amihez egy ember tartozik, egyszerre jellemzi is az illető embert. Az etnológiai irodalomban több helyen olvashatunk arról, hogy a vad tájakon, például erdőségek közepette letelepedő embereknek mindig első dolguk volt, hogy az élhető kozmosz megszentelt terét szimbolikusan kiszakítsák az ismeretlen, démoni térből. A keresztény ember ezt már egy fakereszt állítása révén is megteheti, de az igazi kozmoszteremtés a kápolna- vagy templomépítés. A temető megszentelt terének körülhatárolása vagy egy határkereszt-állítás ugyanilyen célzattal történik.52 A „bekerített középen” belül a rendezett kozmosz törvényei az uralkodóak, és ezek a törvények egyszersmind szent törvények is, vallásos megalapozottságúak, mert istenségektől származnak. Ellenben ha messzire megy az ember, és elhagyja a szentségi jegyek által megvédett teret, akkor egy olyan ismeretlenben jár, ahol minden kaotikus és veszélyes, mert ott már az emberek által nem ismert titokzatos és gonosz erők lakoznak. Az erdő ezért lesz a halál és a beavatás színtere a mitológiákban. A hagyományos világ embere tudja, hogy a város- és faluhatáron kívüli erdőségekben, pusztákon démonok tanyáznak. Az erdőket, havasokat járó gyimesi csángó legényeknek óvakodniuk kell az ismeretlen világ szellemlényeitől, mert például a szépasszonyok bódító énekétől elkábulhatnak, és akkor ezek a gyönyörű démonok halálra táncoltathatják őket.53 Dante Alighieri (1265?–1321) Isteni színjátékának híres, pokolba vezető utazása is a civilizatórikus téren kívül, egy sötét erdőben való eltévelyedéssel kezdődik, ahol
52 A Csíki havasok hegyi telepein a 19–20. század folyamán megtelepült csángók „kozmoszteremtésének” szakaszait követi nyomon Bárth János egyik könyve (Úz-völgyi magyarok. Településnéprajzi és népesedéstörténeti tanulmány. Kecskemét, 2004.) 53 Salamon A. 1987. 102–105.



21
nagycsütörtök éjjelén a költő három mitikus szörnyeteggel, egy párduccal, egy oroszlánnal és egy farkassal, a pokol követeivel találkozik. Az idegen, messziről jött ember mindig gyanús, mert nem tudni, hogy mi vagy ki lakik benne. Sőt az idegen voltaképpen maga az ördög, mert a megszentelt kozmoszon kívüli helyről, az emberek világán kívüli térből származik, onnan, ahonnan az ördög is. Ezért a középkorban az idegenből jött, ismeretlen embert a település határán kívül, vagy a két település határán, az ún. „senkiföldjén” temették el, hogy az esetleg benne lakozó démon ne kerülhessen be a temető megszentelt térébe, sőt még a faluhatárba se, és így ne árthasson a közösségnek. A különböző folklórműfajokban szembeötlő az ördög lakóhelyének démonizált jellege. A Gonosz minden megnyilvánulása, így a hozzá tartozó tér is fekete („feteke ég alatt feteke szem igizett meg”), és feketék a Gonosz teréhez tartozó félelmetes khtonikus állatok is („fekete kókisok nem kikirilnek”, „fekete lovak nem nyerítnek”, „fekete kutyák nem ugatnak”, „fekete halak nem vicsognak” stb.) A némaság a kultúrán kívüliség, egy másik világ szimbólumai, hiszen az emberi nyelv, a szó kimondásának képessége alapvető civilizációs jelkép. Mint előbb láttuk, Avvakum protopópa ráolvasó imája is „néma is siket lélek”-nek nevezi a tisztátalan lelket. A Szó a legelső fényszimbólum, vele együtt jelen van a világ teremtésének kezdetén. Minden kozmoszteremtés az isteni fény megjelenésével („Fiat lux!”) és a hozzá asszociálódó Ige kimondásával kezdődik (lásd: János evangéliuma, 1. 118.), amelyek legyőzik a sötétséget. A démonok hideg, távoli terét benépesítő pokoli állati lények meztelenek, hiszen a ruha, az öltözet a szakralizált emberi kultúrához való tartozás szimbólumai, a díszes, tiszta öltözet az ember, a kultúrhős, az istenség attribútuma. A civilizáció és a szakralitás hiánya is („ahol vakarukalácsot nem sütnek”, „ahol kovászos kenyervel nem élnek”, „ahol keresztet nem vetnek”, „ahol templomba nem mennek”, „ahol harangszó nem hallatik” stb.) rendkívül szembeötlő módon hangsúlyozódik a démon lakóhelyét megjelenítő népi szövegekben: „Azt mondom neked pokolvar, / ... / megfoglak, s éppeg a havasba viszlek. / ... / Ott van egy leány, aki a haját soha bé nem fonta, soha kenyeret nem kezdett, / piros bort nem ivott” (Alsófehér megye) „Menjetek a hideg havasokra, / hol embernyom nem látszik, / harangszó nem hallik, / bokor kalácsot nem kötnek, / szákramentummal nem járnak.” (Pusztina) „Ne jöjj gonosz sátán a határunkra elpusztítani, / mer Karácson estéjin nem jöttél el velünk a misére!” (Gyimesbükk)
A Gonosz erőit szimbolizáló hiedelemlények (ördög, boszorkány, lidérc stb.) megjelenésének démoni helye (kietlen táj) és démoni ideje (éjszaka) kívül esik az állandó emberi ellenőrzésen, tehát voltaképpen nem is valódi – értsd: szent, emberi, kultúrához tartozó – tér és idő.
b) Ördög a pusztában
A fenti szimbolikus logika szerint világos, hogy a világ megműveletlen, emberek által nem lakott része az ördög tere. A kietlen táj, a vad ismeretlen vidék, ahol a barbárok végtelen pusztái kezdődtek, már a késő antik kor embere számára is a civilizáció tagadásának jelképe volt,54 és így kultúrtörténetileg is jól magyarázható az a tény, hogy a kereszténység csábító, kísértő ördöge is leghamarabb az emberi kultúrán kívüli tájban, a pusztában jelent meg akkor, amikor magát Jézus Krisztust próbálta a bűnre rávenni, azért, hogy lelkét megkaparintsa.55 Az ördög azóta sem távozott abból a bizonyos pusztából. Jézus Krisztus után Remete Szent Antal (meghalt 356-ban) megkísértése következett. Ez a történet az előzőhöz hasonlóan
54 Nola A. 2001. 174.
55 Máté evangéliuma 4. 1., Márk evangéliuma 1. 12–13., Lukács evangéliuma 4. 1.



22
újra és újra feltűnik a képzőművészetben és a világirodalomban.56 A 16. században Bornemisza Péter is tisztelettel szól a pusztában kísértő ördögön vett győzelméről az Ördögi kísértetekben: „Sokszor vadak, medvék, oroszlányok kígyók, baziliszkusok, skorpiók és egyéb röttentő férgek képében forgottak mellette. Kiknek ezt felelte: ha az Úrnak az akaratja, hogy megegyetek, úgy legyen. De ha ő nem engedi, mit fáradtok hiába.”57 Avvakum protopópa a 17. századi Oroszországban Krisztus keresztjével űzte ki a gonosz lelket egy szegény megszállott őrültből, aki az ördögöktől nyomorgatva már harmadnapja bolyongott a pusztaságban.58
c) A sivatag mint kezdeti osztatlan totalitás
Az ördög pusztában való megjelenését nem lehet kizárólag azzal megmagyarázni, hogy a szakralizált kultúrán kívüli terek természetszerűleg a Szenttel szemben álló Gonosz terei. A puszta, a sivatag ugyanis az egyetemes emberi képzelet által alkotott egyik legösszetettebb jelkép: legáltalánosabb jelentésében a világban létező dolgokon kívüli absztrakció világa, és mint ilyen, csak a transzcendens dolgokra érzékeny, lényegében a halhatatlan szellem megnyilatkozásának színtere.59 Ebben az összefüggésben lesz az isteni megismerés helye, hiszen ez az a hely, ahol „csak az Isten néz vigyázó szemmel”.60 A puszta, ahol csak az Isten van jelen, tökéletesen alkalmas hely arra, hogy az ember remetévé legyen, Isten közelében éljen, és csak saját belső lelki erejére, valamint Isten segítségére alapozva győzze le a végső megvilágosodás, az üdvözülés útjában álló démonokat. Ebben az egyetemes szimbolikus összefüggésben tehát a prófétákat és remetéket megkísértő sivatagi démoni erők csak a Jó és Rossz egységében megnyilatkozó eredendő kozmikus osztatlanság egyik oldalának megnyilatkozásai. A puszta alapvető jelképi tartalma a kezdeti totalitás, és az istenközelség. A pusztában elsősorban azok élnek, akik Isten közelében élve saját hivatásukat keresik gondoljunk itt a választott nép sivatagi bolyongásaira, Keresztelő Szent János működésére, a kereszténység szentjeinek, istenkeresőinek és megbüntetett eltévelyedettjeinek sivatagi vezekléseire. A bebörtönzött Avvakum protopópa kegyetlenkedő cellamestere, amikor csodálatos módon meggyógyul halálos betegségéből, az átélt keresztény látomás hatására bocsánatot kér rabjától, akit addig csak kínozott, és afelől érdeklődik, hogy hogyan élhet ezután Krisztus által: „Parancsolod-e, hogy itthagyjak mindent és menjek a pusztába?” kérdezi.61 J. E. Cirlot szimbólumszótára ebben a vonatkozásban kiemeli, hogy a sivataghoz tartozó égő aszály par excellence klímája egy tiszta, aszketikus szellemiségnek, a test feláldozásának a lélek megmentése végett.62 A pusztában történő Sátán általi megkísértés, illetve megtámadás tehát az egyetemesebb szimbolikus jelentésnek csak egyik vonatkozása, ami olykor el is maradhat (Keresztelő Szent János), de végletes formában is jelentkezhet (Remete Szent Antal).
7. A védekezés technikái, ördögűzés
56 Csak a leghíresebb alkotásokat említve: Martin Schongauer: Szent Antal megkísértése – metszet, 1480–1490 körül, Metropolitan Művészeti Múzeum, New York.; Hieronymus Bosch: Szent Antal megkísértése – festmény, 1500 körül, Lisszabon; Gustave Flaubert: Szent Antal megkísértése – regény, 1849) – A Szent Antal megkísértéséről szóló művészeti ábrázolásokat összefoglalja: Szikszai M. 2005. 57 Bálint S. 1977. I. 150.
58 Avvakum protopópa önéletírása 1979. 115–117. 59 Chevalier J.–Gheerbrant A. 1995. III. 139–140. 60 Szövegrészlet egy 17. századi orosz ráolvasásból. Lásd: Avvakum protopópa önéletírása. 1979. 108. 61 Uo. 90. 62 Cirlot J. E. 1996. 79.



23
Az emberi világot fenyegető démoni erők legyőzésének, megsemmisítésének vagy elküldésének mágikus-vallásos szimbolikus eljárásai sokfélék. A démonok ellen vívott állandó harcban fontos szerepe van a keresztény egyház által birtokolt szentségi jegyeknek (pl. imádság, szentelmények, exorcizmusok, önsanyargatás/böjt) , a kimondott szó hatalmának (szómágia) és több más mágikus-szimbolikus technikának. Az ördög fél ezektől.
7. 1. Exorcizmusok: szentségek, szentelmények
A patrisztikus korban a (felnőtt)keresztség felvételének rituáléja – evangéliumi alapokon (vö. Krisztus mint ördögűző) – exorcizmust is tartalmazott. Ti. azt tartották, hogy az eredendő bűn folytán a démon már jelen van az emberben a kereszténység felvétele előtt.63
- A démonűzés nemcsak szó által történt, rítusok is kísérték: pl. keresztvetés, rálehelés (afflatus), böjt, penitenciatartás, nemi élettől való tartózkodás, imavégzés stb.64 - A démonok a világ tárgyi dolgaiban eredendően (per naturam) jelen lehetnek. Ezért ki kell űzni a démont a természeti jelenségekből (eső, vihar stb.), az állatokból, a kenyérből, a borból, általában az élelmiszerekből, az új építményekből stb.65 - Az exorcizmusformulák állandó elemei: a) a szent, hathatós erők felsorolása; b) a démon felszólítása, hogy hagyja el a testet; c) a megtámadott vagy megszállott testrészek felsorolása; a bibliai előidőre való hivatkozás stb. – Pl. a Rituale Romanum (1614) is tartalmaz ilyen ördögűző formulát.
A hagyományos keresztény ember a Jó Isten primátusát vallja a Rossz Isten fölött, ezért szemléletében az isteni erők mindig erősebbek a démoni erőknél, így az Anyaszentegyház által rendelt szentségek és szentelmények által a démon mindig legyőzhető. Néhány példa erre a szemléletre: „... esti harangszókor meg ne találtassál / abba az állatba, ahova bészállottál, / mert ha megtaláltatol, / az Úr Jézus keserves kínszenvedésű keresztjivel / ütlek meg, s késvel vágom el a nyakadot” (Gyimes) A megsemmisítés egyik technikája az ártó démon „megkeresztelése”, ami által az ártó szellem kereszténnyé lesz, elveszíti hatalmát, sőt a keresztségben kapott új név által a szómágia révén is kikényszeríthető a megsemmisülése. Az Alföldön fokhagymával háromszor keresztet vetettek a pokolvarra, és közben ezt mondták: „Én téged keresztellek az Atyának nevibe semminek, / én téged keresztellek a Fijunak nevibe semminek, / én téged keresztellek a Szentlélek nevibe semminek!” (Kiskunfélegyháza) A Székelyföldön és Gyimesben a „nagyidő” fémtárggyal (fejsze, kasza, kés stb.) „megkeresztelése” volt általános, amit a viharral szembefordulva kellett végezni. A „keresztesen” földbe vágott fejsze egyszerre fejezte ki a démon megkeresztelését, megsemmisítését és szimbolikus földbe küldését, illetve földhöz szegzését. Mivel az örök életet szimbolizálja, az ördög előtt nincs félelmetesebb képzet a krisztusi piros vérnél, ami megtörte a pokol hatalmát. Ez fejeződik ki az archaikus népi imádságok képeiben, ahol ez a szimbólum mint mágikus védettség-jegy jelenik meg: „...szent ótáron szent kereszt, / kérem az Úrjédust, / hogy vegye a jobb vállára. / Kerüjje meg háromszorig az én házomot, / és hintejze meg szent vérivel.” (Pusztina)66 „Begyütt Jézus a házamba, / házam közepén megálla, / Piros vérét hullajtotta, / Az egész házamat befolyta, / Szűz Mária helyét hatta, / Ide nem mer semmi rossz.” (Bükkszenterzsébet, Heves megye)67 Akit Jézus vére megfestett, az nem kerülhet a Gonosz hatalmába, tehát nyitva lesz előtte a menny kapuja. A Szent Vér egyszersmind a megtisztulás és az üdvösség záloga: „Jézuskának
63 Nola A. 2001. 277. 64 Uo. 279. 65 Uo. 280–281. 66 Saját gyűjtés. 67 Erdélyi Zs. 1976. 186., 29. szöv.



24
szent sebje, csepp vére, érdeme átol / kérlek téged, hallgass meg! / Jézuskának szép piros vére, / ki lehullott a keresztfa tövire, / mosd le a büneimet!” (Pusztina)
A szent ostya (eukarisztia) a legerősebb démonűző erő. A kenyérnek ugyanolyan gonoszűző szerepe lehet, mint az ugyancsak búzalisztből készül ostyának. A puskába tett kenyérmorzsával le lehet lőni a boszorkányt, az Ördög és a kenyér mesetípusban a kenyér távoltartja az ördögöt stb.68
7. 2. Mágikus megsemmisítés és elhárítás
A mitikus világkép – a teológiai-filozófiai gondolkodás intellektuális irányultságától gyökeresen különböző módon – a világban tagadhatatlanul jelen lévő Gonosz erőit is konkrét képekben, nagy érzelmi telítettségű szimbólumokban ragadja meg. Ugyanígy konkrétak és képszerűek a Rossz eredetére és elpusztításának módozataira vonatkozó mitikus képzetek is. Az ördög által birtokolt kietlen tájakról jött, kevéssé keresztényiesült démonok a hagyományos világ embere számára félelmetesek és rendkívül veszélyesek voltak, ezért az ellenük folytatott élethalálharcban a keresztény ember a szentségi jegyek teljes készletét felhasználta. Az ördögűzéseket a középkori egyház rendszeresen és hivatalos körülmények között gyakorolta, különösen a szerzetesi közösségekben69, de démonokkal bárki felvehette a harcot, ha rendelkezett a szükséges tudással és szentségi jegyekkel. Mivel a démonok embernemlakta kietlen tájakról – pusztákról, hideg havasokról, tengerfenékről – vagy az ember által szintén nem ismert föld mélyéből érkeznek, azok a személyek, akik ismerik az ellenük ható ráolvasó imádságokat és mágikus rítusokat, képesek őket ezekre a kietlen helyekre, a föld gyomrába, azaz valóságos lakóhelyükre visszaküldeni, esetleg megsemmisíteni. A magyar ráolvasások a szó mágikus erejével végzik el a démon kiparancsolását, amihez rendszerint bizonyos mágikus rítusok is (pl. a rontást okozó tárgyak elásása, beteget lemosó víz ajtó- vagy kapusarokra, élő fa tövére történő elöntése stb.) társulnak. Az előbb említett Avvakum protopópa, még ifjú korában, egyik dühöngve vergelődő fiútestvéréből különféle szentelményeket (szenteltvíz, füstölő, szentelt gyertya, szertartáskönyv) használva kiparancsolta a démont, úgy, hogy a betegre egy Nagy Szent Vazultól származó exorcizmust mondott rá: „az Úr nevében parancsolom neked, te néma és siket lélek, menj ki ebből a teremtményből, és többé bele ne menj, hanem menj a pusztaságba, ahol nem él ember, és csak az Isten néz vigyázó szemmel.”70 A 17. századi orosz ördögűzés és a magyar ráolvasások nagy fokú hasonlósága, sőt lényegi azonossága azzal az említett körülménnyel magyarázható, hogy ezek a rítusok és szövegek Európa-szerte egy középkori, az egyház által akkor még hivatalosan is elismert, mindenekelőtt a kolostorokban gyakorolt exorcizmusokból származnak.71 A fenti ördögűzés szövegének és szakrális-mágikus rítusainak hasonló megjelenéseivel találkozunk a magyar folklór démonelküldő ráolvasó imádságaiban is. A Pócs Éva által szerkesztett Magyar ráolvasások című kétkötetes munka72 gazdag és rendszerezett gyűjteménye ezeknek a folklórszövegeknek. Ebből idézünk néhány kiparancsoló szövegformulát annak illusztrálására, hogy a démonokat az emberi kultúrán kívüli térbe, azaz a saját lakóhelyükre, a többi démonok közé küldik el: „Bódogságos Szűz Mária hozza vissza a hosszú egészségit, / s vigye el a betegségit / a sátányokhoz a pokolba, / a kígyókra, békákra,
68 Városi Ágnes: Olvasószemmel lövik le az ullant. A boszorkány elpusztítási módja a fertőendrédi néphitben. Korunk XVI. 2005. 5. 57–58. 69 Ennek maradványa az, hogy a székelyek és gyimesi csángók az ún. „kalugyerpapokat”, azaz a moldvai ortodox kolostorok szerzeteseit látogatják bizonyos mágikus kényszerítések megvalósítása, jóslások stb. végett. 70 Avvakum protopópa önéletírása 1979. 108. 71 Pócs É. 1984. 109–137. 72 Pócs É. I–II. 1985–1986.



25
/ erdőkre, mezőkre, / s ettől a betegtől menjen el.” (Klézse) „Menj el hegyeknek, kőszikláknak / háta mellé, ahol fekete kutyák nem ugatnak, / hol kakasszó nem hallszik, / hol kovászos kenyervel nem élnek” (Gyimesbükk), „Menj el kemény kősziklákba, / ahol oroszlán leányok, legények laknak. / Fejiken bujj be, / talpikon bujj ki!” (Gyimesközéplok) „menj el a Sinai hegyre, / ott vannak a mérges kígyók / azoknak az erejüket elvenni” (Beleg, Somogy megye) „Menj vissza te igizet, / a nád tűjére, / madarak tollára, / és tenger vizibe.” (Somogyudvarhely) „Menjetek ki a határba, / az odvas fába, / az odvát egyétek, / az ágit hasogassátok, / s az életjit elfogyasszátok. / Ott sem lesz nyugodalmatok. / Menjetek be a Veres tengerbe, / kő legyen párnátok, / ott legyen nyugodalmatok.” (Lábnik) „Menyel hideg havassakra, / szakassad hidegh havassaknak agat bogat, / es tengernek követtset-fövenyet.” (Nagyszeben, 1651.) A démon lakóhelye nem a föld alatt, hanem inkább valahol horizontálisan távol található, ezt az előbb idézett nyelvi formák is egyértelműen kifejezik („menj el”, „vigye el” stb.) Ez a szent kultúrán kívüli démoni tér a föld mélyében is lehet, de ez a térképzet sem azonos a kereszténység pokol fogalmával, itt is egy sokkal ősibb alvilágképzet megjelenéséről, olykor esetleg keresztényiesítéséről van szó: „Ennek a nyavalyának se legyen nyugodalma, / menjen le a fődnek / a hét csínyára.” (Zagyvarékas) „Földbű gyütt, / földbe menjen, hogy ezen a bűnös testen / hatalmat ne vegyen!” (Sándorfalva) „Kibútt a kégyó a fődből, / fődből bútt a szőrbe, / szőrből bútt a bőrbe, / bőrből a csontba, / csontból a velőbe.” (Gyimes) „Addig ütlek tüktököt, / amig bémentek a fekete főd gyomrába hetvenhét singnyég.” (Gyimes).
A néprajztudomány korábban is feltételezte, de Gazda Klára idevágó kutatásai alapján73 ma már biztosan állítható, hogy a népi öltözeti darabok díszítményei egyrészének eredetileg biztosan mágikus rontáselhárító, védő funkciója volt. Erre ma már leginkább csak a díszítmények elnevezéseiből és formájából lehet következtetni, az eredeti jelentésre vonatkozó hiedelemtudás már a legarchaikusabb népi kultúrát őrző vidékeken is elhomályosult, illetve teljesen elfelejtődött. Mindenekelőtt a keresztény vallás szimbólumainak (pl. kereszt, szentelmények ábrázolásai) volt ilyen szerepük, de az apotropeikus funkció az állatok, állatok testrészei, szemek stb. ábrázolásai esetében is joggal feltételezhető. Gazda Klára a moldvai csángó öltözetről mondja: „A díszítőelemek apotropeikus (gonoszelhárító) funkcióját sejteti azok megnevezése: szem, rákszem, farkasszem, békaszem, köröm, békaköröm.”74
A fokhagyma rontáselhárító funkcióban való használata teljesen általános. Udvarhelyszék katolikus falvaiban húsvétkor fokhagymát és sót is szenteltetnek, mert mindkettőnek gonoszűző erőt tulajdonítanak, amit az egyházi áldás még tovább fokoz. A megszentelt fokhagymát boszorkányűző céllal megeszik, zsebben hordják, párna alá vagy ágyba rakják, küszöb alá teszik, bekenik vele az ajtófélfát, megdörzsölik vele a beteg állatot: „A párna alá, az ágy sorkába [tettek], azt tartották őseink, hogy a sátán, az ördög nem tudja az ágyat megközelíteni. Ezelőtt anyáink megkenték az ajtófélfát, bétették, azt tartották, hogy a rosszak nem tudják a küszöböt átallépni, nem tudtak átamenni.” „A szentet fokhagymát még az ágyba es bé szoktuk tenni a fejünk alá, a párna alá. Azt mondják, hogy akko nyuguttabban aluszol, vagy nem jár olyan rossz álom, ugye, az eszödbe, met ott van ez a szentelt dolog.” „Az osztán hosszasan a zsebbe van. Egyik zsebbe nincsen, teszök még a másik zsebömbe es, hogy legyen, főleg olyan kabátba, szvetterbe, amit többszé féveszek.”75 Ugyanez a jeképiség a népmesékben is előfordul: „Az öregember a kunyhó küszöbe alól kivett három cikk
73 Gazda K. 1998b, 2000, 2005a stb. 74 Gazda K. 2005a. 93. 75 Oroszhegy, Vass Melánia egy. hallg. gyűjtése, 2005.



26
fokhagymát, s odaadta a fiúnak: – Fogjad fiam, tedd el jól! Ez a három cikk fokhagyma megvéd titeket a boszorkány varázslatától.”76
7. 3. A nemi szervek apotropeikus szerepe
A magyar etnológiai irodalom is gazdag adatanyagot hozott már fel annak az egyetemesen elterjedt, archetipikus képzetnek a bizonyítására, hogy az emberi világra támadó démon a női nemi szervben megsemmisíthető, és hogy a nemi szervek általában véve is apotropeikus (rontáselhárító) szerepben tűnnek fel. Tolnai Vilmos már 1904-ben ezt írta: „Egyáltalán az altest kimutatása és ábrázolásai az egész ókorban talán keleti eredetű szokás, mely oltalmul szolgált gonosz indulatú szellemek, igézés, jégeső és szélvihar ellen.”77 Később László Gyula a Kolozsvár melletti Magyarszentpál lebontott középkori gótikus templomának egyik obszcén kőszobrocskájáról írt tanulmányt78, megállapítva, hogy a női nemi szerv elhelyezése a szentségtartó fülke felett az Oltáriszentség védelmét célozta, ugyanis az ilyen ábrázolások odavonzották, majd megsemmisítették a szentséget megrontani szándékozó démonok ártó tekintetét, tehát eleve semlegesítettek minden gonosz szándékot. Szenti Tibor Paráznák című, feudalizmus kori szexuális büntetőperek anyagát bemutató könyvében79 is számos példát találunk a nemi szervek rontást előidéző és elhárító, illetve csúfolódó célú mutogatására. Ez a szimbolikus védekezési gyakorlat egyáltalán nem volt valamiféle egyedi találmány, hanem a korai gótika korában Európa-szerte elterjedt volt. Az utazó Márai Sándor például Genfben találkozott egy hasonló ábrázolással. Az Európa elrablása című könyvében ezt írja: „A genfi székesegyházat 1100–1200 között építették. Az alaprajz ugyanaz, mint mindenütt, ahol ciszterek jártak: a francia gótikának egyik sémája vándorolt Kassától Tours-ig. A sötét templom egyik oszlopdíszét éles reflektorfény világítja meg; az oszlop tövében pápaszemes ember guggol és jegyez. Felnéz és átmenet nélkül mondja: »Látja, ez még obszcén.« Csakugyan trágár alak guggol az oszlop peremén, mint sokfelé a gótikus templomokban. »Mikor Szent Benedek leveleiben tiltakozott a világias ábrázolások ellen, akkor tértek át a növényi motívumokra... Kár« – mondja és feláll. Egyetemi tanár, a kormány megbízásából felméri, lefényképezi a svájci templomok építészeti kincseit, a gótikus homályba rejtett szépségeket.”80 A magyar folklórban is jól körülhatárolható csoportokat alkotnak azok a ráolvasások, amelyeknek obszcén szövegformulái, átkai a távolról jött betegség-, vihar-, forgószéldémonokat a női nemi szervbe küldik el.81 Például az igézés gyanúja esetén, ha a kisgyereket nézi valaki, az anyának köpnie kell, és közben csendesen mondani: „Püh, nézzél a seggembe!” (Forró, Abaúj–Torna megye)82 A Kolozsvár környéki Kidében (Borsa völgye) az igézetdémon távoltartására ezt mondták: „Piha, meg ne igézzen, kígyó fasz a szemed közé, keresztanyád picsája a nyakad közé.”83 Háromszéken az igézés gyógyítására szolgáló ráolvasás elmondása és a vízvetés után mondják: „Keresztapa fasza a szeme közi, / aki megigizte ezt a beteget!”84 Egy Zsil völgyébe költözött gyergyói családban 1968-ban keresztelték az egyik leánygyermeket. A keresztelőre való induláskor a pólyás csecsemőt a küszöbre tették, a keresztanya pedig lehúzott bugyival átlépett rajta, miközben ezt mondta: „Ne fogjon az igézet!” De mivel valami hibát követett el a rítus során, a rontáselhárítás nem
76 Nagy Olga: A vasfogú farkas. Bukarest, 1987. 82. 77 Tolnai V. 1904. 28–31. 78 László Gy. 1947.; Jung K. 1987. 79 Szenti T. 1993. 77–80. 80 Márai Sándor: Európa elrablása. Budapest, é. n. [1995] 26. 81 Néhány idevágó példát találunk Pócs Éva Magyar ráolvasások többször idézett ráolvasás-gyűjteményének „Varázsigék” című fejezetében. (Pócs É. 1985–1986. II. köt. XVII. csop.) 82 Pócs É. 1986. II. 565. 83 Vajkai Aurél adatát idézi: Jung K. 1987. 83. 84 Alsócsernáton, Hegyeli Attila egy. hallg. gyűjtése, 1998.



27
volt sikeres, sőt mintegy a visszájára fordult: az illető személy egész életére könnyen megronthatóvá vált. A varázscselekmény alanya, aki ma már felnőtt asszonnyá lett, minderről így vélekedik: „Ahhoz, hogy ez a babonaság megszakadjon, hogy ne fogjon engemet az igézés, azt kéne csináljuk, már mondtam neki, csak most nem járunk össze, hogy le kéne vetkőzzek csóréra, feküdjek le a küszöbre, s akkor ő bugyi nélkül lépjen át rajtam háromszor, és mondja azt, hogy: »Mikor meg lesz igézve az övé, akkor legyek én is.« Na, s akkor háromszor átal kéne lépjen rajtam.”85
A gyűlölt ellenfél képében megszemélyesült gonosz démon elhárításáról van szó a következő esetben is. Az első világháború előtti időkben a háromszéki Zabolán éktelenül összeveszett két középosztálybeli tisztes hölgy. Az elfajult vitában végül a postamesterné úgy fejezte ki végső megvetését, hogy a falu főutcáján nagy asszisztencia mellett rokolyáját felkapva a veszekedőtársa irányába verte a meztelen fenekét.86 Amint tudjuk, a fenék ellenségnek való mutogatása az ókorban és a középkorban hadjáratok, várostromok idején szokásos démonelhárító és -rontó mágikus cselekmény volt.87 Ezt fejezi ki a „fügét mutat” szólás is, illetve az ezt „illusztráló” gesztus is.88
* Fenék mutogatása (nemi szervek) Háromhavi elzárásra ítélte az illetékes bolgár városi bíróság azt a labdarúgó-szurkolót, aki a fenekét mutogatta az ellenfél szurkolótábora előtt. A bolgár média beszámolója szerint a 33 éves férfi a plovdivi Botev híveként csapata és a CSZKA Szófia legutóbbi élvonalbeli bajnoki találkozóján hajtotta végre „hátsó szándékú" akcióját: a szünetben a vendégszektor elé futott, majd hátat fordítva a szófiai drukkereknek letolta a nadrágját. Mutatványát mindazonáltal nem sokáig végezhette, a rendfenntartók ugyanis nyakon csípték, és elvonszolták az illetlenül viselkedő szurkolót, akit a CSZKA-hívek üveggel, kővel és különféle tárgyakkal dobáltak meg nemtetszés-nyilvánításuk jeleként. A bíróság gyorsított eljárásban tárgyalta ügyét, és e tárgykörben szokatlanul szigorú, végrehajtandó ítéletet hozott. A múlt szombati találkozót amúgy a fővárosiak nyerték meg 1–0-ra. (Labdarúgás: börtönre ítélték a fenekét mutogató bolgár szurkolót. MTI, 2009. 10. 24. − http://www.nemzetisport.hu/nso_hirek)
7. 5. Harc az ördöggel
Lásd: Harc, tisztítás, elválasztás
Összegzés: archetípus-e az Ördög?
A Rossz (Gonosz) archetípusának keresztényiesített megjelenéséről van szó. Keresztényiesültek bizonyos archetipikus képzetek: pl. a Gonosz ártó szándéka, fekete színe, ártó betegség-, ijesztő-, természeti- stb. démonok stb. Mint láttuk, még az ördöggel kötött szövetség gondolata sem kultúrához kötött, hasonlóképpen igen archaikus elem a rejtvényfejtésben való komoly versengés gondolata, a gonosz démon rászedése stb. – „Az ördög tehát a korábbi mitikus óriások helyére lép, helyére lép az alsóbb fokú mitológia minden lehetséges más démonjának és lényének. Végezetül a kereszténységen kívüli isteneknek is a helyére kerül, amennyiben azok keresztény szemszögből démonizálódtak és diabolizálódtak.”89
85 Gyergyószentmiklós, Molnár Noémi egy. hallg. gyűjtése, 2006. 86 Olosz Katalin néprajzkutató közlése, aki édesanyjától hallotta a történetet. 87 Jung K. 1987. 78–79. 88 Tolnai V. 1904. 28–31.; O. Nagy G. 1988. 186–188. 89 Röhrich L. 1966. 223.