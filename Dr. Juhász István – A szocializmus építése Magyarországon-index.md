---
master_file: "[[@DrJuhaszIstvanf]]"
---
# Index for Dr. Juhász István – A szocializmus építése Magyarországon.pdf

A szocializmus építése (1948-56) – 1. rész
Az ország erőltetett újjáépítése valósult meg az úgynevezett Rákosi-korszakban. A
kuláküldözés, a magántulajdonon alapuló gazdaság ellenséggé tétele napi gyakorlat
volt ebben az időszakban. A politikai vezetés az eszközökben nem nagyon válogatott,
a cél elérése érdekében az adózást és az adóztató apparátust is eszközként
használták fel.
„Ha nem tartunk mértéket, akkor mint rántott csirkét megesszük azt a tyúkot, amely jövőre aranytojást tojna és
ötéves tervünk gyárait, üzemeit, kultúrházait már az idén csemegevaj és borjúsült formájában elfogyasztanánk. [...]
Minél több munkával, verejtékkel, áldozattal építjük jövőnket, annál tartósabb lesz, annál drágább lesz
mindannyiunk számára.”
(Rákosi Mátyásnak a DISZ 1950. június 17-ei alakuló kongresszusán mondott beszédéből)
A II. világháborút követően a párizsi békeszerződések (https://ado.hu/ado/veszteskent-a-ii-vilaghaboru-utan-a
parizsi-bekeszerzodes-1-resz/) rendkívül szűk mozgásteret hagytak Magyarország számára. Mindezt súlyosbította
a szovjet megszállás, a kényszermunkára elhurcoltak tömege, az ország gazdasági javainak lerablása. A lakosság
létfeltételeit a jegyrendszer és a beszolgáltatási rendszer fenntartásával próbálta a kormányzat biztosítani
(https://ado.hu/ado/veszteskent-a-ii-vilaghaboru-utan-beszolgaltatas-jegyrendszer/). Mindezt súlyosbította a
rendkívül nagy infláció, amelyet a forint bevezetésével kívántak megoldani, a stabilitáshoz azonban szigorú
pénzügypolitikára volt szükség (https://ado.hu/ado/veszteskent-a-ii-vilaghaboru-utan-hiperinflacio-uj-forint-3
resz/).
A vesztes világháború árát a társadalom egésze fizette meg, a döntéshozók közül volt, aki az emigrációt
választotta, mások itthon kellett, hogy felelősséget vállaljanak.
A szovjet megszállás együtt járt azzal, hogy Magyarország szovjetizálását is – miként az ún. keleti blokk
országaiban máshol is – megkezdték. Ennek legfontosabb eszköze – természetesen a hatalom megszerzése volt a
Moszkva-párti kommunisták részére. Ez több lépésben meg is valósult, legismertebb momentuma az 1947-es
„kékcédulás” választás volt, ahol csalásokkal manipulálták az eredményt. Ezt követően már a Rákosi Mátyás
vezette Magyar Kommunista Párt volt az ország tényleges irányítója.



Egy ‘igazi mezőgazdász’
Alkotmány
Formálisan az Országgyűlés maradt a legfőbb államhatalmi szerv, ezt mondta ki az 1949. évi XX. törvény, a Magyar
Népköztársaság Alkotmánya is. a történelem során ez volt Magyarország második írott alkotmánya a
Tanácsköztársaság alkotmánya után, ahhoz képest viszont több területen visszalépés is történt. Így például a
nemzetiségi kérdésekben vagy az állami költségvetés működési szabályaiban.



Az Országgyűlés mennyire volt a legfőbb államhatalmi szerv, jól mutatja az, hogy évente csak kétszer ült össze
rövid időre, az elfogadott törvények száma sokszor csak 4-6 volt egy évben. Ez a helyzet lényegében 1989-ig
fennállt.
Adóztatásra vonatkozó rendelkezést ez az alkotmány egyáltalán nem tartalmazott, csak néhány homályosnak
mondható rendelkezés utalt az államháztartás működéi rendjére.
5. § A Magyar Népköztársaság gazdasági életét állami népgazdasági terv határozza meg. Az
államhatalom a társadalmi tulajdonban levő vállalatokra, az állami bankrendszerre, a
mezőgazdasági gépállomásokra támaszkodva irányítja és ellenőrzi a népgazdaságot a
termelőerők fejlesztése, a közvagyon növelése, a dolgozók anyagi és kulturális színvonalának
állandó emelése és az ország véderejének fokozása érdekében.
8. § (2) A magántulajdon és a magánkezdeményezés a köz érdekeit nem sértheti.
9. § (1) A Magyar Népköztársaság társadalmi rendjének alapja a munka.
(4) A Magyar Népköztársaság megvalósítani törekszik a szocializmus elvét: Mindenki
képessége szerint, mindenkinek munkája szerint.
Ez a helyzet egészen 1989. október 23-ig fennállt.
Az államháztartás működési rendjét a következő évtizedekben a munka alapú társadalom építésének primátusa
(elsődlegessége), valamint a kommunizmusba vezető út, annak szocialista szakasza határozta meg.
Azok a társadalmi rétegek, amelyek a végcél „útjában álltak” minden eszközzel kényszeríthetőek,
szankcionálhatóak voltak, egészen a végletekig menően, a koncepciós perekben halálos ítéletek is születtek
(amelyeket végre is hajtottak!).



Politikai és gazdasági célkitűzések
A Szovjetunió készült a harmadik világháborúra. A keleti blokkra ebben egyrészt mint szövetségesre számított,
másrészt ütközőzónaként ezekre az országokra hárította volna a legsúlyosabb csapásokat.
Magyarország számára ez erőteljes hadseregfejlesztést, illetve a hadsereget kiszolgáló iparosítást jelentett.
A párizsi békeszerződésben meghatározott korlátokat (70 ezer fő) semmibe véve 1950 nyarán a magyar fegyveres
erők létszáma a 300 ezer főt is meghaladta. A magas létszámot azzal a férfilakosság szinte teljes körű
besorozásával, illetve a szolgálati időt több fegyvernemnél felemelték három évre, valamint ösztönözték a
„továbbszolgálást”.
Az erőteljes iparosítás keretében célként tűzték ki, hogy Magyarország a „vas és acél országa” legyen, miközben
ehhez elegendő és megfelelő minőségű vasérccel, kokszolható szénnel az ország alig rendelkezett. Grandiózus
beruházások indultak – szovjet segítséggel és alapanyagokkal –, hogy minél előbb ipari országgá fejlődjön
Magyarország.
A hadseregfejlesztés és az iparosítás forrását alapvetően a lakosság életszínvonalának csökkenése (jó esetben
szinten tartása), illetve a mezőgazdaság és az abban dolgozó parasztság kizsákmányolása képezte.
Ugyanezt a célt szolgálták az államosítások is, több lépcsőben 1948 végére lényegében a teljes pénzügyi szektort,
az iparvállalatokat állami kézbe vették.
Az agrárágazat kizsákmányolása; szövetkezetek, tagosítás
A termőföldek közös művelésbe vonásának célját Rákosi 1948. augusztus 20-i kecskeméti beszédében fogalmazta
meg. Néhány hónappal később, november 27-én már céldátumot is megadott: „3-4 éven belül oda kell vinni, hogy
a parasztság 90 százaléka rendes szocialista közös társas művelésben művelje a földjét”. A szövetkezetek
létrehozására vonatkozó kormányrendelet 1948. december 18-án jelent meg (14 000/1948. sz. Korm.r.).
A termelőszövetkezeteké a jövő



A szövetkezetekbe való beléptetés nagyon lassan haladt. A néhány évvel korábban, a földosztás során földet
szerző parasztok nem szívesen váltak meg birtokuktól. Általában azok léptek be a szövetkezetekbe, akiknek földje
nem volt képes fedezni a család megélhetését. Összesen 584 csoport működött 1949 nyarán 13 ezer taggal, 55 ezer
hektárnyi területen. Az egy főre vetített terület nem érte el a 7 kataszteri holdat.
A kormányzat (természetesen politikai megrendelésre) mindent bevetett. Progresszív adót vetett ki a
mezőgazdasági földterületekre (7090/1948., majd 4113/1949. (VI. 26.) Korm. rendelet az 1949. évi
mezőgazdaságfejlesztési járulék kivetése tárgyában). Járulékot kellett fizetni az olyan birtok után, amelynek
területe a 25 kataszteri holdat vagy kataszteri tisztajövedelme a 350 koronát eléri vagy meghaladja. Fontos a
„vagy” kötőszó, azaz kisebb terület után is fizetni kellett, ha elég jó termőképességű volt a föld, vagy megfordítva,
350 AK alatt is fizetni kellett, ha a terület meghaladta a 25 holdat. A járulékfizetés alól mentesítették (mások
mellett) a földműves-szövetkezeteket és az állami gazdaságokat, így lényegében a magángazdáknak kellett a
kötelezettséggel számolni.
A gazdákat gyakran berángatták a tanácsra, vegzálták őket, fenyegettek az ÁVH-val, előfordult többszörös
adókivetés is, illetve a beszolgáltatási kötelezettség újbóli előírása is. A gazdáknak sokszor csak két lehetőségük
volt, vagy beléptek a szövetkezetekbe, vagy felhagytak a gazdálkodással (elmentek ipari munkásnak), és a
termőföldet felajánlották az államnak.
Az erőszakos szövetkezesítés hatására 1950 őszére már 3200 földműves-szövetkezet jött létre, tagjainak száma
másfél millióra emelkedett.
A földek műveléséhez nem volt elegendő munkagép. Ezt ún. gépállomások létesítésével kívánták megoldani,
ahonnan a munkát a szövetkezeteknek és állami gazdaságoknak igényelni kellett. A gépeket jórészt az
államosításokból, illetve elkobzásokból biztosították, állami beruházások a mezőgazdaságban alig voltak.
A háború alatt elpusztult igásállatok, a húsuk miatt elfogyasztott állatállomány miatt kevés volt a szerves trágya,
műtrágyázásra még kevesebb lehetőség volt. Volt olyan év, amikor a padlásseprések hatására még vetőmag sem
maradt elegendő. Szélsőséges példa, de előfordult, hogy az állatok etetésére félretett gyenge minőségű gabonát
vetették el, sőt még az is, hogy a krumpli héját használták vetőburgonya helyett.
A termésátlagok nem haladták meg a világháború előtti adatokat.
A szövetkezetek sikertelenségének egyik legfontosabb oka a szakértelem hiánya volt. A régi agrárszakembereket
az 1950-es évek közepére eltávolították, helyükbe szakmai ismeretek nélküli szegényparasztokat vagy munkásokat
állítottak. 1953 végén a 3307 tsz-elnökből felsőbb fokú (egyetem, technikum stb.) végzettsége mindössze 144-nek
volt, 2203 pedig semmiféle szakirányú képesítéssel nem rendelkezett.
A másik kényszerítő eszköz a tagosítás volt. A magyar öröklési rendszer is „rásegített” arra, hogy egy-egy
parasztgazda összességében kisebb földterülete is sok különálló, egymástól távol elhelyezkedő tagból állt. Volt rá
példa, hogy 7 kataszteri holdas gazdának 92 tagban kellett művelnie a földjét. A tagosítás emiatt már a XIX. század
második felétől folyamatosan megoldandó probléma volt, amit birtokcserékkel lehetett „helyrehozni”. Az ötvenes
évek elején a szövetkezeteké volt az elsőbbség, gyakran kényszertagosítással elvették a gazdák földterületeit, és
helyette messzebb, rosszabb minőségű földterületeket adtak cserébe. Hiába írta elő a jogszabály a megegyezési
kötelezettséget, erre gyakran fittyet hánytak.



Ezért jó a szövetkezetben!
Mindez azt eredményezte, hogy megrendült a föld tulajdonjogába vetett bizalom, a parasztok a szükséges
beruházásokat, talajjavítást (stb.) sem végezték el földterületeiken, elmaradtak az ültetvénytelepítések, a
gépesítések, sőt gyakran a föld megművelése is. Ez oda vezetett, hogy 1952-től már hiába ajánlották fel a földet a
szövetkezeteknek és állami gazdaságoknak, nem vették át, mert nem volt, aki megművelje.
Kulákadó, kuláklisták
A fentebb említett (eufemisztikus) mezőgazdaságfejlesztési járulékot a nagyobb, jobb minőségű földterületek
után kellett fizetni. Már a kezdetektől kulákadónak nevezték ezt a kötelezettséget, az érintett birtokosokat pedig
kulákoknak (a kulák orosz eredetű szó, jelentései: ököl, nagygazda, zsugori), listákat állítottak össze róluk, a
társadalom ellenségeinek aposztrofálták őket, ha jelentkeztek, akkor sem vették fel őket a szövetkezetekbe.



Kukákellenes agitáció
Rákosi az MDP II. kongresszusán 63 ezer ilyen gazdaságról beszélt, de más okok miatt is sokakat kuláknak
minősítettek, így százezret megközelítette az érintett családok száma. Ők voltak a falusi „kizsákmányolók”!
Sokszor olyan személyekről is szó volt, akik a világháború utáni földosztásoknál sok gyermekük alapján jutottak
ekkora földterülethez.
A terület kiszámításánál a kertet, a gyümölcsöst négyszeres, a szőlőt ötszörös szorzóval vették figyelembe, de
kuláklistára kerületek azok is, akiknek cséplőgépe, traktora, mezőgazdasági üzeme (malom, daráló, olajütő, stb.)
volt, vagy kereskedelemmel, vendéglátással foglalkozott, és volt 100 AK-t meghaladó mezőgazdasági birtoka.
A listák alapján megkezdődött a likvidálás. Elvették földjeiket, visszamondták hiteleiket, eltávolították a
hagyományos szövetkezetek vezető testületeiből (amelyekben éppen birtokuk nagysága, helyi rangjuk alapján
vettek részt), mindezeken felül állattartási kötelezettséget is róttak rájuk, természetesen az ehhez kapcsolódó
beszolgáltatási kötelezettséggel együtt. A kulákok gyermekei nem tanulhattak tovább középiskolában, még az is
előfordult, hogy gimnáziumba járó harmadikos, negyedikes gyerekeket egyszerűen eltávolítottak az oktatási
rendszerből. Magasabb iskolai végzettségről természetesen szó sem lehetett.



Baráth József kulák a bíróság előtt, mely 15 évi börtönbüntetésre és teljes vagyonelkobzásra ítélte a 34 holdas gazdát 1951. májusában (MTI, Papp Jenő)
Az uszítás a legmagasabb szintekről indult. Az MDP KV 1952. június 27-28-i ülésén hangzottak el a következők: „Fel
kell lépni a felvilágosító munkában a kulák veszélyességének lebecsülésével, a szétvert ellenség hangulatával
szemben. ... A törvény teljes szigorával kell lesújtani a feketevágó, az adócsaló, a beadást és a földművelést
szabotáló, a rémhírterjesztő, a szövetkezetbe csalárd módon befurakodó kulákokra”.
A kötelezettségek teljesíthetetlenek voltak, 1953-ra a kulákgazdaságok eladósodottsága olyan mértékű volt, ami
megfelelt egy kataszteri hold tiszta jövedelmének. A kuláklistákról akkor sem lehetett lekerülni, ha földjeiket
felajánlották.
Honvári János könyvében olvasható a következő:
Az MDP KV Mezőgazdasági osztálya 1952. január 4-én az alábbi javaslatot terjesztette
Hegedűs András elé: a tervezett gépfelvásárlási akció kudarcát úgy lehet kiköszörülni, hogy
az elkövetkezőkben főleg a kulákok üzemképes, vagy kis javítással üzemlépessé tehető
mezőgazdasági gépét fogják az adóhátralék fejében elzálogosítani. Ha az eljárás sem hozná
meg a kívánt eredményt, akkor „nincs akadálya annak, hogy ... azoknál a kulákoknál,
akiknek üzemképes traktoruk, cséplőgépük, traktorekéjük, kazalozójuk van, a szükséges
mennyiségben adóvizsgálatot folytassunk le. Az így megállapított adóhiányok, valamint
ennek alapján kivetett bírságok ellenében a mezőgazdasági gépeket zálogolhatjuk, s
átvehetjük”.



Nem szorul magyarázatra a javasolt intézkedés cinizmusa.
A kuláklisták, a kulákokkal szembeni intézkedések hatásosak voltak, 1953-ra a kulákgazdaságok mintegy 80
százaléka megszűnt, a területi veszteség ennél valamivel nagyobb arányú volt.
Még éveket kellett várni a kuláküldözés megszűnésére, és fél évszázadot arra, hogy formális elégtételre is sor
kerüljön.
23/2012. (III. 28.) OGY határozat
Megemlékezés napja a kuláküldözések idején tönkretett magyar gazdákról
1. Az Országgyűlés ebben a határozatban elítéli a kommunista diktatúra idején a magyar
középparasztsággal szemben tanúsított, kegyetlen üldöztetést és megkülönböztetést.
2. Az Országgyűlés javasolja, hogy a kuláküldözés történetéről, körülményeiről méltó módon,
rendszeresen emlékezzenek meg, mely megemlékezések során a fiatal nemzedékek
megismerhetik a magyar középparaszti réteg szenvedését.
3. A megemlékezés napja minden év június 29-e Péter-Pál napja, amely régi hagyomány
szerint a betakarítás kezdetének napja, a parasztság ünnepe volt.
4. Ez a határozat a közzétételét követő napon lép hatályba.
A kuláküldözés emléktáblája a ceglédi Református Nagytemplom falán (dr. Jójárt György kezdeményezésére helyezték el)
Irodalom:
Corpus Juris Hungarici (KJK-KERSZÖV Kft., 2000, Budapest)
Kupai Dániel: A kuláküldözés története Magyarországon
(http://www.nagykoros.hu/media/source/dolgozatok/Kupai_Dniel_dolgozata.pdf )
Magyarország gazdaságtörténete a Honfoglalástól a XX. századig (szerk.: Honvári János, AULA Kiadó, 2000,
Budapest, 459-546.pp.)



Romsics Ignác: Magyarország története a XX. században
(https://www.tankonyvtar.hu/hu/tartalom/tamop425/2011_0001_520_magyarorszag_tortenete/index.html) (Osiris
Kiadó, Budapest, 2010)



A szocializmus építése (1948-56) – 2. rész
A békekölcsön rendszere az egyik legdurvább rejtett adózást valósította meg 1949-56
között. A gyermektelenségi adó a háborút követő kényszerintézkedés volt,
ideológiával is alátámasztva a szükségességét. A kisiparosok, kiskereskedők,
vendéglátósok, magánparasztok, illetve a szellemi tevékenységet végzők általános
jövedelemadója sajátos büntetésként is működött azokkal szemben, akik nem vettek
részt a szocializmus építésében.
Asszonynak szülni kötelesség, lánynak szülni dicsősség!
(a Ratkó Anna nevével fémjelzett korszak egyik jelszava)
Az 1948-tól beindított erőteljes iparosítás anyagi fedezetét meg kellett teremteni. A világháborús készülődés
miatt a szovjet megszállási zóna országai Marshall-segélyben nem részesülhettek, így Magyarország sem. A
Szovjetunió anyagi helyzete sem tette lehetővé a megszállt országok segélyezését, így a lakosságtól és a
gazdasági szereplőktől kellett ehhez erőforrásokat elvonni.



Magyarország a II. világháborút követő években is mezőgazdasági ország volt. A parasztok jelentős része olyan
szegényparaszt volt, akik kis területen gazdálkodtak, sokuk az 1945-ös földosztás során szerezte birtokát. Őket
értelmetlen lett volna vagyonelvonással, adózási eszközökkel terhelni.
Ígéretesebbnek látszott a parasztság módosabb részét belső ellenségként kezelni, így egyszerre lehetett
bűnbakokat képezni, és vagyonukat elvonva forrásokat is teremteni. Kuláklistára kerülni nagy csapást jelentett
sok családnak, erről korábbi írásunkban már szóltunk (https://ado.hu/ado/a-szocializmus-epitese-1948-56-1
resz/).
Békekölcsön
Sokkal jelentősebb forrásteremtést tett lehetővé az úgynevezett terv- és békekölcsönök kibocsátása. Már az
elnevezés is eufemizmus, mivel ténylegesen az állam hitelt vett fel a lakosságtól, hogy a világháborús készülődés
miatt szükséges iparosításhoz forrásokat biztosítson. Az első három kibocsátásra ez mindenképpen elmondható.
Az első kibocsátásra 1949 őszén került sor, majd ezt követően 1956-ig többször is sor került kötvényjegyzésre,
összesen hat alkalommal 6,7 milliárd forint értékben. Erőteljes agitációra volt ahhoz szükség, hogy ebből 5,4
milliárd forintot lejegyezzenek. Az általános elvárás az volt, hogy a dolgozó emberek éves keresetükből egyhavi
bért fordítsanak kötvényjegyzésre.
Két típusú kötvényt bocsátott ki az állam, egyrészt sorsolással lehetett nagyobb összegű nyereményekhez jutni,
másrészt bocsátottak ki kamatozó állampapírokat is. Az utóbbi nem volt jelentős mértékű.
A negyedik, ötödik és hatodik békekölcsönt már közvetlenül az életszínvonal emelésére szolgáló beruházásokra, a
könnyűipar, az élelmiszeripar és a mezőgazdaság fejlesztésére bocsátották ki. A lejegyzett kötvényekből befolyt
pénz egy részével (kezdetben 25, később 50%-ával) az adott település tanácsa rendelkezhetett, fordíthatta azt
szociális és kulturális célokra.
A békekölcsönök visszafizetése a 70-es évekig húzódott el. A névleges értéken visszafizetett összeg reálértékben
töredéke volt a jegyzésre befizetett összegnek. Emiatt is tekinthetjük ezt a lakosság rejtett adóztatásának.



Egy hír a Dunántúli Napló 1977. január 1-jei számából:
Tízmillió forint a ráérőknél – December 31-ig válthatók be a Békekölcsön kötvények
A Békekölcsön kötvények utolsó sorsolását 1974-ben tartotta az országos takarékpénztár.
Azóta a rendelkezések szerint valamennyi békekölcsönkötvény pénzre váltható. Annak idején
a kifizetési határidőt három évben állapították meg.
1976-ban mintegy tízmillió forint összegű kötvényt váltottak pénzre, de még mindig sok a
„ráérő”, akiknek birtokában több tízmillió forint értékű kötvény van.
A I-VI. békekölcsön kötvények elévülési határideje egységesen 1977. december 31., tehát még
egy évig beválthatók a kötvények, illetve felvehetők a rájuk kisorsolt nyeremények.
Jól látható, hogy az újságírói retorika még 1977-ben sem különbözött sokban a Rákosi-korszak retorikájától.



A társadalom „ellenségeinek” adóztatása
A Rákosi-kor ideológiája szerint a szocializmust a munkásosztály építi. Más társadalmi rétegek velük szövetséget
köthetnek (így a szövetkezetekben vagy állami gazdaságokban dolgozó parasztság), a magángazdaság szereplői
viszont a megtűrt kategóriába tartoztak már ebben az időben is. Ilyen megtűrt társadalmi réteget jelentettek a
saját földjükön gazdálkodó parasztok, a kisiparosok, a kiskereskedők, a (nem állami) vendéglátósok, a szellemi
tevékenységet végzők (ebbe a kategóriába főleg a tudósok, a feltalálók, az irodalmi tevékenységet végzők, a
képző- és előadóművészek tartoztak).
A szocialista társadalom építőit (munkásosztály stb.) közvetlenül illetményadóval és társadalombiztosítási
(sztk-)járulékkal terhelték, általános jövedelemadóval és forgalmi adóval nem. Az illetményadó kötelezettség két
szakaszban 1949-ben (4363/1949. (XII. 30.) MT rendelet a tételes illetményadó megszüntetése tárgyában) és 1953
ban (32/1953. (VII. 3.) MT rendelet az illetményadó megszüntetéséről) megszűnt, a százalékos illetményadó
beépült a társadalombiztosítási járulékba.
A szocialista vállalatok és szövetkezetek viszont forgalmi adót fizettek (1/1952. (I. 5.) PM rendelet a belföldi
forgalomban fizetendő forgalmi adókról). A szocialista szektort ezen túl még számos fizetési kötelezettséggel
terhelték (pl. eszközlekötési járulékot kellett fizetniük), de ezek a kötelezettségek nem jelentek meg az egyes
dolgozóknál. Ezzel azt a látszatot teremtették, mintha a szocializmus építőinek nem kellett volna hozzájárulni a
társadalmi közterhekhez. Ez egybevág a Marx által megfogalmazott ideológiával, amely szerint a
kommunizmusban az állam elhal, és ezzel megszűnnek az állam felé teljesítendő adókötelezettségek is, mivel
nem lesz állam, aminek a működését az adókból kellene biztosítani.
Az előzőekkel szemben a magángazdaság szereplőinek általános jövedelemadót és forgalmi adót kellett fizetniük.
Az általános jövedelemadóról szóló első szocialista jogszabály a 13400/1948. (1949. I. 7.) Korm. rendelet volt.
Ebben részletes szabályokat határoztak meg az általános jövedelemadóra, és progresszív adótábla alapján kellett



meghatározni az adókötelezettséget. Ez utóbbit többször is módosították, például az 1951-es adótábla
legalacsonyabb sávjában 4% volt a jövedelemadó, a legfelső sávban viszont már 70%. A progresszió igen gyorsan
emelkedett, már havi 2000 Ft-os keresetnél is a növekmény felét adóként kellett megfizetni.
A magyar köztársaság kormányának 13.400/1948. Korm. számú rendelete az általános
jövedelemadó tárgyában.
A magyar köztársaság kormánya az 1946 : XVI. törvénycikk 1. §-ában foglalt és legutóbb az
1948 : LVI. törvénycikkel meghosszabbított felhatalmazás alapján a következőket rendeli:
I. Adóköteles és adómentes személyek.
1. §.
Általános jövedelemadót köteles fizetni:
1. minden olyan természetes személy — állampolgárságára tekintet nélkül — akinek :
a) az ország területén fekvő mező- és erdőgazdasági ingatlanból (ideértve a kertet és a szőlőt
is) ;
b) az ország területén fekvő házbirtokból ;
c) együttes kereseti és jövedelemadó alá tartozó valamely hasznothajtó foglalkozásból,
illetőleg bevételt biztos író jövedelemforrásból ;
d) tőkevagyonból (ideértve a részvényeseknek, a korlátolt felelősségű társaságok, valamint a
szövetkezetek tagjainak ebben a minőségükben az említet vállalatoktól járó osztalékait,
illetőleg haszonrészesedéseit is) ;
e) tantiemből ;
f) mint tagnak valamely kisipari termelőszövetkezetből vagy kisipari
feldolgozószövetkezetből munkateljesítmény, illetőleg nyereségrészesedés, valamint a
földmíves- vagy a főldbérlőszövetkezet termelőszövetkezeti csoport tagság címén ;
g) az előbbi pontokban fel nem sorolt egyéb jövedelemforrásból –kivéve az illetményadó alá
cső járandóságokat, valamint a nyugdíjat (kegydíjat) is — származó bármilyen összegű tiszta
jövedelme van ; továbbá
2. minden olyan természetes és jogi személy, illetőleg külön kezelt vagyontömeg, akinek
illetőleg amelynek tulajdonában (haszonélvezetében)
a) két évesnél idősebb ló, öszvér, szamár, szarvasmarha és bivaly ;
b) vontatógép (traktor) vagy cséplőgép van.
...
Az általános jövedelemadót kivetéssel állapították meg, amelyet néhány bevallott alapadat (bevétel, beruházások
stb.) után állapított meg az adóhatóság.



A kivetés módja és a magas progresszió egyik oldalon magával hozta a bevételek eltitkolását, az adóhatóság
oldaláról viszont azt, hogy a bevallott adatokat hiteltelennek minősítették, felülírták, és a felülírt adatok alapján
vetették ki a jövedelemadót. Az általános jövedelemadózásnak ez a rendszere lényegében 1987 végéig
fennmaradt.
Társadalombiztosítás
A szocialista állam gondoskodik a dolgozókról, ha betegek, illetve idős korukban nyugdíjat biztosít részükre.
Ennek intézményrendszere a társadalombiztosítás.
A szocialista szektor bővülésével egyre több embert vontak be a rendszerbe, míg 1938-ban csak 2,8 millió volt a
rendszerben részt vevők száma, ez 1949-ra 5,7; 1953-ra 5,7; illetve 1956-ra 6,3 millióra nőtt.
Nem árt ugyanakkor tudni, hogy a bővülés alapvetően az aktív, járulékfizető korosztályokból származott, a
befizetett járulékok (bőven) képesek voltak fedezni az ezek ellenében nyújtott szolgáltatásokat. A többletet itt is
beruházásokra költötte az állam.
A szocialista szektoron kívüliekre nem terjedt ki a társadalombiztosítás rendszere, így a magángazdálkodók, a
parasztság jelentős része, az időskorúak (hacsak nem szereztek már korábban ellátási jogosultságot) kimaradtak
a rendszerből.
A gyermektelenek büntetése
Magyarország embervesztesége a II. világháborúban – a lakosság lélekszámához viszonyítva – igen magas volt.
Különböző számítások vannak, ezek alapján 830 000–950 000 fő volt a veszteség, ami az akkori összlakosság
mintegy 6,5%-át tette ki. A katonaveszteségek miatt a férfilakosság vesztesége ennél sokkal nagyobb arányú volt.



Ilyen veszteségeket követően különösen fontossá vált, hogy minél több gyermek szülessen, akár olyan
körülmények között is, amikor a nők nem éltek házasságban, tartós távkapcsolatban. A korszakot az 1950-től 1953
ig miniszteri posztot betöltő Ratkó Annáról nevezték el (egyébként ő volt Magyarország első női minisztere).
A gyermekvállalást minden eszközzel ösztönözték, illetve a gyermektelenséget szankcionálták. A közismert jelszó
szerint „asszonynak szülni kötelesség, lánynak szülni dicsősség”. Ez ütközött a hagyományos keresztény
értékrenddel, de elegendő férfi nélkül sok nőnek esélye sem lett volna házasságban gyermeket vállalni.
A gyermektelenséget viszont adóval sújtották. A 20. életévüket betöltötteknek – nőknél 45, férfiaknál 50 év alatt
gyermektelenségi adót kellett fizetni, ha nem volt vér szerinti vagy örökbe fogadott gyermekük (voltak kivételek,
de a részletszabályok ismertetését most mellőzzük).
8/1953. (II. 8.) MT rendelet a gyermektelenek adójáról
Az anyák és gyermekek védelmének fokozása, anyagi és egészségügyi helyzetének
megjavítása, a többgyermekes családok támogatása érdekében az állam jelentős anyagi
kötelezettséget vállal. Méltányos, hogy e kötelezettségekben nagyobb arányban vegyenek
részt a gyermektelen családok, a nőtlenek és hajadonok, akiket nem terhelnek a gyermek
nevelésével kapcsolatos költségek.
Ezért a Magyar Népköztársaság Minisztertanácsa a következőket rendeli:
1. § Gyermektelenek adóját köteles fizetni a 20. életévét betöltött az a személy, akinek önálló
keresete, vagy jövedelme van és nincsen élő – vérszerinti, vagy örökbefogadott – gyermeke.
...
Az adózáson belül a negatív diszkrimináció sosem szerencsés, ez is eredményezte, hogy ez az adófajta közutálat
tárgyává vált. Néhány évvel később 1957. január 1-jétől az adófajtát hatályon kívül helyezték (14/1956. (XII. 24.)
Korm. rendelet a gyermektelenek adójának megszüntetéséről).
A demográfiai adatok viszont kétségtelenül bizonyítják a pozitív tartalmú propaganda, és a negatív
megkülönböztetés eredményességét, több százezer Ratkó-gyermek bizonyítja mindezt. A Fiumei úti temető
Munkásmozgalmi Pantheonjának egyik legtöbbet látogatott emlékhelye ma is a Ratkó Anna hamvait tartalmazó
urna.



&&&&&
Sztálin 1953. március 5-én meghalt. Moszkvában megkezdődött az utódlásért folyó harc, amelyből Hruscsov és
Malenkov került ki győztesen. Az ellenlábasok jó esetben visszavonulhattak, de többüket perbe fogták és
kivégezték. Ez lett a sorsa a rettegett Lavrentyij Berijának is.



A magyar politikai vezetés nem vette észre, hogy új idők jöttek el Moszkvában, és folytatták az előző években
megszokott tevékenységüket. Két alkalommal is Moszkvába rendelték 1953-ban a legfelsőbb vezetést, először
baráti eligazításra, majd ennek hatástalanságát látva szőnyeg szélére állították Rákosiékat, és közölték velük,
hogy Nagy Imrét kell miniszterelnöknek kinevezni, Rákosinak vissza kell lépni a „második sorba”. Ennek
megvalósulása már egy következő történet lesz.
Irodalom:
Corpus Juris Hungarici (KJK-KERSZÖV Kft., 2000, Budapest)
Magyarország gazdaságtörténete a Honfoglalástól a XX. századig (szerk.: Honvári János, AULA Kiadó, 2000,
Budapest, 459-546.pp.)
Romsics Ignác: Magyarország története a XX. században
(https://www.tankonyvtar.hu/hu/tartalom/tamop425/2011_0001_520_magyarorszag_tortenete/index.html) (Osiris
Kiadó, Budapest, 2010)



A szocializmus építése (1948-56) – Nagy Imrétől Nagy
Imréig – 3. rész
Sztálin halála fordulatot jelentett Moszkvában. Ezt a magyar vezetés nagyon nehezen
vette tudomásul, de végül kénytelenek voltak visszavonulni, és Nagy Imrét elfogadni
miniszterelnöknek. Egyelőre, mert alig két év múlva Nagy Imrét ismét háttérbe
szorították, jött a revizionizmus. Ez 1956 elejéig tartott, majd Rákosi már az országot is
kénytelen volt elhagyni, de fordulat ekkor sem következett be, egészen 1956
októberéig.
A dolgozó parasztság helyzetének gyökeres megváltoztatása érdekében követeljük a jobbágyrendszerű
beszolgáltatás és adózás megváltoztatását, a dézsma eltörlését.
(A Hazafias Népfront Somogy megyei bizottsága elnöksége 16 pontjából a 8.)
Az 1953-56-os években az adózásra vonatkozó változások nem voltak túl markánsak, a megvalósuló
gazdaságpolitikában kis, de azért nem lényegtelen szerepet játszottak. A gazdaságpolitikát viszont alapvetően
meghatározták a moszkvai események és elvárások.
Sztálin 1953. március 5-én meghalt, Moszkvában hatalmi harc kezdődött az utódlásért. Néhány hét alatt
Malenkov és Hruscsov szerezte meg a legfőbb vezetői pozíciókat, a többi aspiránst háttérbe szorították, volt,
akinek ez az életébe is került, mert a sztálini időszakban elkövetett törvénytelenségekért felelősségre vonták
őket, és a kivégzés lett a sorsuk. A legismertebb kivégzett személy a Sztálin utódlására jogot formáló Lavrentyij
Berija volt (Berija 1938 és 1953 között a szovjet titkosszolgálat – NKVD, majd KGB – vezetője volt, Sztálin
jobbkezeként közvetlen felelősség terhelte a sztálini terrorért).
A magyar pártvezetést már májusban Moszkvába hívták eligazításra. Rákosiék ezt formális gesztusnak
tekintették, és semmilyen változásokat nem kezdeményeztek Magyarországon. Úgy gondolták, hogy a hatalmi
harcokat követően Moszkva folytatja a sztálini utat.
A moszkvai vezetés elégedetlen volt a magyar helyzettel, ezért júniusban ismét magukhoz rendelték a magyar
pártvezetőket. A hangnem ekkor már egészen durva volt, a magyar vezetők fejére olvasták a túlzott iparosítást, a
hadsereg felduzzasztását, az erőszakos téeszesítéseket, az életszínvonal csökkenését, az ellátási zavarokat, a
koncepciós pereket, az internálásokat és a párt felső vezetésének (Rákosi Mátyás, Gerő Ernő, Révai József,
Farkas Mihály) személyei körüli kultuszt. Megfogalmazták az elvárást, hogy Rákosi lépjen vissza, és Nagy Imre
legyen az új miniszterelnök. Ez utóbbit a Szovjetunió Minisztertanácsának elnöke, a Nagy Imrét támogató
Malenkov terjesztette elő.



Egy korszak meghatározó szereplői – Rajk László, Gerő Ernő, Kossa István, Kovács István, Kádár János, Rákosi Mátyás, Révai József és Nagy Imre
Fordulat a szocializmus építésében – Nagy Imre első miniszterelnöksége
Rákosiék hazaérkezését követően a Magyar Dolgozók Pártja MDP) Központi Vezetősége (KV) megtárgyalta a
helyzetet, és 1953. június 28-i dátummal határozatot hozott a változások szükségességéről, irányáról.
A rendkívül részletes és hosszú határozat négy fejezetet tartalmaz:
1. Hibák a párt és az ország irányításában.
2. A hibák okai, a felelősök megnevezése (Rákosi, Farkas, Gerő, Révai).
3. Az ország irányításában és a gazdaságpolitikában szükséges változtatások.
4. A pártvezetésben és az irányításban szükséges változások.



Amikor egy országgal ünnepeltették a ‘NAGY VEZÉR’ születésnapját
A határozat (http://mek.oszk.hu/01900/01937/html/szerviz/dokument/kvhats.htm) – utólag értékelve is
viszonylag jól feltárja a hibák, problémák okait, eredetét, illetve a szükséges változások irányát,
eszközrendszerét.
Legfontosabb célkitűzésekként a túlzott iparosításhoz kapcsolódó beruházások csökkentését, az erőszakos
téeszesítés megszüntetését, a mezőgazdaság fejlesztését, a lakosság életszínvonalának növelését, az ellátás
javítását, a törvénytelenségek felszámolását fogalmazta meg. A szövegben szó esett Nagy Imre politikai
értelemben vett rehabilitációjáról is, amelyet a következő mondat tartalmazott: „A mezőgazdaság
társadalmasításának túlzott üteme annál súlyosabb hiba volt, mert a párt vezetésén belül Nagy Imre elvtárs
fellépett ez ellen a politika ellen, de ahelyett, hogy a párt vezetése álláspontját magáévá tette volna, ezt az
álláspontot helytelenül “opportunistának” minősítette és szervezeti rendszabályt alkalmazott Nagy elvtárssal
szemben.”
Az okok megjelenítése mellett számos relativizáló, a felelősséget elhárító megfogalmazás található a
dokumentumban. A kialakult helyzetért gyakran a külső körülményeket, az időjárást stb. teszik felelőssé. A
„zsíros paraszt”, a „kulák” szavak használata többször is előfordul a határozatban, és egyáltalán nem úgy, mint
kerülendő kifejezések.
A határozatban sokszor egészen apró, egy országvezetéshez igencsak méltatlan példákat is felsorolnak, amikor a
gumicsizma, a hócipő, a gombok, kötő- és horgolótűk, sőt kávédarálók termelésére is kitér (miközben az ország
jó részében a valódi kávé ismeretlen fogalom volt akkoriban).
A közteherviselés körében is több megállapítást tett a határozat. Hibának találta a beszolgáltatások gyakori
változásait, a beszolgáltatásoknál elkövetett önkényességeket. Célul tűzte ki a határozat a beszolgáltatási
rendszer stabilitását (megszüntetésről még nem lehetett szó, mivel a lakosság – különösen élelmiszerrel való
ellátásának biztonsága szükségessé tette ezt a rendszert), az önkényeskedés miatt kiszabott büntetések eltörlését,
a termelési feltételeknek megfelelő beszolgáltatási mértékeket.



Az egyéni parasztgazdaságokra vonatkozott a következő részlet: „Jelentős termelési segítséget kell adni az
egyénileg gazdálkodó parasztoknak, hogy fejleszthessék gazdaságukat, teljesíthessék beadási kötelezettségüket,
megfizethessék adójukat és hogy ezenfelül, valamint saját szükségleteik fedezésén túl a szabadpiacra is
jelentékeny mennyiségű árut vihessenek. ... meg kell szüntetni a kulákok zaklatását. Ennek érdekében meg kell
szüntetni a kuláklistát is. Az új begyűjtési rendszerben csökkenteni kell a kulákgazdaságok beadási
kötelezettségét s hasonlóképpen adózási terhelését is. Az ily módon, a tényleges teherbíró képességnek
megfelelően megállapított kötelezettségek teljesítését azonban feltétlenül és maradéktalanul meg kell követelni.”
Megfogalmazta a határozat a burkolt áremelések formáit, a túlmunkára, vasárnapi munkára kényszerítéseket,
ezek visszaszorításának szükségességét is. (Ezek sajátos rejtett adózást valósítottak meg.)
Az intézkedésekhez az ipari beruházások csökkentésével, egyes beruházások leállításával (budapesti metró,
Lenin Kohászati Művek stb.), a hadsereg létszámának csökkentésével kívántak forrásokat teremteni.
Elég egyértelműen kiáll a dokumentum amellett, hogy az iparosítás, a téeszesítés (stb.) nem voltak hibás cél,
csak azok sebessége és módszerei nem voltak megfelelőek.
A határozatot – évtizedekig – nem hozták nyilvánosságra, első teljes szövegű megjelenése az MSZMP
Propagandista c. belső folyóiratában volt 1986-ban.
A közvélemény a változásokról Nagy Imre 1953. július 4-i expozéjából értesülhetett, amelyet a Szabad Nép
július 5-i száma közölt. Az 1945-ös földosztó miniszter miniszterelnökségének hírére sok helyen alakult ki
ünnepi hangulat, „Megbukott a Rákosi-kormány!” adták hírül egymásnak az emberek.
Nagy Imre miniszterelnöki expozéja
Nagy Imre a határozatban megfogalmazottakat elkezdte végrehajtani. Eltörölték a kuláklistákat, három évre
előre meghirdették a beszolgáltatási kötelezettséget, a felgyülemlett tartozásokat eltörölték, amnesztiát hirdettek
a korábbi bírságokra és egyéb büntetésekre. Több nagyberuházást leállítottak, csökkentették a parasztság, a
magángazdálkodók, a kisiparosok, a magánkereskedők adóterheit. Lehetővé tették a termelőszövetkezetekből
való kilépést, a termelőszövetkezetek feloszlását is. A tsz-ek taglétszáma 370 ezerről 230 ezerre, földterülete 2,5
millió holdról 1,6 millió holdra csökkent. A lakosság életszínvonala emelkedett.



Nagy Imre menesztése, Rákosiék újbóli térnyerése
Nagy Imre miniszterelnöki pozíciója már a kezdetektől támadásoknak volt kitéve. A párt első embere továbbra is
Rákosi volt, Gerő Ernő a belügyminiszteri tárcát kapta, csak Farkas Mihály és Révai József távozott a legfelső
vezetésből. Moszkva támogatása ugyanakkor sokat segített, 1954 őszéig számíthatott a Kreml támogatására.
Az MDP KV 1954 október 1-3-i ülésén már bírálta a kormányprogram végrehajtását, ennek fő felelőseként
Nagy Imrét is. A mezőgazdaság fejlesztése lassabb volt a tervezettnél, az alapanyag termelés, az ipar sem volt
képes teljesíteni a terveket. A lakosság életszínvonal-növekedésének szinte egyetlen forrása az elmaradt
beruházásokra betervezett források felélése volt.
A Szovjetunióban Malenkov pozíciói már 1953 nyarán meggyengültek, végül 1955. február 8-án menesztették a
minisztertanács éléről. Erre várt Rákosi és köre. Nagy Imrét 1955 április 18-án felmentették miniszterelnöki
megbízatása alól, utóda a 33 éves Hegedűs András lett. Nagy Imrét szép lassan minden pozíciójától
megfosztották, 1955. december 3-án a pártból is kizárták, beszéd- és cikkgyűjteményét betiltották. Nyilvános
önkritikára akarták rávenni (szép kommunista hagyomány!), de ő erre nem volt hajlandó.
A bevezetett reformintézkedéseket megállították, megnövelték a beszolgáltatási kötelezettségeket, ismét
elkezdődtek a kuláküldözések, a korábbiaknál is erőteljesebben folytatták a termelőszövetkezeti tagosításokat,
megszigorították a kilépés feltételeit. Felemelték a nyugdíjjárulékot, a jegyeztetendő békekölcsön összegét,
bővítették a gyermektelenségi adóra kötelezettek körét, burkolt áremeléseket hajtottak végre.
Meglehetősen cinikus volt a mezőgazdasági lakosság általános jövedelemadójáról szóló 1955. évi 35.
törvényerejű rendelet preambuluma (bevezetője):
A Népköztársaság Elnöki Tanácsa – a mezőgazdasági lakosság jogos kívánságának eleget
téve – elhatározta a mezőgazdasági ingatlan műveléséből származó jövedelem
adóztatásának lényeges egyszerűsítését. Ennek megfelelően megszünteti a mezőgazdasági
ingatlannak a tiszta jövedelem alapján való adóztatását és a növénytermelés átlagos
jövedelmét adóztatja évenként megállapítandó adótételekkel. Az adótételeket a földterület
terjedelme, művelési ága és kataszteri tiszta jövedelmének átlaga határozza meg. Az állatok
közül csak a két évesnél idősebb lovak (öszvérek) után kell adót fizetni. Az adórendszer
egyszerűsítése lehetővé teszi, hogy az adót maguk az adózók is kiszámíthassák.
A parasztság iskolázottsági szintje, írás-olvasási készsége ezt a „kiszámítást” sokszor nem tette lehetővé.
Az új rendelkezésekben felemelték az adótételeket, a legmagasabb adókat a jogszabályban is nevesített
kulákoknak kellett fizetni:



8. § (1) A mezőgazdasági lakosság általános jövedelemadójának a növénytermelés
átlagjövedelme alapján járó tételeit a következő birtokcsoportok szerint kell fokozatosan
emelkedően megállapítani:
I. 1. kat. holdnál nem nagyobb gazdaság,
II. 1. kat. holdnál nagyobb, de 3 kat. holdat meg nem haladó gazdaság,
III. 3. kat. holdnál nagyobb, de 5 kat. holdat meg nem haladó gazdaság,
...
IX. 25 kat. holdnál nagyobb gazdaság,
X. Kulák gazdaság.
Az újabb fordulat ismét Moszkvában következett be. Az SZKP XX. kongresszusán (1956. február 14-25.)
Hruscsov meghirdette a békés egymás mellett élés elvét (nem kellett már a III. világháborúra készülni), illetve
zárt ülésen négy órás beszédben ítélte el a Sztálin diktatúráját, személyi kultuszát.
Nyikita Hruscsov szakított a sztálinizmussal. Nyolc hónap múlva vérbe fojtotta a magyar forradalmat.
Az új politikai fordulat következménye volt, hogy a Kremlben eldöntötték Rákosi végleges menesztését. A KV
1956. július 18-21-i ülésén Rákosit felmentették első titkári és politikai Bizottsági tisztsége alól, Gerő Ernő lett
az új első titkár.
Rákosit különrepülőgép vitte a Szovjetunióba, csak hamvait hozták haza a Farkasréti temetőbe 1971-ben
bekövetkezett halálát követően.
1956 októbere
Az 1949-53 között igazságtalanul elítéltek rehabilitációja még 1953-ban elkezdődött, de elég lassan haladt. Az
1949-ben kivégzett Rajk László és társainak rehabilitációja 1955 nyarán történt meg (ezt már nem tudta Rákosi
megakadályozni). Rajk László (és társainak) újratemetésére 1956 október 6-án került sor. A temetés százezres, a



diktatúra elleni tömegdemonstrációvá alakult át.
A következő fontos esemény, hogy a szegedi diákok október 13-án megalakították a Magyar Egyetemisták és
Főiskolák Egyesületeinek Szövetségét (MEFESZ), három nappal később nyilvánosságra hozták politikai
követeléseiket. Október 17-én a szegediek csatlakozásra szólították fel a többi egyetemet is.
A Sztálin-szobor vége. Saját nagyszerűségének tudatát erőltetette rá Magyarországra (is)
A szegedi 14 pont Budapesten, az Építőipari Műszaki Egyetemen 16 pontra bővült
(http://www.mek.oszk.hu/01900/01937/html/szerviz/dokument/bme16ps.htm):
A műegyetemisták 16 pontja
1956. október 22.
Másold le és terjeszd a magyar dolgozók között!
A MEFESZ építőip. műszaki egyetemi diáknagygyűlés határozatának főbb politikai,
gazdasági és eszmei pontjai:
. Az összes szovjet csapatoknak azonnali kivonását követeljük Magyarországról a
békeszerződés határozatai alapján.
. A Magyar Dolgozók Pártjában alulról felfelé, titkos alapon új alap-, közép-, és
központi vezetők választását követeljük, ezek a legrövidebb időn belül hívják össze a
pártkongresszust és válasszanak új Központi Vezetőséget.
. A kormány alakuljon át Nagy Imre elvtárs vezetésével, a sztálinista Rákosi-korszak
minden bűnös vezetőjét azonnal váltsák le.
. Nyilvános tárgyalást követelünk Farkas Mihály és társai bűnügyében. Rákosi
Mátyást, aki első fokon felelős a közelmúlt minden bűnéért és az ország
tönkretételéért, hozzák haza és állítsák a nép ítélőszéke elé.



. Általános, egyenlő és titkos választásokat követelünk az országban több párt
részvételével, új nemzetgyűlés megválasztása céljából. Követeljük a munkásság
sztrájkjogának biztosítását.
. Követeljük a magyar-szovjet és magyar-jugoszláv politikai, gazdasági és szellemi
kapcsolatok felülvizsgálatát és új rendezését a politikai és gazdasági teljes
egyenrangúság és az egymás belügyeibe való be nem avatkozás alapján.
. Követeljük az egész magyar gazdasági élet átszervezését szakembereink bevonásával.
Vizsgálják felül a tervgazdaságon alapuló egész gazdasági rendszerünket, a hazai
adottságoknak és magyar népünk létérdekeinek szem előtt tartásával.
. Hozzuk nyilvánosságra külkereskedelmi szerződéseinket és a soha ki nem fizethető
jóvátételek tényleges adatait. Nyílt és őszinte tájékoztatást követelünk az ország
uránérckészleteiről, kiaknázásáról, az orosz koncesszióról. Követeljük, hogy az
uránércet világpiaci áron, nemes valutáért Magyarország szabadon értékesíthesse.
. Követeljük az iparban alkalmazott normák teljes revízióját, a munkások és értelmiség
bérköveteléseinek sürgős és alapvető rendezését. Kérjük a munkások létminimumának
megállapítását.
. Követeljük a beszolgáltatási rendszer új alapokra fektetését és a termények okszerű
felhasználását. Követeljük az egyénileg gazdálkodó parasztok egyenrangú
támogatását.
. Követeljük az összes politikai és gazdasági pereknek független bíróságon való
felülvizsgálatát, az ártatlanul elítéltek szabadon bocsátását, rehabilitálását.
Követeljük a Szovjetunióba kihurcolt hadifoglyok és polgári személyek azonnali
hazaszállítását, beleértve a határon kívül elítélt foglyokat is.
. Teljes vélemény-, szólás- és sajtószabadságot, szabad rádiót követelünk és a
MEFESZ-szervezet számára nagy példányszámú új napilapot. Követeljük a meglévő
káderanyag nyilvánosságra hozatalát és megsemmisítését.
. Követeljük, hogy a sztálini zsarnokság és politikai elnyomás jelképét, a Sztálin
szobrot a leggyorsabban bontsák le, és helyébe az 1848-49-es szabadságharc
hőseinek és mártírjainak méltó emlékművet emeljenek.
. A meglévő, magyar népnek idegen címer helyett kívánjuk a régi magyar Kossuth
címer visszaállítását. A magyar honvédségnek a nemzeti hagyományokhoz méltó új
egyenruhát követelünk. Követeljük, hogy március 15. és október 6. nemzeti ünnep és
munkaszüneti nap legyen.
. A Budapesti Műszaki Egyetem ifjúsága egyhangú lelkesedéssel nyilvánította ki teljes
szolidaritását a lengyel és varsói munkásság és fiatalság felé a lengyel nemzeti,
függetlenségi mozgalommal kapcsolatban.
. Az Építőipari Műszaki Egyetem diáksága a leggyorsabban felállítja a MEFESZ helyi
szervezeteit és elhatározta, hogy folyó hó 28-ra (szombat) Budapesten Ifjúsági
Parlamentet hív össze, melyen küldöttségekkel részt vesz az ország egész ifjúsága.
Holnap, folyó hó 23-án délután. fél három órakor a műszaki és egyéb egyetemek



ifjúsága a Műegyetem előtti téren gyülekezik, onnan a Pálffy térre (Bem tér) a Bem
szoborhoz vonul, és megkoszorúzásával fejezi ki együttérzését a lengyel
szabadságmozgalommal. E felvonuláshoz az üzemek dolgozói szabadon
csatlakozhatnak.
Fenti határozat teljes, betű szerinti közlését ma este a rádió is, a magyar sajtó is
visszautasította, a Szabad Ifjúság csak részleges közlését ígérte meg, főleg az első pont
miatt. A határozat szövegének stencilen való azonnali sokszorosítását viharosan követeltük,
de az arra vonatkozó utasítást Cholnoky rektor nem merte megadni. A nagygyűlés kb. 2000
résztvevőjének spontán felvonulása még ma este folyamán az egyik nyomda elé és a
határozat azonnali kinyomtatása – a résztvevők viharos lelkesedése ellenére a
megmozdulásnak nem kívánatos eltorzítása, illetve az esetleges összecsapás miatt
elmaradt. Javaslatunkra a határozat végleges szövegét a plénum előtt mikrofonba diktálták,
a résztvevők lejegyezték és egyelőre kézi-gépi másolását a főváros széles rétegeiben
hólabda-rendszerrel fogják terjeszteni.
A magyar sajtóban való teljes közléstől nem tágítunk.
Folyó hó 24-én a MEFESZ a fenti határozat alapján országos vitát kíván indítani a magyar
sorskérdésekről és követeljük azt, hogy a Magyar Rádió adjon a nagygyűlésről helyszíni
közvetítést, és így a dolgozó nép elferdítés nélkül hallani fogja az ifjúság hangját, és eltökélt
szilárd határozata addig be kell váltsa a helyszíni ígérgetéseket, a határozat teljes
szövegének a napi sajtóban széles körben való közzétételére vonatkozólag.
E határozat az új magyar történelem hajnalán, 1956. október 22-én született, az Építőipari
Műszaki Egyetem aulájában, többezer hazáját szerető magyar ifjú spontán
megmozdulásából.
A követelések egy része politikai jellegű volt, de több gazdasági követelést is megfogalmaztak a fiatalok.
A hatalom ettől kezdve már nem tudta kezében tartani az eseményeket. Nagy Imre október 24-étől ismét
miniszterelnök lett. Október 28-án – visszadátumozva, hogy a jogszerűség látszatát keltsék – Hegedűs Andrással
íratták alá a szovjet segítség kérését. Jöttek a szovjet tankok, néhány nap alatt „rendet csináltak”, és elkezdődött
a Kádár-korszak. (az események részletes ismertetésétől itt eltekintünk)



Személyes felelősségre vonásra az 1948-1956. október 23-a közötti időszak történései miatt alig került sor.
Farkas Mihályt elítélték, 1961-ben amnesztiával szabadult. Rákosi élete végéig a Szovjetunióban maradt. Gerő
Ernő és Révai József elkerülte a felelősségre vonást.
Annál nagyobb volt az október 23-at követő események miatti megtorlás. Ennek legemblematikusabb eseménye
Nagy Imre sorsa volt, bíróság elé állítása, majd kivégzése. Az 1956-ot követő megtorlás a magyar történelem
szégyenfoltja, sem a Rákóczi-szabadságharcot, sem az 1948-49-es szabadságharcot követően nem volt ilyen
mértékű megtorlás Magyarországon.
1956 pontjai
Pontokba szedett követeléseket sok szervezet megfogalmazott október 22-én és az azt követő napokban. Volt 8
pontból álló követelésrendszer (Paraszt Függetlenség), de 24 pontból álló is (Gyulaváros dolgozó népe). Ezek
közös sajátja volt, hogy a fennálló rendszert nem megszüntetni, hanem megreformálni akarták. Nem kívánták
visszahozni sem a két világháború közti úri világot, sem az I. világháborút megelőző rendszert.
A gazdasági követelések között a legfontosabbak a következők voltak:
– sztrájkjog,
– munkástanácsok, üzemi demokrácia,
– bérreform, normák eltörlése,
– beruházások csökkentése, életszínvonal növelése,
– tervgazdasági rendszer felülvizsgálata,



– beszolgáltatási rendszer felülvizsgálata, Begyűjtési Minisztérium feloszlatása,
– egyéni parasztgazdák támogatása, adóterheik csökkentése,
– a termőföld szabad forgalmazása és haszonbérlete,
– magyar sajátosságoknak megfelelő önkéntes szövetkezetek létrehozása,
– gazdasági és politikai perek felülvizsgálata.
A néhány nap alatt nyilván nem lehetett egységes, konzisztens gazdaságpolitikai követeléseket megfogalmazni.
A követelések kisebb részben teljesültek a Kádár-rendszer alatt is, de átfogó reformra csak az 1980-as évek
végétől kerülhetett sor. Mára egyes követelések életszerűtlenné, az idő által meghaladottakká váltak, mások már
teljesültek, de olyan is van, amelyen még ma is el kell gondolkodni.
Irodalom:
Corpus Juris Hungarici (KJK-KERSZÖV Kft., 2000, Budapest)
Magyarország gazdaságtörténete a Honfoglalástól a XX. századig (szerk.: Honvári János, AULA Kiadó, 2000,
Budapest, 547-576.pp.)
Romsics Ignác: Magyarország története a XX. században
(https://www.tankonyvtar.hu/hu/tartalom/tamop425/2011_0001_520_magyarorszag_tortenete/index.html)
(Osiris Kiadó, Budapest, 2010)



A szocializmus reformkísérlete: Új Gazdasági
Mechanizmus (1968)
Az úgynevezett Kádár-korszakban több gazdaságpolitikai fordulatra is sor került. Ezek
között az első jelentős reformkezdeményezés az 1968-ban indult Új Gazdasági
Mechanizmus volt. A reform összességében sikertelen volt, de a külön utat járó
mezőgazdasági reform – utólag értékelve is – képes volt kimagasló eredményeket
elérni.
„A reform előfeltétele – mindenekelőtt szakítani a múlttal!”
(Nyers Rezső)
Az 1956-os forradalom leverése után véres megtorlás következett. Ennek mértéke más felkeléseket, lázongásokat
(Wesselényi-összeesküvés, Rákóczi-szabadságharc, Martinovics Ignác vezette magyar jakobinus mozgalom, 1848
49-es forradalom és szabadságharc) követő „rendcsináláshoz” képest is eltúlzott volt, a kivégzettek, börtönökben
meghaltak száma meghaladta a felsorolt eseményeket követő összes halálos áldozatok számát.
Az ’56-os események rámutattak arra, hogy a Rákosi-kor gazdaságpolitikája, különösen az intézkedések módszerei
nem folytathatók. Ezt a Kádár János vezette politikai elit felismerte, és képes volt a moszkvai vezetéssel is
elfogadtatni, hogy változásokra van szükség.
Kádár visszatért az ’56-os forradalmat megelőző célokhoz, továbbra is fontosnak tartotta a termelőszövetkezeti
tagosításokat, az ipari nagyberuházásokat, a módszerekben viszont váltás történt, az önkéntesség nagyobb
szerepet kapott, illetve kiemelt cél lett a lakosság életszínvonalának emelése.
A reform előzményei
Az 1956-os eseményeket követően kiemelt céllá vált a politikai vezetés számára a rendszer konszolidációjának,
stabilitásának a megteremtése. Ennek érdekében – a véres megtorlásokat követően – politikai engedményeket
tettek (továbbtanulás korlátozásában engedmények, utazási korlátozások csökkentése, közkegyelem, kulturális
élet szabadabbá válása – „3T”, stb.), leállították az erőltetett nagyberuházásokat, a forrásokat az életszínvonal
növelésére fordították. Megszüntették a beszolgáltatási rendszert és a gyermektelenségi adót.
Az intézkedések valóban megteremtették a rendszer stabilitását (egyelőre), már 1957-től érzékelni lehetett az új
politikai vezetés elfogadottságát, nemzetközi porondon is egyre több eredményt ért el a Kádár-rendszer, az ENSZ
1962-ben levette napirendjéről a magyar kérdést, az ’56-os eseményeket elítélő országok sorra vették fel a
diplomáciai kapcsolatot Magyarországgal, például a Vatikán 1964-ben.
A politikai stabilizáció mellett gazdasági lépésekre is szükség volt. Kádár nem volt gazdasági szakember, de
politikusként belátta a lépések szükségességét, és hagyta a gazdasági szakembereket, hogy dolgozzanak a
reformokon.



A pártközpont, a Pénzügyminisztérium, a Tervhivatal és a TOT (Termelőszövetkezetek Országos Tanácsa) legjobb
közgazdászai vettek részt a kidolgozásban, így Nyers Rezső, Fehér Lajos, Fock Jenő, Ajtai Miklós, Erdei Ferenc vagy
Szabó István.
Nyers Rezső a Parlamentben
Már 1961–1963 között megszülettek az első reformtervek, ezek azonban kizárólag az újonnan szervezett
mezőgazdasági termelőszövetkezetekre vonatkoztak. Fontos lépés volt, hogy az új tsz-ek eltértek a szovjet
kolhozmodelltől. Biztosították az önálló, vállalatszerű gazdálkodást, közvetlen anyagi érdekeltséget alakítottak ki
a vezetők és a dolgozók részére is, a tagságnak bizonyos fokú beleszólást biztosítottak a tsz ügyeibe, a vezetőket
titkosan választották. Az állam irányító szerepét nem tervutasításokkal, hanem gazdasági szabályozók (árak,
bérek, hitel stb.) útján érvényesítették.
Az eredmények viszonylag gyorsan jelentkeztek. A szántóterületnek már 90%-a a szocialista szektorban volt, a
termelőszövetkezetek száma meghaladta a négyezret a 60-as évek első éveiben, a termelési eredmények
növekedtek, megszűnt az élelmiszerhiány.
Az MSZMP Államgazdasági Bizottsága 1964. július 21-én úgy döntött, hogy átfogóan felül kell vizsgálni a
gazdaságirányítás rendszerét. A vizsgálatnak a termelési, árképzési, ösztönzési, pénzügyi-finanszírozási,
gazdálkodási rendszerre és a gazdaság szervezésére is ki kell terjedni. Az elemzés eredményeképpen „el kell
készíteni a jelenlegi gazdasági mechanizmus és szervezet kritikai értékelését, ennek alapján azt az átfogó
koncepciót, amelynek megvalósítása a gazdasági mechanizmus és szervezet korszerűsítését eredményezi”. Az
MSZMP KB 1964. december 10-i ülésén döntött a reformok szükségességéről.
Az elemzés 1965 márciusára elkészült, 1965 októberére készen állt a reform alapelveinek előzetes koncepciója. A
reform bevezetéséről politikai döntést az MSZMP KB 1966 május 26-27-i ülésén hozta meg.



A reformot közgazdasági és politikai okok indokolják. Közgazdasági szükségessége végső
fokon abban gyökerezik, hogy a gazdasági növekedés korábbi fontos forrásai, tartalékai
erősen kimerülőben vannak, s a jövőbeni gyors növekedés csakis a gazdaság belső
tartalékainak intenzívebb feltárása, a műszaki fejlődés meggyorsítása révén lehetséges. A
reform politikai fontossága mindenekelőtt abban rejlik, hogy a tömegek életszínvonalának
jövőbeni gyorsabb emelését hivatott biztosítani, s arra törekszik, hogy az egyes dolgozó
életszínvonala a jelenleginél jobban függjön munkája társadalmi hasznosságától, egyéni
teljesítményétől és a kollektív munka eredményességétől. Politikai cél továbbá, hogy
megszüntessük az egyéni kezdeményezést és felelősséget gátló, túlzott kötöttségeket,
visszaszorítsuk a bürokratikus tendenciákat. A szocializmus fejlődését, a közérdeket szolgáló
alkotó munka szabadabb kibontakozására van szükség. Végül politikai cél, hogy a reform
révén kedvezőbb feltételeket teremtsünk a szocialista demokrácia további fejlődéséhez. A
gazdasági ügyek intézését a vezetők hozzáértésére, széles hatáskörére és személyes
felelősségére kell alapozni, s emellett minden szinten kellő teret kell biztosítani a
demokratikusan választott testületek ellenőrző tevékenységének és nyilvánosságának.
Ugyanezen az ülésen több kompromisszum is született, amelyek szerint a párt, az állami, kormányzati apparátus
zöme maradjon a helyén, illetve kimondták a politikai folytonosságot is.
Az Új Gazdasági Mechanizmus induló időpontjaként 1968. január 1-jét jelölték meg.
A reformok területei
A reformok három területre vonatkoztak:
– le kell bontani a tervutasításos rendszert,
– az árakat közelebb kell vinni a szabadpiaci viszonyokhoz,
– bérreformot kell megvalósítani.
Az így kialakított rendszert nevezték szocialista piacnak.
A párt és a kormányzat széles körű propagandával kívánta meggyőzni a pártapparátust és a lakosságot a
reformok szükségességéről. Ennek legismertebb eleme a Magyar Televízióban vetített 10 részes rajzfilmsorozat
volt. A ’Magyarázom a mechanizmust’ sorozatban dr. Agy (Tomanek Nándor hangjával) magyarázta el az egyes
reformlépések tartalmát. A siker okán a Szabó Sípos Tamás rendezte sorozatot a 70-es években több hasonló
sorozat is követte (Magyarázom a jövőnket, Magyarázom magunkat, Magyarázom a magyarázatot, Lehet így is).



Dr. Agy
Népgazdasági tervek továbbra is készültek, de tervutasítások már nem, a terveket nem bontották le a vállalatokra,
helyette a gazdasági feltételrendszer szabályozásával (árak, jövedelmek, adók, hitelek, kamatok, támogatások,
devizaszorzók stb.) igyekeztek a vállalatokat a népgazdasági tervben megfogalmazott célok teljesítésére
ösztönözni. A vállalatok által fizetendő adók, igényelhető dotációk száma meghaladta a háromszázat, ezek
túlnyomó többsége nem normatív, hanem diszkrecionális volt, azaz egy vagy néhány vállalatra vonatkozott. A
befizetési kötelezettségeket gyakran a költségvetés ad hoc bevételi igényei alapján egyedileg írták elő.
Az árrendszerben hatósági ár-maximált ár-szabad ár rendszert vezettek be. Az alapvető nyersanyagok,
élelmiszerek (tej, vaj, sajt, kenyér, hús, liszt stb.), energia, szolgáltatások ára fix volt. Az árakat több ezer adókulcs,
fizetési kötelezettség kötötte össze, az adókulcsok számát 1968-ban ezerre csökkentették. A termelői szférában
mindössze 30% volt a szabadáras termék, a fogyasztói áraknál ez az arány 50% volt. A ruházati cikkek, rövid- és
bőrdíszműáruk, import fogyasztási cikkek (kávé, tea stb.) nagy része szabadáras lett.
Feloldották a munkaerő mozgására vonatkozó szabályokat, a központi szabályozás helyett átlagbér-szabályozást
vezettek be. A bérezésben való lazább szabályokkal lehetővé vált a teljesítmények magasabb bérekkel való
elismerése, de egyben megteremtette a vállalatoknál a „kapun belüli” munkanélküliséget, mert alacsony bérért
úgynevezett „vattaembereket” vettek fel, akiktől munkát, teljesítményt nemigen vártak el, az átlagbér-szabályozás
miatt másokat lehetett magasabb fizetéssel elismerni.
A reformot – annak kidolgozói – folyamatként képzelték el, az 1968. január 1-jei dátum csak induló dátum volt, az
intézkedéseket a következő években újabb lépések követték, egészen addig, míg politikai döntés nem született a
reformfolyamat megállításáról.
A mezőgazdaság sikeressége
Az 1956-os események egyik tanulsága volt a munkásosztály rendszerhűsége, az értelmiség ingadozása. Kádárék a
parasztságot szövetségesnek tekintették ebben az ideológiai küzdelemben, sokat tettek azért, hogy a parasztság
elfogadja a rendszert. A termelőszövetkezeti tagosításokat folytatták ugyan, de az erőszak helyett a rábeszélés, a
kedvezményekkel, juttatásokkal való csábítás vált eszközzé. A háztáji gazdaságok területi lehetőségeit
megnövelték, az itt megtermelt fölösleget vagy a tsz vásárolta fel, vagy szabadpiacon is értékesíthették.



Az Országos Tervhivatal vezetői már 1961-ben meghatározták a mezőgazdasági reformok irányát: „A
mezőgazdasági termelés irányításának fő eszköze az anyagi érdekeltség helyes alkalmazása. Minden egyéb,
különben fontos befolyásolási eszköz felhasználásától csak akkor várható komoly és tartós eredmény, ha azt az
anyagi ösztönzéssel is alátámasztjuk, vagy legalábbis az anyagi érdekeltség nem hat ellentétes irányba.” Az
agrárlobbi kezdeményezésére 1961–62 fordulóján átfogó reformmunkálatot indítottak három területen: a
mezőgazdaság új ár‐, adó- és pénzügyi rendszerének kidolgozására, a mezőgazdasági irányítás felülvizsgálatára és
az új termelőszövetkezeti törvény megalkotására.
A termelőszövetkezetek száma dinamikusan emelkedett, 1961-re 4600 körül volt. Ezt követően viszont elkezdett
csökkenni, a tsz-ek összeolvadtak, 1970-re 2400, 1978-ra 1600 volt a számuk. Szép lassan kialakult a közép-európai
termelési körülményeknek megfelelő üzemnagyság. A tsz-ek vezetői gárdájába egyre több egyetemet végzett
került be, a 70-es évek elejére az elnökök mintegy fele, a főagronómusok 90%-a rendelkezett egyetemi
diplomával.
A korszerű iparszerű termelési rendszerek bevezetése (kukorica, brojler csirke stb.), a kemikáliák (műtrágya,
kártevő mentesítés) alkalmazásának hatására elkezdtek növekedni a terméseredmények. A 80-as évek elejére
Európában már a 9. helyen állt a magyar mezőgazdaság (a „békebeli” harmincas években csak a 18.-ok voltunk).
Az egy főre jutó hús-, tojás-, gyümölcs- és zöldségtermelés területén az elsők között voltunk Európában.
A sikerhez hozzátartozott az is, hogy a mezőgazdaság lazább szabályozása lehetőséget teremtett ún.
melléküzemágak létrehozására, amelynek keretében az ipari kötöttségektől mentesen lehetett ipari és szolgáltató
tevékenységet végezni. Ez a mezőgazdaságban dolgozók jövedelmi helyzetét is jelentősen javította, ami viszont a
szabályozott területeken dolgozók elégedetlenségét váltotta ki, mondván, hogy a mezőgazdaság fellendülésének
árát lényegében az ipari munkásság fizette meg.
A mezőgazdaságnak a „kegyelemdöfést” az 1990-es rendszerváltás jelentette, azzal, hogy a földterületeket a
kárpótlási rendszerrel felosztották, visszasüllyesztve ezzel a mezőgazdaságot a fél évszázaddal korábbi szintre.
Brezsnyev és Kádár díszfelvonuláson köszöntik a budapesti lakosságot
A reform lefékeződése, kudarca
Az Új Gazdasági Mechanizmus sikertelensége alapvetően két okra vezethető vissza:
– Piaci rendszert kívánt megvalósítani a szocializmus politikai rendszerének keretei között. Ezt a belső
ellentmondást a reformerek (Nyers Rezső stb.) sem tudták feloldani. A beépített fékek, az alkalmazott
adminisztrációs eszközök szükségképpen kudarcra ítélték a folyamatot. Ahol ezek kevésbé érvényesültek



(mezőgazdaság), ott lehetett eredményeket elérni. A főleg ipari munkásságot képviselő szakszervezetek
követelték a munkaerő-áramlás korlátozását, árstopot és béremelést. És mindezt egyszerre! A közgazdasági
törvényszerűségeknek nemigen hagytak teret.
– A világpolitikai helyzet alapvetően megváltozott 1968-tól. Az 1968-70-es csehszlovákiai és lengyelországi
események, a párizsi diáklázadások, az olajválság 1973-ban, Moszkva (és a többi szocialista ország)
elégedetlensége a magyar különutassággal visszaszorításra kényszerítették Kádárt, illetve a reformokat.
A magyar pártvezetést 1972 februárjában Moszkvába rendelték. A találkozó zárónyilatkozata a „szokásos” baráti
találkozóról szólt, a valóság viszont egészen más volt. Brezsnyev szemére vetette Kádárnak a veszélyes jobboldali
elhajlást, a kulturális élet kispolgári nézeteit, a kistőkés viszonyok visszaállítását a mezőgazdaságban, a
társadalmi igazságosság elhanyagolását, az éberség lankadását.
Az ezüst nyíl (Kádár ezzel a kormányvonattal ment Moszkvában, mivel félt a repülőtől)
Brezsnyev nem volt elégedett Kádár elkövetkező lépéseivel, ezért 1972. november 27-én a diplomáciai protokollt
felrúgva rajtaütésszerűen megérkezett a tököli szovjet katonai repülőtérre, Kádárt odarendelték. Brezsnyev
konkrét listával érkezett, hogy kiket kell eltávolítani az állami és pártvezetésből. Kádár állítólag megjegyezte,
hogy „egy név hiányzik még a listáról, az enyém”.
Kádár elkezdett egyensúlyozni. Leszámolt a párton belüli balszárnnyal (Biszku Béla, Komócsin Zoltán, Gáspár
Sándor), majd menesztette, illetve háttérbe szorította a reformereket is (Fehér Lajos, Nyers Rezső, Aczél György,
Fock Jenő). Ezzel a balosok ismét helyzetbe kerültek. Beindultak az ún. tsz-elnök perek.
Kádár a Szovjetuniótól megkapta az olcsó olaj ígéretét (ezt egy ideig teljesítették is), a világpiacon eladhatatlan
termékek átvételét.
Kádár nem adta fel továbbra sem az életszínvonal folyamatos emelésének politikáját. A jól ismert szlogenek
szerint Magyarország lett a legvidámabb barakk, a gulyáskommunizmus országa, ahol már szinte minden
családnak van hűtőszekrénye. Ezt a relatív jólétet viszont nem az ország gazdasági teljesítménye finanszírozta,
hanem az olajválságot követően a világpiacon bőségesen rendelkezésre álló hitelek.
A ’70-es években megkezdődött az ország eladósodása, megugrott az infláció. Ezek következményeivel a második
olajválságot követően, illetve a 80-as években kellett megküzdeni.



Irodalom:
Corpus Juris Hungarici (KJK-KERSZÖV Kft., 2000, Budapest)
Elter Tamás: Brezsnyev Tökölre parancsolta Kádárt, hogy átadja ultimátumát
(https://www.origo.hu/tudomany/20171127-a-szovjet-partvezetes-nem-volt-hajlando-tovabb-turni-a-magyar
gazdasagi-reformkiserletet.html)
Romsics Ignác: Magyarország története a XX. században
(https://www.tankonyvtar.hu/hu/tartalom/tamop425/2011_0001_520_magyarorszag_tortenete/index.html) (Osiris
Kiadó, Budapest, 2010)
Varga Zsuzsanna: Az Új Gazdasági Mechanizmus elfeledett sikertörténete: a termelőszövetkezeti szektor
(http://www.betekinto.hu/sites/default/files/betekinto-szamok/2018_2_varga_zs.pdf) (Betekintő 2018/2.)
Verbászi Beáta: A rendszer tragédiája. Az 1968-as gazdasági reform előzményei, beindítása és kudarca
Tudományos Közlemények 11. (2004. szeptember)
(https://epa.oszk.hu/02000/02051/00002/pdf/EPA02051_Tudomanyos_Kozlemenyek_11_111-122.pdf )



Kiútkeresés az ‘alagútból’ (1979-87)
Az Új Gazdasági Mechanizmus kudarcát követően a kormányzat kihasználta a
világpiaci hitelbőséget, és szép lassan eladósította Magyarországot. Az életszínvonal
folyamatosan emelkedett, növekedett a GDP, mégis a fejlett ipari országokhoz
viszonyított helyzet nem javult, hanem romlott. A gazdaság dinamizálása
elengedhetetlenné vált a 80-as évek elejére.
A munkaközösség feladata, hogy tevékenységi körében hozzájáruljon a társadalmi szükségletek jobb
kielégítéséhez.
(28/1981. (IX. 9.) MT rendelet a gazdasági munkaközösségekről, 2.§ (1) bekezdés)
A magyar kormányzat (ide értve természetesen az MSZMP akkori vezetését is!) a 70-es évek végétől javuló
nemzetközi feltételek mellett működhetett. Brezsnyev ekkoriban már súlyos beteg, gyakorlatilag döntésképtelen
volt, a hidegháború alábbhagyott, Magyarország külső megítélése sokat javult.
A lengyelországi változások figyelmeztető jelek voltak, de ezek nem szűkítették, inkább bővítették a
mozgásteret, rámutattak a reformok szükségességére.
Ekkorra a 70-es évek elejére még jellemző baloldali nyomulás is visszaszorult, a pártvezetésben és a
kormányzatban is egyre több pragmatista gondolkodású szakember kapott helyet. Példává emelkedtek a
szocialista viszonyok között is eredményeket felmutató menedzserek, így például a „vörös báró” Horváth Ede
(Győri Vagon- és Gépgyár), Demján Sándor (Skála-birodalom), Burgert Róbert (Bábolna, Integrált
Termelésszervezési Rendszerek).
A reformokat – továbbra is megkérdőjelezhetetlenné téve a párt politikai vezető szerepét – a szocialista
társadalmi és gazdasági rendszer keretei, illetve dominanciája mellett kívánták megvalósítani.
Növekvő életszínvonal, eladósodás
Az életszínvonal mutatói igen dinamikusan emelkedtek:
– A középfokú végzettséggel rendelkezők aránya az 1949. évi 3,3%-ról 1990-re 28,5%-ra, a felsőfokú
végzettségűeké 1,2%-ról 7,6%-ra növekedett.
– A hús, a tejtermékek, a tojás, a gyümölcs, a cukor fogyasztása az 1950-et követő négy évtizedben a 1,5-3,5
szereséra emelkedett.
– A 100 háztartásra jutó hűtőgépek száma az 1960-as 1-ről 1980-ra 87-re, a személygépkocsik alig mérhető
tizedszázalékos aránya 26-ra, a televíziók száma 5-ről 99-re emelkedett. (Nem véletlenül nevezték ezt a
rendszert fridzsider-szocializmusnak is.)



– A legnagyobb gondot a lakhatás jelentette. A II. világháború során megsemmisült, illetve a – különösen
vidéken – lakhatásra alkalmatlan létesítmények kiváltására nagyon sok lakás épült, a 70-es évek végén volt
olyan év, amikor az átadott lakások száma megközelítette a százezret. (Összehasonlításként: 2015-ben 7612,
2018-ban 17681 új lakást adtak át Magyarországon.) A jelentős növekedés mellett javult azok komfortfokozata,
csökkent az egy lakásban élők száma (1980-ra ez már nem érte el a hármat). A sokszor (eléggé méltatlanul)
elátkozott panelprogram kétségtelen eredménye volt, hogy rendkívül sokat javított a lakásínségen.
Sokszor megfogalmazott állítás, hogy az életszínvonal növekedésének ára az ország eladósítása volt, azaz a
társadalom „felélte” a felvett hiteleket. Szabó Gergely tanulmánya (ld. az irodalomjegyzékben) ennél sokkal
árnyaltabb képet mutat.
Míg 1973-ban GDP arányosan a nettó államadósság 9,2 % (805 millió dollár) volt, ez 1989-re 66,5%-ra (14,9
milliárd dollár) emelkedett. A bruttó államadósság 1973-ban 2,1 milliárd dollár, 1989-ben 20,4 milliárd dollár,
2018-ban 101,7 milliárd dollár volt (ez a GDP-nek 70,8%-a).
A tanulmány szerint a fogyasztásra fordított kiadások néhány százalékpontot tesznek ki az adósságnövekedésből,
a legnagyobb tétel az árfolyamveszteség volt (a magyar bankárok rosszul választották meg a devizanemet
svájci frank, német márka, dollár, japán jen – a hitelfelvételkor), a következő tétel a kamatteher növekedése, és
végül a hitelek továbbhitelezésének veszteségei. A kihelyezések gyakran olyan baráti országokba történtek,
amelyek képtelenek voltak a hiteleket törleszteni, végül ezeket le kellett írni, vagy töredékáron lehetett azokat
beszámíttatni. Nem jelentéktelen tétel volt az értelmetlen állami nagyberuházásokra költött összeg sem.
A rossz devizahitelek a 70-es, 80-as években egy országot juttattak csőd közeli helyzetbe!



Bérszabályozás
Már az 1968-as reformnak is célja volt a központi tervutasításos rendszer megszüntetése. Az ötéves és éves
tervek leosztása helyett különböző szabályozásokkal kívánták a termelő vállalkozásokat a célok irányában
ösztönözni.
Tovább enyhültek 1977-től a vállaltok belső életébe való kormányzati beleszólási lehetőségek, a vállalatok szép
lassan önkormányzó szervezetekké alakultak (üzemi négyszög, vállalati tanács, üzemi demokrácia ennek
kulcsfogalmai). A termelési szerkezetet azonban továbbra sem a piaci igények határozták meg, egy oldalról
eladhatatlan termékek tömegét gyártották (ezt részben felszívták a szocialista országok beszerzései), másrészt
számos területen hiány alakult ki a szükséges fogyasztási javakból és termelési eszközökből.
A kormányzat egyik fontos céljának tekintette a teljesítmény nélküli bérkiáramlás megakadályozását. Az Állami
Bér- és Munkaügyi Hivatal szinte évente adott ki rendelkezést a vállalatoknál alkalmazható bérezési
rendszerekről.
A vállalati bérszabályozás rendszerében 1981-től az alábbi bér- és keresetszabályozási formák voltak
alkalmazhatóak:
– vállalati teljesítményhez kötött bértömeg-szabályozás,
– központi bértömeg-szabályozás,
– relativitással összekapcsolt központi bértömeg-szabályozás,
– vállalati teljesítményhez kötött bérszínvonal-szabályozás,



– központi bérszínvonal-szabályozás,
– relativitással összekapcsolt központi bérszínvonal-szabályozás,
– vállalati jövedelmezőségtől függő bérszabályozás,
– központi bérszabályozás,
– keresetszint-szabályozás,
– keresetnövekmény-szabályozás,
– központi keresetszabályozás,
– egyéni keresettömeg szabályozás,
– központi keresettömeg szabályozás,
– központi átlagkereset szabályozás.



Az elnevezések mögött – természetesen – részletes szabályok húzódtak meg, a túlzott bérkiáramlás
megakadályozására a vállalatokat büntetőadókkal terhelték, amelyek akár a bér-, illetve keresetnövekmény
500%-át is elérhették. (Ld. az 1/1981. (X. 30.) ÁBMH rendelkezést, a 4/1982. (XI. 30.) ÁBMH rendelkezést a
vállalati bérszabályozás rendszeréről, a 15/1984. (XI. 5.) ÁBMH rendelkezést, 10/1985. (X. 31.) ÁBMH
rendelkezést, 14/1986. (X. 31.) ÁBMH rendelkezést a vállalati keresetszabályozás rendszeréről.)
Az adót a vállalatoknak kellett megfizetniük, továbbra is azt a látszatot keltve, hogy a szocialista szektorban
dolgozókat nem terheli adó (csak progresszív tb-járulékot vontak a dolgozóktól).
A költségvetési területekre (államigazgatás, oktatás, egészségügy, kulturális intézmények stb.) ennél is szigorúbb
szabályozási formák vonatkoztak.
Új kisvállalkozási formák
A szigorú bérszabályozás mellett nem nagyon volt lehetőség a kiemelkedő egyéni és csoportos teljesítmények
elismerésére, sokszor még többletteljesítmény nyújtására sem.
Ezt az anomáliát oldották fel a második gazdaság kialakításával. Ennek előzményei már a hatvanas évek elejétől
léteztek a mezőgazdaságban (háztáji gazdaságok), de számos más területen is megjelentek ezek: magánóraadás,
orvosi hálapénzek, magántervezés stb.
A 70-es évek második felében fontos lépés volt a szövetkezeti és az állami tulajdon egyenrangúságának
elismerése, majd 1980-ban annak kimondása, hogy a nem állami és nem szövetkezeti, tehát a magánszektor is
fontos termelőtevékenységet folytat, hozzájárul a társadalmi szükségletek kielégítéséhez, sokszor az állami és
szövetkezeti szektor hiányait szünteti meg.
Gergely, elaludtál? Már megint elfelejted, hogy a háztájiban vagy? (karikatúra a Ludas Matyi című vicclapból, 1962)
A magángazdaságok működésére – az említett háztáji gazdaságokon túl – újabb lehetőségeket teremtettek. Ilyen
volt a szövetkezeti melléküzemág, a polgári jogi társaság, az ipari és szövetkezeti szolgáltató szakcsoport, a
kisszövetkezet, a vendéglátó ipari egységek szerződéses működtetése (gebin), a vállalati gazdasági
munkaközösségek (vgmk) és a gazdasági munkaközösségek (gmk) létesítésének és működtetésének lehetősége.
Különösen nagy lehetőséget teremtett az iparban dolgozók számára a gazdasági munkaközösségekről szóló
28/1981. (IX. 9.) MT rendelet, amely a vgmk-k és gmk-k szabályait tartalmazta.
Az új típusú vállalkozási formákhoz kedvező szabályozási feltételek kapcsolódtak. Kevesebb típusú és
alacsonyabb mértékű adót kellett fizetniük, nem vonatkoztak rájuk a keresetszabályozási korlátok, gyakran a
vállalat eszközeivel, beszerzett anyagaival dolgoztak. Nem terhelték az ilyen kisszervezeteket a vállalati
általános költségek, az oktatás, továbbképzés költségei. Mindez lehetővé tette, hogy az ezekben dolgozók
(sokszor jelentős) pluszjövedelemhez jussanak.
Mindezt kiegészítette a másodállások, mellékfoglalkozások rendszere. Sokan 2-3-4 helyen is dolgoztak.
A második gazdaságban vagy önálló magánvállalkozásban dolgozók száma meghaladta az egymilliót, a családok
kétharmada-háromnegyede volt ebben érintett, ezért is jogos az a megállapítás, hogy Magyarország az egymillió
maszek országa.



Az előállított gazdasági teljesítmény – mértékét tekintve – ugyanakkor nem volt túl jelentős. A gmk-k és vgmk-k
összes teljesítménye a csúcsévben (ez 1986 volt) nem érte el az ország ipari termelésének 2%-át, az egyéb
második gazdasághoz tartozó területek sem voltak jelentősebbek, talán csak a vendéglátóhelyek és a
kereskedelmi egységek szerződéses üzemeltetésének arányszámai voltak ennél magasabbak.
Felkészülés a piacgazdaságra
A 70-es évek második felében, a nyolcvanas évek elején bevezetett intézkedések összességében sikertelenek
voltak. Az ország eladósodott, a fejlett világhoz viszonyított lemaradásunk növekedett (miközben a kimondott
cél az utolérés, majd lehagyás volt!). A szocialista (kommunista) rendszer bizonyította életképtelenségét. Ezt
természetesen az utolsó szocialista kormányok miniszterei is látták, és számos olyan intézkedést hoztak
sokszor a pártvezetéssel is vállalva a konfliktusokat –, amelyek felkészítették az országot egy piacgazdasági
váltásra. Név szerint is ki kell emelni Hetényi István és Békesi László pénzügyminisztereket, illetve Németh
Miklós miniszterelnököt.
A 80-as évek elejére beszűkültek Magyarország hitelfelvételi lehetőségei, a súlyos eladósodottság mellett csak
igen magas felárral tudott az ország hitelekhez jutni. Mentőövet jelentett 1982-ben az IMF-hez és a
Világbankhoz való csatlakozás. Ezt korábban Moszkvából megakadályozták. A helyzetre jellemző, hogy futár
várta a Központi Bizottság döntését, mikor elfogadták Kádár előterjesztését, azonnal indult Washingtonba, mire
a hír Moszkvába ért, a felvételi kérelem már be volt nyújtva.
Két további intézkedéssorozat is érintette a belső hitelezési piacot. Lehetővé tették a kereskedelmi váltók, illetve
a vállalati kötvények kibocsátását. Különösen a kötvénykibocsátások voltak népszerűek, sok cég élt ezzel a
lehetőséggel. A szigorú feltételek miatt a kötvénykibocsátások, illetve azok visszafizetése túlnyomó
többségükben sikeres volt.



A másik intézkedés a bankrendszert érintette. A Magyar Nemzeti Bankról 1987-ben leválasztották az üzleti (így
a betétgyűjtési és hitelezési) tevékenységeket, azt kereskedelmi bankokba (Magyar Hitel Bank, Országos
Kereskedelmi és Hitelbank, Budapest Bank) szervezték. Az új bankok feltőkésítése elmaradt, a magyar
kereskedelmi bankokat nem tőkével, hanem adóssággal alapították, ez a későbbiekben csődközeli helyzeteket,
illetve többször is kényszer-bankkonszolidációt (1992-95 között) idézett elő. A Magyar Nemzeti Bank
visszakapta a klasszikus jegybanki szerepkört.
A forint kettős árrendszerét 1981-ben szüntették meg. Ez nem jelentett teljes konvertibilitást, mert a
devizavásárlás ezt követően is korlátozott volt, a teljes konvertibilitásra egy jó évtizedet kellett még várni.
A munkaügyi szabályok enyhülésével megszűnt a munkahelyváltók megbélyegzése („vándormadarak”),
leértékelődött a hosszú időn keresztül egy helyen dolgozók törzsgárda-tagsága, megszűnt a közveszélyes
munkakerülés (kmk) büntetőjogi tényállása (ez utóbbi csak 1989. július 7-től).
A külföldi tőkebefektetések még a 80-as évek második felében is csak 200 millió dollár körül voltak, a rendszer
idegenkedve fogadta a kockázati tőkebefektetéseket. A helyzet csak az 1988-89-ben elfogadott három törvénnyel
változott meg (a külföldi befektetéseket védő 1988. évi XXIV. tv., az 1988. évi VI., ún. társasági tv., az 1989. évi
XIII., ún. átalakulási tv.), amelyek már valóban megteremtették a polgári átalakulás lehetőségét a befektetések
területén is.
Sajnos ezzel egy időben nem gondoskodtak az állami vagyon védelméről. Ez lehetőséget teremtett az
ellenőrizetlen, a kiskapukat kihasználó spontán privatizációra, amelynek révén a befolyással, helyzetismerettel
rendelkezők kezébe került az állami vagyon jelentős része, illetve külföldi tőkeerős vállalkozások és
magánszemélyek vásárolták fel azt. Ez újabb felárakhoz vezetett a hitelpiacon, mert a Magyarországnak nyújtott
kölcsönök jelentős fedezete, az állami vagyon kiesett a biztosítékok közül.
A piacgazdaságra való áttérés fontos lépése volt egy ennek megfelelő adórendszer kialakítása is, amelynek
legfőbb munkálatai a 80-as évek közepén folytak. Erről majd egy következő részben lesz szó.
Irodalom:
Corpus Juris Hungarici (KJK-KERSZÖV Kft., 2000, Budapest)
Romsics Ignác: Magyarország története a XX. században
(https://www.tankonyvtar.hu/hu/tartalom/tamop425/2011_0001_520_magyarorszag_tortenete/index.html)
(Osiris Kiadó, Budapest, 2010)
Szabó Gergely: A magyar államadósság keletkezése (1973—1989)
(http://www.penzriport.hu/letoltes/Magyar_allamadossag_keletkezese_1973_1989.pdf) (Pénzriport, 2016)



Magánvállalkozók a szocializmusban
A magánvállalkozások, különösen a legkisebb, egyéni vállalkozások nem voltak
kegyeltjei a szocializmus időszakának. Jó esetben megtűrt volt a magángazdaság,
mint az állami és szövetkezeti szektor kiegészítője. Ez a politikai igehirdetés mellett
megjelent a támogatásrendszerben, valamint a pénzügyi, adózási szabályok
alkalmazásánál is.
„A párt arra törekszik, hogy a kispolgárságot meggyőző szóval, ideológiailag és politikailag átnevelje és
számára is elfogadható módon, egyéni boldogulását és gyermekei jövőjét biztosítva, a szocializmus útjára
vezesse.”
(Kádár János, 1960)
Mindenek előtt tisztázni kell, hogy kiket tekinthetünk az egyéni tevékenységet folytatóknak!
Ebbe a körbe tartoztak a kisiparosok, a magánkereskedők, a termőföldjüket saját maguk által művelők, valamint
a vendéglátóhelyeket egyénileg („gebinben”) üzemeltető személyek.
Szintén ebbe a körbe tartoztak (és tartoznak ma is!) az úgynevezett szellemi szabadfoglalkozásúak (képző- és
előadóművészek, írók, költők, önálló kutatók, profi vagy félprofi sportolók, szoftverfejlesztők), valamint az
egyénileg praktizáló ügyvédek, orvosok, magánóraadók, továbbá a háztartási munkát (főzés, takarítás, kertápolás
stb.) alkalmazottként végzők.
Sajátos hozzáállása volt a társadalomnak, hogy a felsorolt tevékenységeket egyénileg végzők gyakran
rendelkeztek „rendes” állással is, ami egyfajta fedezéket nyújtott a magántevékenységhez. Ezt követően a
magántevékenység már kiegészítőnek tűnhetett, és sokszor nem is jelent meg a hivatalos nyilvántartásokban,
azaz adót sem mindig fizettek utána.
Változások a politikai hozzáállásban
A legnehezebb időszaka a magánvállalkozásoknak az 1949-1956 közötti időszak volt. A Rákosi korszakban a
hivatalos politikai ideológia szerint a társadalom vezető ereje a munkásosztály, a dolgozók szocialista
nagyüzemekben folytatják termelő tevékenységüket. A parasztságot orosz mintára szövetkezetekbe
(kolhozokba) kényszerítették. Az értelmiséget egyértelműen eltartottaknak tekintették (improduktív
tevékenység!), ha nem voltak hajlandóak az együttműködésre elveszíthették lakásukat, kereseti lehetőségüket,
internálás, kitelepítés is lehetett a sorsuk.



Cipész kisiparos a műhelyében
A hivatalos politikai ideológia a társadalom ellenségeinek, a múlt maradványainak, élősködőknek tekintette
magángazdaságban tevékenykedőket, és mindent megtettek annak érdekében, hogy magántevékenységük helyett
a szocialista szektorban helyezkedjenek el.
Ez volt az erőszakos tagosítások, a túlzott adóztatással az iparűzési tevékenység felhagyására kényszerítések
időszaka. A politika „eredményességét” jól mutatja, hogy míg 1949-ben 200 ezret meghaladó magánkisiparos
volt, több mint 70 ezer alkalmazottal és 15 ezret meghaladó ipari tanulóval, addig 1953-ra a kisiparosok száma
50 ezer alá, alkalmazottaik száma ötezerre csökkent, és mindössze 85 (!) ipari tanulót képeztek.
Változott a helyzet 1956 után, ez a korszak a nyolcvanas évek elejéig tartott. Az erőszakos tagosítások helyett a
rábeszélés, a durva beavatkozások helyett a finomított szabályozások léptek életbe. A magángazdaság továbbra
sem volt kitüntetett szereplő, de az ’aki nincs ellenünk, velünk van’ szellemében már nem volt megbélyegzett
sem, feltéve, hogy nem a szocialista gazdálkodási mód hiányosságait próbálta kihasználni.
Az Új Gazdasági Mechanizmus időszakában (ez most az 1968-71-es éveket jelenti) tovább javult a helyzet, a
kisvállalkozások lehetőségei bővültek. A reformok megbuktatása után újból szigorítások következtek. Számos
pert folytattak le a rendszer hiányosságait gazdasági vállalkozásra alakítókkal szemben. Ebben jelentős szerepük
volt a reformellenes magyar politikusoknak és a moszkvai elvárásoknak is. Jöttek a tsz-elnök perek, illetve jól
ismert perek voltak a meggymagos, illetve a szénporos vállalkozók esetei.



A kisvállalkozások politikai elismerésére a 80-as évek elején került sor. A szocialista ideológia által vezérelt
gazdálkodási módszerek válsághelyzetbe juttatták az országot. Az akkori politikai vezetés a merev szabályozási
rendszerek enyhítésében, a kisvállalkozások felkarolásában látta a megoldást. Ez volt az úgynevezett gmk-s
korszak. Az egyéni tevékenységet folytatókat sem támogatta a rendszer, de a többtagú kisvállalkozásokat már
igen, támogatták a kisvállalkozások létrejöttét, működését, kedvezőbb bér- és adószabályozást alakítottak ki a
részükre.
Bagaméri, aki a fagylaltját maga méri
A 70-es, 80-as években meglódult a magánvállalkozások száma. A vendéglátóiparban a „gebines” és a
lángossütő fogalommá vált, de a kisiparosok és magánkereskedők száma is jelentősen emelkedett,
megközelítette az 1949-et megelőző szintet (csak a rendszerváltást követően haladta meg a korábbi számokat).
A kisiparosok száma 1975-ben 84 ezer, 1985-ben 145 ezer, 1989-ben már 174 ezer fő volt A magánkereskedők
száma 1975-ben 9 ezer körül volt, és valamivel kevesebb, mint 900 magán-vendéglátóhely működött az
országban. A magánkereskedők száma 1985-re megközelítette a 20 ezret, a magán-vendéglátóhelyek száma
pedig jóval meghaladta az 5 ezer egységet, 1989-ben a magánkereskedések (boltok) száma 29 ezerre, a
vendéglátóhelyeké több mint 10 ezerre nőtt.
A szűk területre célzott intézkedések kevesek voltak, a 80-as évek végén már egyértelművé vált, hogy gazdasági
rendszerváltásra van szükség. Megszülettek ennek első keretszabályai, amit röviddel később a politikai
rendszerváltás is követett.
Kisiparosok, magánkereskedők adózása a szocializmus idején
A II. világháborút követően több alapjogszabály született a jövedelmek adóztatására.



Időrendben az első a magyar köztársaság kormányának 5.890/1946. M. E. számú rendelete volt az együttes
kereseti és jövedelemadó, a társulati- és tantiemadó*, valamint a vagyontöbbletadó tárgyában**. Az együttes
kereseti és jövedelemadó lányegében a magánszektorra vonatkozott.
I. RÉSZ.
Az együttes kereseti és jövedelemadó.
I. FEJEZET.
I
Adókötelezettség.
1. §•
Együttes kereseti és jövedelemadót tartozik fizetni az,
1. aki az ország területén ipari és kereskedelmi üzletet vagy szellemi foglalkozást folytat;
2. aki az ország területén 100 aranykoronát meghaladó kataszteri tiszta jövedelmű
mezőgazdasági ingatlant bérel;
3. aki törvénnyel, bírói ítélettel vagy szerződéssel megállapított, de nem szolgálati
viszonynak minősülő kötelezettségen alapuló életjáradékot, rokonsági évjáradékot, továbbá
özvegyi jog címén nem a férj vagyonának haszonélvezetében álló életjáradékot vagy más
járadékszerű visszatérő szolgáltatást élvez, találmányok és találmányi szabadalmak
használatáért vagy átengedéséért, valamint öröklött szerzői jogért ellenszolgáltatási (dijat)
kap;
4. aki gyógyszertár, iparüzlet, bányamű és egyéb föld vagy házadó alá nem eső tárgyak vagy
jogok használatáért haszonbért vagy más szolgáltatást, a bányamű vetéshez szükséges
beleegyezésért, valamint általában valamely szolgalmi jog átengedéséért ellenszolgáltatást
kap;
5. aki külföldi munkaadótól nem valamely belföldi pénztár, illetőleg a külföldinek itteni
állandó megbízottja utján az ország területén szolgálati illetményt élvez;
6. aki házbirtokát részben vagy egészben értékálló bérért vagy szabad bérmegállapítás
utján hasznosítja;
7. akinek az 1–6. pontban fel nem sorolt keresetforrásból bevétele van.
2. §
Nem tartoznak együttes kereseti és jövedelemadó alá
1. a társulatiadó alanyai;
2. a földadó alanyainál a mező- és erdőgazdasági termelés, szőlő- és kertművelés, továbbá
az ; ezekkel kapcsolatos mellékiparágak jövedelmei, ha ezek a saját nyers termékeiknek
ipari feldolgozás nélkül való eladására szorítkoznak;
3. a szolgálati viszonyból származó jövedelmek;



4. a tantiemiadó alá eső javadalmazások;
5. az osztalékilleték alá eső jövedelmek;
6. a kamatilleték alá eső jövedelmek.
(* a tantiemadó a különböző igazgatósági és felügyelőbizottsági tagsági kifizetések összefoglaló elnevezése;
** a Magyar Közlöny 1946. évi 119. számában megjelent helyesírással és központozással)
Kapitalizmus!
A rendelet tulajdonképpen egy általános adójogszabály volt, amely a magánszemélyek és a társulatok
jövedelmeire is kiterjedt, az adótételeket pengőben határozta meg. A jogszabály a világháború előtti időszak
szabályozási rendszerét vette át, természetesen az adómértékekben lényeges változásokkal, mivel az 1938-46
években jelentős volt az infláció.
A rendelet 13 pontban sorol fel mentességeket (társadalombiztosítási jellegű kifizetések, rokkantellátások,
ösztöndíjak stb.), ezek részletes bemutatását mellőzzük.
Az általánosságból következően a jövedelem megállapítása többféle is lehetett:



II. FEJEZET.
Az adó megállapítása.
8. §.
Az együttes kereseti és jövedelemadó megállapítható:
1. nyers bevétel alapján,
2. osztálybasorozással,
3. állandó adótételek alkalmazásával,
4. adóközösségi rendszerben,
5. testületi átalányozással,
6. a kataszteri tiszta jövedelem alapulvétele mellett.
A következő két rendelet az illetményadóról szóló 8.720/1946. M. E. számú rendelet (Magyar Közlöny 1946. évi
172 b. szám), illetve a magyar köztársaság kormányának 5.680/1948. Korm. számú rendelete az illetményadó
tárgyában (Magyar Közlöny 1948. évi 113. száma) volt. Előbbi pengőben, utóbbi forintban állapította meg az
illetmények utáni adókötelezettségeket, amelyek nem a munkavállalókat, hanem a munkáltatókat terhelték.
Külön kimondta a rendelet, hogy „az illetményadó után semmiféle pótadót kivetni nem szabad”.
Kis magyar kapitalizmus
A jövedelemadózás magánszektorra is kiterjedő szabályait forintban állapította meg a magyar köztársaság
kormányának 13.400/1948. Korm. számú rendelete az általános jövedelemadó tárgyában. A rendelet szerint
adókötelezettség alá tartoztak a következő személyek:



1. §
Általános jövedelemadót köteles fizetni:
1. minden olyan természetes személy — állampolgárságára
tekintet nélkül — akinek:
a) az ország területén fekvő mező- és erdőgazdasági ingatlanból (ideértve a kertet és a
szőlőt is);
b) az ország területén fekvő házbirtokból;
c) együttes kereseti és jövedelemadó alá tartozó valamely hasznothajtó foglalkozásból,
illetőleg bevételt biztosító jövedelemforrásból;
d) tőkevagyonból (ideértve a részvényeseknek, a korlátolt felelősségű társaságok, valamint
a szövetkezetek tagjainak ebben a minőségükben az említet vállalatoktól járó osztalékait,
illetőleg haszonrészesedéseit is);
e) tantiemből;
f) mint tagnak valamely kisipari termelőszövetkezetből vagy kisipari
feldolgozószövetkezetből munkateljesítmény, illetőleg nyereségrészesedés, valamint a
földmíves- vagy a földbérlőszövetkezet termelőszövetkezeti csoport tagság címén;
g) az előbbi pontokban fel nem sorolt egyéb jövedelemforrásból – kivéve az illetményadó
alá cső járandóságokat, valamint a nyugdíjat (kegydíjat) is – származó bármilyen összegű
tiszta jövedelme van; továbbá
2. minden olyan természetes és jogi személy, illetőleg külön kezelt vagyontömeg, akinek
illetőleg amelynek tulajdonában (haszonélvezetében)
a) két évesnél idősebb ló, öszvér, szamár, szarvasmarha és bivaly;
b) vontatógép (traktor) vagy cséplőgép van.
Az adóalanyi körből már teljes körűen kivették az illetménnyel rendelkezőeket (tkp. a szocialista szektorban
dolgozókat), viszont a szövetkezeti szektorra vonatkozott az általános jövedelemadó szabályrendszere.
Az adó mértékét két sávosan progresszív adótábla határozta meg, a legalacsonyabb kulcs 2% volt (0%-os kulcs
nem volt), a legmagasabb kulcs 70%, illetve 80% lehetett.
Címével ellentétben ez a jogszabály nem volt általános, a jövedelemszerzők és tevékenységi jövedelmeknek a
nem szocialista szektorból származó részére vonatkozott.
A rendelet tartalmazta az eljárási szabályokat is.
Az adót általában kivetéssel állapították meg. Ez gyakran elfogadhatatlan volt a jövedelemszerzőnek, ami után
megindult egy egyezkedési eljárás, aminek végén az adóhivatal állapította meg a végső adót. Ennek összege
sokszor köszönőviszonyban sem volt a tényleges jövedelemmel, lehetett annál több, de akár jóval alacsonyabb
is.



Az általános jövedelemadó szabályait a következő évtizedekben jó néhány alkalommal módosították, több
alkalommal újraírták a rendeletet (újrakodifikálták), így 1960-ban, 1969-ben, 1971-ben, 1983-ban. A sok
módosítás, újraírás ellenére a kisiparosokra, magánkereskedőkre vonatkozó fő szabályok (kivetés, erős
progresszió, alkumechanizmus) alig változtak.
A hartai téesz szolgáltató háza
A szellemi tevékenységet folytatókra 1972 és 1983 között külön jogszabály vonatkozott (43/1971. (XII. 17.)
Korm. rendelet a szellemi tevékenységet folytatók jövedelemadójáról), de ez az elkülönítés nem volt érdemi,
valójában csak arról szólt, hogy a magukat a kétkezi munkások fölött állóknak gondoló néhány érdekérvényesítő
elérte az elkülönült szabályozást. Megjegyzem, ilyen kivételes szabályozás iránti igény a rendszerváltást
követően is több alkalommal felmerült az Szja törvénnyel szemben, mintegy két évtized telt el, mire
’lenyugodtak a kedélyek’.
A mezőgazdasági tevékenységet főtevékenységként vagy kiegészítésként végző gazdák adózása
Az agrárszektor sajátos körülményei (időjárásnak való kitettség, felvásárlási, értékesítési lehetőségek,
iskolázottsági szint stb.) indokolták (és jelenleg is okot adnak arra), hogy a mezőgazdasági termelésre elkülönült
adószabályokat alkalmazzanak. Ezt 1955-ig a már említett rendeleteken belül valósították meg a jogalkotók,
majd ezt követően a szabályozás is elkülönült.



Cséplőgép
Két jogszabályt érdemes ezek közül kiemelni:
–a mezőgazdasági lakosság általános jövedelemadójáról szóló 1955. évi 35. törvényerejű rendeletet, valamint
– a háztáji és kisegítő gazdaságok jövedelemadójáról szóló 36/1976. (X. 17.) MT rendeletet (a jogszabály címe
1988-tól: a magánszemélyek földadójáról).
Azt azért érdemes megjegyezni, hogy tartalmuk alapján ezek (sem) a jövedelmet adóztatták, hanem a megművelt
terület (aranykorona), az állatállomány és a gépesítettségi szint alapján vetették ki az adót.
Progressziót itt is alkalmaztak (a területnagyság alapján), a legmagasabb adótételek a kulákokra vonatkoztak
(amíg voltak kuláklisták).
Az egyéni parasztgazdáknak is számolniuk kellett a kivetés és az alkumechanizmus nehézségeivel.
Irodalom:
Arcanum Digitális Tudománytár (https://adtplus.arcanum.hu/hu/)
Béládi Olívia: A kisipar és kiskereskedelem államosítása Pesterzsébeten
(http://epa.oszk.hu/00900/00995/00036/pdf/EPA00995_multunk_2013_04_063-101.pdf) (Múltunk 2013/4., 63
101)
Corpus Juris Hungarici (KJK-KERSZÖV Kft., 2000, Budapest)
Haász János: Egymillió maszek országa
(https://index.hu/gazdasag/magyar/2009/11/29/nehogy_mar_annyit_adozzak_mint_egy_suszter/)
Laki Mihály: Kisvállalkozás a szocializmus után (http://www.kszemle.hu/kiadvany/Laki_
_Kisvallalkozas_a_socializmus_utan/index.html) (Közgazdasági Szemle kiadványa, 1998)



Romsics Ignác: Magyarország története a XX. században
(https://www.tankonyvtar.hu/hu/tartalom/tamop425/2011_0001_520_magyarorszag_tortenete/index.html)
(Osiris Kiadó, Budapest, 2010)
Sereg András: A meggymagos kálváriája – Demeter-per – Egy híres ügy a magyar jogtörténetből
(https://www.jogiforum.hu/hirek/36715)
Vajna Tamás: Felütötte a fejét a kapitalizmus a magyar téeszekben, de Kádárék durván megtorolták
(https://qubit.hu/2018/04/28/felutotte-a-fejet-a-kapitalizmus-a-magyar-teeszekben-de-kadarek-durvan
megtoroltak)