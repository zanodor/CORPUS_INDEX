---
master_file: "[[@IsziszEsOszirisz]]"
---
# Index for Iszisz és Oszirisz – Plutarkhosz.pdf

PLUTARKHOSZ
Iszisz és Oszirisz
FORDÍTOTTA, AZ UTÓSZÓT ÉS A JEGYZETEKET ÍRTA W. SALGÓ ÁGNES
EURÓPA KÖNYVKIADÓ, BUDAPEST, 1986



Iszisz és Oszirisz
1. Az értelmes embereknek, Klea, minden jót az istenektől kell kérniük. Leginkább azért kell könyörögnünk, hogy kutatásunk során a rájuk vonatkozó tudást -amennyire ez ember számára egyáltalán lehetségesközvetlenül tőlük nyerjük el. Mert az ember nem kaphat nagyobb dolgot az igazság felismerésénél, s az isten sem adhat ennél becsesebbet. Isten ugyanis mindent megad nekünk, amire csak szükségünk van, de az értelemből és a gondolkodásból csupán kis részt juttat, a többit megtartja saját tulajdonának, s úgy is használja. Az istenséget nem az ezüst és az arany teszi boldoggá, s nem a dörgés, villámlás hatalmassá, hanem tudása és bölcsessége. Homérosz ezt - az istenekkel kapcsolatos legszebb kijelentését - így fogalmazta meg:
Egy volt származatuk nékik, születésük is egy volt, Csakhogy Zeusz hamarabb született s a tudása nagyobb volt.*1
Vagyis szerinte Zeusz hatalma azért fenségesebb, mert maga az isten tudásban és bölcsességben előbbre való. Én úgy gondolom, hogy az isten örökké tartó életének boldogsága abból fakad, hogy az ő tudása felöleli az összes létező dolgot. Hiszen a halhatatlanság, ha meg volna fosztva a létező dolgok ismeretétől és a gondolkodástól, már nem is lenne élet, hanem csak idő.
2. Ezért az igazság megismerésére való törekvés - főleg az istenekkel kapcsolatban - nem más, mint az isteni után való vágyakozás, minthogy ez a tanulás és kutatás együtt jár a szent tan befogadásával, ez pedig magasztosabb valamennyi tisztító szertartásnál és templomi szolgálatnál, és kedves annak az istennőnek, akit te, Klea, különösen tisztelsz, mert bölcs és a bölcsességet kedveli. Hiszen a neve is azt fejezi ki, hogy legjellemzőbb tulajdonsága a tudás és az értelem. Az Iszisz név ugyanis görög, mint ahogy Tüphóné is az. Tüphón az istennő ellensége, s tudatlanságában és eltévelyedésében elvakulva széttépi és megsemmisíti a szent tanítást, amit aztán Iszisz összegyűjt, elrendez és átad a beavatottaknak. Mert a megszenteltség állapota azáltal, hogy józan
1 a tudása nagyobb volt - Iliász 13, 353-355. Devecseri Gábor fordítása.



életmódra, a táplálkozásban és a szerelmi élvezetekben önmegtartóztatásra kötelez, gátak közé szorítja az emberi fegyelmezetlenséget, a kéjsóvárgást, és hozzászoktat azoknak a szigorú és nehéz templomi szolgálatoknak teljesítéséhez, amelyeknek célja az Elsőnek, az Úrnak, a csak intuitív módon felfogható lénynek a megismerése. Az ő keresésérc buzdít az istennő, mivelhogy ez az isten az ő közelében, nála és vele együtt van. Iszisz szentélyének neve is annak a megismerését és tudását hirdeti, ami lényegénél fogva létezik - Iszeionnak hívják ugyanis, s e szó jelentése: „azoké, akik majd megismerik a létezőt", tudniillik akkor, hogy ha értelemmel és megtisztulva lépnek az istennő szentélyeibe.
3. Egyesek szerint Iszisz Hermész lánya, mások szerint Prométheuszé, mert ez utóbbi a bölcsesség és előrelátás, az előbbi pedig az írás és a zene feltalálója. Hermész városában éppen ezért hívják az első múzsát Iszisznek is, és Igazságosságnak is, mert - mint már mondtuk - bölcs és feltárja az isteni dolgokat azoknak, akiket méltán és joggal neveznek a „szent edények hordozói"-nak és a „szent ruhák hordozói"-nak. Ők az istenekről szóló tanítást tisztán őrzik lelkükben, mintegy ládába rejtve, mentesen minden babonától és túlzástól. Öltözékük azt fejezi ki, hogy az istenekről alkotott elképzelésekben éppúgy vannak sötét és homályos részek, mint ahogy láthatók és fényesek is. Erre vall tehát viseletük is. S ezért öltöztetik ilyen ruhába a halott Iszisz-hívőket, annak jelképeként, hogy a szent tanítás velük van, s nem mással, hanem ezzel mennek a túlvilágra. De mint ahogy filozófussá sem a szakáll és a kopott ruha tesz, Klea, éppúgy Iszisz beavatottjává sem a vászonöltözet és a leborotvált haj: az az igazi beavatott, aki a szokásnak megfelelően átvéve mindazt, amit hinni és tenni kell ezeknek az isteneknek a kultuszával kapcsolatban, értelmével megvizsgálja az átvetteket és töpreng a bennük rejlő igazságokon.
4. Sokak számára még az az egészen egyszerű és jelentéktelen dolog is rejtély, hogy a papok miért nyírják le a hajukat és miért hordanak lenruhát. Egyesek nem veszik maguknak a fáradságot, hogy megkeressék a szokás okát, mások viszont azt hangoztatják, hogy azért tartózkodnak a papok a gyapjútól is meg a húsevéstől is, mert tisztelik a juhot, a hajukat a bánat miatt borotválják le, lenruhát pedig a színe miatt hordanak, mert a len a világot körülvevő, tündöklő éterhez hasonló virágot fakaszt. Ezzel szemben az egyetlen valódi ok az, amit Platón így fogalmazott meg: „ha a nem tiszta érintkezik a tisztával, az nem a természet rendje szerint való".*2
2 a természet rendje szerint való - Phaidón 67b. Kerényi Grácia fordítása.



Az ételfölösleg és a hulladék sem nem szent, sem nem tiszta, márpedig a fölöslegből nő és sarjad a gyapjú, a pehely, a haj és a köröm. Nevetséges volna tehát, hogy ha azok, akik a tisztító szertartásokon saját hajukat lenyírják, s egész testüket simára borotválják, állatok szőréből készüli ruhába öltöznének, és ez volna viseletük. Hésziodosz azt írja:
És az ötágúról ne az istenek áldozatán vágd fényes vassal a szárazat, elkülönítve a frisstől.*3
Ezt úgy kell értelmeznünk, hogy már minden ilyesmitől megtisztulva kell ünnepelnünk, s nem a szent szertartásokon kell a fölöslegektől megszabadulnunk. A len pedig egyfelől a halhatatlan földből nő ki és ehető termést hoz, másfelől egyszerű és tiszta öltözet is, viselőjét nem terheli meg, minden évszakban kellemes viselet, és, amint mondják, a legkevésbé tetvesedik - de ezekről majd még másutt beszélünk bővebben.
5. A papok annyira irtóznak a fölöslegektől, hogy emiatt nem eszik a legtöbb hüvelyes növényt, a juh- és sertéshúst, mondván, hogy ezek sok fölösleget termelnek. Ezenkívül a tisztulási napokon még a sót is megvonják ételeikből, de erre más okuk is lehet, például az, hogy fokozottabb ivásra és evésre ingerel. Az viszont egyértelműen együgyűség, amit Arisztagorasz mond, hogy a só azért nem tiszta, mert kristályosodás közben foglyul ejt sok apró élőlényt, amelyek aztán elpusztulnak benne. Azt mondják, hogy az Ápiszt is a saját külön kútjából itatják, s a Nílustól gondosan távol tartják, de nem azért, - ahogy sokan tévesen gondolják - mert a krokodilok miatt a folyó vizét szennyezettnek tekintik, hiszen az egyiptomiak semmit sem részesítenek nagyobb tiszteletben, mint éppen a Nílust, hanem azért, mert megfigyelésük szerint a Nílus vize hizlal, s aki rendszeresen issza, kövér lesz. Nem akarják, hogy az Ápisz vagy ők maguk meghízzanak, hanem éppen ellenkezőleg, azon vannak, hogy lelküket kellemes és könnyű test vegye körül, és így az erős és súlyos halandó rész ne szorongassa s ne nyomja el az istenit.
6. Héliupoliszban azok, akik az istent szolgálják, egyáltalán nem vihetnek be bort a szentélybe, mert nem illik inni nappal, amikor a Nap, az úr és a király rájuk tekint. Mások isznak bort, de csak mértékletesen. Sok tisztulási napjuk van, ezeket borivás nélkül, a szent dolgokon elmélkedve, azokat tanulva és tanítva töltik el. A királyok is csak a szent iratok által
3 elkülönítve a frisstől - Munkák és napok 742-743. Trencsényi-Waldapfel Imre fordítása. (Az ötágú az emberi kéz. A kép jelentése: nem az istentiszteleten kell körmöt vágni.)



meghatározott mennyiséget ihatnak a borból - amint erről Hekataiosz tudósít -, mert egykor ők is papok voltak. Az egyiptomiak Pszammetikhosz idejében szoktak rá a borivásra, korábban nem ittak, és italáldozatot sem úgy mutattak be, mint valami istennek tetsző dolgot, hanem mint azok vérét, akik az istenek ellen egykor háborút indítottak. Mert hitük szerint mikor az istenek ellenségei elestek, testük összekeveredett a földdel, s belőlük lett a szőlő. A részegség is azért tesz zavarodottá és őrültté, mert akik isznak, őseik vérével töltik meg magukat. Ezt Eudoxosz írta meg A föld leírása című művének második könyvében, mint egyiptomi papok tanítását.
7. A tengeri halak fogyasztásától az egyiptomiak mind tartózkodnak, de valójában nem minden fajtájukat vonják meg maguktól, hanem csupán egyeseket. így például az oxürünkhusziak nem esznek horoggal fogott halat, mert tisztelik az oxürünkhosz-halat, s félnek tőle, hogy ha egyszer véletlenül ilyen hal akad a horogra, az tisztátalanná válik tőle. A szüénébeliek pedig a phagrosztól maradnak távol, mert megfigyelésük szerint ez a hal a Nílus áradásával egy időben bukkan fel, így, amikor megpillantják, örülnek, mert tudják, hogy közeledik az áradás. A papok viszont egyáltalán nem esznek semmiféle halat. Amikor az első hónap kilencedik napján valamennyi egyiptomi sült halat eszik a kapuja előtt, a papok még csak bele sem kóstolnak, hanem ott a kapu előtt elégetik. Kétféle magyarázatuk van erre, az egyik vallásos jellegű és nagyon furcsa ez az Osziriszról és Tüphónról szóló szent tanítással egyezik, amire majd még visszatérek*4 -, a másik pedig természetes és nyilvánvaló: a hal nem létszükséglet és nem is különös gonddal elkészített étel. Homérosz is ezt bizonyítja, mert költeményében sem az elpuhultan élő phaiákok, sem pedig az ithakaiak nem fogyasztottak halat, bár mindkét nép szigetlakó. Odüsszeusz és társai is csak akkor ettek halat hosszú tengeri hajózásuk alatt, mikor végső szükségbe jutottak. A tengert teljes egészében a tűz származékának és valamilyen különálló dolognak tartják, amely a világnak sem nem része, sem nem alkotóeleme, hanem romlott és ártalmas fölösleg.
8. Vallásos cselekményeik nem tartalmaznak értelmetlen, mesés vagy babonás elemeket - bár sokan így gondolják -, hanem részben erkölcsi és gyakorlati alapja van, részben pedig természeti vagy történeti okok magyarázzák őket. Indoklásuk időnként szellemes, mint például a hagyma esetében. Teljesen hihetetlen magyarázat az, hogy Diktüsz, Iszisz neveltje, a folyóba esett, és azért halt meg, mert nem tudott megkapaszkodni egy
4 még visszatérek — az 5. fejezetben.



hagyma szárában. A papok azért tartózkodnak és idegenkednek a hagymaevéstől, mert megfigyelték, hogy ez a növény csak a fogyó Hold idején nő jól, akkor szökken szárba. Nem használ a hagyma a tisztulási szertartást végzőknek sem, mert szomjúságot okoz, de az ünneplőknek sem ajánlatos enniük belőle, mert könnyekre fakaszt. A disznót tisztátalan állatnak tartják, mert megfigyeléseik szerint leginkább holdfogyáskor párosodik, továbbá, kiütés és viszkető fekélyek lepik el azoknak a testét, akik tejéből isznak. Némelyek évente egyszer, holdtöltekor disznót áldoznak és meg is eszik a húsát. Ezt azzal indokolják, hogy Tüphón hajdan holdtöltekor üldözött egy disznót, s akkor talált rá arra a fakoporsóra amelyben Oszirisz teste feküdt*5 - ezt a nézetet azonban sokan nem fogadják el, s úgy gondolják, hogy mint sok más, ez is későbbi félreértés. Azt is mesélik, hogy a régiek annyira megvetették a bujaságot, a pompái és a dőzsölést, bog) Thébában állítólag sztélét helyeztek el a templomban, és Meinisz királyra szórt átkokat véstek rá. Meinisz vette rá ugyanis az egyiptomiakat, hogy hagyjanak fel egyszerű, a vagyont megvető és igénytelen életmódjukkal. Amikor Tekhnaktisz, Bokhorisz apja, az arabok ellen harcolt és késett a málnája, állítólag örömmel fogyasztotta cl azt az ételt, ami éppen akadt, majd pedig szalmából vetett ágyán mély álomba merült, és élvezte ezt az egyszerű életmódot. Ezért átkozta meg tehát Meiniszt, és a papok beleegyezésével a sztélére is rávésette az átkot.
9. Az egyiptomiak királyaikat vagy a papok, vagy a harcosok közül választották. Az utóbbi osztályt férfiassága, az előbbit bölcsessége miatt becsülték és tisztelték. Akit a harcosok közül választottak, azonnal tagja lett a papok osztályának is, és megismertették azzal a bölcsességgel, amely az igazságot csak halványan visszatükröző és ködösen sejtető mítoszokban és mondákban van elrejtve. Az egyiptomiak ezért szentélyeik elé igen szellemesen szfinxet állítanak, mintegy jelezve, hogy teológiájuk rejtélyes bölcsességek tárháza, Szaiszban az Iszisz-nek is nevezett Athéné trónszékén ez a felirat olvasható: „Én vagyok mindaz, ami volt, ami van, és ami lesz, a ruhámat még egyetlen halandó sem lebbentette fel." Sokan úgy gondolják, hogy Zeusz neve az egyiptomiaknál Amun, amelyet mi Ammónra változtatva mondunk ki. A szebennütoszi Manethón szerint a név jelentése: „elrejtett", illetve „elrejtés". Az abdérai Hekataiosz viszont azt állítja, hogy az egyiptomiak egymás közötti beszélgetésekben használják ezt a szót, mégpedig akkor, amikor valakit magukhoz hívnak,
5 Oszirisz teste feküdt - 1. a 18. fejezetet.



mert a szó valójában hívószó. Ezért, ha az első istent - aki szerintük a mindenséggel azonos, hiszen láthatatlan és rejtve van - szólítják és kérik, hogy jelenjék meg és nyilatkozzék meg előttünk, Amunnak nevezik. Ilyen körültekintőek voltak tehát az egyiptomiak az istenekkel kapcsolatos bölcselkedésükben.
10. Mindezt a legnagyobb görög bölcsek is tanúsítják: Szolón, Thalész, Platón, Eudoxosz, Püthagorasz, sőt egyesek szerint Lükurgosz is, mert ők mind eljöttek Egyiptomba, és kapcsolatba kerültek a papokkal. Eudoxosz állítólag a memphiszi Khonuphisz tanítását hallgatta, Szolón a szaiszi Szonkhiszét, Püthagorasz pedig a héliupoliszi Oinuphiszét. Püthagorasz ámulatba ejtette az egyiptomi férfiakat, de egyúttal csodálta is őket, és láthatóan leginkább ő utánozta szimbolikájukat és rejtelmességüket, hiszen saját tanításait is talányokkal zsúfolta tele. Sok püthagoreus szabály semmiben sem marad el az úgynevezett hieroglifikus írások mögött, mint például az ilyenek: „kocsin ne egyél", „ne ülj rá a gabonamértékre", „ne ültess pálmafát", „ne szítsd házadban karddal a tüzet"! Ügy gondolom: az, hogy a püthagoreusok Apollónt „egység"-nek, Artemiszt „kettősség"-nek nevezik, Athénét „a hetes szám"-nak, Poszeidónt „az első köb"-nek nevezik - Zeuszra! -, hasonlatos az egyiptomi templomokban felállított szobrokhoz, az ott lejátszódó cselekményekhez és az ábrázolásokhoz. Oszirisznak, a királynak és urnák a nevét például szemmel és jogarral jelölve írják le. Egyesek a nevet „sokszemű"-nck értelmezik, mert egyiptomi nyelven az osz „sok"-at, az iri pedig „szem"-et jelent. Az eget, amely múlhatatlan s ezáltal örökkévaló, áspiskígyóval írják le, az indulatot szívvel jelölik, amely alatt tűzoltár van.*6 Thébában a bíráknak kéz nélküli szobrokat állítottak, de a főbíró szobra még a szemét is csukva tartja, mert az igazságosságot nem lehet megvesztegetni, s kérlelhetetlen. A harcosok pecsétgyűrűjébe szkarabeusz bogár volt vésve. A szkarabeusznak ugyanis nincs nősténye, csak hímje; a hímek petéjüket trágyába rakják le, s aztán golyóvá formálják. A trágya valójában nem táplálék, hanem az új egyed születésének helye.
11. Amikor tehát hallod, Klea, az egyiptomiak istentörténeteit, az istenek bolyongásait, a megcsonkítást és sok hasonló mesét, idézd emlékezetedbe, amit az imént mondtam: egyikről sem kell azt hinni, hogy csakugyan úgy történt, ahogy mesélik. Hermészt sem azért nevezik tehát Kutyának, mintha valóban az volna, hanem mert ez az állat - amint Platón
6 tűzollár van - Plutarkhosz valamennyire ismerhette az egyiptomi hieroglif írás egyes jeleit (1. még a 32. és 56. fejezetet), de nem valószínű, hogy egyiptomi szövegeket használt volna forrásként.



is mondja — azon az alapon különböztet meg barátot és ellenséget, hogy ismerős-e vagy sem, s az ő óvatosságát, éberségét és okosságát összekapcsolják a legeszesebb isten személyével.*7 Azt sem hiszik továbbá, hogy Héliosz csakugyan a lótuszból bukkan elő újszülött kisdedként, hanem ezzel a képpel írják le a napfelkeltét, jelképesen utalva rá, hogy a Nap a nedvességből lángol föl. Okhoszt például, a perzsák legkegyetlenebb és legfélelmetesebb királyát, aki igen sok embert meggyilkoltatott, sőt végül még az Apiszt is levágatta, s lakomán elfogyasztotta barátaival, „Kard-"nak nevezték cl, s mind a mai napig így nevezik a királyok jegyzékében, de természetesen nem a szó eredeti értelmében jelölték ezzel lényét, hanem jellemének keménységét és zordságát hasonlították a gyilkos szerszámhoz. Ha tehát meghallgatod az istenekről szóló tanítást és átveszed azoktól, akik vallásos tisztelettel és bölcs módjára magyarázzák a történeteket, engedelmesen és pontosan megtartod a szent szokásokat, de észben tartod azt is, hogy az isteneknek sem az áldozat, sem más cselekmény nem olyan kedves, mint az, ha valakinek igaz istenhite van, akkor meg fogsz szabadulni a babonaságtól is, amely nem kisebb rossz az istentelenségnél.
12. Lássuk tehát magát a mítoszt, a lehető legrövidebben összefoglalva, elhagyva belőle mindazt, ami haszontalan és felesleges. Mesélik, hogy Rhea titokban egyesült Zeusszal, de Héliosz észrevette és megátkozta, hogy egyetlen hónapban, egyetlen évben sem szülhessen. Hermész viszont, aki maga is szerette az istennőt, sőt hált is vele, később egyszer kockajátékban Szelénétől elnyerte valamennyi nappal hetvenedrészét; ezekből összerakott öt napot és a háromszázhatvan után illesztette őket. Ezeket a napokat az egyiptomiak ma is ,,hozzáillesztett"nek hívják, s ekkor ünneplik isteneik születését. Azt mondják, az első napon született Oszirisz, és születésekor ez a szózat hallatszott: „A mindenség ura jön a világra!" Azt is mesélik, hogy egy Pamülé nevű személy Thébaiban vízmerés közben Zeusz templomából azt a parancsot hallotta, hogy kiáltson fel: „Megszületett a nagy király, a jótevő Oszirisz!" Ezért aztán Kronosz Pamülének adta át Osziriszt, hogy nevelje föl, s az ő tiszteletérc tartják a Phalléphoriához hasonló Pamülia-ünnepeket. A második napon született Aruérisz, akit egyesek Apollónnak neveznek, mások az idősebb Hórosznak. A harmadik napon Tüphón jött a világra, de nem a kellő időben, nem is a kellő módon, mert anyja oldalát egy ütéssel felhasította, s úgy szabadult ki. A negyedik napon Iszisz született egy vizek borította vidéken, az ötödiken pedig Nephthüsz, akit Teleuténak és
7 a legeszesebb isten személyével - Állam 375c skk.



Aphroditénak, valamint egyesek Nikének hívnak. Azt mondják, Oszirisz és Aruérisz Héliosztól származik, Iszisz Hermésztől, Tüphón és Nephthüsz pedig Kronosztól. A királyok a hozzáillesztett napok közül a harmadikat szerencsétlennek tartották, és az éjszaka beköszöntéig nem foglalkoztak közügyekkel, s önmagukat sem gondozták. Tüphón Nepthüsszcl kötött házasságot, Iszisz pedig Oszirisszal. ők már akkor is szerették egymást, mikor még meg sem születtek, sőt már az anyaméh sötétjében egyesültek. Egyesek azt állítják, hogy ekkor fogant Aruérisz, az egyiptomiak ezért hívják az idősebb Hórosznak, a görögök pedig Apollónnak.
13. Oszirisz mindjárt uralkodása kezdetén arra ösztönözte az egyiptomiakat, hogy változtassanak durva és egyszerű életmódjukon, megismertette velük a föld terményeit, törvényeket adott, és megtanította őket, hogy hogyan kell tisztelni az isteneket. Később bejárta és megszelídítette az egész földkerekséget; s ehhez egyáltalán nem volt szüksége fegyverre, a legtöbb népet rábeszéléssel, jó szóval győzte meg, valamint különféle dalokkal és zenével elbűvölve nyerte meg magának az embereket. A görögök éppen ezért úgy gondolják, hogy Dionüszosszal azonos. Amíg távol volt, Tüphón nem tudott lázadást szítani ellene, mert Iszisz éberen őrködött, s szemmel tartotta. Amikor azonban Oszirisz visszatért, Tüphón ármányt szőtt ellene, maga mellé vett hetvenkét összeesküvő társat, az akkoriban éppen ott tartózkodó etióp királynő, Aszó is a segítségére sietett. Titokban lemérték Oizirisz testét, szép és gazdagon díszített ládát készítettek a méretére, majd bevitték a lakomára. Az ott lévők mindnyájan felvidultak, amikor megpillantották a szép ládát, és csodálták szépségét. Ekkor Tüphón tréfásan megígérte, hogy annak ajándékozza, aki ha belefekszik, éppen betölti. Sorban egymás után mind megpróbálták, de egyikőjükhöz sem illett teljesen. Ekkor Oszirisz odalépett és belefeküdt. Az összeesküvők rárontottak, lecsapták a láda fedelét, kívülről szögekkel megerősítették és leöntötték forró ólommal. Kivitték a folyóra, és a taniszi torkolaton keresztül a tengerre eresztették. Ezt a torkolatot az egyiptomiak mind a mai napig utálatosnak és gyűlöletesnek tartják. Azt mondják, mindez Athür hónap tizenhetedik napján történt, akkor, amikor a Nap a Skorpión halad át, s ez Oszirisz uralkodásának huszonnyolcadik éve volt. Mások viszont az állítják, hogy ennyi évet élt, de nem ennyi uralkodott.
14. Legelőször a Khemmisz vidékén lakó pánok és szatírok vették észre a szerencsétlenséget, ők vittek hírt a történtekről - ezért nevezik mind



a mai napig a tömegben hirtelen keletkező rémületet és félelmet ,,páni"nak. Amikor Iszisz tudomást szerzett az eseményről, levágta egyik hajfürtjét és gyászruhát öltött. Ezért ezt a várost mind a mai napig Koptosznak hívják. Mások szerint viszont ez a városnév ,,megfosztás"-t jelent, mert a „megfosztani"-t koptein-nek mondják. Iszisz tanácstalanul bolyongott mindenfelé: nem ment el ember mellett úgy, hogy meg ne szólította volna, sőt, még ha gyerekekkel találkozott, azokat is a láda felől faggatta. A gyerekek véletlenül látták a ládát, és megmondták, melyik az a torkolat, amelyen keresztül Tüphón barátai a koporsói a tengerbe taszították. Innen ered az az egyiptomi hiedelem, hogy a gyermekeknek jóstehetségük van, s leginkább azokkal a kiáltásokkal tudnak jósolni, amelyekel a templomban játszva véletlenül hallatnak. Amikor pedig Iszisz megtudta, hogy Oszirisz mit sem sejtve, abban a hitben, hogy Iszisszel hál, szerelembe vegyült Nephthüsszel - Iszisz bizonyítékát is látta ennek azt a mézhere-koszorút, amelyet Oszirisz Nephthüsznél hagyott -, felkutatta a gyermeket, mert Nephthüsz Tüphóntól való félelmében a csecsemőt születése után azonnal kitétette. Iszisz nagy nehezen megtalálta a gyermeket, mégpedig úgy, hogy kutyák vezették nyomra, majd felnevelte. A gyermek később Iszisz őrzője és kísérője lett, és Anubisznak nevezték el, ami azt jelenti, hogy úgy őrzi az isteneket, ahogy a kutyák az embereket.
15. Iszisz később megtudta, hogy a ládát Büblosz vidékén vetette partra a tenger, s a hullámverés gyengéden egy ereikébokorra helyezte. A bokor rövid idő alatt szép, nagy fiatal fává nőtt, befonta, körülnőtte s magába rejtette a ládát. Az ottani király elbámult a fa nagyságán, körülvágatta a törzsét, amely úgy körülvette a koporsót, hogy ember fia nem találta volna meg, majd tartóoszlopul háza teteje alá helyeztette. A hagyomány szerint amikor Iszisz a hír isteni fuvallatától értesült a dologról, Bübloszba jött, és szegény asszonynak öltözve, könnyezve leült a forráshoz. Senkivel nem elegyedett szóba, csak a királyné szolgálóit üdvözölte szívélyesen és barátságosan; hajukat befonta, bőrükre csodálatosan finom illatot lehelt. Amikor a királyné meglátta szolgálóit, elfogta a vágy az idegen nő után, akinek hajfürtjei és bőre ambróziát lehelnek. Magához hivatta hát, a bizalmába fogadta és a kisfia dajkájává tette. Azt mondják, a király neve Malkathrosz volt, a királynéé pedig egyesek szerint Asztarté, mások szerint Szaószisz vagy Nemanusz, amit a görögök talán Athénaisznak mondanának.*8
8 a görögök. . . Athénaisznak mondanának -l. a görög mitológiában Démétér termékenység-istennő történetét, aki leányát, a Hadész elrabolta Korét (Perszephonét) keresve álruhában Eleusziszba érkezett. Itt Keleósz király és Metánéira királyné dajkának fogadta fel. Démétér halhatatlanná akarván tenni a gondjaira bízott kisfiút, a tűz



16. Iszisz úgy táplálta a gyermeket, hogy melle helyeit az ujját dugta a szájába, éjszaka pedig a kisgyermek testének halandó részét a tűzben égette, közben ő maga fecskévé változva az oszlop körül röpködött és gyászdalt énekelt. Mindaddig folytatta ezt, míg a királyné egyszer meg nem leste, és észre nem vette, hogy csecsemőjét lángok veszik körül. Ekkor rákiáltott Isziszre, s ezzel megfosztotta gyermekét a halhatatlanságtól. Az istennő felfedte kilétét, és elkérte a tetőt tartó oszlopot. Könnyedén kiemelte, levágta róla az ereikét, majd finom, fehér vászonba burkolta, olajbalzsamot öntött rá, és a királyi párra bízta. A büblosziak még ma is tisztelik azt az oszlopot, amely Iszisz szentélyében fekszik. Aztán Iszisz ráborult a koporsóra és olyan keservesen sírt, hogy a király kisebbik fia belehalt. Az idősebbik fiút Iszisz magához vette, a koporsót csónakba helyezte és eltávozott. Hajnal felé a Phaidrosz folyó heves szelet támasztott, mire Iszisz haragra gerjedt és kiszárította a folyó medrét.
17. Mihelyt elhagyatott helyre ért és magára maradt, felnyitotta a ládát, arcát a halott arcához érintette, megcsókolta és sírásra fakadt. Egyszer csak észrevette, hogy a fiúcska hátulról, csendben arra közeledik, és már meg is látta őt. Erre megfordult és olyan szörnyű pillantást vetett rá, hogy a gyermek az ijedségtől szörnyethalt. Egyesek másképp mesélik ahogy már korábban is említettük -, és azt mondják, hogy a fiú a tengerbe esett, de az istennő révén őt is tisztelet övezi - ő az a Manerósz, akiről az egyiptomiak a lakomákon énekelnek. Mások viszont Palaisztinosznak vagy Pélusziosznak hívják, és úgy vélik, hogy azt a várost, amelyet az istennő alapított, róla nevezték cl, az énekben szereplő Manerósz pedig a zenélést találta fel. De vannak, akik azt állítják, hogy a Manerósz nem is személynév, hanem iddogáló és vígan lakomázó emberek szavajárása, valahogy így: „Bárcsak megmaradna a jó sorsunk!" Ezt fejezik ki az egyiptomiak a manerósz szóval, valahányszor csak kiejtik. Bizonyára nem Oszirisz szenvedésének az emlékjele annak a ládácskában fekvő halottnak a képe, amelyet a lakomán körülhordoznak - mint ahogy egyesek vélik -, hanem azért viszik be a mulatságra a képmást, hogy ivás közben ezzel biztassák magukat a jelen élvezésére és kihasználására, hiszen hamarosan ők is mind ugyanolyan halottak lesznek.
fölé tartotta, de hirtelen belépett Metánéira, a varázs megtört, s a kisfiú halandó maradt, sőt az egyik változat szerint meg is halt. Halhatatlanná tevési kísérletről egyébként több helyütt olvashatunk a görög irodalomban, l. pl. a Médeiáról vagy a Thetiszről szóló mítoszt.



18. Iszisz ezután elment fiához, Hóroszhoz, aki Butó-ban nevelkedett, s a koporsót egy félreeső helyen hagyta. Tüphón éjszaka, holdfénynél vadászott, rátalált a koporsóra, felismerte a holttestet, tizennégy darabra szaggatta, és szanaszét szórta. Mikor Iszisz megtudta, hogy mi történt, papiruszcsónakban behajózta a mocsaras vidéket, hogy összeszedje a csonkokat. A krokodilok vagy ezért nem bántják a papiruszcsónakban hajózókat, vagy az istennő iránti félelemből, vagy tiszteletből. Az istennő minden egyes darabnak ott emelt síremléket, ahol rátalált, ezért mondják, hogy Oszirisznak Egyiptomban sok sírja van. Mások viszont azt állítják, hogy Iszisz utánzatokat készített, és Oszirisz testeként ezeket adta át a városoknak, egyrészt, hogy így még többen tiszteljék, másrészt, hogy ha Tüphón legyőzné Hóroszt, az igazi sírt keresve elbizonytalanodjék, hiszen sok sírt említenek és mutatnak majd neki. Iszisz Oszirisz testrészei közül csupán a szeméremtestét nem találta meg, mert ezt Tüphón rögtön a folyóba dobta, s a lepidótosz, a phagrosz és az oxürünkhosz megette. Ezektől a halaktól azóta is irtóznak az egyiptomiak. Iszisz utánzatot készített a phalloszról és megszentelte. Az egyiptomiak ennek tiszteletére még ma is ünnepet ülnek.
19. Később Oszirisz feljött az Alvilágból Hóroszhoz, felkészítette és megedzette a harcra, majd pedig megkérdezte tőle, hogy mit tart a legszebb feladatnak. Hórosz azt válaszolta, hogy anyja és apja szenvedésének megbosszulását. Másodszor azt kérdezte Oszirisz, hogy Hórosz szerint melyik állat a leghasznosabb azok számára, akik csatába indulnak. Hórosz azt válaszolta, hogy a ló. Oszirisz elcsodálkozott és tovább faggatta, hogy vajon ló helyett miért nem inkább oroszlánt mondott. Hórosz azt felelte, hogy az oroszlán annak hasznos, aki segítségre szorul, a ló viszont nagy szolgálatot tesz a menekülő ellenség megsemmisítésében és felmorzsolásában. Oszirisz nagyon megörült, amikor ezt meghallotta, hiszen így sikerült kellően felkészítenie Hóroszt. Azt is mesélik, hogy közben sokan átpártoltak Hóroszhoz, így Thuérisz, Tüphón ágyasa is átállt hozzá, az őt üldöző kígyót pedig Hórosz kísérete vágta le. Ezért dobnak ma is középre egy kötelet, amelyet aztán összevagdalnak. A harc sok napon át tartott, s végül Hórosz győzött. A megkötözött Tüphónt Iszisz vette át, de nem ölte meg, hanem feloldozta és szabadon engedte. Hórosz ezt nem tudta elviselni, kezet emelt anyjára, s letépte fejéről a koronát. Hermész ezért tehénfej formájú sisakot húzott rá. De amikor Tüphón megvádolta Hóroszt, hogy törvénytelen gyermek, Hermész Hórosz segítségére sietett, s az istenek így törvényesnek ismerték el származását. Hórosz Tüphónt ezenkívül még két csatában győzte le. Iszisz



Oszirisszal még Oszirisz halála után is egyesült, és megszülte a koraszülött, béna lábú Harpokratészt.
20. Röviden ez hát a mítosz tartalma, mert elhagyluk belőle a legvisszataszítóbb részleteket, amilyen például Hórosz feldarabolása vagy Iszisz lefejezése. Ha tehát egyesek azt gondolják és hirdetik, hogy ezek a boldog és romolhatatlan természettel kapcsolatos dolgok valóban végbementek és megtörténtek - hiszen mi pontosan e természet révén alkothatunk valamiféle fogalmat az istenségről -, akkor mondanom is fölösleges Aiszkhülosz tanácsát: „Ki kell köpni, és meg kell tőle tisztítani a szájat!"*9 Te magad is bosszankodsz, amikor hallod, hogy egyeseknek milyen bűnös és barbár hiedelmeik vannak az istenekről. Ezek az események nem is emlékeztetnek azokra az üres mesékre és merő kitalálásokra, amelyeket a költők és prózaírók hálót szövő pókok módjára, mint levegőben lógó elveket, önmagukból bontogatnak és szövögetnek, hanem - ahogy te is tudod - küzdelmekkel és szenvedésekkel teltek. Mint ahogy a csillagászok is azt mondják, hogy a szivárvány a Nap sokszínűvé bomló megjelenési formája, mivel képe visszaverődik a felhőzetről, ez az elbeszélés is valamilyen valóság megnyilvánulása, amely az értelmet más dolgokhoz is felemeli. Ugyanazt érzékeltetik a gyászos és komor szertartások, valamint a templomok elrendezése is: vannak ugyanis szárnyakból álló, szabad ég alatt lévő, világos oszlopsorokba nyíló templomok, de vannak olyanok is, melyeknek rejtett, sötét, föld alatti papi öltözőtermei a sírkamrához és szentélyhez hasonlatosak. Ezt mutatja az Oszirisz-szentélyekhcz kapcsolódó hiedelem, mely szerint Oszirisz teste több helyen nyugszik. Egyesek szerint Thinisz kisváros arról kapta a nevét, hogy egyedül itt van a valóságos holttest, a legelőkelőbb és legvagyonosabb egyiptomiak viszont Abüdoszban temetkeznek, és azzal kérkednek, hogy testük Osziriszéval együtt pihen. Memphiszben táplálják az Ápiszt mint Oszirisz lelkének hasonmását, s ott nyugszik a teste is. Egyesek szerint a város neve így értelmezhető: „a jók kikötője", mások szerint viszont így: „Oszirisz sírja". Philai közelében van egy sziget, amelyre általában senki sem léphet. Megközelíthetetlen, még a madarak sem szállnak arrafelé, halak sem úsznak partjaihoz. Meghatározott időben azonban papok kelnek át, halotti áldozatot visznek és megkoszorúzzák a sírt, amelyet akkora méthisznövény árnyékol be, hogy magasabb valamennyi olajfánál.
9 meg kell tőle tisztítani a szájat - 310. töredék.



21. Bár Egyiptomban sok sírhelyet említenek, Eudoxosz szerint Oszirisz teste valójában Busziriszban nyugszik. Ez volt állítólag Oszirisz születési helye is. A Taphoszirisz nem szorul magyarázatra, mert maga a neve is azt jelenti: Oszirisz sírja. Nem beszélek a fa kivágásáról, a vászon felszaggatásáról és az italáldozatokról, mert ezekbe sok minden keveredett a misztériumokból is. A papok azt állítják, hogy nemcsak az említett istenek teste nyugszik náluk, hanem másoké is, akiket az istenek nemzettek, de nem voltak halhatatlanok. Ezeknek a teste náluk pihen, és tiszteletben részesül, lelkük viszont az égbolton csillagként ragyog. A görögök szerint Iszisz lelke a Kutya-csillag, az egyiptomiak viszont Szóthisznak nevezik, az Órión Hórosz lelke, a Medve pedig Tüphóné. A tiszteletben részesülő állatok sírjai számára minden egyiptomi egy megállapodás szerinti összeget fizet, csak a thébaiak nem adnak semmit, mert nem hisznek semmiféle halandó istenben, csak abban, akit Knéphnek hívnak, halhatatlan, és nem nemzett.
22. Minthogy pedig sok ilyesfélét mondanak és hirdetnek, egyesek azt gondolják, hogy ezek a történetek valójában királyok és türannoszok tetteiről szólnak, akik páratlan vitézségük és erejük révén látszólag isteni méltóságot szereztek maguknak, majd betöltötték sorsukat, de tetteik, küzdelmeik, amelyek csodálatra méltóak és nagyszerűek voltak, emlékezetesek maradtak. Akik így vélekednek, nagyon könnyen oldják meg a kérdést, mivel az illetlen dolgokat ügyesen az emberekre viszik át az istenekről s ebben néha még a történeti hagyomány is a kezükre játszik: az egyiptomiak ugyanis azt mesélik, hogy Hermész rövid karú volt, Tüphón vörös bőrű, Hórosz fehér, Oszirisz fekete, vagyis természetüket tekintve olyanok, mint akik embernek születtek. Sőt Osziriszt hadvezérnek is nevezik, Kanóboszt pedig a kormányosának, s róla nevezték el a csillagot is; az a hajó, amelyei a hellének Argónak hívnak, Oszirisz hajójának a képe, az ő tiszteletére vált csillaggá, s útja nincs messze az Óriónétól és a Kutya-csillagétól, ezek közül az első az egyiptomiak szerint Hórosznak, a második Iszisznek van szentelve.
23. De tartok tőle, hogy az ilyenek úgy járnak el, mintha mozgásba akarnák hozni a mozdíthatatlant, vagy amint Szimónidész mondja: „nemcsak hosszú idővel harcolunk, hanem az emberek sok fajtájával is",*10 továbbá azokkal a népekkel, amelyeket megihletett ezeknek az isteneknek a tisztelete. Mert ha ezeket a fenséges neveket csak úgy lerántjuk az égből
10 az emberek sok fajtájával is - 138. töredék.



a Földre, eltöröljük és megsemmisítjük azt a tiszteletet és hitet, amellyel mindenki át van itatva már születése óta, s ezzel szélesre tárjuk a kaput az isteni dolgokat emberiesítő, istentelen León előtt, és gátlástalan szólásszabadságot adunk a hazug messzénai Euhémerosznak. Euhémerosz egy hihetetlen és valóságban nem létező mitológia képét alkotta meg, s közben az egész földkerekségen elterjesztette az istentelenséget. Azt állította ugyanis, hogy akiket az emberek istennek tartanak, azok kivétel nélkül valamennyien azonosak azokkal a hajdan élt hadvezérekkel, tengerészparancsnokokkal, királyokkal, akiknek a neve Pankhónban aranybetűkkel fel van jegyezve, bár ezekre az írásokra még nem bukkant rá sem barbár,sem görög, kizárólag Euhémerosz, aki, úgy látszik, elhajózott egy sehol sem található földre, Pankhón és Triphüllisz sohasem létezett népéhez.
24. Az asszíroknál himnuszokat zengenek Szemirámiszról, Egyiptomban pedig Szeszósztrisz nagy tetteiről. A phrügek mind a mai napig a ragyogó és csodálatos tetteket manészinek nevezik, mert régi királyaik egyike, Manész, derék és hatalmas férfi volt. Egyesek a nevét Masznésznak is ejtik. A perzsa Kürosz és a makedón Alexandrosz szinte az egész földet uralma alá hajtotta, mégis csupán jó királynak nevezik őket, s így emlékeznek rájuk. Ha volt is olyan, aki - mint Platón mondja - „akár vagyona, akár tekintélye, akár testi szépsége folytán felfuvalkodik, és ifjúi esztelenségében lelke gőgtől ég"*11 és elfogadta az isteneknek járó nevet, s azt, hogy templomokat építsenek tiszteletükre, annak a hírneve rövid ideig élt, s később a dölyf, a hetvenkedés, az istentelenség és a törvénytelenség hibájába esve „korai halállal távozott, miként a levegőben szálló füst",*12 és most, mint tetten ért szökevény, megvan fosztva templomaitól és oltáraitól, s nincs már semmi egyebe, csupán emlékjelei és sírja. Ezért mondta az öreg Antigonosz, amikor egy bizonyos Hermodotosz a verseiben őt istennek, Héliosz gyermekének nevezte: „Minderről mit sem tud az én éjjeliedény hordozóm." Méltán szidta Lüszipposz, a szobrász, Apellészt, a festőt, aki Alexandroszról képet festve villámokat adott a kezébe. Lüszipposz viszont dárdával ábrázolta Alexandroszt, mert annak hírnevét az idő sohasem fogja elvenni, hiszen valójában ez tette Alexandroszt híressé.
11 lelke gőgtől ég - Törvények 716a. Kövendi Dénes fordítása. 12 a levegőben szálló füst - Empedoklész B. 2. 4.



25. Helyesebb tehát azoknak a nézete, akik a Tüphónról, illetve Osziriszról és Isziszről szóló történeteket nem istenek és nem emberek, hanem hatalmas daimónok tetteinek tartják. Platón, Püthagorasz, Xenokratész, Khrüszipposz a régi teológusokat követve azt állítja, hogy a daimónok az embereknél hatalmasabbak, erőben felülmúlják adottságainkat, de nincs meg bennük vegyítetlenül és tisztán az isteni, lélek mivoltuk testi érzékeléssel párosul, érzékelik az élvezetet, a fájdalmat és minden olyan változást, amely ezekkel kapcsolatos. Egyes daimónokat jobban, másokat kevésbé izgat fel mindez. A daimónok az emberekhez hasonlóan erényeik és bűneik alapján különböznek egymástól. A gigászok és titánok tettei, amelyeket a görögök megénekeltek, Kronosz egyes törvénytelen cselekedetei, Püthón küzdelmei Apollónnal, Dionüszosz gyűlölködései, Démétér bolyongásai nem maradnak el az Osziriszról és Tüphónról szóló, valamint egyéb olyan történetek mögött, amelyeket bárki szabadon meghallgathat. Azoknak az eseményeknek is hasonló az értelme, amelyeket misztikus szertartásokba, titkos beavatásokba burkoltan, kimondatlanul és sokak számára láthatatlanul őriznek meg.
26. Hallhatjuk, hogy Homérosz a különösen derék embereket ,,isteni"nek „istenhez hasonló"-nak, „az istenek eszességéből részesülő"-nek nevezi, a „daimón" elnevezést viszont egyformán alkalmazza derék és hitvány emberekre:
Daimoni, jer közelebb, mit ijeszted így az akhájok harcosait?*13
vagy:
hogy negyedízbe rohant neki daimoni, vad rohanással,*14
vagy:
Daimoni, mondd, mit vétettek Priamosz s Priamosznak sarjai néked, hogy szakadatlan sürget a vágyad, felforgatni tövestül a jófalu trójai várat?*15
A daimónoknak tehát egymástól különböző és kevert a természetük és az akaratuk. Ezért tulajdonítja Platón a jobb oldalt és a páratlan számokat
13 az akhájok harcosait - Iliász 13, 810-811. Devecseri Gábor fordítása nyomán (akárcsak a következő két idézet is). Devecseri Gábor a daimón szót rokon értelmű kifejezéssel helyettesítette fordításaiban: 14 vad rohanással - Iliász 5, 438; 16, 705; 20, 447. 15 a jófalu trójai várat — Iliász 4, 31-33.



az olümposzi isteneknek, mindezek ellenkezőjét pedig a daimónoknak. Xenokratész úgy gondolja, hogy a szerencsétlen napok és gyászünnepek, amelyeken az emberek jajgatnak, a mellüket verik, böjtölnek, trágár és szennyes szavakat mondanak, nem tartoznak sem az istenek, sem a jó daimónok tiszteletéhez, hanem a légkörijén lévő nagy és erős lényekéhez, akik rosszindulatúak és haragosak, és ilyesmiben lelik örömüket, de amikor megkapják részüket, nem törekednek semmi egyéb rosszra.*16 Hésziodosz viszont a nemes és jó daimónokat „szent daimónok"-nak, az „emberek őrei"-nek nevezi, akik „gazdagság-gyarapítók, mert az övék ez a rang is".*17 Platón ezt a fajtájukat az istenek és az emberek közötti tolmácsoknak és szolgáknak nevezi, akik az istenekhez küldik az emberek imáit és kéréseit, onnan viszont jóslatokat és áldásos adományokat hoznak.*18 Empedoklész azt mondja, hogy a daimónok meglakolnak azért, amit vétettek vagy hibáztak, „mert az égi erő a tengerbe űzi őket, a tenger viszont a szárazföldre köpi ki, a föld a fáradhatatlan Nap sugaraira, az pedig a légörvényekbe dobja, egyik a másiktól veszi át, és gyűlölik őket mindannyian",*19 mindaddig, amíg így bűnhődve és megtisztulva átvehetik ismét a természetük szerint kijelölt helyet és rangot.
27. Sokak szerint Tüphónról is ilyen és ehhez hasonló történetek terjedtek el: hogy irigységből és gyűlöletből szörnyű tetteket hajtott végre, s mindent összekuszálva rosszal árasztotta el az egész földet és a tengert, de végül megbűnhődött. Iszisz, Oszirisz nővére, hitvese és segítőtársa, mikor lecsillapította és megszüntette Tüphón őrjöngését és dühét, nem nyugodott bele, hogy átélt küzdelmei, harcai, bolyongásai, valamint számtalan bölcs és bátor cselekedete feledésbe menjen, és senki se beszéljen róluk. Éppen ezért egykori szenvedéseinek egyes eseményeit, értelmét és másolatát belevegyítette a legszentebb szertartásokba, meg is szentelte őket, és mint a jámborság példaképét, vigasztalásul a hasonló sorcsapások által sújtott férfiaknak és nőknek ajánlotta, ö maga és Oszirisz később erényeik révén istenné váltak, miként Héraklész és Dionüszosz, és mind istenekhez, mind daimónokhoz illő, megfelelően arányos tiszteletben részesülnek; hatalmuk mindenre kiterjed, de különösen a föld feletti és föld alatti birodalomban erősek. Azt állítják ugyanis, hogy Szarapisz valójában azonos Plutónnal, Iszisz pedig Perszephasszával — így mondta az euboiai Arkhemakhosz is; a pontoszi Hérakleidész szerint pedig a Kanóboszban lévő jóshely Plutóné.
16 nem törekednek semmi egyéb rosszra - Xenokratész 25. töredéke.
17 mert az övék ez a rang is - Munkák és napok 126. Trencsényi-Waldapfel Imre fordítása. 18 áldásos adományokat hoznak - Lakoma 202e. 19 gyűlölik őket mindannyian - B 115, 9.



28. Ptolemaiosz Szótérnak álmában megjelent Plútón szinópéi kolosszusa, amelyről addig nem tudott, és sohasem látta. A kolosszus azt parancsolta, hogy a lehető leggyorsabban szállítsák Alexandriába. Ptolemaiosz nem tudta, hol áll a kolosszus, ezért tanácstalan volt. Amikor elmesélte barátainak a látomását, akadt egy világot járt férfi, név szerint Szószibiosz, aki azt állította, hogy Szinópéban látott egy olyasféle kolosszust, amilyet a király állítólag álmában látott. Elküldték tehát Szótelészt és Dionüszioszt, akik hosszú idő múltán, sok nehézség árán, de nem isteni segítség nélkül ellopták onnan a szobrot és elhozták. Amikor a kolosszus megérkezett, megvizsgálták, és a vallási kérdések szakérlője, Timótheosz, valamint a szebennütoszi Manethósz környezetében lévők arra a következtetésre jutottak, hogy Plútón képmása - ezt a Kerberosszal és a kígyóval bizonyították. Meggyőzték Ptolemaioszt, hogy nem lehet más isten szobra ez, csakis Szarapiszé. Szinópéból ugyanis nem ilyen néven érkezett, hanem akkor kapta ezt a nevet, mikor Alexandriába került: Plútón neve az egyiptomiaknál Szarapisz. Hérakleitosz, a fizikus azt mondja: „Hadész és Dionüszosz egy és ugyanaz, akinek a tiszteletére őrjöngnek és lénaiát ünnepelnek"*20 - ez is ugyanazt a szemléletet tükrözi. Mert mindazok, akik úgy vélik, hogy Hadész a testet jelenti, amelyben a lélek öntudatlan és megrészegült állapotban van, szűk látókörű allegóriát használnak. Helyesebb ugyanis Osziriszt Dionüszosszal azonosítani, Szarapiszt pedig Oszirisszal, aki akkor kapta ezt a nevet, amikor a természetét megváltoztatta. Ezért tehát Szarapisz mindenki számára közös, ugyanúgy, mint Oszirisz, akiről mindezt csak a szent dolgokba beavatottak tudják.
29. Nem érdemes foglalkozni a phrügiaiak írásaival, amelyekben azt olvashatjuk, hogy Szarapisz Héraklész lányától, Kharapótól született, Tüphón pedig Héraklész fiától, Aiakosztól. Azon sem érdemes töprengeni, amit Phülarkhosz ír, hogy először Dionüszosz hozott be Indiából Egyiptomba két bikát, az egyiknek Ápisz volt a neve, a másiknak pedig Oszirisz; Szarapisz annak a neve, aki az egész világmindenséget elrendezte - a szairein szóból, amelyet egyesek ,,szépíteni"-nek, mások ,,rendezni"nek magyaráznak. Phülarkhosznak ez az elképzelése képtelen, de még sokkal képtelenebb azoké, akik szerint Szarapisz egyáltalán nem isten, hanem az Ápisz koporsójának neve (Szorosz Apidosz), és azt mondják, hogy azok a Memphiszben lévő bronzkapuk, amelyeket a Léthé és a Kókütosz kapuinak hívnak, állítólag valahányszor az Ápiszt eltemetik,
20 lénaiát ünnepelnek - B 15.



maguktól megnyílnak, és mély, tompa hangot hallatnak - ezért rezzenünk meg minden érctárgy csörrenésére. Inkább elfogadható azoknak a véleménye, akik szerint a világmindenség mozgását nevezték Szarapisznak, a szeueszthai („rohanni") és a szuszthai („futni") szóból. A legtöbb pap azt állítja, hogy Oszirisz és az Ápisz személye egyazon létezőben fonódott össze. Azzal magyarázzák ezt a tanítást, hogy az Ápiszban Oszirisz lelkének megtestesült képét kell látnunk. Én viszont úgy gondolom, hogy ha a Szarapisz név egyiptomi, akkor ez vidámságot, örvendezést jelent. Bizonyítja ezt az is, hogy az egyiptomiak az örömünnepet szairei-nak hívják, Platón is azt mondja, hogy Hadészt azok, akik vele együtt vannak, megismerhető és barátságos istennek tartják.*21 Az egyiptomiaknál több más névnek is van jelentése: azt a föld alatti helyet, ahová hitük szerint lelkük a halál után jut, Amenthésznak nevezik, s a szójelentése: „aki vesz és ad", Azt a kérdést, hogy vajon ez is olyan néve, amely egykor Görögországból indult el és oda származott vissza, majd később vizsgáljuk meg. Most azonban elkezdett tárgyunk hátralevő részét kell megvizsgálnunk.
30. Oszirisz és Iszisz tehát jó daimónból istenné váltak. Tüphón meggyengített és megroppantott erejét, amely még zihál és küszködik, olykor áldozatokkal enyhítik és csillapítják. De az is előfordul, hogy egyes ünnepeken ismét megszégyenítik és gyalázzák: ilyenkor kigúnyolják a vörös embereket, de előfordul az is, hogy egy szamarat a mélybe taszítanak - így tesznek például Koptosz lakói -, mivel Tüphón vörös színű és szamárszerű volt. A buszirisziak és lükopolisziak azért nem fújnak meg sohasem trombitát, mert a hangja a szamáréhoz hasonlít. Végeredményben a szamarat éppen Tüphónhoz való hasonlósága miatt nem tartják tiszta élőlénynek, hanem daimóninak; sőt Paüni és Phaóphi hónap idején az áldozati kalácsokba pecsétként egy megkötözött szamár képét nyomják. Amikor pedig Héliosz istennek mutatnak be áldozatot, felszólítják az istenség tisztelőit, hogy ne viseljenek a testükön semmiféle aranytárgyat és ne adjanak ételt a szamaraknak. Ügy látszik, hogy Tüphónt a püthagoreusok is daimóni erőnek tartják, mert azt mondják, hogy páros számon, az ötvenhaton született, mármost a háromszög természete Hadészé, Dionüszoszé és Árészé a négyszög Rheáé, Aphroditéé, Demeteré, Hesztiáé és Héráé, a tizenkétszög Zeuszé, az ötvenhatszög pedig Tüphóné, amint erről Eudoxosz tudósít.
21 barátságos istennek tartják - Kratülosz 404b skk.



31. Az egyiptomiak, mivel úgy vélik, hogy Tüphón vörös bőrű volt, vörös barmokat áldoznak neki. Ezeknek a vizsgálatát olyan szigorúan végzik, hogy ha az állatnak csupán egyetlen fekete vagy fehér szőrszála is van, alkalmatlanná k tartják a feláldozásra, mert szerintük az áldozati állat nem valamiféle istennek kedves dolog, hanem épp ellenkezőleg, egyfajta büntetés, amely az istentelen és igazságtalan emberek lelkét sújtja, akik állati testbe költöztek. Éppen ezért átkot mondanak az áldozati állat fejére, és levágják. Tetemét régen a folyóba dobták, ma pedig az idegeneknek adják. Az áldozatra kiszemelt szarvasmarhát a pecsételő papok megjelölik, a pecséten Kasztór tudósítása szerint metszet látható: hátrakötött karú, térdeplő férfi, torkára tett késsel.*22 A szamarat is Tüphónnak tekintik, elsősorban ostobasága, bujasága s nem kevésbé bőrének színe miatt. Éppen ezért a perzsa királyok közül Okhoszt, akit gonoszsága és hitványsága miatt különösen utáltak, szamárnak nevezték el. Erre viszont Okhosz így válaszolt: „Nos, ez a szamár fog jóllakni a ti bikátokkal" - s feláldozta az Ápiszt, amint erről Deinón tudósít.*23 Mások szerint viszont Tüphón hét napon át menekült szamárháton a harcból, és ezután nemzette; gyermekeit: Hieroszolümoszt és Iudaioszt. Nyilvánvaló, hogy ezek, mint zsidó elemek kerültek a mítoszba.
32. Ezeket a dolgokat tehát sokféleképpen magyarázzák. A magyarázatok közül először azokat a legegyszerűbbeket vizsgáljuk meg, amelyeknek kiindulópontja más szemléletet tükröz, s láthatóan valamivel értelmesebb a többinél. Egyes magyarázatok szerint amiként a görögök Kronoszt képletesen az időnek mondják, Hérát a levegőnek, Héphaisztosz születését pedig a levegő tűzzé válásának, úgy az egyiptomiaknál a Nílus Oszirisz, aki Iszisszel, a Földdel egyesül, Tüphón pedig a tenger, amelybe a Nílus beletorkollva eltűnik és elvegyül, kivéve azt a részt, amelyet a föld felvesz, és magába fogadva megtermékenyül. Szent gyászdal is keletkezett a Nílusról, amely azt siratja, aki a bal oldalon születeti és a jobb oldalon pusztult el. Mert az egyiptomiak úgy gondolják, hogy a Kelet a világ arca, az Észak a jobb, a Dél a bal oldala. A Nílus délről folyik, északon pedig a tengerbe vész. Joggal mondják tehát, hogy születése a bal oldalon van, halála pedig a jobbon. Éppen ezért a papok utálják a tengert, a sót pedig Tüphón köpetének nevezik, s egyik tilalmuk szerint az asztalukra nem szabad sót tenni. A hajókormányosokkal nem állnak szóba, mert azok a tengerből élnek. Leginkább ezért utasítják el a halat is, s a „gyűlölni"
22 torkára tett késsel – FGrHist 250. töredék 17.
23 amint erről Deinón tudósít - 690. töredék 21. 37. old.



fogalmat hallal írják le. Mindenesetre Szaiszban az Athéné-templom propülonjára egy gyermeket, egy öreget és egy sólymot, majd egy halat s végül egy vízilovat véstek. Ezek szimbolikus jelentése a következő: „Ó, ti, akik még csak ezután lesztek, és akik majd el is múltok, az istenség gyűlöli a szemérmetlenséget." A gyermek ugyanis a születés szimbóluma, az öreg a halálé, sólyommal írják az istent, hallal a gyűlöletet, vízilóval pedig a szemérmetlcnséget. Erről az állatról ugyanis azt mesélik, hogy megölte apját, majd erőszakkal egyesült anyjával. Az a püthagoreus mondás, hogy a tenger Kronosz könnycseppje, arra utalhat, hogy a tenger tisztátalan és idegen elem. Mindezeket nyíltan elmondhatjuk, hiszen közismert dolgoknak számítanak.
33. A bölcsebb papok nemcsak a Nílust hívják Oszirisznak, a tengert pedig Tüphónnak, hanem Osziriszt általában a nedvességet létrehozó alapelvnek, őserőnek, a teremtés okának és a mag lényegének tartják, Tüphónt viszont mindannak, ami száraz és perzselő, ami kiszikkaszt és a nedvességgel ellentétes. Mivel úgy gondolják, hogy Tüphón vöröses színű és fakó arcú volt, egyáltalán nem találkoznak szívesen ilyen külsejű emberekkel, s nem kedvelik a velük való együttlétet. Osziriszról viszont azt mesélik, hogy sötét bőrű volt, mert a víztől minden, ami vele keveredik, föld, ruhanemű, felhő, sötétté válik. A fiatalok hajfürtjei is a bennük levő nedvesség miatt feketék, az őszülés pedig, mint a halványulás egyik formája, kiszáradás következtében jelentkezik azoknál, akik túl vannak már életük delén. A tavasz is ezért virágzó, éltető és kellemes; a késő ősz viszont a nedvesség hiánya miatt a növényeknek ártalmas, az állatoknak egészségtelen. Egyébként, az a bika, amelyet Héliupoliszban nevelnek és Mnevisznek hívnak, Oszirisznak van szentelve; mások viszont az Ápisz apjának tartják, a színe fekete, s az Ápisz után másodikként őt tisztelik. Egyiptomot is - hiszen földje nagyrészt fekete színű - ugyanúgy hívják, mint a szem feketéjét: Khémia, és a szívhez hasonlítják, mert meleg és nyirkos, ezenkívül a lakott világ déli részei éppúgy veszik körül és határolják, mint a szívet az emberi test bal oldala.
34. Azt is mondják, hogy Héliosz és Szeléné nem kocsit, hanem hajót használnak pályájukon járműnek, ami arra utal, hogy táplálékukat és keletkezésüket a nedvességből nyerik. Azt tartják, hogy Homérosz és Thalész is az egyiptomiaktól tanulták, hogy a vizet tegyék meg minden kezdetének és eredetének. Ókcanosz ugyanis Oszirisz, Téthüsz pedig



Iszisz, mert ő szoptat és táplál mindent.*24 A görögök a magömlést apusziá-nak hívják, a nemi egyesülést szünusziá-nak, a fiút hüiosz-nak a vízből (hüdór) és az esőből (hüszai), Dionüszoszi pedig Hüész-nek, azaz a nedves természet urának, aki viszont maga Oszirisz. Való igaz, hiszen Hellanikosz hallotta, hogy a papok Osziriszt Hüszirisznek mondták; ő ugyanis következetesen így hívja az istent, valószínűleg természete és megtalálásának rítusa miatt.
35. Azt pedig, hogy Oszirisz azonos Dionüszosszal, ki másnak kell jobban tudnia, mint neked, Klea, aki Delphoiban a thüiaszok vezetője vagy, s akit apád és anyád az Oszirisz-misztériumoknak szentelt. Ha pedig a többi ember miatt bizonyítékot is kell nyújtanunk, azt megállapíthatjuk nem szólva a titkos szertartásokról -, hogy az a szertartás, amelyet a papok az Ápisz temetésekor nyilvánosan elvégeznek, amikor a tetemet tutajra helyezik, semmiben sem különbözik a Bakkhosz-ünnepektől. Hiszen szarvasborjúbőrbe öltöznek, thürszoszt hordoznak, ugyanúgy kiabálnak és mozognak, mint azok, akik Dionüszosz orgiáin őrjöngnek.*25 Ezért sok görög bika formájú Dionüszosz-képeket készít, az éliszi asszonyok pedig imájukban azért könyörögnek, hogy „bika formájú lábbal jöjjön cl az isten" hozzájuk. Az argosziaknál Dionüszosz mellékneve: „bika állal nemzett". Trombitákkal hívják ki a vízből, miközben bárányt dobnak a mélybe kapuőrzőnek; a trombitákat viszont thürszoszokban rejtik el, amint erről Szókratész*26 a Szent szokásokról című művében tudósít. A titánokról szóló történet és az Éjszakai Ünnepség megegyezik Oszirisznak úgynevezett feldarabolásával, feléledésével és újjászületéseivel. Ugyanez érvényes a sírokra is. Az egyiptomiak ugyanis - mint már említettük*27 sok helyütt mutogatják Oszirisz sírját, a delphoiak úgy vélik, hogy Dionüszosz maradványai náluk, a jóshely közelében pihennek, a szent emberek pedig titkos áldozatot is bemutatnak Apollón templomában, amikor a thüiaszok a Liknitészt felébresztik. Arra pedig, hogy a görögök szerint Dionüszosz nemcsak a bor, hanem a természet mindenfajta nedvességének az ura és szerzője, legyen elég Pindarosz tanúságtétele, aki ezeket mondja: „Növelje az örömet hozó Dionüszosz a fák termését és a
24 táplál mindent - a homéroszi teremtésmítosz szerint valamennyi isten, sőt az összes élőlény is a világot körülfolyó Ókeanoszból ered, Ókeanosz gyermekeinek mind Téthüsz istennő az anyja. Vö. Iliász 14, 201. 25 Dionüszosz orgiáin őrjöngnek - az isten rajongó követői a mainaszok, akiknek több ábrázolása maradt fenn vázafestményeken. Karjukra szelíd kígyók tekerednek, vállukat őzgidabőr takarja, az őzet ők maguk terítik le. Hosszú köntöst viselnek, fejüket repkénykoszorú övezi, a narthéxcserje ágából készült bottal a kezükben táncolnak, rohannak fuvola-, síp- és dobszóra. Ezek a dionüszoszi nők bakkhai, vagyis bakkhánsnők, illetve bakkhoszok is voltak, Dionüszosz másik nevéről, a Bakkhosszról. 26 Szókratész - nem azonos a nagy görög filozófussal, Platón mesterével. 27 mint már említettük - a 18. és a 20. fejezetben.



koraősz szent fényét!"*28 Éppen ezért tilos Oszirisz tisztelőinek a gondozott fákat elpusztítani, a forrásvizeket eltömni.
36. Nemcsak a Nílust nevezik Oszirisz kiáradásának, hanem teljes egészében minden nedvességet, és az isten tiszteletére rendezett szertartásokat mindig a vízhordó edény felvonulása vezeti be. A királyt és a déli égtájat sással ábrázolják; a sást öntözésnek és mindenféle megtermékenyítésnek fordítják le, és természete szerint a nemzőszervvel látszik azonosnak. Amikor Pamülia ünnepéi ülik, ami phallikus ünnep amint már szó volt róla -, közszemlére tesznek és körülhordoznak egy szobrot, amelynek háromszoros nagyságú szeméremteste van. Az isten ugyanis a kezdet, és minden kezdet a nemző-erejével sokszorozza meg azt, ami belőle származik. A ,,sokszor"-t pedig „háromszor"-nak szoktuk mondani, mint például „háromszor boldogok" és „háromszor ilyen sok nagy lánc", hacsak nem tényleges háromszorosságra utaltak a régiek.*29 Mert a nedves princípium, amely mindennek a kezdete és eredete, önmagából hozta létre az első három elemet: a földet, a levegőt és a tüzet. Az a mítoszhoz fűzött történet, amely szerint Tüphón Oszirisz szeméremtestét a folyóba dobta, és Iszisz, mivel nem találta meg, hasonmást készített helyette, s ezt a phalloszt állította fel, megparancsolva, hogy tiszteljék és hordozzák körül, arra tanít, hogy az isten nemző és magot létrehozó képességének elsődleges anyaga a nedvesség, és a nedvesség által, a természeti erőkkel egybeolvadva vesz részt a nemzésben. Az egyiptomiaknak van egy másik történetük is: Apopisz, Héliosz testvére, Zeusz ellen küzdött, Oszirisz viszont az ő oldalán, s le is verték együtt az ellenséget; Zeusz ezért gyermekévé fogadta és Dionüszosznak nevezte el. Kimutatható, hogy ennek a történetnek a mitikus része is tartalmaz valami természeti valóságot. A szelet ugyanis az egyiptomiak Zeusznak nevezik, s ezzel ellentétes a száraz és a tüzes elem. Ez ugyan nem maga a Nap, de rokonságban van vele, a nedvesség pedig, mérsékelve a túlzott szárazságot, növeli és fokozza a kigőzölgést, ami a szelet táplálja és erősíti.
37. A borostyánt, amit a görögök Dionüszosznak szentelnek, az egyiptomiak khennszirisznak hívják. Ez a név, mint mondják, azt jelenti: „Oszirisz növénye". Arisztón, aki az athéniak gyarmatosításáról írt, ráakadt Arisztarkhosz egy levelére, amelyben arról tudósít, hogy az egyiptomiak Zeusz és Iszisz fiát, Dionüszoszt, nem Oszirisznak, hanem Arszaphésznak nevezik, ez a név férfiasságot jelent. Ugyanerre mutat rá Hermaiosz is az
28 a koraősz szent fényét - 153. töredék.
29 utaltak a régiek - Homérosz, Odüsszeia 8, 340.



egyiptomiak ünnepéről írt művének első könyvében. Azt mondja, hogy Oszirisz neve lefordítva „erős"-et jelent. Mellőzöm most Mnaszeaszt, aki Dionüszoszt, Osziriszt és Szarapiszt Epaphosszal hozza kapcsolatba. Nem szólok részletesen Antikleidészről sem, aki azt mondja, hogy Iszisz Prométheusz lánya és Dionüszosszal él együtt. Azok az egyezések, amelyeket az ünnepekkel és az áldozatokkal kapcsolatban említettünk, nagyobb bizonyító erejűek, mint ezek a tanuk.
38. A csillagok közül a Sziriusz szerintük Isziszé, mert a víz áradását hozza. Az Oroszlán csillagképét is tisztelik, és a templomok ajtajait oroszlánpofákkal díszítik, mert a Nílus akkor árad, „amikor a Nap először közeledik az Oroszlánhoz".*30 A Nílust Oszirisz kiáradásának tartják, s ennek megfelelően a Földet Iszisz testének, de nem az egészet, hanem csak azt a részt, amelyre a Nílus kiont és érintkezve vele megtermékenyíti. Ebből az egyesülésből származtatják Hóroszt. ö pedig a világ mindent óvó és tápláló időjárása (hóra) és a levegő keveredése. Azt mesélik róla, hogy a Buto környéki mocsarakban Létó táplálta. Mert a vízben gazdag és átnedvesedett föld kedvez leginkább a kigőzölgésnek, ami enyhíti és mérsékli a szárazságot és az aszályt. Nephthisznek viszont a földnek a legvégső, a hegy melletti s tengerrel határolt részét nevezik. Ezért Teleutének is hívják, s azt mondják, hogy Tüphónnal él együtt. Amikor a Nílus kiont, és szétáradva megközelíti a szélső részeket, ezt a jelenséget nevezik Oszirisz és Nephthüsz egyesülésének, amelyet a sarjadó növények bizonyítanak. Ezek közé a növények közé tartozik a mézlótusz, amelyről azt tartja a mítosz, hogy Tüphón akkor vette észre, hogy házasságát gyalázat érte, mikor a belőle font koszorú leesett, és a földön maradt. Ennek értelmében Iszisz törvényesen szülte meg Hóroszt, Nephthüsz viszont a homályos származású Anubisznak adott életet. A királylistákon ellenben azt írják, hogy Nephthüsz, aki Tüphónhoz ment feleségül, először terméketlen volt; ha pedig ezt nem asszonyról, hanem istennőről mondják, a földnek a szárazság miatt bekövetkezett terméketlenségéről és gyümölcstelenségéről van szó.
39. Tüphón álnok csele és zsarnoki uralma lényegében azonos a szárazság erejével, mely legyőzi és szétszórja a Nílust nemző és növelő nedvességet; az, hogy segítője az aithiopszok királynője, az Aithiópiából jövő déli szelekre utal. Amikor ezek legyőzik az etésziai szeleket,*31 amelyek a felhőket Aithiópia felé űzik, és ezzel megakadályozzák, hogy a
30 közeledik az Oroszlánhoz - Aratosz, Phainomena 151. 31 etésziai szeleket - a nyári időszakban jelentkező északnyugati szeleket.



Nílust növelő esők lehulljanak, olyankor Tüphón erőre kapva perzsel, majd teljesen uralomra jutva kényszeríti a Nílust, hogy gyengesége miatt összehúzódva, medre alján csörgedezve, sekélyen érjen a tengerbe. Oszirisz ládába zárása valószínűleg éppen a víz elrejtésére és eltűnésére utal. Ezért mondják, hogy Oszirisz Athür hónapban tűnt el, amikor az etésziai szelek elmaradása miatt a Nílus teljesen elapad, a föld sivárrá válik, meghosszabbodik az éj, növekszik a sötétség, a világosság ereje pedig sorvad és alulmarad a sötétséggel szemben. Ekkor a papok több bús szertartást végeznek, ezenkívül az istennő gyászának jeléül fekete, büsszoszból készült ruhába öltöztetnek egy aranyozott tehenet - a tehén szerintük Iszisz és a Föld jelképe -, és a hónap tizenhetedik napjától kezdődően négy napon át mutogatják. A gyászruhát négy okból is hordják: először is, mivel a Nílus leapadt, és kicsinnyé vált, másodszor, az északi szelek teljesen megszűntek, mivel a déliek kerekedtek felül, harmadszor, a nappalok rövidebbek lettek az éjjeleknél, és végezetül, mivel a föld kopár lett, a növények dísztelenné váltak, hiszen akkor hullatják le leveleiket. A tizenkilencedik nap éjjelén az egyiptomiak lemennek a tengerhez, a sztolisztészek és a papok kiviszik a szent ládát, amelynek belsejében aranyládika van. Ebbe töltenek egy keveset a magukkal hozott ivóvízből, s közben a jelenlevők kiabálni kezdenek: „Megtaláltuk Osziriszt!" Aztán a vízhez termőföldet kevernek, értékes fűszerekkel és illatszerekkel vegyítik, majd félhold alakú szobrocskát formáznak belőle, felöltöztetik, felékesítik, jelezvén, hogy ezeket az isteneket a föld és a víz princípiumának tekintik.
40. Amikor Iszisz ismét megtalálta Osziriszt, és Hóroszt felnevelte, aki a kigőzölgésektől, páráktól és felhőktől megerősödött, legyőzték Tüphónt, aki nem semmisült meg teljesen, mert az istennő, a Föld úrnője, nem engedte, hogy a nedvességgel szemben álló természeti erő egészen elpusztuljon. Ezért feloldotta és szabadon engedte, mert azt akarta, hogy a keveredés megmaradjon. Hiszen a világ sem volna teljes, ha a forróság végképp megszűnne. Ha pedig mindezt nem alaptalanul mondják, azt a hagyományt sem lehet elvetni, amely szerint hajdan Tüphón uralkodott Oszirisz része felelt is; Egyiptom ugyanis tenger volt. Ezért még manapság is sok kagylót lehet találni a bányákban és a hegyekben, továbbá valamennyi forrás és kút - egyébként ezekből igen sok van - sós és keserű vizet ad, mintha az egykori tenger poshadt maradványa gyűlt volna itt össze. Hórosz idővel legyőzte Tüphónt, azaz - mivel a megfelelő időben megérkeztek az esők - a Nílus visszaszorította a tengert, napfényre hozta a síkságot, s hordalékával feltöltötte. Mindezt a tapasztalat is igazolja: ma is



láthatjuk, hogy amikor a folyó új iszapot hoz, és a földet magával sodorja előrefelé, a tengervíz lassanként átengedi a helyét és kissé visszahúzódik, hiszen a hordalék felemeli a fenékszintel. Pharosz, amelyről Homérosz még úgy tudta, hogy egynapi útra van Egyiptomtól, ma már Egyiptom része, de nem azért, mintha Pharosz jött volna közelebb vagy beljebb, hanem a közbülső tengert visszaszorította a folyó, amely táplálja és formálja a szárazföldet. De mindez nagyon hasonlít a sztoikusok teológiai nézeteire, mert szerintük a teremtő és tápláló szellem Dionüszosz, a leverő és megosztó Héraklész, a befogadó Ammón, a földet és a termést Démétér és Koré hatja át, Poszeidón pedig az, ami a tengerben működik.
41. Azok pedig, akik ezeket a fizikai nézeteket egyes, a csillagászatból levont matematikai fogalmakkal elegyítik, azt tartják, hogy Tüphón a Nap világossága, Oszirisz pedig a Holdé. Mert a Holdnak teremtő és nedvességet létrehozó fénye van, amely kedvező mind az állatok születésére, mind pedig a növények sarjadására. A Nap viszont mértéktelen fényével, perzselő tüzével felhevíti és kiszárítja mindazt, ami növekszik és virágzik, valamint a hőség miatt a Föld nagy részét lakhatatlanná leszi, sőt sokszor még a Hold felett is győzedelmeskedik. Ezért nevezik az egyiptomiak Tüphónt Széthnek, ami „elnyomó"-! és „kényszerítő"-t jelent, ezenkívül azt mesélik, hogy Héraklész a Napban ülve körülkerüli a Földet, a Holdon viszont Hermész van, mivel a Hold tulajdonságai az értelem és a bölcsesség hatásához hasonlítanak, a Napé pedig az erővel és hatalommal véghezvitt küzdelmekhez. A sztoikusok azt mondják, hogy a Nap a tengerből lobbant lángra, s ebből táplálkozik, a Hold számára viszont a források és a mocsarak édes, lágy kigőzölgést bocsátanak fel.*32
42. Az egyiptomiak azt mesélik, hogy Oszirisz a tizenhetedik napon halt meg, amikor a leginkább észlelhető, hogy a telihold fogy. Éppen ezért a püthagoreusok „elzárásának nevezik ezt a napot, és a tizenhetes számot egyértelműen kártékonynak tartják, mert a „négyszögű" tizenhatos és a „derékszögű" tizennyolcas közé esik, azok közé az egyedüli „sík" számok közé, amelyeknek ugyanakkora a kerületük, mint amekkora területet körülzárnak. A tizenhét tehát ezek közé ékelődve elzárja, szétválasztja és elkülöníti őket egymástól, s a nyolcadszámítás szerint egyenlőtlen részekre oszlik.
32 lágy kigőzölgést bocsátanak fel - vö. Plutarkhosz: a sztoikusok ellentmondásai 41.: ,,A tűz... a levegő közvetítésével vízzé változik, majd miután a föld befogadta, a pára kigőzölög belőle. Amikor teljesen kifinomult, azzá az éterré válik, amely körülöleli a Földet, de a csillagok a Nappal együtt a tengerből szállnak fel..."



A huszonnyolcas évszám egyesek szerint Oszirisz életének, mások szerint uralkodásának idejét jelenti, mert a Holdnak éppen ennyi megvilágosodása van, és ennyi nap alatt futja be körét. Amikor Oszirisz úgynevezett sírjainál kivágnak egy fát, félhold formájú ládát készítenek belőle, mert valahányszor a Hold megközelíti a Napot, félhold alakúvá válik és elhomályosul. Oszirisz tizennégy részre darabolását is azokkal a napokkal hozzák összefüggésbe, amelyeken ez az égitest a telihold után az újholdig fogy. Azt a napot pedig, amelyen először tűnik fel, miután megszabadult a napsugaraktól, és elhaladt a Nap előtt, „befejezetlen jó"nak nevezik. Mert Oszirisz jótevő, s a neve sok mindent jelent, de nem utolsósorban tevékeny és jótevő erőnek mondják. Az isten másik nevéről az Omphiszról Hermaiosz azt mondja, hogy ha lefordítjuk, „jótevő"-t jelent.
43. Sokak szerint kapcsolat van a Nílus emelkedései és a Hold fényváltozásai között. Az emelkedés Elephantiné közelében a legnagyobb, huszonnyolc könyöknyi, ami a Hold fényváltozásainak száma és időbeli terjedelme minden egyes havi körpályáján. Az emelkedés Mendész és Xoisz vidékén a legkisebb, hétkönyöknyi, a félholdnak megfelelően Memphisznél közepes, vagyis átlagos: tizennégy könyök, a teliholddal egyezően. Az Ápiszt pedig Oszirisz élő képmásának tartják, s azt hiszik, hogy akkor fogan, amikor a Holdból termékenyítő fény lövell ki, és eltalál egy felindult tehenet. Az Ápisz külseje ezért hasonlít sok tekintetben a Holdhoz, ezért árnyékolják fehérségét sötétebb színű részek. Phamenóth hónap újholdjakor ünnepet tartanak, melyet Oszirisz Holdba .való belépésének neveznek, ez ugyanis a tavasz kezdete. Így tehát Oszirisz erejét a Holdba helyezik, és azt mondják, hogy Iszisz, a teremtés princípiuma, szerelemben egyesül vele. Ezért a Holdat a mindenség anyjának hívják, s azt tartják róla, hogy férfi- és női természete van, minthogy a Naptól dagad meg és lesz terhes, önmaga viszont nemző elemeket szór szét és vet el a levegőben. Ugyanis nem a tüphóni pusztítás uralkodik mindig, sokszor legyőzi és megbilincseli őt a teremtő alapelv, de aztán ismét kiszabadul és harcba száll Hómsszal, aki viszont maga a földi világ, amely nem mentes sem a pusztulástól, sem a lélrejövéstől.
44. Egyesek szerint a mítosz a holdfogyatkozásokat példázza, mert a Hold megfogyatkozik, amikor teliholdként szembekerül a Nappal, és a Föld árnyékába jut, ahogy Oszirisz a koporsóba. Másrészt viszont a Hold harmincnaponként elrejti és láthatatlanná teszi a Napot, de nem semmisíti meg teljesen, mint ahogy Tüphónt sem semmisítette meg egészen Iszisz.



Amikor Nephthüsz megszülte Anubiszt, Iszisz saját gyermekévé fogadta. Nephthüsz ugyanis az, ami a Föld alatt van és láthatatlan, Iszisz viszont, ami a Föld felett és látható. Azt a kört, amely mindkettőt érinti, és amely mindkettőjük számára közös - az úgynevezett horizontot -, Anubisznak hívják, és kutyaképűnek ábrázolják: hiszen a kutya éjjel is, nappal is egyformán lát. Úgy látszik, Anubisznak ugyanaz a jelentősége az egyiptomiaknál, mint Hekaténak a görögöknél — egyszerre földi és olümposzi is. Másoknak viszont úgy tetszik, hogy Anubisz Kronosz, mivelhogy mindent önmagától szül és önmagától esik teherbe, s innen kapta a kutya nevet. Anubisz tisztelői a kutyát valami titkos jelentésű lénynek tekintik, s hajdan ezt az állatot Egyiptomban nagyon megbecsülték. De amikor Kambüszész az Ápiszt megölte és tetemét kihajította, egyetlen állat sem ment oda hozzá, és nem evett a testéből, csak a kutya; ekkortól fogva aztán nem őt tekintették az elsőnek, s nem tisztelték a legjobban az összes állat közül. Vannak olyanok is, akik a Föld árnyékát nevezik Tüphónnak, amelybe ha a Hold beleesik, megfogyatkozik.
45. Ezért nem éppen alaptalan az a vélemény, hogy külön-külön egyiknek sincs igaza, de összességükben mindnyájan helyesen beszélnek, mert nem a szárazság, nem a szél, de nem is a tenger vagy a sötétség Tüphón része, hanem mindaz, ami a természetben ártalmas és pusztító. A mindenség kezdetét nem helyezhetjük lélek nélküli testekbe, amint Démokritosz és Epikurosz teszik, de a jellegtelen anyag teremtőjének sem tekinthetünk egyetlen értelmet és egyetlen előrelátást, amely mindenen uralkodik és mindent kormányoz, miként a sztoikusok gondolják. Mert lehetetlen, hogy ott, ahol az istenség felel mindenért, rossz jöjjön létre, illetve, ahol semmiért sem felel, ott jó keletkezzék. Hérakleitosz szerint ugyanis „a kozmosz harmóniája éppúgy feszültség révén valósul meg, mint a lanté és az íjé".*33 Euripidész szerint: ,,a jó és a rossz nem létezhetnek külön, hanem valamely vegyítés idézi elő a megfelelő állapotot".*34 Ez az ősi és ismeretlen eredetű hiedelem tehát a teológusoktól és törvényhozóktól maradt a költőkre és filozófusokra, s szilárdan és megingathatatlanul hisznek benne. Mert mind a barbároknál, mind pedig a görögöknél nem csupán a tanításokban és a mendemondákban, hanem a beavatási szertartásokban és az áldozatokban is elterjedt az a hiedelem, hogy a mindenség nem önmagától, értelem, ok és vezetés nélkül lebeg, de nem is egyetlen ok kormányozza és igazgatja, mintegy kormányrudakkal
33 mint a lanté és az íjé —B 51. 34 a megfelelő állapotot - 21. töredék.



és gyeplővel, hanem sok tényező, ezek viszont a jó és rossz keverékei. Röviden, mivel a természet nem hoz létre semmi vegyítetlent, ezért semmit nem egyetlen gazda kever számunkra, kocsmárosként, két edényből osztogatva, hanem mind az élet, mind a világmindenség két ellentétes princípium, két szemben álló erő keveréke, amelyek közül az egyik jobbra és egyenesen vezet, a másik viszont megfordít és visszatérít; s ha az egész kozmosz nem is, de ez a földi és a Hold alatti része különnemű, tarka és minden változásnak alá van vetve. Mivel semmi sem történhet ok nélkül, a jó viszont nem lehet a rossznak oka, ebből következik, hogy a természetnek magának kell tartalmaznia mind a jónak, mind a rossznak eredetét és princípiumát.
46. Így vélekednek erről a legtöbben, mégpedig a legbölcsebbek. Közülük egyesek azt vallják, hogy két, egymással vetélkedő isten van, az egyik a jó, a másik a rossz teremtője. Akadnak, akik a jobbat „isten"-nek, a másikat pedig „daimón"-nak hívják - így vélekedik Zoroasztrész, a mágus is, aki a történeti hagyomány szerint a trójai háború előtt ötezer évvel élt. Ő az előbbit Hóromadzésznak, az utóbbit Areimaniosznak nevezte, és bebizonyította, hogy az érzékelhető dolgok közül az egyik leginkább a fényhez, a másik a sötétséghez és a tudatlansághoz hasonlít, a kettő között pedig Mithrész van, a perzsák éppen ezért Mithrészt ,,közvetítő"-nek is nevezik. Azt is tanította, hogy Hóromadzésznak fogadalmi és hálaáldozatokat kell bemutatni, Areimaniosznak pedig bajelhárító és sötét áldozatokat. Egy omóni-nak nevezett fűfélét mozsárban összetörnek, közben Hadészt és a sötétséget hívják, majd összekeverik egy leölt farkas vérével, kiviszik egy napfény nélküli helyre, s messzire hajítják. Hitük szerint ugyanis egyes növények a jó istenhez, mások a rossz daimónhoz tartoznak; az állatok közül a jó istenéhez tartoznak a kutyák, a madarak és a földön élő sündisznók, a rossz daimónhoz a vízipatkányok, ezért szerencsésnek tartják, ha valaki minél többet megöl belőlük.
47. De a perzsák is sok mesés dolgot mondanak az istenekről, mint például azt, hogy Hóromadzész a legtisztább fényből született, Areimaniosz pedig a sötétségből, és harcban állnak egymással. Az előbbi hat istent alkotott, elsőnek a jóakarat, másodiknak az igazság, harmadiknak a jogrend, továbbá a bölcsesség, a gazdagság és a szép dolgok keltette öröm teremtőjét. Areimaniosz is ugyanennyit, de az előbbiekkel ellentétes hatású isteneket. Ezután Hóromadzész megháromszorozta önmaga terjedelmét és eltávolodott a Naptól, annyira, amennyire távol van a Nap a Földtől, majd az eget csillagokkal ékesítette. Az egyik csillagot, a



Sziriuszt, őrként és megfigyelőként a többi elé állította. Még huszonnégy más istent is alkotott, s ezeket egy tojásba helyezte. Az Areimaniosztól származó istenek, akik ugyanennyien voltak, kilyukasztották a tojást. .. innen van az, hogy a rossz összekeveredett a jóval. De eljön majd az a sors által meghatározott idő, amikor Areimaniosznak, aki a pestist és az éhínséget hozta magával, éppen ezek miatt szükségszerűen meg kell semmisülnie és el kell tűnnie: a Föld sima és egyenletes lesz, csupán egyetlen városállam létezik majd, egy nyelven beszél és boldog lesz minden lakosa. Theopomposz azt mondja, hogy a mágusok szerint az istenek egymást felváltva uralkodnak: az egyik háromezer évig van uralmon, a másik ezalatt tűri az uralmát, majd háromezer évig harcolnak egymással, s az egyik megsemmisíti a másik eredményeit, végül Hadész el fog pusztulni, és az emberek boldogok lesznek, nem lesz szükségük eleiemre, megszűnik az árnyék, s az isten, aki ezeket létrehozta, pihenni és nyugodni fog egy ideig, de ez az idő számára nem lesz hosszú, csak annyi, mint az embernek az alvás. Ez tehát a mágusok mitológiájának lényege.
48. A khaldeusok az égitestek közül - amelyeket egyébként születési isteneknek neveznek - kettőt jótevőnek tartanak, kettőt rosszindulatúnak, a többi hármat közbülsőnek és kettős természetűnek. Valószínű, hogy mindenki ismeri a görögök nézetét, amely szerint a jó rész az olümposzi Zeuszé, a vészt hozó pedig Hadészé. Azt is mondják, hogy Harmónia Aphrodité és Hadész szülötte, ez utóbbi barátságtalan és a viszályt szereti, az előbbi pedig kedves és a szülés védőistennője. Figyeld csak meg, hogy ezzel a nézettel a filozófusok is egyetértenek! Hérakleitosz egyenesen a háborút nevezi „a mindenség apjának, királyának és urának",*35 s amikor Homérosz azt kívánja, hogy
Bár a viszály odaveszne az isteni s emberi szívből,*36
akkor Hérakleitosz azt mondja, hogy Homérosz nem veszi észre, hogy mindennek az eredetét átkozza, hisz minden a harcból és a viszályból származik. A Nap sem lépheti át az őt megillető határokat, és ha igen, a fúria-nyelvek, Diké segítői majd megtalálják. Empedoklész a jó princípiumot „barátságosság"-nak és „barátság"-nak, ,,kedves tekintetű Harmoniá"-nak nevezi, a rossz princípiumot pedig „pusztító viszály"-nak és „véres küzdelem "-nek.*37
35 királyának és urának - 5 53.
36 emberi szívből - Iliász 18, 107. Devecseri Gábor fordítása. 37 véres küzdelemnek - B 122, v 2.



A püthagoreusok több elnevezést használnak ezek megkülönböztetésére: a jót az egynek, a határoknak, a változatlannak, az egyenesnek, a páratlan számúnak, a négyszögnek, az egyenlőnek, a jobb oldalnak, a ragyogónak — a rosszat a kettősségnek, a határtalannak, a változónak, a görbének, a páros számúnak, a téglalap alakúnak, az egyenlőtlennek, a bal oldalnak, a sötétnek határozzák meg, s azt tartják, hogy ezek a lét alapelvei. Anaxagorasz az „értelmet" és a „végtelent" (apeiron) tartja ősprincípiumnak, Arisztotelész a „formát" (eidosz) és a „tagadást" (szterészisz) Platón pedig sok helyütt, hasonlóan homályosan és rejtetten, az ellentétes princípiumok közül az előbbit „azonosnak" (tauton), az utóbbit „másnak" (thateron) nevezi.*38 De a Törvényekben - ekkor már idősebb volt - azt mondja, mégpedig nem homályos kifejezésekkel és jelképesen, hanem nevén nevezve a dolgokat, hogy a kozmoszt nem egyetlen lélek mozgatja, hanem több, de legalábbis nem kevesebb kettőnél. Közülük az egyik jóindulatú, a másik ezzel szemben a vele ellentétes dolgok teremtője. Lehetségesnek tartja egy közbülső, valamiféle harmadik természet létezését is, ami sem nem lélek nélküli, sem nem ok nélküli, sem nem képtelen önmagától mozogni - mint ahogy egyesek gondolják-, hanem a másik kettőn nyugszik, mindig a jobbra törekszik és mindig az után vágyakozik. De ezt majd vizsgálódásunk következő részében fogjuk tárgyalni, ahol az egyiptomiak teológiáját főképp ezzel a filozófiával vetjük össze.
49. Ennek a kozmosznak a keletkezése és szerkezete két, egymással ellentétes, de nem egyenlő súlyú erőből ered. A jobb az erősebb, de a rosszat sem lehet teljesen megsemmisíteni, mert szorosan egybefonódott a mindenség testével és lelkével, és mindig harcol a jó ellen. A lélekben tehát az ész és az értelem, a legjobb dolog vezetője és ura maga Oszirisz; a földön, a szelekben, a vizekben, a levegőben és a csillagokban pedig mindaz, ami szabályos, állandó, ami az évszakokban, a hőmérsékletben, a körforgásokban egészséges, az mind Oszirisz kiáradása és megnyilvánult képmása. Tüphón pedig mindaz, ami a lélekben szenvedéllyel teli, titáni, ész-szcrűtlen és ostoba; a testiben pedig a mulandó, a beteges, az évszakhoz nem illő, a rossz időjárás, a nap- és holdfogyatkozások; ezek Tüphón kirohanásai és lázadásai. A Széth név is, ahogy Tüphónt hívják, ezt fejezi ki, mert „legyőzőt", „kényszerítőt", „gyakori visszatérést", „ismételt átugrást" jelent. Egyesek azt mondják, hogy Bebón Tüphón egyik társa volt; Manethón szerint viszont Tüphónt magát hívták Bebónnak; a név „visszatartást" vagy „akadályozást" jelöl, mert Tüphón ereje
38 másnak (thateron) nevezi - Timaiosz 35a, Törvények 896d skk.



akadályozza azokat a cselekedeteket, amelyek a helyes úton haladnak és a helyes célhoz vezetnek.
50. Éppen ezért a háziállatok közül a legkevésbé tanulékonyát, a szamarat adják Tüphón mellé, a vadállatok közül pedig a legfélelmetesebb ragadozókat: a krokodilt és a vízilovat. A szamárról már korábban szóltam. Hermupoliszban Tüphónt vízilóként ábrázolva mutogatják, amelyre egy kígyóval küzdő sólyom telepedett. A vízilóval Tüphónt jelölik, a sólyommal az erőt és a hatalmat, amelyet gyakran szerez meg erőszakkal Tüphón, s gonoszságában nem szűnik meg ártani magának is és másoknak is. Ezért amikor Tübi hónap hetedik napján - amelyet Iszisz Phoinikiából való visszatérésének neveznek - bemutatják az áldozatot, a süteményekre megkötözött vízilovat rajzolnak. Apollónopoliszban pedig az a szokás, hogy mindenkinek ennie kell a krokodilból. Egy meghatározott napon elejtenek annyit, amennyit csak tudnak, tetemüket a templom elé dobják, mert azt mondják, hogy amikor Tüphón Hórosz elől menekült, krokodillá változott. Minden kártékony és ártalmas állatot és növényt, valamint a szerencsétlenségeket Tüphón művének, részének és mozgásának tekintik.
51. Osziriszt a szem és a jogar képével írják le, az első az előrelátást, a második a hatalmat jelöli. A mindenség fölött uralkodót és a mindent kormányzót Homérosz is a „legmagasabb és tanácsadó Zeusznak"*39 hívja. Ügy látszik, hogy a ,,legmagasabb"-bal az erejét jelöli, a ,,tanácsadó"-val pedig a helyes ítéletét és bölcsességét. Ezt az istent gyakran sólyommal is ábrázolják, mert ennek a madárnak különösen éles a látása és gyors a röpte, továbbá nagyon kevés táplálékkal is képes fenntartani magát. Azt is mondják róla, hogy röptében földet szór a temetetlen holtak szemére. Valahányszor leszáll a folyóhoz, hogy igyék, szárnyát felállítja, amikor pedig ivott, ismét visszahajlítja - ezzel azt fejezi ki, hogy életben maradt és megmenekült a krokodiltól, mert ha" a krokodil elragadja, szárnya úgy marad felállítva, ahogy volt. Mindenütt mutogatják Oszirisz ember formájú képmását is, amelynek merev hímvesszője a nemző és tápláló természetet jelenti. Szobrait tűzpiros ruhába öltöztetik, mert úgy gondolják, hogy a Nap a jó erejének megtestesülése, a csak szellemmel felfogható lényeg látható fénye. Ezért megvetésre méltók azok, akik a napkorongot Tüphónnak engedik át, akihez nem illik semmi olyasmi, ami ragyogó, üdvös, nem illik hozzá a rend és a teremtés sem, és semmi olyan mozgás, aminek mértéke és értelme van, hanem csak mindezeknek az ellentéte. így az állatok és
39 a legmagasabb és tanácsadó Zeusznak - Iliász 8, 22. 55. old.



növények tömegét elpusztító szárazságot sem a Nap, hanem a földben és a levegőben nem megfelelő időben keveredő szelek és vizek művének kell tartani, amely akkor keletkezik, amikor a rendezetlen és zabolátlan erő hatalma vétkes módon kioltja a felgőzölgést.
52. Osziriszt szent himnuszaiban „a Héliosz karjában elrejtett"-nek szólítják, és Epiphi hónap harmincadik napján, amikor a Hold és a Nap egy vonalba kerül, ünneplik meg Hórosz szemének születésnapját, ök ugyanis nemcsak a Holdat, hanem a Napot is Hórosz szemének és fényének tartják. Phaóphi hónap vége előtt nyolc nappal, az őszi napéjegyenlőség után ünneplik a Nap botjának születésnapját. Ezzel az ünneppel azt fejezik ki, hogy a Napnak támaszra és erősítésre van szüksége, mivel melege és fénye csökkent, és ferde pályára tért. Később, a téli napfordulókor Héliosz temploma körül hétszer körülvezetnek egy tehenet, s ezt Oszirisz keresésének nevezik, mert az istennő télen víz után vágyakozik. Azért vezetik hétszer körbe, mert a Nap a téli napfordulótól a nyáriig hét hónap alatt teszi meg az útját. Azt mondják, hogy a hónap negyedik napján legelőször Hórosz, Iszisz fia áldozott a Napnak, amint ez a Hórosz és születésnapi ünnepei-nek nevezett műben le van írva. Tény, hogy naponta háromszor mutatnak be a Napnak illatáldozatot, napfelkeltekor gyantát, délben mirhát, napnyugtakor pedig az úgynevezett küphit. Hogy melyiknek mi az értelme, később mondom el. Úgy vélik, hogy mindezekkel hódolatukat fejezik ki a Napnak és szolgálnak neki. De miért is kell ennyi mindent összegyűjteni? Akadnak olyanok is, akik Osziriszt egyszerűen a Napnak tartják, mondván, hogy a görögök Szeiriosznak nevezik, de az egyiptomiaknál a névelő hozzáadása (OSzeiriosz) felismerhetetlenné tette a nevet. Isziszről pedig azt állítják, hogy maga a Hold, ezért azok a szobrai is, amelyeken szarvat visel, a félholdat utánozzák, sötét ruhás ábrázolásai pedig azt fejezik ki, hogy miközben sóvárogva üldözi a Napot, időnként elrejtőzik és árnyékba húzódik. Éppen ezért hívják sokan segítségül a Holdat szerelmi ügyeikben. Eudoxosz is azt mondja, hogy Iszisz irányítja a szerelmi dolgokat.*40 Mindezekben van valami hihető, azokra viszont, akik Tüphónt a Nappal teszik egyenlővé, még odafigyelni sem érdemes. De folytassuk csak eredeti tárgyunk vizsgálatát!
53. Iszisz tehát a természet női és minden teremtést magába foglaló princípiuma, ezért Platón ,,dajká"-nak és „mindent befogadó"-nak
40 a szerelmi dolgokat - 297. töredék.



nevezi.*41 Sokan „ezernevű"-nek mondják, mert az értelem által átformálódva magába foglal minden anyagi és szellemi formát. Születése óta szerelem hevíti a mindenek közül Legelső és Leghatalmasabb iránt, amely a ,,Jó"-val azonos. Utána vágyódik és őt követi, a rossztól viszont menekül és eltaszítja magától, bár valójában mindkettő számára térként és anyagként szolgál, de önmagától mindig a jobb felé hajlik, és csak ennek engedi meg, hogy valamit létrehozzon belőle, és hogy emanációkat s magához hasonló létezők magvait hintse el benne. Ezeknek örvend, és boldog, ha tőlük terhes és létrehozásukkal van eltelve. Mert a nemzés az anyagban a létezés egyik képmása, és ami létrejött, az a létező utánzata.
54. Ezért nem ok nélkül mondja a mítosz, hogy Oszirisz lelke örök és halhatatlan, a testét viszont Tüphón gyakran megcsonkítja és elpusztítja, Iszisz pedig bolyongva keresi, s újból összeilleszti a részeket. A létező és a csak értelemmel felfogható, valamint a jó erősebb a pusztulásnál, a változásnál. Azok a képek viszont, amelyeket az érzékelhető és a testszerű belőle formál, valamint a fogalmak, formák, a hasonlóságok, amelyeket felvesz, olyanok, mint a viaszba nyomott pecsét - nem maradnak meg örökké, hanem hatalmába keríti őket a rendezetlenség és a zűrzavar, amely a felső régiókból űzetve Hórosz ellen harcol, öt Iszisz szüli meg, mint a csupán értelemmel felfoghatónak a képmását, vagyis magát az érzékelhető világot. Ezért mondják azt is, hogy Tüphón törvénytelen származással vádolja Hóroszt, mert nem tiszta és nem egynemű, mint az apja - aki az önmagában való, vegyítetlen és szenvedélytelen Értelem -, hanem testszerűsége miatt az anyag már meghamisította. Felülkerekedik mégis és győz, mert Hermész, vagyis az Értelem mellette tanúskodik, és bebizonyítja, hogy a csak értelemmel felfoghatóhoz hasonlóvá formálódott természet hozza létre a világot. Apollónnak Iszisztől és Oszirisztól való állítólagos születése pedig -amely akkor történt, amikor az istenek Rhea méhében voltak -arra utal, hogy mielőtt még ez a világ láthatóvá vált volna, és az Értelem által teljessé lett volna, az anyag, amely önmagában természeténél fogva tökéletlennek mutatkozik, létrehozta az első teremtést. Ezért mondják, hogy ez az isten a sötétségben bénán született, és az idősebbik Hórosznak nevezik, hiszen az nem volt maga a világ, hanem csupán az eljövendő világnak valamiféle képe és látomása.
55. A másik Hórosz viszont önmagában meghatározott és tökéletes. Nem semmisítette meg teljesen Tüphónt, hanem megfosztotta
41 mindent befogadónak nevezi — Timaiosz 49a, 51a.



cselekvőképességétől és erejétől. Ezért mondják azt, hogy Koptoszban Hórosz képmása az egyik kezében Tüphón szeméremtestét tartja. Hermészről pedig azt mesélik, hogy kivágta Tüphón inait és húrokat készített belőlük; azt akarják ezzel kifejezni, hogy a mindent elrendező Értelem össze nem illő részekből alkotta meg az összhangot, és a pusztító erőt nem semmisítette meg, csupán megbénította. Ezért gyenge és tehetetlen itt ez az erő, ám elkeveredve és összefonódva az esetleges és változékony részekkel, a földön rengéseket és rázkódásokat, a levegőben pedig szárazságot, tomboló szeleket, égiháborút és mennydörgéseket okoz. Ezenkívül ragállyal mérgezi meg a vizeket és a levegőt, a Holdig is fölemelkedhet és föl magasodhat, s gyakran még ennek a fényességét is megzavarja és elhomályosítja. Az egyiptomiak ugyanis úgy gondolják és tanítják, hogy Tüphón olykor kiüti Hórosz szemét, mihelyt pedig kiverte, azonnal lenyeli, majd visszaadja Héliosznak. Az ütéssel a Hold havonként ismétlődő fogyására utalnak, a megcsonkítással a holdfogyatkozásra, amelyet a Nap gyógyít meg, azáltal, hogy mihelyt a Hold kikerült a Föld árnyékából, szemből világítja meg.
56. A jobb és istenibb természet három alkotóelemből áll: a csak szellemmel felfoghatóból, az anyagból és e kettő együtteséből, amit a görögök kozmosznak neveznek. Platón a szellemmel felfoghatót ideának, mintaképnek és atyának nevezi; az anyagot anyának, dajkának, a teremtés alapjának és helyének, azt pedig, ami e kettőből való, ivadéknak és teremtésnek mondja.*42 Valószínűnek tarthatjuk, hogy az egyiptomiak a mindenség természetét a legszebb háromszöghöz hasonlítják. Megfigyelhetjük ezt Platónnál is, aki az Állam-ban ezt az alakzatot alkalmazza a házasság leírásában.*43 Ennek a háromszögnek magassága három, az alapja négy, az átfogója pedig öt egység, ami négyzetre emelve ugyanannyi, mint a másik két befogó négyzete. A magasság a férfiassal, az alap a nőiséggel, az átfogó pedig az ivadékkal hasonlítható össze. Ugyanígy Osziriszt a kezdetnek, Isziszt az átvevő elemnek, Hóroszt pedig a beteljesülésnek kell tekinteni. A három ugyanis az első páratlan és tökéletes szám, a négy négyzete a páros kettőnek, az öt viszont részint az apához, részint az anyához hasonlít, mert háromból és kettőből tevődik össze; a minden (a görög panta) is a pentéből (öt) képzett szó, és a ,,számolás"-t is „ötösével számítás"-nak (pempaszaszlhai) mondják. Az öt négyzete ugyanannyi egység, mint ahány betűje van az egyiptomiaknak, és ahány évet élt az Ápisz. Hóroszt az
42 ivadéknak és teremtésnek mondja - uo. 50c-d. 43 a házasság leírásában - 546b.



egyiptomiak Minnek is szokták nevezni, ami ,,látott"-at jelent, minthogy a világ érzékelhető és látható, Isziszt pedig Muthnak, továbbá Athürinak és Methüernek is szólítják; e nevek közül az elsővel az anyát, a másodikkal Hórosz kozmikus házát jelölik, ahogy Platón is így jelöli a teremtés helyét és befogadóját,*44 a harmadik elnevezés pedig összetétel a ,,teli"-ből és a „jó"-ból, mert a kozmosz anyaga telített, és a jóval, tisztával és rendezettel társul.
57. Lehet, hogy Hésziodosz is éppen ezeket és nem más elemeket vett alapul, amikor a mindenség kezdeteinek Khaoszt, Gét, a Tartaroszt és Erószt telte meg,*45 ha ezek közül a nevek közül a Földet valamiképp Isziszre, az Erószt Osziriszra, a Tartaroszt Tüphónra vonatkoztatjuk, mert úgy látszik, hogy a Khaoszt csak valamiféle térségként vagy helyként teszi a mindenség alá. Mindezek eszünkbe juttatják Platónnak azt a mítoszát, amelyet Szókratész ad elő a Lakomá-ban Erósz születéséről.*46 Ezek szerint a Szegénység gyermekek után sóvárogva az alvó Gazdagság mellé feküdt; terhes is lett tőle, megszülte Erószt, akinek a természete összetett és bonyolult, hiszen jó, bölcs és mindenben önálló atyától származik, valamint szűkölködő és az ínség miatt mindig más után vágyódó és másért esengő anyától. A Gazdagság a legelső szerető és a leginkább óhajtott dolog, amely teljes is, független is. A Szegénység viszont Platón szerint maga az anyag, amely szűkében van a jónak, de telítődik is vele, mindig utána vágyakozik és részesül is belőle. Ezekből lett tehát a kozmosz vagy másként Hórosz, aki sem nem örökkévaló, sem nem mentes a szenvedéstől, nem is halhatatlan, de mindig újjászületve arra törekszik, hogy az indulatok változásai és körforgása közepette mindig ifjú és soha el nem múló maradjon.
58. Ezeket a mítoszokat nem szó szerint, teljes egészükben hiteles történeteknek kell tekintenünk, hanem hasonlatoknak s mindegyikükből a megfelelő részt kell kiragadni. Amikor tehát ,,anyag"-ot mondunk, nem szabad azokhoz a filozófusokhoz csatlakoznunk, akik valami lélektelen, minőség nélküli s egyben tehetetlen, önmagától cselekvésre képtelen testre gondolnak. Hiszen az olajat a balzsam anyagának tartjuk, az aranyat pedig a szoborénak, még sincsenek teljesen híján minden minőségnek. Magát az emberi lelket és a gondolkodási képességet pedig a tudás és az erény anyagaként az értelem alá rendeljük, hogy rendezze és összhangba hozza
44 a teremtés helyét és befogadóját - Timaiosz 52d-53a. 45 Érószt tette meg - Istenek születése 116 skk 46 Erósz születéséről - 203b skk.



őket. Az elmét egyesek a formák lakóhelyének és a csak szellemmel felfogható dolgok valamiféle lenyomatának tekintik. Mások úgy vélekednek, hogy az asszony magja sem nem erő, sem nem elsődleges alapelv, hanem a teremtés anyaga és tápláléka. Mindezeket szem előtt tartva erről az istennőről is azt kell gondolnunk, hogy állandóan kapcsolatban van az első istennel, és az annak a lényéhez tartozó jó és szép tulajdonságok miatt állandóan egyesül vele, nem fordul ellene, s mint a törvényes és jog szerinti férjet, törvényszerűen szereti. Mint ahogy legalábbis így tartjuk - a tisztességes férjes asszony, ha együtt hál urával, egyben vágyat is érez iránta, Iszisz is állandóan sóvárog Oszirisz után, s mellette maradva a legnagyszerűbb és legtisztább részekkel telítődik.
59. Ahová viszont Tüphón beront és megragadja a legszélén levő dolgokat, ott Iszisz búskomorságba esik, azt mondják róla, hogy gyászol, és Oszirisz maradványait, szétszórt részeit keresi, majd pedig kezébe véve feldíszíti a szétroncsolt tagokat és elrejti őket; ezekkel mutatja meg újra a keletkező dolgokat, s önmagából hozza létre őket. Mert az égben és a csillagokban az eszmék, formák és az isten kiáradásai változatlanul megmaradnak, azok viszont, amelyek a változásnak kitett dolgokban vannak elszórva, vagyis a földön, a tengerben, a növényekben és az állatokban léteznek, feloldódnak, elpusztulnak, eltemetődnek, de gyakran ismét előragyognak, és megjelennek az új teremtések során. Ezért mondja a mítosz, hogy Tüphón együtt él Nephthüsszel, akivel viszont Oszirisz titokban egyesült: hiszen az anyag legkülső részeit, amelyeket Nephthüsznek és Tclcuténak („végnek") is hívnak, a pusztító erő tartja leginkább hatalmában, de a teremtő és fenntartó erő csak erőtlen és gyenge magot juttat ezeknek, amelyet Tüphón elpusztít, csupán annyi marad meg, amennyit Iszisz felvesz, megőriz, táplál és egyesít.
60. Általában Oszirisz a Jobb, mint Platón és Arisztotelész is feltételezi; mert mindaz, ami a természetben teremtő és fenntartó, feléje és a létezés felé fordul, a megsemmisítő és pusztító pedig elfordul tőle és a nemlét felé irányul. Ezért Iszisz neve az „értelemmel való sie-tés"-böl és a mozgásból ered, mivel ö a lélekkel teli és értelmes mozgás. A név ugyanis nem barbár, hanem miként az összes isten közös neve, a theoi is két szóból, a „látható"-ból (thealon) és a „futó"-ból (theón) származik, ezt az istennőt is a,,tudása"és a „mozgása" miatt nevezzük Iszisznek, s így hívják az egyiptomiak is. Platón is azt mondja, hogy a régiek, amikor értelmezni akarták a lényeget (uszia), isziá-nak nevezték.*47 Így a gondolatot és a
47 isziának nevezték - Kratülosz 401c.



belátást, mint az igyekvő és siető ész mozgását és lendületét, valamint a megértést és általában a jót, az erényt azokkal a dolgokkal hozzák kapcsolatba, amelyek jól folynak és rohannak, ugyanúgy, mint ahogyan ezzel ellentétes kifejezésekkel illetik a rosszat, azt, ami a természetet akadályozza, megköti és fogva tartja, gátolja az igyekvésben és a mozgásban, így például a rossz neve kak-ia, vagyis rosszul menő, bizonytalanság (menésre képtelen apor-ia), gyávaság (deil-ia), baj (nem menés, an-ia).
61. Az Oszirisz név a jámbor (hosziosz) és a szent (hierosz) szavak összetételéből áll. Oszirisz ugyanis közös fogalom az égi és a hadészi dolgokban is, s ezek közül az előbbieket a régiek kierá-nak, szentnek, az utóbbiakat pedig hosziá-nak, jámbornak nevezték. Aki viszont az égi dolgokat megmutatja, és aki a fent mozgásban lévők oka, az Anubisz, akit olykor Hermanubisznak is neveznek, mert részint a fent lévő dolgokhoz, részint a lentiekhez tartozik. Ezért áldoznak neki némelykor fehér, máskor sáfrányszínű kakast, mert úgy vélik, hogy a fenti világ tiszta és világos, a lenti kevert és sokszínű. A szavak görögösítésen nem kell csodálkoznunk, mert még sok egyéb nevet is magukkal hoztak azok, akik Görögországból települtek át. Ezek a nevek mindmáig megmaradtak és kölcsönszóként élnek az idegen nyelvi közegben; azokat, amelyeket a költészet felelevenít közülük, némelyek - barbár szóhasználatot gyanítva - már idegen szónak tartják. A hagyomány szerint a Hermésznek tulajdonított könyvekben a szent nevekkel kapcsolatban az áll, hogy azt az erőt, amely a Nap körforgását irányítja, Hórosznak hívják, a görögök viszont Apollónnak, a szélnek parancsoló erőt egyesek Oszirisznak, mások Szarapisznak, u Föld fölött uralkodót pedig egyesek Sziriusznak, mások viszont egyiptomi nyelven Szóthisz-nak nevezik, amely „terhességet" és „terhesnek lenni"-t jelent. A nevet némileg megváltoztatva görögül Kutyának hívják*48 ezt a csillagot, amelyről úgy vélik, hogy Iszisszel azonos. A nevek nyelvi hovatartozásáért nem kell hadakozni, a Szarapisz nevet mégis inkább engedném át az egyiptomiaknak, mint Osziriszét, mert úgy gondolom, hogy az előbbi idegen, az utóbbi viszont görög, bár mindketten egy istent és egy erőt jelölnek.
62. Mindezekkel az egyiptomi szóhasználat is meg egyezik, Isziszt ugyanis gyakran Athéné néven hívják, aminek az az értelme, hogy „önmagamtól jöttem", vagyis az önmagától való mozgásra utal. Tüphónt pedig, mint erről már szóltam, Széthnek, Bebónnak és Szmünek is nevezik.
48 görögül Kutyának hívják - terhesség: küészisz, terhesnek lenni: küein, kutya: küón.



Ezek az elnevezések mind valamiféle erőszakot, akadályozó visszatartást, ellenkezést vagy visszafordítást akarnak kifejezni. Azon kívül a mágneskövet „Hórosz csontja"-nak, a vasat pedig „Tüphón csontja"-nak hívják, amint erről Manethón tudósít. A vas ugyanis gyakran olyan anyaghoz hasonlít, amely a kő felé vonzódik és azt követi, gyakran viszont elfordul tőle, és éppen ellentétes irányba tolódik. Így a kozmosz megmentő, jó és értelemmel bíró mozgása is olykor maga felé fordítja és magához vonja, s meggyőzve meglágyítja azt a keménységet és tüphóni erőt. Ez azonban - miután korlátok közé került - ismét visszatér önmagába és a határtalanság állapotába süllyed. Eudoxosz mondja*49, hogy az egyiptomiak szerint Zeusz két lába össze volt nőve, így nem tudott járni, s ezért szégyenében magányosan töltötte az idejét. Iszisz azonban kettévágta és elkülönítette testének ezeket a részeit, s így fürge mozgással ajándékozta meg. A mítosz ezzel arra utal, hogy önmagában az isten gondolkodása és értelme láthatatlan, rejtve van, és csak a mozgás révén jutott el a teremtő tevékenységhez.
63. A szisztrum is arra utal, hogy a létező dolgoknak mindig rázkódniuk kell, és a mozgásnak sohasem szabad abbamaradnia, sőt, ha álomba merültek és elbágyadtak, fel kell ébredniük, és mozgásba kell jönniük. Azt mondják ugyanis, hogy Tüphónt szisztrumokkal fordítják vissza és űzik cl - ezzel azt fejezik ki, hogy ha a természetet a pusztulás gúzsba kötötte és megállította, a teremtés a mozgás segítségével oldja fel és indítja újra. A szisztrum felül kerekded formájú, és az ívén négy pálcika van, amelyek rázódnak. A világ teremtett és újra elpusztuló részét ugyanis a Hold szférája veszi körül, és ebben a négy alkotóelem; a tűz, a föld, a víz és a levegő révén minden mozog és változik. A szisztrum kerek tetejére felül emberarcú macskát vésnek, alul, a rázódó részek alatt pedig az egyik oldalon Iszisz, a másikon Nephthüsz képmása látható. Ezekkel a képmásokkal a teremtésre és a halálra utalnak, mert valójában az elemek átalakulásai és mozgásai. A macskával a Holdat jelképezik tarkasága, éjszakai élénksége és termékenysége miatt. Azt mondják, hogy először egy kölyköt szül, azután kettőt, hármat, négyet, ötöt és így mindig eggyel többet, egészen hétig, azaz összesen huszonnyolcat, ami egyezik a Hold megvilágosodásaival. Bizonyára olyan ez, mint egy mese, mégis úgy látszik, hogy a macska szemének pupillája teliholdkor megtelik és kitágul, az égitest fogyásakor pedig összehúzódik és elhalványul. A macska emberi arcával pedig a Hold változásainak értelmes és ésszerű voltát jelzik.
49 Eudoxosz mondja - 299. töredék.



64. Összefoglalva: nem szabad Osziriszt vagy Isziszt a víznek, a Napnak, a földnek vagy az égnek tekinteni, de éppígy Tüphónt sem a tűznek, a hőségnek vagy a tengernek. Talán akkor tévedünk a legkevésbé, ha mindazt, ami ezekben a túlzások vagy - ellenkezőleg - az elégtelenségek miatt mértéktelenséget és rendezetlenséget idéz elő, Tüphónnak tulajdonítjuk, a rendezettet, a jót és a hasznosat viszont mint Iszisz tevékenységét és Oszirisz képét, az ő hasonmását és értelmét tiszteljük és megfelelően értékeljük. Így Eudoxosz hitetlenkedését és kételyét is kiiktathatjuk, hogy a szerelem dolgainak irányítása miért tartozik Isziszhez és nem Demeterhez, valamint, hogy miért nem Dionüszosz az áradás előidézője, s miért nem uralkodhat ő a holtak birodalmában.*50 Szerintünk ezek az istenek együttesen urai minden jónak; általuk létezik minden, ami csak szép és jó a természetben, mert ez az isten teremti mindennek a kezdetét, az istennő pedig mindezt átveszi és elosztja.
65. Szembeszállhatunk azokkal a földhözragadt gondolkodású emberekkel is, akik ezeket az istenekről szóló tanításokat legszívesebben a légkör évszakonkénti változásaival vagy a termények sarjadásával, elvetésével és szántásával hozzák kapcsolatba, és azt mondják, hogy amikor az elvetett mag a földben rejtőzik, Oszirisz el van temetve, de tüstént feléled és újból megjelenik, amikor a csírázás megkezdődik. Azt is mondják, hogy amikor Phaóphi hónap hatodik napján Iszisz észrevette, hogy terhes, védő amulettet vett magára, és a téli napfordulón, korán virágzó és sarjadó növények között világra hozta a tökéletlen és koraszülött Harpokratészt, ezért áldozzák neki a sarjadó lencse zsengéit. A gyermekágyi napokat pedig a tavaszi napéjegyenlőség után ünneplik. Amikor az emberek ilyen történeteket hallgatnak, örömüket lelik bennük és cl is hiszik őket, mert megszokott és általuk jól ismert dolgokból választják ki azt, ami hihető számukra.
66. Egyfelől nincs abban semmi kivetnivaló, ha mindannyiunk közös isteneiként tisztelik ezeket az isteneket, s nem tekintik őket csupán az egyiptomiakénak, ha nemcsak a Nílust, illetve az általa öntözött területet foglalják össze ezen a néven, továbbá ha nemcsak a mocsarakat és a lótuszvirágokat mondják az istenek művének, hiszen így megfosztanák ezektől a nagy istenektől azokat az embereket, akiknek nincsen Nílusuk, Butójuk, de Memphiszük sem. Mert Iszisz a környezetében lévő istenekkel együtt mindenkié, minden ember ismeri őket, igaz, némelyiküket csak
50 a holtak birodalmában - 298. töredék.



nemrég tanulták meg egyiptomi nevükön szólítani, hatalmukat azonban elismerik, és tisztelik őket kezdettől fogva. Másfelől, ami még ennél is fontosabb: az embereknek gondosan kell ügyelniük rá, nehogy tudatlanságukban eltüntessék az istenséget azáltal, hogy szélnek, folyónak, magnak, vetésnek, a Föld változásainak, a különböző évszakoknak képzelik el, hasonlóan azokhoz, akik Dionüszoszi a bornak, Héphaisztoszt pedig a tűznek tartják. Perszephonét Kleanthész egyhelyütt ,,a teremtésen átfújó és elhaló szélnek nevezi",*51 egy költő pedig ezt mondja a kaszálókról: „Majd amikor a fiatal emberek Démétér tagjait levágták. . ." Akik így gondolkoznak, semmiben sem különböznek azoktól, akik a vitorlát, a hajókötelet és a horgonyt tartják a kormányosnak, a szálat és a vetülékfonalat a takácsnak, vagy az ivóedényt, a mézitalt meg az árpadarát az orvosnak. Káros és istentelen tanokat terjesztenek, amikor istenek nevével jelölnek olyan érzéketlen és lélek nélküli természeti javakat, amelyeket az emberek szükségszerűen elpusztítanak, hiszen rájuk szorulnak, s belőlük élnek. Ezeket a dolgokat ugyanis így önmagukban nem lehet istennek tekinteni.
67. Az isten ugyanis nem valamiféle értelem és lélek nélküli, az embereknek alávetett dolog. Következésképp éppen azokat a lényeket nevezzük istennek, akik rendelkeznek mindezekkel a természeti javakkal, és nekünk adományozzák őket, állandóan és kielégítően ellátnak bennünket. Sőt, valójában nem különböztethetők meg egymástól az egyes népek különféle istenei - barbárok, görögök, déliek, északiak -, hanem éppúgy, ahogy a mindenki számára közös Napnak, Holdnak, Égnek, Földnek és Tengernek a különböző népek más és más nevet adtak, a mindent elrendező egyetlen értelmet, a mindenséget kormányzó egyetlen gondviselést és a mellé rendelt, szolgálatot teljesítő erőket - a helyi szokásoktól függően - hol így, hol úgy hívják és tisztelik. Éppígy különbözőek a szent jelképek is, amelyekkel élnek; némelyikük értelme homályos, mások érthetőbbek, a gondolkodást az isteni felé irányítják, olykor nem veszélytelenül. Mert egyesek tévútra térnek, és a babonaságba csúsznak bele, mások viszont, mint a mocsarat, úgy kerülik el a babonaságot, közben pedig gyanútlanul az istentelenség szakadékába zuhannak.
68. Éppen ezért ezekben a kérdésekben a filozofikus gondolkodást kell vezetőként magunk mellé fogadnunk, és áhítatos lélekkel el kell gondolkoznunk mindazon, amit mondanak és tesznek, mert még úgy
51 szélnek nevezi — 547. töredék.



járunk, mint Theodórosz hallgatói, akik - mint mondta - tanítását, bár ő jobb kézzel nyújtotta, ballal vették át; vagyis előfordulhat, hogy bár a szokások helyesen rendezték el a dolgokat az áldozatokkal és az ünnepekkel kapcsolatban, mivel mi nem értjük őket, tévedünk. A szokásokból is kivehető, hogy mindent ésszerű okra kell visszavezetnünk. Amikor az első hónap tizenkilencedik napján Hermészt ünneplik, mézet és fügét esznek, s közben ezt mondják: „édes az igazság"; továbbá, Iszisz oltalmazó amulettje, amelyet a mítosz szerint magára öltött, azt jelenti: „a hang igaz". Harpokratészt nem lehet éretlen és gyenge istennek, sem pedig valamiféle hüvelyes növénynek tartani, hanem ő a védelmezője és tanítója az istenekre vonatkozó belátásnak, amely az emberekben még zsenge, tökéletlen és homályos. Ábrázolásain ezért tartja ujját a száján, a titoktartás és a hallgatás jelképeként. Meszoré hónapban pedig, amikor hüvelyes növényeket ajánlanak fel, ezt mondják: „a nyelv a sors, a nyelv a végzet". Azt beszélik, hogy az Egyiptomban termesztett növények közül az istennőnek leginkább perszeát áldoznak, mert gyümölcse a szívhez, levele pedig a nyelvhez hasonlít. Mindabból ugyanis, amit az ember birtokol, semmi sem istenibb az értelmes beszédnél, különösen, ha az istenekről szól, és szoros kapcsolatban áll az emberi boldogsággal. Ezért buzdítjuk mi is azokat, akik eljönnek ide a delphoi jóshelyre, hogy elmélkedjenek a szent dolgokon, és tiszteletteljesen beszéljenek. Sokan mégis nevetségesen viselkednek, a körmeneteken és az ünnepeken áhítatot mímelnek, aztán pedig a leggyalázatosabb dolgokat gondolják és mondják az istenekről.
69. Mit gondoljunk tehát ezekről a homályos, komor és gyászos áldozati ünnepekről? Hiszen az sem helyes, ha figyelmen kívül hagyjuk az áldozati szokásokat, de az sem, ha összezagyváljuk az istenekről szóló tanításokat, és sokszor alaptalan gyanakvásból mindent összezavarunk. A görögöknél, szinte ugyanakkor, az egyiptomi szent rítusokhoz hasonló események zajlanak le. Az asszonyok Theszmophoria ünnepein Athénban is a földön ülve böjtölnek, a boiótok pedig Akhaia csarnokait*52 mozgatják, és gyászünnepet ülnek, mivel Démétér gyászolt, hiszen a Koré az Alvilágba került. Az ünnep pedig abban a vetési hónapban van, amely a Pleiaszok idejére esik, s amely azonos az egyiptomi Athürral - az athéniak ezt Püanepsziónnak, a boiótok pedig Damatriosznak hívják. A nyugaton lakókról Theopomposz azt írja, hogy a telet Kronosznak, a nyarat
52 Akhaia csarnokait - az A klíma Demeternek Attikában és Boiótiában használatos jelzője. A kifejezés a Theszmophoria, egyik kultikus cselekményére utal, de többféle értelmezése is van. Némelyek szerint csarnokot, lakóbarlangot jelent, amelyben a két istennő lakik. Más értelmezés szerint viszont az itt csarnoknak fordított megaron (illetve többes számban megara) szó gödröt jelent, amelybe a nők áldozatul malacot dobtak, később pedig - esetleg a következő évi ünnepen - újra felásták a gödröt.



Aphroditénak, a tavaszt pedig Perszephonénak tartják és nevezik, továbbá hogy mindent Kronosztól és Aphroditétól származtatnak. A phrügek viszont úgy hiszik, hogy az isten télen alszik, nyáron ébren van, így először az elaltatásakor, másodszor a felébresztésekor rendeznek bakkhoszi ünnepséget. A paphlagónok pedig azt mondják, hogy az isten télen meg van kötözve és be van zárva, tavasszal viszont megmozdul és kiszabadul.
70. Az időpont azt sejteti, hogy a gyászünnep a növényi magvak elrejtését, vagyis a vetést követi. A magvakat a régiek nem tartották istennek, hanem csupán az istenektől kapott szükséges és fontos ajándéknak, amelynek az a célja, hogy az emberi élet ne legyen vad és állatias. Látták, hogy erre az időszakra a termés már eltűnt, nem maradt semmi a fákon, így a magvak egy részét elvetették, igaz, kezdetleges módon és ügyetlenül, hiszen a kezükkel kaparták ki és terítették vissza a földel. Minthogy bizonytalan volt, hogy sikerrel járnak-e s elérik-e céljukat a vetéssel, viselkedésük sok tekintetben a gyászolókéra hasonlított. Valahogy úgy voltak, mint mi, amikor Platón egyik könyvét megvásárolva azt mondjuk: megvettem Platónt, vagy hogy Menandroszt játsszuk, ha Menandrosz darabjait bemutatjuk - nem tartózkodtak tőle, hogy az istenek nevével nevezzék az istenek ajándékait és műveit, melyeket hasznosságuk miatt tiszteltek és becsültek. Később ezt a szokást tudatlanul átvették, és a magvak sorsát ostoba módon azonosították az istenekkel, s ekkor a létszükségletet jelentő növények kisarjadását és elrejtőzését már nem csak nevezték, hanem hitték is az istenek születésének és halálának, és helytelen, bűnös és zavaros hiedelmeket kapcsoltak hozzá, bár maguk is tudták, hogy képtelen ostobaságot művelnek. Joggal kívánta hát az egyiptomiaktól a kolophóni Xcnophanész, hogy ha hisznek az istenekben, ne sirassák őket, ha viszont megsiratják, ne nevezzék őket isteneknek. Mert nevetséges dolog sírva könyörögni a termények újra feltűnéséért és megéréséért, hiszen aztán megint elfogyasztják és ismét megsiratják őket.
71. Ez azonban így sem egészen igaz, mert egyrészt megsiratják a terményeket, másrészt viszont könyörögnek az őket létrehozó és adományozó istenekhez, hogy újat támasszanak és sarjasszanak az elpusztultak pótlására. Ezért igen helyesen mondják a filozófusok, hogy akik nem tanulják meg, hogyan kell a szavakat helycsen értelmezni, azok az anyagi dolgokat is rosszul használják. Mint ahogy egyes görögök nem tanulták és nem szokták meg, hogy a bronz- és kőszobrokat, valamint a festett képeket csupán az istenek képmásának és az irántuk megnyilvánuló tisztelet jelének kell tartanunk, hanem isteneknek hívják őket, és olyasmit



merészelnek mondani, hogy Lakharész levetkőztette Athénét, Dionüszosz levágta Apollón arany hajfürtjeit, meg hogy a capitoliumi Zeuszt a polgárháború idején tűzbe vetették és elpusztult. Elkerüli figyelmüket, hogy ezekkel a kijelentésekkel együtt ártalmas nézeteket vesznek át és fogadnak el. Ugyanez figyelhető meg, mégpedig nem kis mértékben, az egyiptomiak állatkultuszában. A görögök ugyanis helyesen gondolják és tanítják, hogy Aphrodité szent állata a galamb, a kígyó Athénéé, a holló Apollóné, a kutya Artemiszé, amint Euripidész is mondja: „Kutya leszel, a fénylő Hekaté képmása."*53 Sok egyiptomi viszont úgy kezeli és úgy tiszteli ezeket az állatokat, mint az isteneket, s ezzel nemcsak hogy nevetség és gúny tárgyává teszik a szent rítusokat — mert ez volna még a legkisebb rossz az esztelenségben -, hanem életre keltenek egy veszedelmes hiedelmet, amely a gyengéket és együgyűeket mértéktelen babonaságba taszítja, az okosabbakat és a bátrabbakat pedig istentagadó és vad elméletek szakadékába taszítja. Ezért is időszerű, hogy ezekről a dolgokról elmondjuk mindazt, ami szükséges.
72. Minden hazugságot és mesét túlszárnyal az a mítosz, amely szerint az istenek Tüphóntól való félelmükben változtak át állattá, és például az ibisz, a kutya, a sólyom testébe rejtőztek. Hasonlóképpen hihetetlen az is, hogy azok a holt lelkek, amelyek fennmaradnak, csupán ezekben az állatokban születhetnek újjá. Vannak, akik politikai okot keresnek, s azt állítják, hogy Oszirisz nagy háborújában a haderőt több részre osztotta csapatoknak és egységeknek nevezik ezeket görögül -, mindegyiknek egyegy állat alakú hadijelvényt adott, s az együvé sorolt nemzetségek ezeket később szentnek kezdték tartani, s ennek megfelelően tisztelték. Mások azt mondják, hogy a későbbi királyok az ellenség megfélemlítésére a csatákban vadállatok ezüst- és aranymaszkját öltötték fel, és úgy jelentek meg. Ismét másuk viszont arról tudósítanak, hogy az egyik ravasz és gonosz király hintette el ezt a babonaságot az egyiptomiak között, mivel azt tapasztalta, hogy az egyiptomiak könnyelmű természetűek, hajlamosak a változtatásra és a forradalomra, ha viszont egyetértésben és közösen cselekszenek, nagy számuk miatt legyőzhetetlenek és nehezen tarthatók féken, de ezzel az állandó viszálykodásra adott okot. Ügy rendelkezett, hogy a különböző csoportok más és más állatokat tiszteljenek és imádjanak, mégpedig olyanokat, amelyek gyűlölik egymást, ellenségesen viselkednek egymással, és olyan a természetük, hogy egyik a másikat felfalja. így minden egyes csoport a
53 a fénylő Hekaté képmása - 968. töredék.



maga állatait védelmezte, haragudott, ha mások bántották őket, s így észrevétlenül ők maguk, az egyiptomiak is belesodródtak az állatok ellenségeskedésébe, s ugyanúgy harcolnak egymás ellen. A lükopolisziak például ma is juhot esznek, akárcsak a farkas is, amelyet ezért istennek tartanak; az oxürünkhosziak pedig a minap megfogtak egy kutyát, feláldozták és megették, mert a künopolisziak oxürünkhosz-halat ettek. Emiatt háborúba keveredtek egymással, sok kárt szenvedtek, míg a rómaiak meg nem büntették és szét nem választották őket.
73. Sokan viszont azt mondják, hogy magának Tüphónnak a lelke van szétosztva ezekben az állatokban, s a mítosz is világosan utal rá, hogy minden értelmetlen és állatias természet a rossz daimón része, s ezeknek az állatoknak a tiszteletével és megbecsülésével őt akarják lecsendesíteni és kiengesztelni. Olykor iszonyú aszály támad vagy pusztító járványok tombolnak, illetve más váratlan és szokatlan szerencsétlenség tör az emberekre. Ilyenkor a papok sötétben, csendben, szótlanul elvezetnek néhány tiszteletben részesülő állatot. Először csak megfenyegetik és megrémítik őket, ha pedig a szárazság folytatódik, felszentelik és leölik, mintha ez valamiképpen a daimón büntetése volna, vagy valami más nagyszabású tisztító szertartás, amelyet a legsúlyosabb helyzetekben végeznek. Sőt Eileithüiaszpoliszban - amint erről Manethón tudósít - néha még élő embereket is elégettek, akiket tüphóninak tartottak. Hamvaikat szórólapáttal eltüntették és szétszórták, ezt azonban mindig nyilvánosan tették, és az év meghatározott idejében, a Kutya-csillag napjain. A tiszteletben részesülő állatokat viszont titokban, nem megszabott időben, hanem különböző körülmények hatására áldozzák föl, úgy, hogy a nép nem is tud róla; ez alól csak a temetés kivétel, mert akkor néhány más állatot is bemutatnak, és mindenki jelenlétében beledobják a sírba. Azt hiszik, hogy ezzel megbosszulják Tüphónt, és kisebbítik örömét. Ügy látszik ugyanis, hogy az Ápisz, néhány más állattal együtt, Oszirisznak van szentelve, de a legtöbb állal, úgy tartják, Tüphóné. Ha igaz ez a megállapítás, akkor úgy vélem, hogy magyarázatot ad az egységesen és általánosan tiszteletben részesülő állatok kérdésére, mint amilyen például az ibisz, a sólyom, a pávián, és maga az Ápisz is, valamint a mendész - mert így hívják Mendészben a bakot.
74. Az állatkultusszal kapcsolatban meg kell még vizsgálnunk a hasznosság, illetve a jelképesség kérdését. Némely állatnál csak az előbbi jöhet számításba, de a többségüknél mindkét szempont. Nyilvánvaló, hogy



a tehenet, a juhot és az ichneumónt hasznosságuk miatt tisztelik, mint ahogy a lémnosziak a búbos pacsirtát, hiszen felkutatja és összetöri a sáskatojásokat, a thesszaliaiak a gólyát, mert ha a föld sok kígyót hoz elő, megjelennek és mindegyiket elpusztítják. Ezért törvényt is hoztak, hogy aki megöl egy gólyát, annak száműzetésbe kell mennie. A kobrát, a menyétet és a szkarabeusz-bogarat viszont azért tisztelik az egyiptomiak, mert bennük látják az istenek hatalmának valamiféle homályos képmását, ahogy a Nap képét az csőcseppben. A menyétről ezenkívül sokan még azt is hiszik és mondják, hogy a fülén keresztül termékenyül meg, és a száján át szül, és így a beszéd keletkezésének képmása. A szkarabeusz-bogarakról pedig azt tartják, hogy nincsen köztük nőstény, mindegyik hím: ivadékaikat egy golyóvá formált anyagba helyezik, amelyet hátrafelé görgetve tologatnak, mint ahogy a Nap is látszólag hátrafelé forgatja az eget, amikor napnyugtától napkelte felé halad. A kobrát pedig, mivel úgy tartják, hogy nem öregszik és végtagok nélkül is könnyen mozog, a nedvesség csillagához hasonlítják.
75. Még a krokodil tiszteletében is van valami okszerűség. Azt mondják, hogy isten képmása, mivel egyedül neki nincs nyelve. Az isteni értelemnek ugyanis nincs szüksége hangra, hanem „hangtalan úton lépkedve irányítja igazságosan azt, ami halandó".*54 A krokodil az egyetlen olyan vízben élő állat, amelynek a szemét sima, átlátszó és a homlokáról lehúzódó hártya borítja, s úgy lát, hogy őt nem lehet észrevenni, ami a legfőbb isten tulajdonsága. Ahová pedig a nőstény lerakja tojásait - úgy tudják -, ott lesz a Nílus áradásának határa. Nedves helyen ugyanis nem tudja elhelyezni a tojásait, túl messze pedig nem meri, így tehát annyira megérzi előre a jövőt, hogy a folyó kiáradását is felhasználja tojásai lerakásakor, a költéskor pedig vigyáz rá, hogy a tojások szárazak maradjanak, s ne érje őket semmi nedvesség. A krokodilok egyébként hatvan tojást raknak le, ugyanennyi nap alatt költik ki őket, ugyanennyi évet élnek közülük azok, amelyek a legtovább maradnak életben, s ez a szám az első mértékegység azok számára, akik az égi jelenségeket kutatják. A mindkét okból tisztelt állatok közül a kutyáról már szóltunk. A halált hozó hüllőket megölő ibisz tanította meg az egyiptomiakat az orvosi hashajtás alkalmazására, mert látták, ahogy önmagának beöntést ad és kitisztítja magát. A leginkább törvénytisztelő papok, amikor önmaguk tisztítását végzik, a megtisztító vizet onnan veszik, ahonnan az ibisz ivott, az ugyanis nem iszik egészségtelen és mérgezett vízből, de még csak meg
54 ami halandó - Euripidész: A trójai nők 887-888.



sem közelíti. Két széttárt lába és csőre egyenlő oldalú háromszöget ír le, fehér és fekete tollainak keveredése pedig a holdsarlóra emlékeztet. Nem kell azon csodálkozni, hogy az egyiptomiak ennyire kedvelik a kifinomult hasonlatokat, hiszen a görögök is sok hasonlóval élnek az isteneket ábrázoló festményeken és szobrokon. Így például volt Krétán egy Zeuszszobor, amelynek nem volt füle, hiszen a mindenség irányítójának és urának senkire sem szabad hallgatnia. Maga Pheidiasz is Athéné-szobrán kígyót helyezett az istennő mellé, az éliszi Aphrodité-szobrán pedig teknősbékát, mivel a szüzeknek védelemre van szükségük, a feleségekhez pedig az illik, hogy visszahúzódjanak a házukba és hallgassanak. Poszeidón háromágú szigonya a világ harmadik régiójának a szimbóluma, annak, amelyet a tenger ural, és amelynek helyét az égbolt és a levegő után jelölték ki; ezért nevezik így Amphitritét és a tritonokat is. A püthagoreusok pedig a számokat és a geometriai formákat ruházták fel az istenek elnevezésével: az egyenlő oldalú háromszöget „Zeusz homlokából született Athénénak" és Tritogeneiának nevezték, mivel a mindhárom szögéből húzott függőlegessel egyenlően osztható fel. Az „egyet", mivel tagadása a „soknak", és a „monasz" egyszerűsége miatt Apollónnak hívták, a „kettőt" viszálynak és merészségnek, a „hármat" pedig igazságnak, mert az igazságtalan cselekedet és az igazságtalanság elszenvedése hiány vagy túlzás következményeként jön létre, az igazság a kettő között középen foglal helyet. Az úgynevezett tetraktüsz, a harminchat, a legnagyobb eskü volt - amint ezt közismert -, és kozmosznak is nevezték, mert az első négy páros és páratlan szám összeadásából jön létre.
76. Ha tehát a leginkább tisztelt filozófusok még a lélek és test nélküli dolgokban is isten rejtélyes képét látták, s úgy vélték, hogy ezekből semmit sem szabad figyelmen kívül hagyni, sem pedig lebecsülni, akkor - úgy gondolom - annál inkább kell szeretni az érzékelésre képes, lélekkel, szenvedéllyel és jellemmel bíró természeti lényekben levő sajátosságokat; bár nem önmagukért tiszteljük őket, hanem rajtuk keresztül az istenit csodáljuk, minthogy ők ennek természetüknél fogva legtisztább tükörképei. Nyilvánvaló tehát, hogy ezeket az állatokat is a mindent elrendező isten eszközének, illetve művészi alkotásának kell tartanunk, általában úgy kell vélekednünk, hogy egyetlen lélek nélküli dolog sem előbbre való a lelkesnél, s egyetlen érzékelésre képtelen sem az érzékelőnél, még akkor sem, ha valaki esetleg összehordaná a világ összes aranyát és smaragdját. Mert az isteni nem a színekben, nem a formákban s nem is a sima felületekben van, ellenkezőleg, a halottakénál is alávalóbb



osztályrész jut mindannak, ami nem részesült és természete folytán nem is részesülhet az életből. Az élő, a látó, a mozgás princípiumát magában hordó természet viszont, amely tudja, hogy mi tartozik hozzá és mi idegen tőle, magába szívta a szépség kiáradását, továbbá egy részt az értelemmel bíróból, „amely a mindenséget kormányozza", ahogy Hérakleitosz mondja.*55 Ezért ezek a lények sem ábrázolják rosszabbul az istenit, mint az ércből és kőből készült alkotások, amelyekben megvannak a színek különféle fokozatai és árnyalatai, de természetüknél fogva hiányzik belőlük mindenféle érzékelés és értelem. Úgy gondolom, az állatkultusszal kapcsolatban ezeket kellett elsősorban elmondanom.
77. Iszisz ruháit sokszínűre festették, mert hatalma az anyagra terjed ki, s az bármivé átalakulhat, ezenkívül mindent magába fogad: fényt, sötétséget, nappalt, éjszakát, tüzet, vizet, életet és halált, kezdetet és véget. Oszirisz ruháján viszont nincsen semmiféle árnyék vagy tarkaság, hanem egyszínű, s egy tündöklő ragyogás, a kezdet ugyanis vegyítetlen, és az őselv, a szellemmel felfogható nem keveredik semmivel. Éppen ezért ezt a ruhát csak egyszer öltik fel, aztán félreteszik, senki sem láthatja, s nem érintheti. Iszisz ruháit viszont gyakran használják, mert használat közben az érzékelhető és kézzelfogható dolgok, miközben ők maguk hol ilyenné, hol olyanná válnak, sokféleképpen leleplezik és megmutatják magukat. Ezzel szemben a csak szellemmel felfoghatónak, a tisztának és szentnek a megértése, mint egy lelken átcikázó villám, csak egyszeri érintést és megpillantást tesz lehetővé. Ezért Platón*56 és Arisztotelész a filozófiának ezt a részét a legtitkosabbnak, intuitívnak nevezik, azok ugyanis, akik az evilági, képzelt, zagyva, tarkabarka dolgokon az értelem segítségével túllépve; eljutnak ahhoz a bizonyos elsőhöz, egyszerűhöz és anyagtalanhoz, és így közvetlenül megsejtik a hozzákapcsolódó igazságot, azok - nézetünk szerint - egyúttal, mint a beavatási szertartásban, elérik a filozófia végcélját is.
78. Mindaz, amit a mai papok mintegy lelkiismereti kötelességüknek eleget téve, titokzatosságba burkolva elővigyázattal tudtunkra adnak, hogy tudniillik Oszirisz parancsol a holtaknak és uralkodik fölöttük - hiszen ugyanaz ő, mint akit a görögök Hadésznak és Plutónnak neveznek -, nyugtalanítja a tömeget, mert nem tudják, mi az igazság, és úgy vélik, hogy a szent és a jámbor, az igazi Oszirisz, a földben és a föld alatt lakik, ott, ahol azoknak a teste rejtőzik, akik hitük szerint már célba értek. Oszirisz
55 ahogy Hérakleitosz mondja - B 41. 56 Platón - Lakoma 210a.



végtelen messzeségben van a földtől, érintetlenül, beszennyezetlenül és tisztán minden pusztulásra ítélt és halandó létezőtől; az emberi lelkek, amelyeket itt a földön a test és a szenvedélyek tartanak fogva, képtelenek közvetlen kapcsolatot teremteni az istennel, csak a filozofikus elmélkedés segítségével közelíthetik meg, akár egy sejtelmes álomképet. Mihelyt azonban kötelékeiktől feloldva átlépnek a testetlen, láthatatlan, szenvedélyek nélküli szent birodalomba, Oszirisz lesz a vezetőjük és királyuk, ők áhítattal csüggnek rajta, nem tudnak betelni látásával, s vég nélkül vágyakoznak az ember számára elmondhatatlan és kifejezhetetlen szépségre. A régi történet szerinti Iszisz is ezért a szépségért rajong örökké, nyomába szegődik, egyesül vele, és megtölti minden széppel és jóval mindazt, ami csak része a teremtésnek. A mítosznak ez az értelmezése illik leginkább az istenekhez.
79. Korábbi ígéretemhez híven, szólnom kell még a mindennapos füstölésekről, de rögtön élőre kell bocsátanom, hogy az egyiptomi férfiak mindig is igen nagy gondot fordítottak az egészséggel kapcsolatos tennivalókra. Főleg vallásos szertartásaikban, de a tisztulásokban és a táplálkozási szabályaikban is az egészségi követelménynek csaknem akkora a szerepe, mint magának a szentségnek. Ügy gondolták, ugyanis, hogy nem illik romlott, beteg testtel és lélekkel tisztelni a tökéletesen tisztát, romlatlant és fertőzetlent. A levegő, amelyet állandóan használunk s amelyben élünk, nem mindig azonos összetételű és keveredésű, hanem éjszaka összesűrűsödik, a testre nyomasztóan hat, a lelket pedig rossz hangulatba hozza és szorongóvá teszi, s olyanná válik, mintha befelhősödött volna. Éppen ezért az egyiptomiak, mihelyt felkeltek, isten tiszteletére tüstént gyantát égetnek. Az az anyag, amely ebből égés közben kiválasztódik, megtisztítja a levegőt, s így felébreszti a testtel egybenőtt és legyöngült lelket, mert a gyanta illata erős és mellbevágó. Ha pedig déltájban azt veszik észre, hogy a Nap erejével túl sok nehéz párát támasztott a földből és belekeveri a levegőbe, mirhát égetnek. Ennek a melege feloldja és szétszórja a légkörben felgyülemlett zavarosságot és tisztátalanságot. Az orvosok is vallják, hogy járványos időszakban helyes nagy tüzet rakni, mert az finomítja a levegőt. Még jobban finomítja, hajó illatú fákat égetnek, mint amilyenek például a ciprus, a boróka- és a lucfenyő. Kétségtelen, hogy Akrón, aki a nagy pestisjárvány idején orvos volt Athénban, úgy lett híres - mesélik -, hogy megparancsolta: gyújtsanak tüzet a betegek mellett, és sokaknak ez használt. Arisztotelész pedig azt mondja, hogy a balzsamok, virágok és mezők jó illatú kipárolgásai nem kevésbé szolgálják az egészséget, mint az élvezetet, mert melegségükkel és



lágyságukkal a természet szerint hideg és fagyos agyat lassan felolvasztják. Ha pedig az egyiptomiak a mirhát szal-nak hívják, ami lefordítva megközelítőleg ezt jelenti: ,,az ostoba fecsegés szétfröcsögése", ez is az előbbi okfejtés bizonyítékául szolgál.
80. A küphi olyan keverék, amelyet tizenhat részből állítanak össze, ezek a következők: méz, bor, mazsola, küperosz, gyanta, mirha, aszpalathosz, szeszeli, masztix, aszphalt, káka, lósóska, mindezekhez kétféle borókafenyő, amelyekből az egyiket nagyobbnak, a másikat kisebbnek nevezik, valamint a kardamosz és a kalamosz. Mindezeket nem találomra keverik össze, hanem elegyítésükkor a szent iratokból olvasnak fel a balzsamkészítőknek. A legkevésbé sem lehet azt állítani - még ha egészen úgy látszik is -, hogy az összetevők száma, amely négyzetnek négyzete, és az ugyanannyiszor vett azonos számok közül egyedül ez adja a területtel megegyező azonos kerületet, játszott közre a keverék összetételében, hanem az, hogy a legtöbb összetevő illaterejével édes leheletet és jótevő kipárolgást áraszt. Ettől a levegő átalakul, a test pedig az illattól átjárva kellemes és lágy álomba merítő keverékhez jut, továbbá, a napi gondok szomorúságát és feszültségét, mint a bilincseket, mámor s részegség nélkül lazítja meg és oldja föl magában. Ez az illat a lélek képzelőerővel megáldott és az álmokra fogékony részét, mint a tükröt, letörli és tisztábbá teszi, nem kevésbé, mint a lant hangja, amelyet elalvás előtt hallgatnak a püthagoreusok, így bűvölik el és gyógyítják a lélek szenvedélyekkel teli és oktalan részét. A szagok ugyanis gyakran felfrissítik a már gyengülő érzékelést, gyakran viszont, éppen ellenkezőleg, eltompítják és megnyugtatják, mert párájuk a finomságuk révén szétárad a testben, mint ahogy egyes orvosok szerint az álom akkor következik be, amikor a táplálék kigőzölgése éppen ilyen finoman áthalad a beleken, és azokat simogatva valamiféle csiklandást idéz elő. A küphit egyébként italnak, és hashajtónak is használják, mert a tapasztalat szerint, ha megisszák, megtisztítja a belsőt, s valamiféle lágyító hatása van. Ezenkívül a gyanta a Nap terméke, ugyanígy a mirha is: ezeket a növények a Nap melegének hatására könnyezik ki. A küphi egyéb alkotóelemei viszont olyanok, hogy az éjszakát jobban kedvelik, hiszen hideg levegőben, árnyékban, harmattal és nedvességgel táplálkozva nőnek. Mert a nappali fény egynemű és egyszerű; Pindarosz azt mondja, hogy a Nap a „magányos aetheren keresztül"*57 látszik, az éjszakai levegő viszont sokféle fényből és erőből létrejött keverék és vegyület, amely miként a magokból, úgy folyt egybe a csillagokból. Helyes tehát, hogy napközben
57 magányos aetheren keresztül - lásd. Olümpiai óda 6.



az egyszerű és a Naptól származó anyagokból füstölnek, az éjszaka kezdetekor pedig azokból, amelyek kevertek és különböző minőségűek.



UTÓSZÓ
A közép-görögországi Boiótiában, a Képhisszosz folyó völgyében kicsi városka húzódik meg: Khairóneia. Közelében a görög történelem nevezetes városai: Lebadeia, Koróneia, Leuktra, Thébai, Plataiai, a Parnasszosz hegység túlsó, vagyis nyugati oldalán pedig az Apollónkultuszáról híres Delphoi. Egy ókori görög település nagyságát a színházával is jellemezhetjük. Khairóneia a görög föld legkisebb színházát mondhatta magáénak. A lakosok többsége földművelésből és virágkertészetből élt. A virágokból, főleg liliomból, rózsából és nárciszból kivonatot készítettek, amelyek később gyógyszer-alapanyagul szolgáltak. A jelentéktelen, csendes és álmatag kicsi város mégis bekerült a történelembe, mert két nevezetes csata színhelye lett: i. e. 338-ban a város mellett aratott győzelmet II. Philipposz makedón király, Nagy Sándor apja, az egyesített athéni-thébai haderőn, s ezzel véget vetett a görögök függetlenségének; i. e. 86-ban pedig Sulla diadalmaskodott Mithridatész pontoszi király serege felett. Ebben a városban született i. sz. 45-46 táján Plutarkhosz. Családja már több mint három nemzedék óta élt ugyanott, s nagy tekintélynek örvendett. Ami keveset Plutarkhosz életéről tudunk, azt műveiből olvashatjuk ki, leginkább Párhuzamos életrajzok című munkájából. Innen tudjuk, hogy 66-67-ben, amikor Néró Athénban tartózkodott, a fiatal Plutarkhosz is ott tanult, a valószínűleg egyiptomi származású platonista filozófusnál, Ammóniosznál. Mesterére Plutarkhosz mindig nagy tisztelettel emlékezik, saját bevallása szerint neki köszönhette a matematika iránti érdeklődését, valamint azt, hogy figyelmét a vallási kérdésekre irányította. Athéni tanulmányainak idejét leszámítva Plutarkhosz élete során meglehetősen ritkán hagyta el szülővárosát. Athént természetesen jól ismerte, s mivel tekintélyes embernek számított, athéni polgárjogot is kapott. Görög földön más városokba is ellátogatott, így Olümpiába és Iszthmoszba a különböző ünnepi játékok idején. Hellaszon kívül eljutott Egyiptomba, Alexandriába, s többször járt Itáliában is. Plutarkhosz is tudta, hogy kutató szenvedélyének jobban kedvezne egy nagyobb város, ahol jó könyvtárat, pezsgőbb szellemi életet találna, de úgy érezte, ha elköltözne Khairóneiából, azzal szülővárosát még szegényebbé tenné.



A politikai életben alig-alig vett részt. Vespasianus uralkodásának vége felé egyszer követségben járt Rómában, ezenkívül még néhány alkalommal tartózkodott a birodalom fővárosában. Itáliai útja során filozófiai előadásokat is tartott. A rómaiak között is sok barátot szerzett, különösen nagyra becsülte Mestrius Florust, aki 83-84-ben Asia proconsula volt, s akit görögbarátnak, a tudományok iránt érdeklődő embernek tartottak. Az ő közbenjárására kapott Plutarkhosz polgárjogot Rómában, s így a kor szokása szerint latinosan Mestrius Plutarchusnak hívták, bár ő maga sohasem használta így a nevét, hangsúlyozni akarván görög voltát. Szoros barátság fűzte Quintus Sossius Senecióhoz is, aki Traianus uralkodása alatt többször is viselt consuli hivatalt, s több művét neki ajánlotta. Az egyik hagyomány szerint Plutarkhosz közeli kapcsolatban volt Traianus és Hadrianus császárral is, sőt még consuli méltóságot is kapott, mindez azonban csak későbbi kitalálás. Szülővárosán kívül Plutarkhosz sokat tartózkodott Delphoiban. Apollón szent városa mindössze egynapi gyalogútra van Khairóneiától, így fiatal korától gyakori látogatója volt a szent helynek. I. sz. 100 körül Delphoi egyik papja lett, s az ősi vallást mindig is tiszteletben tartó Plutarkhosz húsz éven át töretlen hűséggel és odaadással látta el papi feladatait. így tehát Delphoi a második otthona lett. Több munkájában foglalkozik a jóshely, illetve általában a jósdák problémáival, s több dialógusának színhelye ez a szent város. Az Apollón-szentély utolsó fellendülése is éppen az ő tevékenységének idejére esik. Minden valószínűség szerint baráti kapcsolatait is felhasználta arra, hogy a hanyatló orákulumnak támogatást szerezzen. Papi és szerényebb politikai tevékenységén kívül fiatalok tanításával is foglalkozott. Létrehozta városában az athéni Akadémia kis filiáléját. Szókratész és Platón központi helyet foglalt el az oktatásban, jelentőségüket mutatja az is, hogy Khairóneiában évente megünnepelték a két bölcselő születésnapját. Plutarkhosz idős korban halt meg, a 120-as évek második felében. Rengeteg művet hagyott az utókorra, ezeknek jegyzéke az ún. Lampriaszkatalógusban maradt fenn. A X. századi Suidas-lexikon ezt az összeállítást Plutarkhosz fiának tulajdonítja, de a későbbi kutatás szerint sokkal valószínűbb, hogy valójában egy 3-4. századból való jegyzék valamely nagyobb könyvtár Plutarkhosz neve alatt nyilvántartott könyveiről. A katalógus kétszázhuszonhét művet (kétszázhetvennyolc könyvet) sorol fel, s ebből mi csak nyolcvanhármat (nyolcvanhét könyvet) ismerünk, de ez a jegyzék sem teljes, mert tizennyolc fennmaradt írás hiányzik belőle.



Plutarkhosz legismertebb műve a valószínűleg 105 és 113 között írt Párhuzamos életrajzok: jelentős görög és római férfiak összehasonlító biográfiája. Az összeállítással a szerző azt akarta bemutatni, hogy egyformán akadtak kiváló emberek a görögök és a rómaiak között, de még emberi gyarlóságaik is hasonlítanak egymásra. Közelebb akarta hozni a két népet egymáshoz, hogy megismerve kölcsönösen becsüljék egymást, és követendő vagy figyelmeztető példaként álljanak az utódok előtt. Ez a cél egyébként egyezett Traianus császár politikájával is. Az életrajzi gyűjtemény születése pillanatától kezdve mindig kedvelt olvasmány volt. Plutarkhosz többi művét a középkorban Éthika, illetve latin néven Moralia címen foglalták össze. Az egyes művek témája igen különböző, vannak köztük népszerű filozófiai-etikai kérdéseket boncolgatok, de vannak politikai, retorikai, teológiai, pszichológiai és természettudományos problémákról szólók is. A filozófiai és teológiai kérdések Plutarkhoszt különösen foglalkoztatták. Az egész görög irodalomban ő írt a legtöbbet és a legváltozatosabb tartalommal a vallási kérdésekről. Ezek a munkái forrásértékűek, mert az ókori teológiai irodalom igen töredékesen maradt ránk: a késő ókor nemigen fordított rá gondot, hogy a „pogányságnak" ezeket a dokumentumait megőrizze és továbbadja. Plutarkhoszt megrendítette az ősi vallásosság gyengülése, a jóshelyek elnéptelenedése, pusztulása. Az emberek vallási nézeteiben nem kevés zavart okozott a sok keleti istenség térhódítása. Plutarkhosz ezért a klasszikus, ősi vallásban megrendült hitet modernebb értelmezéssel akarta a korabeli ember gondolkodásmódjához igazítani. A vallásnak társadalmi funkciót tulajdonított, valamennyi emberi közösség és törvényalkotás biztos alapjának és összetartó kötelékének tartotta. Azt tanította, hogy a mítoszokból ki kell hámozni a mélyükön rejlő lényeget, s azt kell megfelelően átgondolni és értékelni. Meg kell tisztítani az istenképet, a lényegre kell összpontosítani, amely lényeg az Iszisz és Oszirisz szerint a következő: „valójában nem különböztethetők meg egymástól az egyes népek különféle istenei - barbárok, görögök, deliek, északiak -, hanem éppúgy, ahogy a mindenki számára közös Napnak, Holdnak, Égnek, Földnek és Tengernek a különböző népek más és más nevet adtak, a mindent elrendező egyetlen értelmet, a mindenséget kormányzó egyetlen gondviselést és a mellé rendelt, szolgálatot teljesítő erőket - a helyi szokásoktól függően - hol így, hogy úgy hívják és tisztelik (67. fejezet). A hellénizmustól kezdődően a görög és a keleti istenek fokozatosan egybeolvadtak, a hozzájuk fűződő mítoszok átvették egymás jellemző vonásait. Ptolemaiosz Szótér például új istent adott az egyiptomiaknak:



bevezette Szarapisz kultuszát, de Szarapisz valójában az Oszirisszá vált, azaz meghalt Ápisz-bika, Oszorapisz. Az isten bika jellege ismerős volt a görögök előtt: Dionüszoszi is bika képében várják vissza hívei az Alvilágból. Ha meggondoljuk, hogy már Hérodotosz úgy vélte: a görögök és az egyiptomiak vallása tulajdonképpen azonos, Szara-pisz nyilvánvalóan az antik világ egységre törekvésének egyik megnyilatkozása. Az egyiptomi vallás korán eljutott görög földre. Már i. e. 333 előtt is volt Iszisz-lemplom Athén kikötőjében, Peiraieuszbaii. Igaz, akkoriban még csak az arra vetődő egyiptomi hajósok látogatták, de híveinek száma a görögök között is rohamosan nőtt. Az egyiptomi kultusz főleg a Peloponnészosz északkeleti részén jutott nagyobb szerephez. Isziszszentély volt például Megarában, Troizénban, Methanában, Phliuszban. Ezeket az adatokat az i. sz. 2. századi görög utazó és geográfus, Pauszaniasz hagyta ránk. Ugyancsak tőle tudjuk, hogy Korinthoszban három olyan szentély volt, amelyet Hermioné és Szarapisz közös tiszteletének szenteltek. Iszisz-szentély volt még Phókiszban és Tithoreában is, Boiótiában azonban csak egyetlen ilyen szentélyt említ Pauszaniasz, a kopaiszit, holott már az i. e. 2. századtól Plutarkhosz szülővárosában is virágzott az egyiptomi kultusz, sőt, görög földön éppen Athén és Boiótia, a hérószkultusz e két fókusza fogadta be a leghamarabb Tsziszt és Szarapiszt. Boiótiában sokáig élt az a szokás, hogy a felszabadítandó rabszolgát jelképesen felajánlották Szarapisz templomának. A római állam vezetői először idegenkedve, sőt ellenségesen viselkedtek az egyiptomi kultusszal szemben, de ez a magatartás a Flaviusok után gyökeresen megváltozott. Vespasianust Alexandriában kiáltották császárrá, Domitianus császár pedig fiatal korában Iszisz papjának öltözve menekült meg üldözői elől. Hálából később szép templomot emeltetett az istennő tiszteletére a Campus Martiuson. Hadrianus császár pedig szenvedélyesen szerette az ősi egyiptomi kultúrát. Az Iszisz-Oszirisz-kultusz terjedésének volt még egy másik oka is. Az i. sz. 1. században a misztériumvallások különösen sok hívet szereztek. Az esendő, a társadalmi és politikai átalakulások miatt magányossá és kiszolgáltatottá vált ember ezek révén közvetlen kapcsolatba kerülhetett az istenséggel. ,,A misztériumvallásoknak mindig megvolt a maguk szerepe az antik vallásokon belül. A háttérbe szorított én-hez szóltak, az ember és az istenség közvetlen kapcsolatát szolgálták, bennük szabadult fel a vallásos érzés és misztika, s ott siettek a magára hagyott ember segítségérc, ahol a legsúlyosabb problémáira várt megoldást: a halál utáni sors, a



túlvilági élet kérdéseinél. A misztériumok istenei alvilági khthonikus istenek, akik maguk is megismerték a halál hatalmát. A misztériumvallások így a város állami, a poliszvallásosság kiegészítői voltak..." - írja Dobrovits Aladár Egyiptom és a hellenizmus című művében. A különböző misztériumvallások békésen megfértek egymás mellett, beavatottjaik között nem volt versengés. Ugyanaz a személy több beavatást is nyerhetett: egyszerre lehetett például Démétér, Dionüszosz, Attisz vagy éppen Iszisz kultuszának híve. Az a Klea, akinek Plutarkhosz e munkáját ajánlotta, Dionüszosz és Iszisz papnője volt. Plutarkhosz nagyon időszerű tárgyat választott Iszisz-ről és Osziriszról szóló könyve megírásakor. Sok előtanulmány után, idős korában fogott hozzá, s néhány évvel halála előtt, i. sz. 120 táján készüli el vele. Mint említettük, Egyiptomban is járt, megismert néhány jelet a hieroglif írásból (vö. 10., 32., 56. fejezet), azt azonban mégsem hihetjük, hogy egyiptomi nyelven írt forrásokat is felhasznált volna. Munkájában több szerzőre hivatkozik, ezek részben az i. e. 6-5. században éltek: így Xenophanész és a leszboszi Hellanikon, részben pedig a hellénizmus korában, így Manethón vagy az abdériai Hekataiosz. A Plutarkhosz-kutalás szerint az itt leírt Oszirisz-vallás alapvetően Ptolemaiosz-kori, bár van sok i. sz. 1. századi eleme is, például az állatkultuszra vonatkozó rész a 72. fejezetben, amelyben Plutarkhosz hangsúlyozza, hogy saját koráról szól. Plutarkhosz az egyiptomi vallást eredeti tisztaságában akarta leírni, mentesen mindenféle későbbi módosulástól. Ezt a szándékát azonban nem tudta teljes sikerrel megvalósítani. A homéroszi Démétér-himnusz hatását tükrözi a mítosznak az a része, amikor Iszisz Oszirisz holttestét keresi és végül megtalálja. Párhuzamát a Démétér-Perszephoné-történetben találhatjuk meg. Az Iszisz-Démétér azonosságról már Hérodotosz is írt történeti munkájában (II 59), de régészeti leletek alapján is feltételezhető, hogy Eleusziszban a két istennőt már az i. e. 8. században is azonosnak tartották. Hérodotosz a görög isteneket Egyiptomból származtatta, Plutarkhosz tovább megy: „Iszisz a környezetében levő istenekkel együtt mindenkié, minden ember ismeri őket, igaz, némelyiküket csak nemrég tanulták meg egyiptomi nevükön szólítani, hatalmukat azonban elismerik, és tisztelik őket kezdettől fogva" (66. fejezet). A mű bevezető részében Plutarkhosz az emberi ismeretek véges voltára hívja fel a figyelmet, mondván, hogy az istenekről a teljes igazságot csak az ő segítségükkel tudhatjuk meg. Ezután az egyiptomi kultusz néhány jellegzetességét elemzi: az étkezési szokásokat, az öltözetet, majd számba



veszi azokat a görögöket, akik ellátogattak Egyiptomba és ottani bölcsektől tanultak. A 12-21. fejezetben következik a mítosz leírása. Ez a rész különösen fontos, hiszen az egyiptomi hieroglifírás megfejtéséig ez volt az Iszisztörténet egyetlen írásos feljegyzése. De később, az egyiptomi források ismeretében sem vesztette el jelentőségét, hiszen a fáraók földjén az ókorban mindenki ismerte Iszisz és Oszirisz történetét, így az egyiptomi szövegek mindig csak utalnak a mítosz egyes részleteire, de összefüggő leírást nem adnak róla. így Plutarkhosz munkája mentette meg a mítoszt a feledéstől. A történet leírása utána mítosz értelmezési lehetőségeit elemzi Plutarkhosz. Legelőször arra a kérdésre keresi a választ, hogy vajon minek kell tekintenünk Isziszt, Osziriszt, Tüphónt. Az euhémerisztikus magyarázat szerint az istenek egykor emberek voltak, s csupán később, erényeik és hősi tetteik miatt kezdték istenként tisztelni őket. Plutarkhosz ezzel a nézettel száll szembe a 22-24. fejezetben. Jobbnak tartja azt a magyarázatot, amely szerint a mítosz szereplői daimónok, vagyis az istenek és az emberek közötti lények. A daimónhit Platóntól sem idegen, és a dualisztikus világszemlélet fontos tényezője lett. Plutarkhosznál több helyütt is szó esik a daimónokról, már csak azért is, mert a régi vallásosság szerint ők közvetítették az isteni jóslatokat az embereknek. A plutarkhoszi értelmezésben nem minden daimón jóindulatú, a rosszak követik el az istenekhez méltatlan, bár a mitológiában nekik tulajdonított gonoszságokat. A jó daimónok viszont, akik az emberek segítői, őrzői, hosszú tisztulási folyamat után az istenek közé emelkedhetnek, mint Iszisz, Oszirisz vagy a görög Dionüszosz. A 32-41. fejezetben az allegorikus magyarázat következik: Oszirisz a Nílus, illetve a nedves elem, Iszisz a nedvességet befogadó s attól megtermékenyülő Föld, Tüphón a Tenger, az ellenséges elem, amelyben végül a Nílus is elenyészik. A 41-45. fejezetben a kozmikus magyarázatot olvashatjuk: Oszirisz a Hold, a nedvesség, a termékenység; Tüphón a Nap, a kiszáradás. Plutarkhosz utóbb, az 51. fejezetben, cáfolja, hogy Tüphónnak köze volna a Naphoz, mert Tüphón általánosságban a rossz, a kártékony - ez a gondolat már átvezet a dualisztikus magyarázatra (46-48. fejezet). Számba veszi az ide sorolható tanításokat: a perzsa zoroasztrizmust, a khaldeusok tanát, illetve a platonizmus nézeteit. Az iráni és az egyiptomi vallás közötti párhuzam nagyon is megalapozott, hiszen a régészeti ásatások több római kori Mithrasz-szentélyt tártak fel Egyiptom földjén.



A 49. fejezettől a platónikus-piithagoreus magyarázat következik: Oszirisz a világban megnyilvánuló ész és értelem, s minden, ami rendezett, Tüphón pedig az ezzel ellentétes princípium. Ezt fejezik ki a kultuszukban nekik szentelt állatok is. Vitatja azt a nézetet, amely szerint a mítosz szereplői vegetációs istenek, vagyis Oszirisz például a földbe kerülő és kisarjadó gabona volna. Ugyancsak elítéli az állatkultuszt is (71-76. fejezet). Állatokban istent látni Plutarkhosz szerint maga a tudatlanság, az egész vallás nevetségessé tétele. Ennek ellenére itt is igyekszik menteni a menthetőt, és megkísérel valamiféle mentséget találni a népszerű kultuszra: még mindig jobb az isten képét élő állatokban tisztelni, mint a holt anyagban, vagyis szobrokban. A mű utolsó két fejezetében az egyiptomiak mindennapi életében igen gyakran használt illatos füstölőszerekről, összetételükről és feltételezett hatásukról szól. Ezek után természetesen felmerül a kérdés: a magyarázatok közül Plutarkhosz melyiket tartotta a legmegfelelőbbnek? Saját véleményét meglehetősen nehéz kihámozni az ellentmondásokkal és kitérőkkel teli leírásból. Mégis, a 64. fejezet nyújt némi segítséget kutatásunkhoz. Eszerint minden, ami szép és jó a természetben, Oszirisz és Iszisz műve. „Szerintünk ezek az istenek együttesen urai minden jónak; általuk létezik minden, ami csak szép és jó a természetben: mert ez az isten teremti mindennek a kezdetét, az istennő pedig mindezt átveszi és elosztja." De a mítosz teljes misztikus mélységét nem tudja mindenki felfogni. Az istenség ruhájának színei is az anyagi és szellemi világ, a természet és az ideák közti különbséget jelzik. A teljes megértéshez szükséges a hirtelen felismerés, amely olyan, mint a lelken átcikázó villám. „Azok ugyanis írja -, akik az evilági, képzelt, zagyva, tarkabarka dolgokon az értelem segítségével túllépve eljutnak ahhoz a bizonyos elsőhöz, egyszerűhöz és anyagtalanhoz, és így közvetlenül megsejtik a hozzákapcsolódó igazságot, azok - nézetünk szerint - egyúttal, mint a beavatási szertartásban, elérik a filozófia végcélját is." Plutarkhosz még egy fontos kérdést akart tisztázni. Az egyiptomi vallás szerint Oszirisz a halottak uralkodója, a meghaltak részesülnek Oszirisz isteni természetéből. Oszirisz királyságát valamely föld alatti birodalomba helyezték. Plutarkhosz ezzel szemben hangsúlyozza, hogy „Oszirisz végtelen messzeségben van a földtől, érintetlenül, beszennyezetlenül és tisztán minden pusztulásra ítélt és halandó létezőtől; az emberi lelkek, amelyeket itt a földön a test és a szenvedélyek tartanak fogva, képtelenek közvetlen kapcsolatot teremteni az istennel, csak a filozofikus elmélkedés segítségével közelíthetik meg, akár egy sejtelmes álomképet. Mihelyt



azonban kötelékeiktől feloldva átlépnek a testetlen, láthatatlan, szenvedélyek nélküli szent birodalomba, Oszirisz lesz a vezetőjük és királyuk" (78. fejezet). Mint Kákosy László rámutatott, itt részint az ideák hónáról van szó, részint pedig a Hadésznak az égbe helyezéséről. Az i. e. 3. évezredben még általánosan hitték, hogy a lelkek a halál mán a csillagok közé jutnak, s csak később, az Oszirisz-vallás előretörésével, s annak alvilági elképzelésével halványult el ez a hit, de rejtetten megmaradt. Az i. e. 1. évezred közepétől egyre gyakrabban ábrázolták a túlvilágot égi környezetben, csillagok között. Ez az elképzelés egyébként a görögöknél is megvolt, az újpüthagoreusok például a túlvilágot a Napra és a Holdra képzelték. Plutarkhosz is kifejtette, nem is egy munkájában, ezt a nézetet, így A holdkorongon látható arcról (latin címén De facie in orbe lunae) című dialógusában az egyik résztvevő azt állítja, hogy az ember három részből áll: testből, lélekből és szellemből. Az utóbbi a Napból származik, a lélek a Holdból, a test pedig a Földből. Amikor az ember meghal, lelke és szelleme különválik a testtől, s felszáll a Föld és a Hold közötti térségbe. Itt a rosszak megbűnhődnek, a jók viszont minden tisztátalanságtól megszabadulva fokozatosan jutnak el a Holdra, s ott boldog életet élnek. Plutarkhosz életművéből kétségtelenül a Párhuzamos életrajzok hatott leginkább az utókorra. A görög-római történelem nagyszerű alakjai sokakat lelkesítettek, évszázadokon át írókat, költőket, zeneszerzőket ihlettek meg. A Moralia-gyűjtemény egészében ennyire talán nem volt sikeres, egyes művei azonban, mint a gyermeknevelésről szóló, több kiadást, fordítást értek meg. Plutarkhosz művei alapján tájékozott, sokoldalúan művelt, humánus Íróként áll előttünk. Hatalmas mennyiségű irodalmat dolgozott fel élete során, költők, történetírók, geográfusok, filozófusok munkáit, de igazán önálló alkotásokat nem tudott létrehozni. Nem volt eredeti elme, hiányzott belőle a szükséges kritikai érzék, így a különféle munkáihoz felhasznált forrásanyagot nem tudta megfelelően rendezni, s képtelen volt állást foglalni vitás kérdésekben. írásai alapján az utókor szeretetre méltó dilettánsnak tartotta. Valódi értékét nem gondolatainak mélységében kell keresnünk, hanem abban, hogy sok olyan görög szerzőtől őrzött meg részleteket, akiknek munkái nem maradtak ránk.



Jegyzetszótár
Abüdosz - egyiptomi város kb. ötszázhatvan km-re délre a mai Kairótól. Az i. e. 4. évezredtől híres temetkezési hely és templomváros. A legkorábbi időkben itt temették el a királyokat is. Kb. i. e. 2040-től Oszirisz áll a város vallási kultuszának középpontjában.
Alexandrosz - Nagy Sándor, i. c. 356-323. A makedón II. Philipposz király fia, a hellenisztikus görög birodalom megalapítója.
Amphitrité - görög tengeristennő, Néreusz és Dórisz leánya, Poszeidón felesége. A név a harmadik elemre, vagyis a tengerre utal.
Anaxagorasz - görög filozófus az i. e. 5. században a kisázsiai Klazomenaiból.
Antigonosz Gonatasz - makedón király az i. e. 3. században. A sztoikus filozófia követője volt.
Antikleidész - görög történetíró, valószínűleg az i. e. 3. században élhetett.
Anubisz - kutya- vagy sakálfejűnek és embertestűnek ábrázolt egyiptomi istenség. A halottak birodalmában, Oszirisz színe előtt ő veszi számba a szíveket, vagyis mérlegeli az elhunytak tetteit. A görögök Hermész, Pszükhopomposszal, a lélekkísérő Hermésszel azonosították.
Apellész - az ókor leghíresebb festője, az i. e. 4. században, Nagy Sándor udvarában működött.
Ápisz - az egyiptomiak szent bikája. Kb. az i. e. 3. évezredtől élő bika formájában tisztelték, Memphis/1 km pedig mint Ptahnak, a város védőistenének a lelke részesült kultuszban.



Apollónopolisz - teljes nevén A. Megalé - Edfu vagy Udfu egyiptomi város görög neve. A Nílus nyugati partján terül cl, Asszuántól száztíz kmre északra.
Apopisz - kígyó alakúnak ábrázolt démoni lény az egyiptomi művészetben.
Argó - a görög mitológiában szereplő hajó. Ezen ment el Iólkoszból Iaszón és ötven társa, köztük Héraklész és Orpheusz is, hogy Kolkhiszből elhozzák az aranygyapjút. A kalandos utazás során a kolkhiszi királylány, Médeia segítségével sikerült megszerezniük a gyapjút.
Argosz - város a Peloponnészosz keleti részén levő Argoliszban.
Arisztagorasz - görög történetíró az i. e. 4. században.
Arisztarkhosz - két személy is ismert ezen a néven, az egyikük Szamosz szigetéről való (kb. i. e. 320-250) s az egyiptomi Alexandriában asztronómusként működött. A másik Szamothrakéból való (i. e. 217-145) s ugyancsak Alexandriában működött, de mint grammatikus.
Buszirisz - a városnév egyiptomi jelenléte: „Oszirisz háza". A Nílus középső deltavidékén terült el, arab neve: Abu Sir.
Butó - egyiptomi város a Nílus deltavidékének nyugati részén (ma Tclel Farain). Valószínűleg a 4. évezredben alapították, Hórosz kultuszhelye.
Büblosz - föníciai kikötőváros a Földközi-tenger partján (ma Djebeil). Az egyiptomiakkal szoros politikai és kulturális kapcsolatban volt.
büsszosz - lenfajta.
Dionüszosz - Zeusz és egy halandó nő, Szemeié fia. A szőlő, a bor és általában a teremtő természet istene. Az ő tiszteletérc énekelték a görögök a dithüramboszokat (kardalokat), illetve az ő ünnepén mutatták be a tragédiákat.
Éjszakai ünnepség - a görög Nüktéleia, a nőknek Dionüszosz tiszteletére rendezett éjszakai orgiája.
Elephantine - egyiptomi város: ma Asszuánhoz tartozik.
Élisz - városállam a Peloponnészosz északnyugati részén.



Empedoklész - görög filozófus és orvos az i. c. 5. században a szicíliai Akragaszból.
Epaphosz - hérosz, Zeusz és Ió fia, Egyiptom mitikus uralkodója, akit az Apisz bikával is azonosnak tartottak.
ereiké - hanga.
Eudoxosz - görög természettudós, asztronómus, matematikus az i. c. 4. században.
Euhémerosz - görög író az i. e. 4-3. században. Epikurosz (i. c. 341270) kortársa volt. Utópikus művében, a Szent feljegyzések-ben arról számol be, hogy elvetődött egy Pankhaia nevű szigetre, valahol az Indiaióceánon, ahol egy templomban aranyoszlopra írva olvashatta a világ történetét. Ebből az derült ki, hogy az istenek valójában emberek voltak egykor, s tetteik alapján különösen nagy tisztelet övezte őket. Ez az irányzat még a 18. századi racionalistákat is erősen befolyásolta.
Euripidész - az i. e. 5. század három nagy görög tragédiaköltője közül a legfiatalabb (kb. i. c. 480-406.) Kilencvenkét drámájából mindössze tizenkilenc egész és több töredék maradt ránk.
gigászok - a görög ősidők óriása, Gaia fiai.
Harpokratész - görög-egyiptomi istennév; jelentése: „Hórosz, a gyermek". Az i. e. 1200 körüli évektől igen kedvelt népi istenség. Sok terrakottaszobrocska ábrázolja, jellegzetessége, hogy ujját a száján tartja, de ábrázolták napgyermekként is, lótuszon. Egyébként termékenységisten is, továbbá a néphit szerint a hüvelyes növények istene.
Hekataiosz - i- c. 3. századi görög történetíró a trákiai Abdérából.
Hekaté - ősrégi alvilági és holdistennő, Perszész titán és Asztéria lánya. A királyokat segíti a törvényhozásban, az asszonyok szülését és a gyermekek nevelését gyámolítja. A varázslás és a babonás cselekmények támogatója.
Héliosz - napisten, Hüperión titán és Theia fia, Szeléné holdistennő bátyja.



Héliupolisz, Héliopolisz - egyiptomi város a mai Kairó területén, ösi idők óta Ré, a Napisten kultuszhelye volt.
Hellanikosz - görög történetíró az i. e. 5. században.
Hérakleidész (pontoszi) - görög történetíró az i. e. 4. században.
Hérakleitosz - Epheszoszból származó görög filozófus, kb. i. c. 540475. Töredékesen fönnmaradt művében aforiszmatikus formában fejtette ki filozófiai nézeteit. Tanítása szerint a valóság állandó változásban van; a háború mindennek az atyja, egyeseket rabszolgává tesz, másokat szabaddá.
Hermaiosz - görög történetíró.
Hermész - Zeusz és Maia fia, sokoldalú istenség. A kereskedésnek, de egyben a tolvajoknak is az istene; az alvás és az álom ura. Mint Hermész Pszükhopomposz, ő vezeti a lelkeket a Hadészba, vagyis az Alvilágba. Az i. sz. 1. században mint Hermész Triszmegisztosz az ún. hermetikus irodalom főszereplője lett, s az egyiptomi Thot istennel azonosították.
Hermész városa - Hermupolisz. Egyiptomi város a mai Kairótól háromszáz km-re délre. A városnév egyiptomi változatának jelentése: „A nyolcak városa", mert a vallásos kultusz középpontjában a nyolc őslétcző és Thot isten állt.
Hésziodosz - görög epikus költő a boiótiai Aszkrából, i. e. 700 körül. Művei: Munkák és napok, Istenek születése.
Hesztia — Kronosz és Rhea leánya, a házi tűzhely védőistennője.
Kambüszész - óperzsa király az Achaimenida dinasztiából, II. Kürosz fia és utóda, i. e. 528-522-ig uralkodott.
Kerberosz - az Alvilág kapuját őrző háromfejű kutya.
khaldeusok - eredetileg arameus törzsszövetség, amely a DélMezopotámiába való bevándorlás után (i. e. 850 körül) több fejedelemséget alapított. A babülóni kultúrával kölcsönösen hatottak egymásra, s Babülón városa éppen a khaldeusok idején élte virágkorát. A khaldeus dinasztia uralmának az i. e. 539-es perzsa hódítás vetett véget, ekkor foglalta cl II. Kürosz Babülónt is. A klasszikus ókorban a khaldeus elnevezés babülónit jelent. Különösen jelentősek voltak a tudományokban,



de még inkább az áltudományokban, például az asztrológiában és a jóslásban.
Khrüszipposz - görög sztoikus filozófus az i. e. 3. században.
királylisták - az egyiptomiak a legrégebbi időktől fogva feljegyezték történetüket. Ezeken a listákon egyes dinasztiák, illetve uralkodók szerint tagolva rögzítették királyaik nevét és uralkodási idejét.
Kleanthész - sztoikus filozófus az i. c. 3. században a kisázsiai Asszoszból.
Knéph - egyiptomi teremtőistenség, fő kultuszhelye Elephantine és Théba.
Kókütosz - alvilági folyó.
Künopolisz - görög szó, jelentése: „a kutya városa". Kürosz - az idősebb, a perzsa birodalom megalapítója az *. e. 6. században.
Léthé - alvilági folyó. Miután a halott lelkek ittak belőle, teljesen elfelejtik egykori földi életüket.
Utó - Koiosz titán és Phoibé titanisz leánya. Zeusztól származó gyermekei Artemisz és Apollón.
Lükurgosz - legendás spártai törvényhozó az i. e. 9. században. Egyiptomi látogatásáról 1. Plutarkhosz: Párhuzamos életrajzok. Lükurgosz, 4. fejezet.
Lüszipposz - görög szobrász az i. e. 4. században. Nagy Sándor udvari szobrásza.
Manethón - egyiptomi pap, később héliupoliszi főpap. I. Ptolemaiosz (i. e. 305-283/282) számára egyiptomi történetet állított össze.
Memphisz - egyiptomi város a mai Kairótól délre. A 3. évezred második felében itt építették fel a fáraók palotáikat, s a közelben vannak egyes uralkodók sírjai is. A város vallási kultuszának középpontjában a mindig ember formájú teremtőisten, Ptah állt.
Mendész — egyiptomi város a Nílus deltavidékén.



Mithrasz — a fény és a Nap iráni istene. Győzelme az ősbika felett a Jó, a Fény diadala a Sötétség erői és a Gonosz felett. Kultusza igen elterjedt volt a római birodalomban is. Aquincumban is láthatók Mithraszszentély romjai.
Mnaszeasz - görög történetíró az i. c. 3-2. században.
Mnevisz - a héliopoliszi szent bika. Nevének jelentése: „Ré hírnöke". I. c. 1500-tól kezdődött a kultusza, virágkora pedig i. e. 1080 után volt.
Oxürünkhosz - egyiptomi város kétszáztíz km-re délre a mai Kairótól. Eredetileg Széth kultuszhelyc. Lakói az oxürünkhosz-halat tisztelték.
pánok — kecskeszarvú görög pásztoristenek. paphlagónok - a Feketetenger partvidékén élő kisázsiai nép.
perszea - egyiptomi fafajta.
Pharosz - Alexandria kikötőjének bejáratánál levő kis sziget, amelyet a szárazfölddel egy gát köt össze. A világ hét csodája közé számított világítótornyáról volt nevezetes.
Philai - a görög-egyiptomi név jelentése: „az elrejtett sziget". A Nílus egyik kis szigete a mai Asszuántól délre. A ptolemaioszi korban (i. e. 33230) mint fő Iszisz-kultuszhelynek különösen fontos politikai szerepe volt.
phrügek — kisázsiai nép.
Phülarkhosz - görög történetíró az i. e. 3. században.
Pindarosz - görög kardal- és ódaköltő, kb. i. e. 518-446-ig élt.
Pleiaszok - a Fiastyúk csillagkép.
Plútón - görög isten, az Alvilág ura.
Prométheusz — az egyik titán, aki lelopta az égből az embereknek a tüzet, s ezzel lehetővé tette az emberi nem szellemi fejlődését is.
Pszammetikhosz - három egyiptomi fáraót ismerünk ezen a néven: az első i. e. 664-610 között, a második i. e. 595-589 között, a harmadik i. e. 526-525 között uralkodott.



Ptolemaiosz Szótér - egyiptomi uralkodó i. c. 323-285. Nagy Sándor halála után, a birodalom felosztásakor ő kapta Egyiptomot, s székhelyévé Alexandriát tette.
Püanepszión - az attikai év negyedik hónapja. Nevét az Apollón tiszteletére rendezett Püanepszia- (babfőzés) ünnepségről kapta: az athéniak közösen babot főztek, s közös tálból ették meg.
Püthagorasz - kb. i. e. 580-500. Szamoszi születésű, de később a délitáliai Krotónban működő matematikus és filozófus.
Rhea — Urariosz és Gaia leánya, Kronosz felesége és Zeusz anyja. A görög mitológia szerint Rhea előre látta, hogy Zeusz féktelen szerelmi kalandjai sok bajt fognak okozni, ezért megtiltotta neki, hogy megnősüljön. Zeusz megfenyegette anyját, hogy őt is megerőszakolja, s a fenyegetést valóra is váltotta.
SzaisZ - egyiptomi város a Nílus kanoposzi ágánál.
szatírok - kecskelábú és -szarvú, ember formájú lények, Dionüszosz állandó kísérői.
Szemirámisz - eredeti nevén: Szammu-ramat, V. Szamszi-Adad asszír király (i. e. 823-810) felesége. Férje korai halála után fia mellett jelentős politikai szerepe volt.
Szeszósztrisz - III. Szeszósztrisz egyiptomi fáraó, i. e. 1878-1840. Elődeinek expanziós politikáját folytatta és betetőzte. Nubiában később istenként tisztelték. Az antik szerzők hősnek és a legnagyobb egyiptomi fáraónak tartották.
szfinx - az egyiptomi művészetben oroszlántestű, ember-fejű szoboralak, az uralkodó szimbóluma. A hettiták és az asszírok is átvették ezt a motívumot, s így ábrázolták királyaikat.
Szimónidész - görög lírikus Keósz szigetéről, kb. i. c. 556-468-ig élt.
Szinopé — kisázsiai város a Fekete-tenger partján.
szisztrum - a görög szeisztron, a „rázkódni" (szeieszthai) szóból.



Szolón — görög törvényhozó és elégiaköltő az i. c. 7-6. században. Bővebben olvashatunk róla Plutarkhosz Párhuzamos életrajzok című munkájában.
Szóthisz - a Kutya-csillag, a Sziriusz egyiptomi neve. Istennőként tisztelték. A Nílus áradását megelőzően tűnt fel napkeltekor, ezért áradást hozó istennőnek tekintették, a jólét, valamint az áradással kezdődő új év istennőjének.
Szüéné - felső-egyiptomi város.
taphosz - görög szó, jelentése: sír.
Teleuté — görög szó, valaminek a vége, szélső határa.
tetraktüsz - eredetileg az első négy szám összegének püthagoreus neve (vagyis tíz). A másik értelmezés szerint viszont az első nyolc szám összege, vagyis harminchat. Ez utóbbit említi Plutarkhosz is.
Thalész - Milétoszból származó görög tudós az i. e. 7-6. században. A filozófiai és tudományos gondolkodás első kiemelkedő képviselője. Jártas volt az asztronómiában, matematikában, geometriában (Thalész tétele).
Théba - felső-egyiptomi város. Kb. i. e. 1500-tól birodalmi székhely és vallási központ. Nem tévesztendő össze az azonos nevű boiótiai, tehát görög várossal.
Theodórosz - kürénéi származású görög matematikus az i. e. 4. században.
Theopomposz - görög történetíró, az i. e. 4. században Khiosz szigetéről.
Theszmophoria - háromnapos termékenységi ünnep, amelyet Püanepszión hónap (október-november) 11-től 13-ig tartottak a nők Démétér és Perszephoné tiszteletérc.
Thinisz - eddig még pontosan nem lokalizált egypitomi város, valahol Girge közelében, mintegy ötszáz km-re délre Kairótól lehetett.
Thuérisz - egyiptomi istennő. Víziló, krokodil, oroszlán és ember alakban ábrázolt lény.



thüiaszok - Delphoiban Apollón mellett Dionüszoszi is tisztelték. A thüiaszok Dionüszosz rajongó papnői, akik a Parnasszoszon a még gyermek isten dajkálását mímelték. Ez a cselekmény Dionüszosz Liknitész kultuszához tartozik. A liknon kosár formájú szórólapát, illetve gabonaszelelő volt, azzal rostálták a szemeket, de a parasztok régen gyermekbölcsőnek is használták. Dionüszosz Liknitész tehát „a szelelőkosárban szunnyadó Dionüszosz" - vagyis a gyermek. Az ő „felköltését" végezték a thüiaszok.
titánok - Uranosz és Gaiai gyermekei; Zeusz és a fiatalabb istennemzedék legyőzte és az Alvilágba taszította őket.
tritonok - eredetileg Amphitrité és Poszeidón félig ember, félig hal formájú fia. A hellénizmustól így nevezték Poszcidónnak kagylóval trombitáló kíséretét.
Tüphón - Széth isten görög neve.
Xenokratész - görög filozófus az i. e. 4. században, a platóni Akadémia vezetője.
Xenophanész - a kolophóni, görög költő és filozófus az i. e. 6. században; az eleai filozófiai iskola megalapítója.
Xoisz — a Nílus deltájában levő város.
Zoroasztrész - Zoroasztér, ill. Zarathustra (i.e. 599-522), a róla elnevezett óiráni vallás, a zoroasztrizmus megalapítója. Működésének idejét az ókorban tévésen ítélték meg.
VÉGE