---
master_file: "[[@SiposErzsebetAz]]"
---
# Index for Sípos Erzsébet – Az özönvíztől a honfoglalásig – visszatérés a Kárpát-medencébe.pdf

Sípos Erzsébet
AZ ÖZÖNVÍZTŐL A HONFOGLALÁSIG
VISSZATÉRÉS A KÁRPÁT-MEDENCÉBE



2
BEVEZETÉS
Magyarok, hunok az ős- és ókori időkben a Föld több helyén éltek népként; nemzetekké szerveződve fejedelemségekben, királyságokban. Az első szervezett királyság történelem előtti időkbe vezet, és tőlünk távolra, a Csendes-óceán kontinensnyi szigetére, MU-ra, illetve maradványára, újra benépesülő szigetére, Aturára, melyet az Arvisura Ataisz néven emleget.
MU-n istenként dARA Usmû, Ős MU uralkodott. Aturán az AR.MAgUR dinasztia királyai voltak hatalmon, utolsóként XII. Armagur. A név szimbolikus értelmű, mert a magyar–hun ősiséget jelképezi: AR, MA/Mag a magyarokat, az UR szó a hunokat. Együtt a két név a számtalanszor előjövő „Két Ős” fogalmát jelentette mindenütt, ahol népeink is ott voltak, mint például az Andok kultúrában, mert Equador fővárosa ma Quito, de ősi neve KITUS/Két ŐS volt. Észak-Mezopotámiában a Tigris és a két Zab-folyó által határolt termékeny földön Arpachia központtal alakult meg Arpacs/Árpád fejedelemsége i. e. 4000–3900 körül, elsősorban „tulajdonképpeni magyar” lakossággal. A fejedelemség szakrális, közigazgatási és kézműves központja Arpacsije volt, Arpahaxad néven jelölte az Ancient Nations, Bryant térkép. Általában fejedelméről nevezték el a tartományt és annak fővárosát is. A fejedelemség nyugati határát a III. évezredig az Eufrátesz képezte. Ettől nyugatra, Aleppo mellett feküdt az Árpád-királyság, mellyel a Királyok könyve is foglalkozik. Az egész Közel-Kelet, Egyiptom tele volt MA, MADA, AR, ari, ŠA, ŠU, UR, uri. HUN(-GA) kezdetű magyar–hun nevekkel (a „szabir” a magyarokat, a „szubir/szubar a kus/hunokat jelölte); magyar/hun vonatkozású neveket találtam továbbá az egykori Andok-kultúra területén (MU túlélői), Írországban, Dél-Európában, Etiópiában, Közép-Ázsiában, Pakisztánban, Indiában, Kínában, Mongóliában, Nepálban, a Csendes-óceán szigetein és tovább az Indonéz szigeteken át Ausztráliáig! A szimbólumok mágikus erőkként hatottak őseinkre. Együtt éltek velük, körülvették magukat a jelképekkel, és hagyták, hogy hassanak rájuk. A szimbólumokat saját elgondolásom szerint értelmezem ezúttal is, ha van kivétel, feltüntetem a szerzőt. A képjeles értelmezések szintén tőlem származnak.
A Homo sapiens kialakulásához 200 000 évet ad a hivatalos tudomány. Ez persze nem kevés idő, mennyi minden történt már csak időszámításunk óta is! Közben civilizációk fejlődtek ki és enyésztek el, a földtörténet fénylő Arany-, Ezüst-korszakai. Lehanyatlott a városokat, tartományokat építő óriás Anákok, Arbák, a gigász Nebroth, „A Magyar Óriás Nemzetségek” (Horvát István: Rajzolatok) kora. Csak halvány emlékek maradtak a tudomány időnkénti, civilizációkon belüli kialakulásáról. Charles Hapgood írja: „...a jelenleg ismert kultúrák kialakulása előtt létezett egy másik, meglehetősen fejlett civilizáció. Ez a kultúra néhány szempontból túlszárnyalta az egyiptomit, babilóniait, a görög és a római kultúrákat; többek között a csillagászat, tengeri ismeretek, térképészet, hajóépítés” terén (Ősi tengeri királyok térképei).
Tiahuanaco templomvárosa már „kiszámíthatatlan idők óta rom” (Várkonyi Nándor: Szíriát oszlopai), még az inkák előtti ismeretlen nép építette, hogy hogyan, erre senki nem ismeri a választ. A földből kiálló épületelemek nagysága döbbenetes, „szétszórva” látni 8 x 5 x 2 méteres homokkő elemeket. Hegyek tetején álló várak egyensúlyoznak szakadékok szélén hasonló méretű gránittömbökből építve, de a gránitot több km távolságról kellett szállítaniuk. Sacsayhuaman háromsoros bástyafalának sarokköve 8 x 5 x 5 méteres. Ami megfejthetetlen, falon belül a 32 sarkos építőelem. A maják az év hosszát 365, 242 129 napban állapították meg; napjaink legmodernebb csillagászati mérése szerint az év hossza 365, 242 198 nap. A hopik szent könyve, a Popol Vuh írja: „mindent elértek a tudományban, ami a világon létezik. Amikor körülnéztek, rögtön megláttak mindent az égbolttól a föld mélyéig...anélkül, hogy egy lépést kellett volna tenniök...” (Alekszandr Gorbovszkij: Elsüllyedt legendák). Egy sumer agyagtáblán olyan matematikai számítást találtak, melynek végeredménye 195 955 200 000 000. Atlantisz mérnökei már repülőgépeket konstruáltak, és a hanyatló, elfajult nagyhatalom civilizációja végén háborút indított nemzetek ellen égen, földön és tengeren. Ismerték a nukleáris energia romboló erejét: üvegesre olvadt sziklák maradtak utánuk a Föld különböző pontjain: Szibériában, Coloradóban, Mongóliában. A Holt-tenger környékén szintén megolvadt sziklákat találtak (utóbbiról Sztrabón ír Geographia című művében). Az Indus-völgyi ősi városok: Mohendzso-daro, Harappa tömegsírjaiban erősen radioaktív csontvázakat találtak, egyik-másik szennyezettsége 50-szerese volt a normálisnak. Irak déli részén 1947-ben próbaásatást végeztek, minden egyes kultúrrétegen, áradások üledékein keresztülhaladva, elhagyva az i. e.-i 32 000 évvel ezelőtt kezdődő aurignaci, magdaleni kultúrák idejének rétegeit, még ezek alatt is mélyen, olvadt üveggel fedett talajra bukkantak. Nem tudni, ebből a történelem előtti múltból mi fér bele a tudomány évszámok közé szorított időhatáraiba.
Most mégis ezt a 200 000 évet veszem alapul, és a régészeti feltárások eredményeit hívom segítségül őstörténetünk felderítéséhez. Foglalkozom az Özönvíz előtti ember fejlődésével, fajok kialakulásával, „kultúrákat” teremtő, művészeteket kibontakoztató tevékenységével. Nem tudjuk biztosan, hogy a nagy Özönvíz előtt milyen mélységig jutottak el a Kárpátmedence népei a kultúrvívmányok terén; az is előfordulhat, hogy sok lényeges dolog itt alakult ki először, például a képjelírás (a magdaleni kultúra 18 000–15 000 között már használt írásjeleket). Az Özönvíz után éltek népeink Mezopotámiában, miután az uralkodó réteg, a mágus papság nagyszámú népességgel elsősorban oda menekült. Ennek az ott otthonra lelt és gyökeret vert népnek fontos szerepe volt az északi és déli őskultúrák kialakításában; a sumer „városi civilizáció” fejlesztésében; és ami számunkra fontos: a térségből indult el a hon-visszafoglaló magyarság nagy része.
Miután a Közel-Keleten, Mezopotámiában nem pusztított annyira az árvíz, hamarabb indult a fejlődés; kultúrái idősebbek is voltak a Kárpát-medence őskultúráinál, ezért foglalkozom elsőként azokkal. Időben visszafelé haladva – ha vázlatosan is, végigkövetem az emberré válás fajtaváltozatainak fejlődését, alakulását (több fajuk a Kárpát-medencében is előfordult).
Kérdés mindezek után – ha, mint tudjuk több helyen éltek szervezetten magyarok, hunok, vajon éltek-e a Kárpát-medencében is a földtörténet őskorában?



3
AZ ŐSKŐKOR (PALEOLITIKUM) ÉS AMI ELŐTTE VOLT
A Würm a pleisztocén utolsó, negyedik eljegesedett periódusa volt, 80 000 évig tartott. Körülbelül 18 000 évvel ezelőtt kezdett megszűnni (volt, hogy a felmelegedés közben újra beállt egy-egy hideg időszak), amikor a másfél km vastag jéghegyek (például Grönlandon) és a gleccserek gyors olvadásba kezdtek, fokozatosan emelve a tengerek szintjét. A pleisztocént úgy határozzák meg, hogy „negyedkor”, mely 1,8 millió évig tartott, és „az ember kora” volt. Négy jeges/glaciális: Günz, Mindel, Riss, Würm és közöttük három interglaciális szakaszával a Föld legkataklizmásabb időszakának tartják. (Most egy interglaciális periódusban vagyunk.) Az emberré válás folyamata viszont már mindezek előtt elkezdődött!
A Proconsul fajt említhetjük elsőként, kora kb. 20 millió év; megjelenését a miocén végére teszik; Dryopithecus, kora kb. 18 millió év; Ramapithecus, aki 14 millió évvel ezelőtt élt Indiában, csontjait Rudabányán is megtalálták, valószínű rokonságban állt a:
Rudapithecus Hungaricus fajjal, kora kb. 10 millió év. Csupán 300–335 cm3-es agytérfogattal rendelkezett. Az itt felsorolt négy faj a harmadkor szülötte volt. Majd 5–4 millió éve léptek színre az első két lábon járó hominidák az Australopithecusok (ez már a negyedkor, az előbb említett pleisztocén korával). Egy pár faj az Australopithecusok közül: Australopithecus africanus; – A. robustus, alfaja az A. gracilisz, neve után ítélve finomabb testfelépítésű lehetett. Valahova ide kell besorolnunk a 3 millió éves Lucy-t, aki kétlaki átmeneti típus lehetett: görbe újjpercei miatt feltételezték, hogy fákon is élt, de járni is tudott. Egy méter magas volt, majomszerű. Az Ausztralopithecusok nem készítettek szerszámokat. Először növényevők voltak, majd sokáig csak az állatok által vadászott és tőlük elorzott húst fogyasztották, ezt gyűjtögetéssel egészítették ki, csak később kezdtek el csoportokban vadászni.
A „homo”-k előtt számos, egymásra rendkívüli módon hasonlító töredék-faj élt, agytérfogatuk 400 cm3 körüli volt. A tudomány megállapítása szerint a Homo sapiens korára kihaltak.
A kronológiához több adatot a Past Worlds, The Times Atlas of Archaeology, Times Books, 1988. Chronology kiadványból vettem. A teljesség igénye nélkül közlöm a továbbiakban is az ember kialakulásához vezető meghatározó fontosabb fajokat.
Homo habilis, az első eszközkészítő. Átmeneti típusnak tartják a pithecusok és a homo-k között, de már több lehetett benne a homo, az „ember”. Kora 2,5 millió év. Legkorábbi kövületei Kelet-Afrikából Kenyából, a Turkana-tó térségéből kerültek elő. Agytérfogata 700–800
cm3 volt, mutatja az óriási ugrást az emberré válás felé. A húsfogyasztás (a csontokat is feltörték az értékes velő miatt), az állati eredetű fehérje fogyasztása felgyorsította az agytérfogat növekedését. A hús feldarabolása miatt élesebb kőeszközökre volt szükségük, ami ösztönözte technikai fejlődésüket. A legkorábbi, lakhatásra alkalmas hajlék készítése 1,75 millió évvel ezelőttre tehető, az Olduwaiszakadékban (Kenya) lelték fel nyomait.
Homo erectus: vadász, eszközkészítő, világutazó, a legsikeresebb emberelőd; korát 2–1,5 millió évtől számítják. Az „ember” születése valójában velük kezdődött. Afrikában több helyen is élt, szép számmal kerültek elő fosszíliái Kenya, Tanzánia, Etiópia területéről, de még Kongó térségéből is (Kongó-erectus), a Nagy Hasadékból (egy hosszú szakaszon két ága van: keleti és nyugati); megtalálták csontjait például az 50 km hosszan elnyúló Olduwai-szurdokban, melynek feltárt rétegei több fajról nyújtottak képet több millió évre visszamenőleg a felsorolt fajtaváltozatok sorrendjében, fölül voltak az erectus-maradványok. A Turkána-tó térségében 70 erectus csontjait tárták fel. Élt még a Kaukázus térségében, Kínában Peking környékén, Jáván, Indonéziában; Európa déli területein vonulva Spanyolországig jutott. 163–170 cm
magasak voltak (Indonéziában találtak alacsony termetű fajt is); agytérfogatuk 950 cm3 körüli. Agyuk beszédközpontját elég fejlettnek találták, de azt nem tudták megállapítani, milyen szintre jutottak a beszéd terén. Ismerték a tüzet, már rájöttek a tűzcsiholás módjára (addig azt a tüzet őrizgették a barlangokban, melyet a villámok gyújtottak); az elejtett vadak húsát megsütötték, így élvezetesebb és emészthetőbb lett a fogyasztása. Pattintással készített kő-szerszámaik kimunkáltak voltak, bővült a készlet, kovakőből is készítettek szerszámot; szervezetten vadásztak, családon belül gondoskodtak egymásról, volt érzelemviláguk. 850 000 körül az afrikai hominidák elérik Európát.
A paleolitikumot három periódusra osztják. Alsó szakasza 850 000 körül kezdődött; – a középső korát 200 000-től számítják; – a felső szakasz 35 000-től indult. Következett a mezolitikum kb. 15 000-től, majd a neolitikum/újkőkor, mely 9000-től i. e. 3000-ig tartott, mely időpont egyben az őskor alsó határa.
Heidelbergi-ősember a legújabb kutatások szerint félmillió éves, a Kárpát-medencében is előfordult, fossziliáit Vértesszőlősön tárták föl. A vértesszőlősi ember koponyája nagyobb volt, mint a Homo erectusé. Környezetében szépen kidolgozott élesre csiszolt kis kavicseszközöket (mikrolitokat) találtak, de használtak kőbaltákat, szakócákat is. A faj két ágban fejlődik tovább, egyik a Neandervölgyi-ősember lesz; másik a Homo sapiens.
Neandervölgyi-ősember (Homo sapiens neandertalensis); kora 300 000 év (más kutatások szerint 400 000), kb. 30 000 évvel ezelőtt halt ki, de Gibraltár térségében még valamivel tovább élt. Nálunk a Subalyuk- és a Szeleta-barlangból kerültek elő maradványai (Bükk-hgys.). A faj elterjedése Nyugat-Európától Szibériáig i. e. 120 000-től kezdődött. Élt Palesztinában (Karmel-hegy), Mezopotámiában (Shanidár-barlang), a népesség idővel több tízezerre szaporodott. Nyugat-Európa fagyos területeit már „kb. 70–40 ezer évvel ezelőtt” lakta (John Waecher: Az ember története).
Végtagcsontjaik helyenként egészen modern emberi jellegűek voltak. Termetük zömök, de voltak magasabb egyedek is, rendkívüli fizikai erővel és óriási alkalmazkodó képességgel rendelkeztek, megedződtek a jégkor zord körülményei között. Kiugró homlokeresz, erős szemöldökív, elöl laposabb, hátrafelé megnyúlt és kiszélesedett koponya jellemezte őket. Az agy
hátsó részén a nyakszirti dudor a vizuális érzékelés, látás, intuíció központja. Agytérfogatuk zömmel 1300–1600 cm3 között mozgott. „Nem találtak olyan koponyát, melynek agytérfogata kisebb lenne az emberénél”(! – Több forrásból).
Mostanában felélénkült a tudomány érdeklődése a Neandervölgyi-ember iránt, például egy kanadai régészcsoport nemrég tette közzé feltárásai eredményét Neandervölgyi apokalipszis címmel, a TV képernyőjén is látható volt. Eddig mintegy hatvan egyed maradványai kerültek elő, ezt a hatvan embert eltemették. Bőrökből ruhát varrt magának. Halottai sírjára virágot helyezett, sőt a Shanidár barlangban találtak egy megható temetkezésre utaló sírt, tavaszi virágokból gyűjtött sír-ágyon nyugodott egy gyermek holtteste (pollen-elemzések mutatták ki a tavaszi virágokat); egy másik halott gyermek feje köré gyöngyöket helyeztek. A sírok fölé kövekből halmot raktak; és itt jön a legújabb szenzációs felfedezés: Gibraltár egyik, valaha neandervölgyiek által lakott barlangjának mélyén, egy fekvő sziklán bekarcolt ábrát találtak (kora 39 000 év; látható volt a filmen!), főbb elemei: két vízszintes vonal egymástól arányos



4
távolságban, itt-ott függőlegesen áthúzva, e fölött finom, felfelé ívelő, visszahajló vonallal kiegészülve. Szinte hihetetlen, van hasonló ábra a „sumer” képjelek között (! L. 322.), jelentése: hatalmas, magasrangú (csak véletlen egybeesés lenne?). A sírkövekre is karcoltak ábrákat. Feltételezik, hogy valamilyen szinten már beszéltek, de valószínű inkább gondolatokkal, telepatikus módon kommunikáltak, mint az ausztrál bennszülöttek. Nem lehet, hogy utóbbiak neandervölgyi-leszármazottak? A neandervölgyiek Szibériában együtt éltek a Gyenyiszovaiemberrel, akikről mostanáig nem is hallottunk. Legújabb kutatások kimutatták a gyenyiszoviak DNS-ét az ausztrál őslakókban. A késői neandervölgyiek sok vonatkozásban hasonlítottak a Homo sapiensre, ők is készítettek gyöngyökből láncokat; festették az arcukat, szerszámaik praktikusak voltak, kimunkálás szempontjából nem lehetett megkülönböztetni a Homo sapiens szerszámaitól. Vágó eszközeik élesek, kovakő pengéket, kaparókat is használtak; ismerték a tüzet, megsütötték az elejtett vad húsát. Nagy családokban szervezetten vadásztak nagyvadakra: ha volt szakadék abba hajszolták, majd fa dárdákkal, „döfő” lándzsákkal ejtették el az állatokat. Veszedelmes vállalkozás volt, mert közel kellett menni a megvadult állatokhoz. A dárda végére élesre csiszolt követ ragasztottak, bőrszíjakkal is rögzítették; a ragasztót leleményes módszerrel nyírfakéreg lepárlásával készítették. A nagyvadak: gyapjas mamut, óriásszarvas, gím-, rén-, taránd-szarvas, gyapjas orrszarvú, elefánt, őstulok, barlangi oroszlán, hiéna, farkas, bölény, barlangi medve, masztodon, ős-ló, leopárd (stb.). A nagytestű masztodon-, mamut-féle, hideget kedvelő fajok i. e. 11 000-től az időjárás melegebbre fordultával északabbra kezdtek húzódni, sok addigra már ki is pusztult; a 9500 körül bekövetkezett özönvíz aztán vízbe fojtotta, vagy elűzte őket a térségből, de nem tudtak elmenekülni előle. Több szakadékot, barlangot is találtak sok-fajta, összekeveredett, összezsúfolódott állat csontvázával. A beáramló víz besodorta őket a barlangok belsejébe. Az emberek sokat vándoroltak, különösen, amikor a klíma hidegebbre váltott, és megcsappant az állatállomány. Útközben, ha nem találtak barlangot, állatbőrökből készítettek sátrakat maguknak. A neandervölgyiek sokáig éltek azonos időben és helyen a Homo sapienssel, de aztán hirtelen eltűntek. Most azt vizsgálják, mi lehetett az oka kihalásuknak. Nagyon valószínű, hogy a két faj eleinte harcba keveredett egymással, majd jobbnak látták kikerülni egymást. Sok sérülésnyom volt található a neandervögyiek feltárt csontvázain, persze ezeket vadászat közben is szerezhették. Idővel aztán kis mértékben keveredett is a két faj. Egy-két esetet említ a szakirodalom, ezek egyike a Kárpátok egyik barlangjából került elő 2003-ban. 2014-ben genetikai elemzések alapján megállapították, hogy 1,9–2,1 %-ban mindannyian hordozunk magunkban neandervölgyi genomot. Ha ennyire erősek, leleményesek voltak, mégis mitől haltak ki? Nápoly mellett nem a Vezúv a legveszedelmesebb alvó tűzhányó. Tőle nem messze található a Campi Flegrei szupervulkán, kalderája területén ma kb. félmillióan élnek (caldera = „nagy üst”; kráter, vulkáni maradvány). A vulkán 39 000 évvel ezelőtt az utóbbi 200 000 év legnagyobb európai kitörését produkálta, még Romániában is 1,1 méter vastag hamuréteget rakott le a kitöréstől 1100 km-re. Utána beállt a vulkanikus tél, a Napot eltakarta a korom, por, hamu, nem voltak nyarak. Először a növények, az erdők, majd az állatok pusztultak el, végül az embert is megölte az éhség, a hideg, megfulladtak a vulkáni gázoktól; a kénvegyületek még a vizeket is megmérgezték. Ugyanebben a térségben a Homo sapiens is kihalt. Hogy utóbbi mégsem tűnt el a föld színéről annak köszönhető, hogy nem csak Európában és a KözelKeleten élt már ekkor, hanem kisebb-nagyobb közösségekben Ausztráliáig terjeszkedve a Föld különböző helyein. 23 szupervulkán létezik a Földön, köztük legfélelmetesebb a Yellowstone Nemzeti Park szupervulkánja, mely 600 000-800 000 évenként szokott kitörni. A legutolsó kitörés 640 000 évvel ezelőtt történt., vastag hamuval borítva be Észak-Amerika kitöréshez közeli területeit.
A Homo sapiens (a gondolkodó ember), megjelenése nagyobb ugrást jelentett az evolúció lassú folyamatában, mint az eddigiek, különösen későbbi változata a Homo sapiens sapiens kialakulása i. e. 38 000 körül. A Homo sapiens Délkelet-Afrikából származik, itt alakult ki kb. 200 000 évvel ezelőtt (vagy előbb; J. Waecher 250 000 évben határozza meg korát); Európában 40 000 évvel ezelőtt bukkant fel. Karcsú, magas alkatú faj volt, fejjel magasabbak a neandervölgyieknél.
A Homo sapiens körülbelül 150 000 éve használja a vörös okkert (volt sárga, barna színű is). Az okker köveket dörzsöléssel porították, majd összekeverték valamilyen zsiradékkal.
Halottaikat zsugorított testhelyzetben temették el, vörös okker festékkel bekenve. Hitük szerint a vörös az élet, életerő színe, így akarták biztosítani halottaik számára a túlvilági életet, vagyis szimbolikus gondolkodásra voltak képesek.
A délkelet-afrikai Glassziz folyócska völgyében 90 000 éves fossziliákat tártak fel a fajra jellemző életmód árulkodó jeleivel. Például egy kőlap alatt találtak rá egy korai sapiens-egyed vörös okker festékbe mártott kezének lenyomatára. A Spektrum csatorna sugárzott egy ismeretterjesztő filmet Emberré válni címmel, melyben szintén látható okker festékes kézlenyomat. Később kezüket széttárt ujjakkal a sziklafalra helyezték és festéket fújtak rá. Arcukat is festették vörös és fehér színnel. Télen behúzódtak a barlangokba, ilyenkor a tüzet a barlang előtt gyújtották meg, így legalább a hátuk is melegedett, mert a sziklafal visszasugározta a hőt. Nyáron falombokból, gallyakból készült kunyhókban laktak. Csont tűvel bőrökből, tollakból ruhát varrtak maguknak. Volt egy forradalmi újításuk, a hajító-dárda, ezzel biztonságosabb volt a vadászat, mert nem kellett közel menni a vadállatokhoz. 70 000 évvel ezelőtt már közösségben vadásztak – és halásztak is „szakállas” szigonyaikkal. Étrendjük közben kiegészült a kagyló-fogyasztással. A húst a parázstartó köveken sütötték meg. Ekkor már cserekereskedelmet is folytattak, így szerezték be a díszítésül szolgáló gyöngyöket, kagylókat.
Lemeztektonikai folyamatok miatt a kontinensek nagy időközönként hol összegyűlnek, hol széttöredeznek és eltávolodnak egymástól (Alfred Wegener 1930 körül kidolgozott elmélete szerint). 250 millió évvel ezelőtt (a Perm kor) még egyben volt a szuperóriás kontinens: Pangea, majd kettévált; az északi tömböt Szibériai-, a délit Afrikai-pajzsnak nevezte el a geológia. A déli félteke, Gondwana a Kréta korban (135 millió évtől kezdődően) szintén tektonikai okokból darabolódni kezdett. A széttöredezett kontinensek egyre távolodtak egymástól; és a földtörténet harmadkorától (70 millió éve, az eocén kortól) a benyomuló Thetys-óceán is siettette az elszakadt kontinensek sodródását.
Feltételezések szerint Lemuria földje volt az emberi faj születési helye. Ez a szárazföld a déli óriásföld, Gondwana keleti oldaláról tört le és vált az Indiai-óceán szigetévé. Gondwanából lett még Dél-Amerika, Ausztrália, az Antarktisz; valamint innen vándorolt el mostani helyére India.
Valószínű itt, Afrika keleti oldalán jelent meg a Proconsul és a Dryopithecus, feltehetően, amikor Lemuria még Gondwana része volt. Számos tudós kutatta Kelet-Afrika, India és a közbeeső szubtrópusi szigetek földtanát, flóráját és faunáját. Az expedíciók kutatóhajói fenékfuratmintákat vizsgáltak, felmérték az atollok, padok, szikla-, homokzátonyok, az óceánból kiemelkedő szigetek és hegyvonulatok helyét, számát, élővilágát. A vizsgálatok eredményei, köztük a rétegtani egyezések (ahol elválik két földrész, a rétegek tükörképei egymásnak) megerősítették a feltételezést, hogy kellett ott lennie egy közbeeső szárazföldnek. A. R. Wallace, E. H. Haeckel, W. T. Blanford, A. Murray és mások kutatták a térséget. Az ős-földet Ph. L. Sclater angol zoológus nevezte el Lemuriának, mert a lemurida félmajom állatfajták Madagaszkártól Indiáig, a Maláj-félszigetig ebben a régióban éltek, és feltételezte, hogy egy közbeeső szárazföldön alakultak ki.



5
Az elsüllyedt szárazföld az antik szerzőket is foglalkoztatta, „Plinius valamiféle nagy szigetről ír, mely az Indiai-óceánban, az Egyenlítőtől délre terült el.” Madagaszkáron 26 olyan növényfaj van, mely a szomszédos Afrikában nem él, de Dél-Ázsiában és Polinéziában honos. Az ős tengeri föld emléke megmaradt Dél-Indiában is: „Tamilaham, vagyis a tamilok szülőföldje... a távoli múltban Navalam hatalmas szigetének déli körzetében volt, amely az Egyenlítő környékének egyik legelső szárazföldje. Ide tartozott Lemuria is, ez az elpusztult kontinens az emberi civilizáció valamikori bölcsője” (A. Gorbovszkij: Elsüllyedt legendák).
Várkonyi Nándor szintén az egykori szárazföld helyére teszi az emberi fejlődés kiinduló pontját.
Mezopotámia valaha a szuperóriás Gondwana északi, afrikai részén feküdt, neve (szintén) Gondwana, déli területeit mocsár borította. Ebből a vízből–mocsárból nyújtogatták ki nyakukat a harmadkor szauruszai, nem törődve azzal, hogy elvileg már rég ki kellett volna halniuk, hanem itt-ott még éltek az emberek korában is. Kőbe karcolt rajzokon látjuk együtt az emberrel, aki közben távcsővel fürkészi a földet és a csillagokat. (60 millió évvel ezelőtt egy kisbolygó a Mexikói-öbölbe csapódott, hatására az élővilág nagy része valóban kipusztult.) A felfoghatatlanul hosszú idők elteltével, a fejlődés előrehaladtával előfordulhatott, hogy egyik fajtájuk kezdett „ember-szerűvé” válni. Ha ez igaz, egy olyan titokkal állunk szemben, mely kideríthetetlen, ugyanis a szaurusok tojásrakók voltak! Számítógépen már modelleztek egy hipotetikus továbbfejlődött fajt, de ha korábban születnek a modellezők, maguk is láthattak volna élőben ilyen egyedeket Mezopotámia déli területein. Ubaidból, Urból, Eriduból, Csoga-Mami-ból előkerült kis terakotta figurák ábrázolják ezt az átmeneti típust, például egy gyíkarcú nőt, amint szoptatja gyermekét, vagy egy hasonló kinézetű férfit jogar-szerű attribútummal kezében. A régi kor alkotó művésze az igazságot követte, és csak a fontos dolgokat jelenítette meg. A legendák mélyén mindig ott volt a valóság. A szobrokkal azt akarta hangsúlyozni, hogy ezek a teremtmények a lényeges dolgokat tekintve már közelebb álltak az emberhez. A sárkány a népmesék háziállata. Emléke a magyar mondakincsben is felbukkan: Ipolyi Arnold ír „kígyóbőrű királyfiakról” (Magyar Mythologia). Misztikus alakja végigvonult a történelmen, jelen voltak a britek hiedelem világában (sárkányos zászlók); a sárkányok a kínai mitológia jótét természetfeletti lényei, ünnepnapokon ma is ott hullámzik figurájuk a hatalmas, színes papír-szerpentineken; de a távol-keleti Sárkány-dinasztiák is – hitük szerint – tőlük nyerték erejüket, mi által legyőzhetetlennek tartották magukat. Valamilyen misztikus nagyság övezte alakját, mert „rendet” alapítottak emlékére. A magyar Sárkányrend megalakulását IV. Béla korába teszik, de már korábbról is maradtak fenn mondák „sárkányölő” hősökről. Zsigmond újra alapítja a rendet. „Sárkányt ölt az apja”, azaz „régi nemesi származású”.
A hopi indiánok szerint „az istenek az első faj, mely a tudás birtokában volt”; származásukat, eredetüket tekintve egy részük talán a Nibiruról (akkádul Marduk) érkezett, sumer neve SAG.ME.GAR: a „keringő bolygók Fő-je”. Az óriásbolygó sumer–babilóni leírások szerint a Naprendszerhez tartozik, mely 3600 évenként (vajon napévet kell számolnunk?) a Mars és Jupiter pályája között egy hosszan elnyúló elliptikus pályán haladva földközelbe: perigeum-ba kerül; a földtávol: apogeum. Nevezték még „Átkelőnek”, a „Találkozás bolygójának”. A Nibirut egyenlőszárú kereszt jelképezte, és a sumer istenek jele is ez volt! A kereszt szárai eredetileg íveltek voltak. Nevük elsősorban a Pantheon fő isteneire vonatkoztatva: DINGIR.ŠAR.ŠAR = „A mindenség, a teljesség istenei”. A „DIN.GIR” istent jelent, eredeti értelme szerint: „a rakéták igaz/igazságos lényei” (!); – L. 396. ŠAR: teljesség, a mindenség; tökéletesség; fenség. A különböző ábrázolásokat elnézve megállapítható, hogy az ősi civilizációknak más-más kinézetű és származású isteneik lehettek. Főleg az uralkodó osztály, az arisztokrácia köreiben volt gyakori, hogy gyermekeik fejformáját mesterségesen idomították isteneikéhez hasonlóvá. A hunok hátrafelé nyújtották, úgynevezett „kutya-fejet” igyekeztek elérni (ÚR = kutya, a Kutya-isten mintájára. A Kutya képzete a Szíriuszhoz kapcsolódott, a Nagy Kutya a Szíriusz-rendszer legnagyobb csillaga). Talán a legszörnyűbb koponyatorzítást a régi maják, aztékok alkalmazták, akik „prést” használtak, hogy gyermekeik orrvonala és homloka a derékszög felé közelítsen, és így hasonlóvá váljon az isteni modellhez. A sumer istenek esetében a hasonlóságról ők maguk gondoskodtak, amikor „saját képmásukra teremtették” meg az embert. Mezopotámia és a Kárpát-medence istenei azonosak voltak; miután egy kultúrkörbe tartoztunk. Egy versrészlet a Nibiruról:
„NIBIRU bolygó: az égben fényesen ragyogó bolygó. A középpontban ő áll; neki hódolnak mind” (Komoróczy Géza: A sumer irodalmi hagyomány).



6
A „középpontban”; a sumer csillagászok így számolták a bolygókat a Nibiru elhaladáskor: Merkur, Vénusz, Föld, Mars, Nibiru, Jupiter, Szaturnusz, Uránusz, Neptunusz, Plutó (a Plutót időközben leminősítették). Amikor Tizenkettedik Bolygóról beszéltek, ebbe beleszámították a Napot (bár csillag) és a Holdat; ez esetben a Nibiru számított a Tizenkettedik Bolygó-nak, le tudták írni pályáját, elhaladását a különböző égitestek „mellett”. Olyan óriási a gravitációs ereje, hogy kisebb bolygókat valósággal megnyújt közeledve feléjük.
A Homo sapiens csontokra, okker kövekre, szerszámaira szimbólumokat karcolt: keresztező vonalakból rombusz mintákat; koncentrikus köröket, pöttyöket, cik-cakk–, párhuzamos vonalakat; a rácsszerkezet állandó motívum (!). A mintakincs sámán-látomásokból eredt, és az ábráknak többrétegű szimbolikus jelentésük volt!
Döbbenetes volt látni az említett filmben a történelem előtti ember bekarcolt rajzát egy vörös okker kőtömbön: keresztező vonalakból rombusz-sort! A rombusz a szimbolikában a nőt, nőséget jelenti. A régészek annyit azért megállapítottak, hogy emberi kéz alkotására bukkantak.
Már itt Afrikában „tanúi vagyunk”, hogy a közös őstől származó népesség egy része rombusz mintát ábrázol, és felsejlik mögötte egy korai, halványan körvonalazódó istennő-kultusz; – másik része (a későbbi SUBAR), a barlangok falán örökíti meg vörös okkerrel lefújt kezét, de nem ábrázol rombuszt, és semmi mást sem, amely nőt szimbolizálna. Rádöbbenhetünk, hogy ez teljesen különböző szemléletet, eszmeiséget jelent. Ezzel felveti számunkra annak eshetőségét, hogy már ekkor, a legkorábbi időktől szimbolikusan „jelen volt” a Két Ős elütő tulajdonságaival; és az egymástól oly annyira különböző „két egy-testvér” fogalma is ősi korokba nyúlik vissza.
A vándorló népek útvonalát tökéletes barlangrajzok mutatják, például Szahara barlangjainak sziklafalain is még abból az időből, amikor bővizű folyók öntözték a térség földjét. A sivatagosodási folyamat i. e. 3500-tól felgyorsul nem csak itt, mindenütt, ami miatt népvándorlások kezdődnek Afrika-szerte és a Föld más részein is. Nagyon erősen élt a Homo sapiensben a mágikus hit: sámánjaik kezüket a sziklafalra helyezve „átnyúltak” egy másik világba, ahol találkoztak istenükkel, aki átadta erejét, visszatérve az isteni erővel tudtak gyógyítani. A túlvilági utazás megviselte a sámán szervezetét, vért hányt, vese- és gyomorgörcsei miatt sokáig nem tudott magához térni. A Kalahári-sivatagban élő busman sámánok ma is megteszik utazásaikat istenükhöz. Az elmúlt években film készült a szertartásról. A zene, tánc révületbe viszi a sámánt, lebeg, száll, útján állatok szellemei segítik. Látomásaiban körök, pöttyök, keresztező vonalak, rácsok jelennek meg. Az elmúlt években modern laboratóriumi körülmények között, orvosi ellenőrzés mellett kísérleteket folytattak az arra vállalkozókkal, elő tudták idézni a „sámán repülését”. A kísérleti alanyok módosult tudatállapotba kerültek, így élték át nagyjából azt, amit a sámánok; elbeszéléseik szerint tölcsérszerű alagutat, valamint a sámánokéhoz hasonló geometrikus mintázatokat láttak.
A Homo sapiens sok ezer éves vándorlása alatt egyre szervezettebb lett, főleg a kezüket megörökítők szerettek törzsi egységekbe tömörülni, különböző totemállat jelképekkel. Az i. e. 4040-ben Ordosz központtal megalakult 24 Hun Törzsszövetség népcsoportjai három totemállaton osztoztak, ezek: medve, szarvas, vaddisznó; itt az azonos totemállatoknál más-más szimbólum különböztette meg egymástól a törzseket, és az egyéni jeleket tetoválták, festették fel magukra, így jelölve törzsi hovatartozásukat. A belső-ázsiai hunok Tóremek-ben hittek, isteneik: Numi-Tórem, Joli-Tórem (stb.; Arvisura); a „tórem” szó adott nevet a Tarim-medencének. A „24” szakrális szám volt a hunoknál, mindennapjaikban is előjött: jurtáiknál 24 szarufát alkalmaztak; törzsek szerint 24 vezérük volt. (Máshol is felbukkan a szám, ezoterikusok beszélnek a 24 dimenzió felé nyíló kapukról; – vagy a petesejtben a mag sötét foltja 24 kromoszómát tartalmaz; – Szepes M.) A nyugat-európai barlangok falára festett állatokon szimbolikus ábrákat látunk, melyek írásjeleknek tűnnek. A szimbólumok egy része megfejthető „sumer” képjel! A korabeli ember szimbólumokkal fejezett ki minden számára fontos dolgot, olykor nevét is szimbólum jelölte, művészete is erre épült.
A Crȏ-Magnon-i ember, a Homo sapiens nyugat felé terjeszkedő ága (benne értjük az aurignaci, gravetti, magdaleni stb. kultúrák népeit), korábban már ellátogatott az Atlanti-óceán szigeteire; Európába délnyugat felől érkezett egyesek szerint 16 000 évvel ezelőtt. Több hullámban jöhettek, az első bevándorlóknak korábban kellett érkezniük, mert ennek a „késői” időpontnak teljesen ellentmond, hogy az általuk elindított kultúrák ennél jóval idősebbek! Ők teremtették meg Nyugat-Európa nagy kultúráit (a kultúrákat lelőhelyükről nevezik el).
A dél-franciaországi Dordogne megye Eyzies-de-Tayac nevű településének Crȏ-Magnon nevű sziklapárkánya tövében Louis Lartet őslénykutató a XIX. század végén öt egyed: három felnőtt férfi, egy felnőtt nő és egy csecsemő csontvázát tárta fel. Korát 32–30 000 közötti időre datálták. A további feltárásoknál ez az öt csontváz összehasonlítási alapul szolgált. Az aurignaciakhoz köthetőek a legmagasabb termetű emberek, egyébként a férfiak 170 cm átlag-magasságúak, a nők 160 cm
körüliek voltak. Egyenes tartású, vékony, karcsú alkattal rendelkeztek, agytérfogatuk 1600 cm3-es, több mint a mai átlag! Magas koponyaboltozattal, szinte függőleges magas homlokkal rendelkeztek, fejük általában hosszúkás volt, arcuk széles. A feltárt sírokból szerszámokon kívül medálok, nyakláncok kerültek elő, tehát eltemették halottaikat.
A crȏ-magnoni főbb kultúrák hozzávetőleges korhatárokkal: aurignaci, kora 36 000 év, máshol 32 000 évet jelölnek; gravetti, 26 000 év; „korai levélpenge”; solutréi, 22 000–20 000 évvel ezelőttől; magdaleni, 15 000 körül kezdődött, de több helyen 18 000 évet számítanak; azili, 12 000 éves; capsi; – hasonló korú lehetett az előzőhöz; a két utolsó kultúra színvonala is nagyjából azonos volt.



7
A magdaleni korból származó, aprólékosan kidolgozott rajzokon jól öltözött, modern kinézetű emberek láthatóak. A crȏ-magnoniak egyedülálló művészi érzékkel rendelkeztek. Mint tudjuk, gyönyörű színekkel (vörös, fehér, fekete, sárga, barna és árnyalatai) festett monumentális állatábrázolások maradtak utánuk Délnyugat-Európa barlangjaiban; csodálatos szobrokat is alkottak: a régészek által „Vénuszok”-nak elnevezett női alakokat, „akiknek” még nem volt arcuk. Ez az ábrázolás a matriarchális kor termékenység-kultuszából eredt, annak szemléletét tükrözte. Ekkor a nőiség, anyaság állt az életfelfogás középpontjában, a termékenységet hordozó nő ábrázolása volt a legfontosabb számukra. A női alakok megjelenítésénél csak azokat a testrészeket emelték ki (olykor eltúlozott arányokkal), melyek az anyasággal kapcsolatosak. A matriarchális kor arctalan női alakjaiból nőttek ki a megistenült Nagy Anyák, a Magna Materek; itt az ábrázolások a nőiségnek már finomabb vonásait mutatják. A szobrokat vörös okker színnel kenték be, így a Laussel-i Vénusz-t is (az élet, életerő színével), kezében bőségszarut tart. Mindez azt jelenti, hogy alkotója asztrálmitológiai szemlélettel rendelkezett, az őskor hit- és tudati felfogásával, melyben megszületett a Földanya, az „istenség” fogalma; a bőségszaru pedig szimbólum volt, mely a gazdagság, szerencse ígéretét jelentette számukra, melynek elnyerését istennőjüktől várták. Maga a kép-, szoboralkotás a varázslás eszköze, mágia volt, a megformálással istennőjüket akarták megidézni, akinek védelmére bízták magukat. A kőből, agyagból, csontból formált szobrok, karcolt képek kb. 97 %-ban nőket ábrázoltak, férfit szoborban nem, csak a vadászó képeken. Ez tehát nagyon erősen matriarchális, anyajogú korszak volt, középpontjában a nő-, az istennőtisztelettel, melyet a crȏ-magnoniak és a Kárpát-medence ősnépe képviselt.
A crȏ-magnoniak az ékszerkészítés terén is gyorsan fejlődtek, a darabok díszítéséhez már féldrágaköveket használtak. Az agyagból készített szobrokat valószínű ki is égették. A kézművesség kibontakozását elősegítette, hogy kezdett ágakra szakosodni, így egy-egy területre jobban tudott koncentrálni, egyre inkább eszköz- és anyagigényes is lett, és ez jótékonyan hatott a cserekereskedelemre. Technikai eszközeik kimunkálása viszont elmaradt művészi alkotásaik színvonala mögött. A csodálatos színeken, formákon túl a drámai kifejező erő is jellemző volt műveikre (viaskodó bölénybikák, menekülő, haldokló állatok, tömött sorban vágtató, egymásra torlódó vadlovak), ezen belül naturális volt. A vadászmágiához tartozott, hogy a művész természethűen ábrázolta az állatot, ezzel hite szerint megidézte, és hatalmába kerítette annak szellemét. A vadászt olykor az elejtésre kiszemelt állat maszkjában látjuk, aki gondolatban már átélte a vadászatot, mert az összeroskadó állatok fölött nyilak süvítenek el, vagy lándzsák fúródnak oldalukba. Míg a crȏ-magnoniak kelet felé csak a Közel-Keletig terjeszkedtek, addig a kéz-ábrázolók keleten és nyugaton is jelen voltak.
A kő szakócától az obszidiánból való késig számtalan eszközt használtak (az obszidiánt cserekereskedelem útján szerezték be); csonttűvel ruhát varrtak. Hangszert készítettek: találtak egy hattyúcsontból készült furulyát.
Titokzatos a Crȏ-magnon-i ember felbukkanása. Nem tudjuk, Afrika délebbi területeit elhagyva milyen utat tett meg Nyugat-Európáig. Hosszabb időt tölthetett Afrika északi területein, rokonságot mutatott a ber-ber néppel, a tuaregekkel. Tunéziában Matmada (!) helységnév maradt utánuk ber-ber (bar–bar! = fény, fény!) népességgel. Átkelhettek a Kanári-szigetvilágba; ezt akár száraz lábbal is megtehették a még meglévő földhidakon. Vizsgálatok kimutatták, hogy a guancs nép crȏ-magnoni fajta. Amikor a spanyolok rájuk találtak (és majdnem ki is irtották őket) még megvolt az írásuk: a képírás piktogrammákból és jelképes jegyekből állt; de már senki nem tudta megfejteni a kőbe vésett feliratokat. Halottaikat mumifikálták, a gondosan őrzött múmiákat ma is vizsgálják. Crȏ-magnoniak élhettek Atlantiszon, Lewis Spence skót mitográfus egyenesen Atlantiszról eredezteti őket. Az a magaskultúra, mely művészetükben megnyilvánult, egy fejlett civilizáció hatására alakulhatott ki a történelemnek ebben a nagyon korai szakaszában. Az atlantiszi- és más birodalmak civilizációját is elvileg a Homo sapiens teremtette meg, különböző időpontoktól kezdődően.
Az Anyaistennő-kultusz, mely korán elkezdődhetett náluk, csak rájuk jellemző hitvilág lehetett Atlantiszon, ott ugyanis kutyák őrizték a császári palota bejáratát, egyik oldalon arany-kutya, másikon ezüst. Arany–ezüst; a Két Ős. Egyiket maga a „kutya” szimbolizálta, de hol volt a másik? Ezért a magyarság gyökereit a Crȏ-magnoni népben kell keresnünk, ebből a fajból alakul majd ki a „tulajdonképpeni magyarság” itt a Kárpát-medencében.
A kutya (UR) a patriarchális hunok szimbolikus állata volt, „a sziget első királyainak tulajdonított kutyakultuszt jelenítették meg” (! – F. Joseph: Atlantisz pusztulása). Atlantisz népe, benne a turáni hunokkal hamar elfelejthette a kezdeti matriarchátust (eleinte talán létezett; Atlantisz Atlasz lánya volt), mert idővel elhatalmasodott rajtuk más népek leigázásának és az anyagi javak megszerzésének kényszere, rendkívüli technikai tudásukat is ennek szolgálatába állították (hajók, repülők); és ez nem volt jellemző az Anyaistennőt tisztelő népekre.
Atlantiszon bányászták azt a három-színű vulkanikus kőzetet, melyből építkeztek: a fekete lávasziklát, fehér horzsakövet és a vörös tufát; és a kőzeteket ma is bányásszák a Kanári- és az Azori-szigeteken. A vörös, fehér, fekete színegyüttes később elterjedt a Közel-Keleten is (szögmozaik); a csodálatos crȏ-magnoni bölény-ábrázolások alapszíne pedig a vörös, ez az árnyalat, a vörös okker színe válik az egész őskőkor szakrális színévé. A crȏ-magnoni ember kulturált, jó megjelenésű típus lehetett, de nem volt egy kifejezetten tenger-járó nép, barlangrajzaik között azért vannak csónak-ábrázolások is. Nem így az atlantiszi, Mu-beli népek, ők járták a tengereket, de nem kellett annyit evezniük, mint gondolnánk, egyrészt igyekeztek kihasználni a tengeri áramlatokat, másrészt sok volt a közbeeső sziget. Ha MU-ról Atlantiszra akart valaki eljutni, nem kellett megkerülnie Dél-Amerikát. Az Amazon(as) folyó még az egykori Gondwana szuperóriás kontinensen eredt valahol Csád területén, Afrika közepén, és az akkor még egyben lévő kontinens nyugati oldalán (ez a mai Dél-Amerika) torkollott a Thetys-óceánba. Majd a kontinensek szétváltak, de a folyó továbbra is nyugat felé folytatta útját Dél-Amerika területén keresztül (!), torkolatát viszont egy idő után szinte teljesen elzárta a nyugati partokon az Andok hegyvonulat közben kiemelkedett tömege, és a hegyekről lezúduló esővíz még tovább táplálta a folyó vizét. Miután a folyómeder tenger méretűvé szélesedett, keletkezett egy hatalmas beltenger (az Amazon-tenger; – egy tibeti térképtábla ábrázolja – Csicsáky J. közli), majd akkora lett a víztömeg nyomása, hogy már meghaladta az odaérkező folyó vízéét, ezért egyszerűen megfordította annak folyási irányát kelet felé ahonnan jött, és ez idő óta torkollik az Amazonas az Atlanti-óceánba.
A Würm-kori jégolvadás, a kataklizmák nagyon sok szigetet, átjárót, összekötő földhidat elsüllyesztettek. John MacMillan Brown oceanográfus írja A Csendes-óceán rejtélyei című könyvében: amikor Nan Madol szigetének ciklopikus erődítmény-rendszerét építették „még husszor annyi szárazföld volt a környéken, mint amennyi ma található” (tudniillik, manapság óriási térségben sem lehetne annyi embert összeszedni a szigetekről, amennyivel annak építését meg lehetne oldani). 92 mesterséges szigeten épült fel a város; a királyi palota, körülötte a nemesek lakóházaival; az ünnepi csarnok, a szentélyek –, főleg szakrális komplexumok; minden szigetnek más volt a funkciója, közöttük hajózható csatornák húzódtak. A várost védő falat hatalmas bazaltgerendákból (egyik-másik súlya 25 tonna) építették. A ma



8
Peimenkitel néven ismert temetkező szigeten hantolták el bebalzsamozva, művészi szövésű gyékényszőnyegekbe burkolva az arisztokratákat, főpapokat; vagy platina koporsókban a birodalom legfőbb embereit (állítólag 1945 körül japán búvárok platina koporsókat hoztak felszínre víz alatti sírokból). Ma 20 000 sziget található a Csendes-óceánon. A tengerszint emelkedése miatt egyre nagyobb kihívást jelentett a távolsági vízi-utazás. Korábban a közbeeső szigeteken meg tudtak pihenni, felújíthatták hajóikat, élelmet, édesvizet tartalékolhattak, volt, hogy elvetették magvaikat, és még le is aratták a termést. (Lehet, hogy a ma sikeres kajak–kenusok karjaiban – képletesen szólva – még benne van a hosszú tengeri utazások sokezer kilométeres evezése?)
Délnyugat-Európa különböző területein százával voltak festett barlangok. A jelentősebbek: Altamira (Spanyolország); lenyűgöző látvány lehet a nagy barlang (18 méter hosszú és 8–9 méter széles) „bölény csordája”, a színek közül a vörös dominál (földfestéket, zsírkrétát használtak), karcolatok, domborműves megoldások emelték ki a barlangi alakok körvonalait. Franciaország: Lascaux (Dordogne megye) óriásbölény ábrázolás, „bikák terme” viaskodó bölénybikákkal, pöttyös állatábrázolások, itt van az a hatalmas tarándszarvasról való kép, ahol „sumer” képjel árulja el készítőjét. Niaux: „nyílsebezte bölény”, vadlovak, kőszáli kecskék alakjai láthatóak a „Fekete szalon” termében. Font de Gaume; Mas d’Azil, utóbbiban Ikreket ábrázoló szimbolikus képeket találtak; a Chauvet barlang képein rinocéroszok, vonuló oroszlánok láthatóak; Chaffaud, Lorthet, az Ardèche-menti, a Vézère-völgyi festett barlangok. A rouffignaci „száz mamut barlangja”; Cosquer víz alá került barlangja, ahol kézábrázolásokat, vadló képeket találtak, Ekainban például húsz vadló képét. A portugáliai Koa-völgyben 20 000 éves szabadtéri sziklarajzok maradtak fenn korabeli állatábrázolásokkal. Cantabria El-Castillo barlangjában csodálatos színes bölény-képek, 20 000 éves, vörös okkerrel körbefújt kézlenyomatok, csónak-rajzok, madár-ábrázolás pöttyökből. Pech-Merle-i barlang (Franciaország), itt pöttyökkel díszített vadlovakat látunk, fölöttük két körbefújt negatív kézlenyomatot, i. e. kb. 15 000-ből. Az állatokat profilnézetből ábrázolták, gyakran egymásra festve.
Vénuszok: Willendorf-i, Mentone-i, Laussel-i a legismertebbek; – rombusz alakúak, eredetileg vörösre festve; a vörös szín önmagában is szimbólum. A rombuszt keresztező vonalakból, vagy cik-cakk mintából képezték. A rombusz nőt, nőséget, a cik-cakk minta istenséget jelöl. Egy núbiai Magna Mater szobor combján függőleges elhelyezéssel rombusz-sort látunk.
Az aurignaci, magdaleni kultúra népe már írásjeleket használt (!), és volt egyszerű naptáruk is párhuzamosan bekarcolt kis vonalkákkal, köztük valamilyen vissza-visszatérő motívummal, talán a Hold-fázisokat jelölték. Miután annyira régiek voltak, a hivatalos tudomány még a gondolatát is elvetette, hogy netalán írásjelek lennének. Teleírt agancsok, kisebb-nagyobb kövek kerültek elő, különösen híresek a Mas d’Asil-i kavicsok, melyeken vésett szimbólumokat és írásjeleket találtak. A jelek egy része általunk is ismert, egyetemesen használt „népközi” szimbólum: körkereszt; cik-cakk; – kör, közepén ponttal = Napközpontú világ (honnan tudták?); – kör, közepén függőleges vonallal = Ikrek; párhuzamos vonalak; lapos nagy M-jel. Egy nagyobb kőlapon rovás-szerű ábrák láthatóak, közöttük egy pár az előbb felsorolt szimbolikus képek közül; azaz szimbólumok együtt a rovásszerű jelekkel, később asztrológiai ábrák is társulhattak az eddigi képletekhez.
Találtak egy kör-alakú épület-maradványt, benne értékes kövek, gyöngyök, rituális alkalmakkor használt eszközök halmazával és egy nagytermetű férfi csontvázával. Ez már kiemelt temetkezési hely volt egy főnök holttestével, akit szakrális rítus keretében helyezhettek végső nyughelyére. Az, hogy kör-alakú volt az épület, mutatja: naptisztelő volt az a nép, mely így temette el vezérét; a nyugat-európai népességben tehát voltak naptisztelő keletiek is. Többnyire azért a nő/anya jelenik meg az ábrázolásokon, például találtak kunyhómaradványokat, ahol a padlóburkolat pala-lapjaiba áldott állapotban lévő női alakokat karcoltak. Nagy különbség mutatkozik a kulturális szintek között: egy lussaki barlangban talált rajzon „modern” öltözékben ábrázoltak egy női alakot, kalapféle van a fején (a jellegzetes crȏ-magnoni sapkaviselet lehet), ruhája szabott, lábán cipő látható, a rajz kora i. e. 14 000 év körüli.
A kezdetben egységesnek tűnő sapiens-faj, melyből végső soron mi mindnyájan származunk kezdett rétegeződni, különböző etnikumokra, rasszokra, alfajokra oszlani. A különváló népcsoportok aztán más-más helyen letelepedve kialakították a rájuk jellemző belső törvényeiket, szokásaikat. A vándorló népek fejlődését gyorsították a váratlan kihívások; egyébként a lassú evolúció, a hirtelen mutáció és a klímaváltozás volt a legfontosabb alakító erő. Megjelentek egymástól teljesen elütő rasszok is; a fejlett Homo erectus óriási területre kiterjedő családja például sok faji-variációt alakíthatott ki; vagy a pithecusok korából fennmaradt leszakadt fajta-töredékek, akik ha mégsem haltak ki, megtehették az utat az emberré válás felé. A fejlődés csúcsán a Homo sapiens sapiens állt – mindkét fő típus azzá vált –, ahol nagyobb mérvűnek érezzük a fejlődést. Kellett itt történnie valaminek, egy erőteljes behatásnak, mely hirtelen magasabb szintre emelte a sapiens szellemi képességeit. Ez lehetett „isteni” genetikai beavatkozás – mely korábban már előfordult; vagy egy „világvége” totális katasztrófa, vagy a kettő együtt idézte elő a gyors változást.
A 25 920 évenként periodikus rendszerességgel bekövetkező globális katasztrófák fajokat tüntetnek el nyomtalanul, a túlélő emberiség pedig kezdhet majdnem mindent elölről, azért „majdnem”, mert a beavatottak mindig mentették az embereket, a kultúrvívmányokat. A világpusztulások vízözönökkel, földrészek hullámsírba merülésével vagy hegyekké gyűrődésével; a pólusok felcserélődésével, vulkánkitörésekkel, kisbolygó becsapódással, mindent elsöprő elektromágneses viharokkal járhatnak együtt. Szerencsére Földünket bizonyos mértékig védi mágneses mezeje, ózonrétege. Ha a mágneses mező gyengül, a bolygó sebezhetővé válik, könnyebben megtalálják az idegen objektumok. A légrétegbe került por, hamu, törmelék miatt „a Föld arca elsötétült és nehéz, sötét eső kezdett hullani...” (Popol Vuh). A katasztrofális események együtt mutációt válthatnak ki az élő szervezet DNS szerkezetében. A totális pusztulás után lassan új kultúrák indulnak a Föld más pontjain. A nagy civilizációk kibontakozásában, majd pusztulásában a ciklikusan visszatérő földi katasztrófáknak volt a legnagyobb szerepük. Az ősi mágikus kronológia kozmikus méretű világperiódusokban gondolkodott felfoghatatlan számokkal, például „Brahma Éve” 311 trillió évig tart (1 trillió = 1000 billió); ez az idő a kozmosz összehúzódását és tágulását jelenti.
Új faj létrejöttére ma „nem ismerünk más tudományos magyarázatot, mint a mutációt”, írja Várkonyi Nándor Ardrey-t idézve. A továbbiakban Várkonyi gondolatait közlöm: „A mutációt kiváltó okok a csíra, a petesejt génjeire és kromoszómáira hatnak, így a létrejövő változat tulajdonságai faji jegyekké válnak és öröklődnek. Okát kozmikus és földi sugárzásokban kereshetjük, „melyek főként a kataklizmatikus időkben váltódnak ki sűrűn... mutáció akkor jön létre, ha egy elszabadult magrészecske a génekbe ütközik, vagyis ‘törvénye’ nincs”. A nemkívánatos torzult fajokat az idő aztán kirostálja.



9



10
I. e. 13–11 000 évvel ezelőtt a Homo sapiens sapiens újra ellátogatott Indonézia Borneó szigetére (mai neve Kalimantán), szimbólumrendszere ekkor már széles választékú és egyetemes, a Föld kultúráiban általánosan használt volt! „Életfa” levelein helyezték el törzseik jelképeit, körbefújt kezeit, a kézfejeken sumer-, vagy azokra emlékeztető képjeles ábrákkal. Alkalmazták a cik-cakk mintát az istenek jelölésére; a spirált a Kozmosz ábrázolására. Egy közös nyelv már a Homo sapiens színre lépése utáni időktől kialakulhatott Északkelet-Afrika mezopotámiai térségében: ez lehetett az a bizonyos „egy nyelv”, melyet nagyon sok náció magával vitt a Föld különböző részeire, „azok, akik a felkelő napra tekintettek, és csak egy nyelvük volt...” (Popol Vuh). Ez a közös nyelv képezhette a „sumer” nyelv alapját is. Ide tartozik a SU szó, melynek jelentése: kéz. A kéz és a vörös szín már Dél-Afrikában összeállt fogalmak voltak! A SU kiegészült a BAR szóval, és az em.ber szónak is alkotó eleme lett. A SU, KUŠ szavak együtt jelennek meg a L. 7. sz. alatt, a SU.BAR/kus/hun etnikumot jelölve.
A földrajzi nevekből ítélve közben megjárhatták a Kárpát-medencét, mert ma is használt magyar neveket találunk: Kisar-sziget; Mandar-öböl (MA, AR), Tarakan-sziget (a tárkány szóból), Kapuas-folyó, Karosa, Maros, Konda, Kapar, Mar (utóbbiak a Cendrawasih-félszigeten), Daru, Szumátra. Kis Ar, Nagy Ar ma is létező helységek Szabolcs megyében; Szumátra: a SU népről és a Mátra hgys.-ről kaphatta nevét. Makasari-szoros „mozaik név”: MA = magyar; KA = kapu; SAR = isteni tökéletesség, teljesség. Hátsó-India földrajzi nevei: Madura, valaha tengeri nagyhatalom volt; Arakan, Ara, utóbbiak királyságokká nőtték ki magukat. A Fidzsi-szigetek fővárosa SUva volt. Néha elcsodálkozunk, hogy a magyar nevek mennyire régiek! A Samoa név (SA.MA.a) pedig magyar őslakosságról árulkodik; a férfiak esténkénti társas összejöveteleire ma is a „fonó” szót használják. (A neveket még sokáig lehetne sorolni, vannak közöttük mezopotámiai városnevek is.)
„Borneó barlangjai” – francia ismeretterjesztő film volt a Spektrum csatornán. Francia régészek 1992-ben Luc-Henri Fage vezetésével expedíciós utakat szerveztek Borneó szigetére, de már 1988-ban is jártak ott más csoportok. Mintegy harminc festett barlangot tártak fel. A barlangok a sziget keleti oldalán találhatóak, az odavezető út nyugat–keleti irányban szeli át a szigetet, de a barlangokig tovább kellett menniük, olykor nyaktörő utakon, átkelve a Makasari-szoroson, folytatva az utat a Bengalon-, majd Marang-folyón és a Marang-hegységen át. Voltak itt fecskefészek-barlangok is.
A Liang-Kuang barlangban faszén rajzok vadászó, táncoló alakokat ábrázolnak: egy beavatási rítust, ahol a beavató sámán pálmafa-szerű fejéket visel, a feláldozott állat egy szarvas, melynek maradványa körül orgiába csap a szertartás egy férfival és több nővel. Ennek, a főleg keletre terjeszkedő Homo sapiensnek ez az egyedüli, nőt is ábrázoló rajza, bár itt a „nő” megjelenítése nem valami emelkedett eszmeiséget sugall, nem von glóriát feje köré. Ezeket az orgiális jeleneteket jóindulattal termékenységi rítusoknak is lehet nevezni; észak-afrikai, mediterrán eredetűek. A beavatások szertartása ma is pálmafát utánzó maszkokban történik Borneón. Hasonló barlangképet találtak a régészek Magurán (! É.ny.-Bulgária területén), vagy egy Cogul-i freskón (Spanyolország), utóbbin bikát áldoznak, amiből krétai vagy atlanti kapcsolat olvasható ki. Utóbbi képen kalapos, bő-szoknyájú nők táncolnak, forognak egy törpe férfi körül, úgy tűnik, teljes extázisban. A további barlangokban körbefújt kezek tömkelege, két közeli barlangban összesen 600 negatív kézlenyomat! Sok helyen látunk rajzokat a negatív kézfejeken, 60–100 festett kézfej is található több barlangban; kb. 30 különböző mintát használtak, közöttük vannak „sumer” képjelek is. Az Ilasz-Kencseng barlangban vonal köt össze 3 mintás kezet. A Gua-Vaszri barlangban köralakban elhelyezett festetlen kezeket látunk, mint amikor kézrátéttel gyógyítanak. A Guaham egy szédítően magas barlang, kiugró párkányán fölül elérhetetlennek tűnő magasságban fríz látható, két sorban elhelyezett 365 körbefújt kézzel (az év napjainak számát akarták jelölni?). Voltak barlangok vörös okkerral festett állatokkal; jellegzetes mézelő fákkal, rajtuk „zsebekkel”, melyeket vadméhek donganak körül.
Kiemelkedő a Gua-Tevet barlang gazdag szimbolikus tartalmú ábrázolásaival. Itt látható a „sámán utazása” a másvilágra. Cik-cakk minta köt össze két különböző mintázatú kezet, fölötte középen áll egy Isten-alak. Máshol életfa látható, levelein 11 körbefújt kéz, más-más ábrával; továbbá egy spirálba tekeredő kígyó, mely a Földet és egyben a Kozmoszt jelképezi, és utal a spirálködökből kialakuló életre. A barlangok szent beavató helyek, szentélyek, rituális áldozó-helyek lehettek, a gyógyítást is itt végezhették a sámánok. Sarabatban felszínre került egy 38 000 éves nagy agytérfogatú koponya. A szigeteken, így Borneón is a „lapita” kultúrát találták rovátkás mintázattal a cserépedényeken; a rovátkás minta számos ősi kultúrában előfordult. Nagy-urnás temetkezések maradványait találták, valamint az egykor használt munkaeszközöket. A régészek festék-, falmintákat vittek haza Franciaországba izotópos vizsgálathoz. Az eredmények a kézfejmintáknál 9872 (+ – 60) évet mutattak ki; a rajzok, festmények esetében 10 –13 000 évet.
A KÁRPÁT-MEDENCE ŐSKORA
15 millió évvel ezelőtt a Kárpát-medencét víz töltötte ki; a Pannon-tengernek elnevezett vízfelület Fekete-tenger méretű volt, melynek nagy része 10 millió évvel ezelőttre nagyjából kiszáradt. Ekkor jelent meg a Rudapithecus Hungaricus, aki még növényevő volt. Nagy átalakulás vette kezdetét, a trópusi éghajlat visszaszorult, a medence esőerdői, mocsarai kezdtek kipusztulni, kiszáradni, az állatvilág 90 %-a kicserélődött.
A Kárpát-medence őskultúrái:
Buda-kultúra, kora i. e. 450 000-től számítható. Vértesszőlősön kő-eszközöket, tűzgyújtó helyeket; a vadászó, gyűjtögető életmód nyomait találták. A budai Várhegy pincebarlangjában (innen a név) pattintott kőszerszámok maradtak utánuk. Szeleta-kultúra, mely a Bükk-hegység Szeleta-barlangjának leletei alapján kapta nevét. Szépen csiszolt kő- és csontszerszámok, babérlevél alakú lándzsák, nyilak kerültek felszínre. A Dunántúlon, Lovason okker-agyagbányát találtak; halottaikat itt is vörös okker színnel bekenve temették el, volt tehát hitviláguk. (Az okkert bőrök cserzéséhez is használták.) A Szeleta barlangban több mint 100 000 évvel ezelőtti, emberhez kötődő leletek kerültek elő. Aurignaci-kultúra, kora 32 000 év; az Istállós-kői barlangban találták meg emlékeit, két ága: a hernádi- és felső-tiszai csoport. Gravetti-kultúra, egyidős az aurignacival. Lelőhelyei: Ságvár, Bodrogkeresztúr, Árka (Szegvár környéke), Zalaegerszeg, Palánk (Szekszárd k.). További leletek kerültek elő Hont, Sződliget, Kőporos-tető, Avar (Miskolc k.), Korlát térségéből.



11
Európa, benne a Kárpát-medence őskori népességének faji összetételét nagy százalékban az aurignaci, gravetti (stb.) kultúrák népe adta. Ez a végső soron Afrikából indult, de az Atlanti-szigeteket, majd Nyugat-Európát is megjárt faj már ebben a korai, kultúrákat indító időben a Kárpát-medencében is megjelent Homo sapiens sapiens volt. A crȏ-magnoni népcsalád egy jelentős része viszont valószínű nem tett hosszú kitérőt a nyugati szigetek felé, hanem hamar megtelepedett itt, és aztán ki sem tette a lábát a Kárpát-medencéből. Majd a bennlévőkhöz jöttek nyugatról a kultúrákat művelő népcsoportok; és az itt élő, de keletről is jövő, a „felkelő Nap felé tekintő” hun-féle rokonok, így együtt alakult ki az ősmagyar nép itt, a Kárpát-medencében.
Különböző típusok kezdenek markánsan elkülönülni egymástól, így válnak később szét különböző etnikumokra. Az Anyaistennőt tisztelőkből lett a „tulajdonképpeni magyarság”, békés, letelepült földművelő népesség, a kézművesség mestere nagy művészi érzékenységgel; de ha a szükség kívánta, állatokat is tartott. Házakban lakó, otthon-, városteremtő, államszervező nép. Ők voltak az Ikrek, a tudás népe beavatott mágus (Mag.Ős) papságával. Ha tanulhatott, könnyen tanult, a tudást csak felszínre kellett hozni. Mágusaik teremthették meg a korai írásrendszereket. A crȏ-magnoniak utódnépe virágoztatta fel Európa kultúráit, közöttük a klasszikus zenét; így a magyarok tehetségként hordozzák azt magukban, és természetes igényük annak kiművelése.
A hun/szubar/kus népek, a harc művészei és megszállottjai voltak, a vándorolni szerető nagyállattartók, ezért élettérként a keleti régiók tágas pusztáit részesítették előnyben. Számukra praktikusabb volt lakásnak a sátor, melyet bárhova magukkal vihettek. Ők voltak a Nyilas népei. A mozgás igénye még mindig a lábukban van, amit a sportban ki tudnak élni; a művészetek közül pedig a néptánc áll hozzájuk a legközelebb. Szellemi irányítóik a táltosok, sámánok voltak. Nagy súlyt helyeztek mágikus képességeik fejlesztésére.
A további rokon népek: avar, jász, palóc, széki-hun, kaza-hun (stb.; a 24 hun nép), az ősmagyar népből eredetteknek tudva magukat, saját törzsnevükhöz hozzá csatolva sokáig viselték a magyari nevet.
Ide kívánkozik a nemrég, 2000-ben nyilvánosságra hozott Semino-féle genetikai kutatási eredmények említése, melyek lényege: „a ma élő magyar férfiak 73,3 %-a már az őskőkorszakban a Kárpát-medencében élt férfiak utóda, – az ős elődök, a napjainktól számított 40 000–35 000 évvel ezelőtt az Európában elsőnek megjelent őstelepesek között voltak.” A magyar „ős-európai, ősnép”.
A mítoszok érdekes mondai elemeket tartalmaznak. A germán–hun–gót–magyar hősmondák három korszakról beszélnek: Európa északkeleti hun–gót érintkezéséről; az attilai–hun pannóniai korszakról; a magyarok bejöveteléről Árpád fejedelemmel. (Jöttek hun törzsek is.)
A hun nép eredetéről írják az ős-mondák: „a hunok a gót Aliorumna bűvös nőktől veszik eredetüket, akik ősanyáik voltak”. Az aliorumnák tündérek, azaz istennők voltak. A hun hitregékben ezek a „hadnemtő” nők minden fontos eseménynél jelen voltak. „Így tudják a hunattilai–germán hagyományok”, és megvannak az Eddában is. Még Attila feleségét, Rékát/Rikát is aliorumnának tartották. A nemzeti hősök eredete ilyen tündéri alakokkal kötött házasságokból való. Sok szó esik tündérnők és földi királyfiak házasságáról. Máshol: „hősi egyéniségek isteni s emberi közös eredet s származással képezvék” (ők voltak a sokat emlegetett félistenek). A „tündérek”-nek nevezett lények tehát istenek voltak; a szó a „dingir” (isten) szóból alakult ki. „Tündérország”, „Tündérkert” az istenek hona volt, ezért tartotta magát olyan sokáig az Arany-, Ezüstkor a Kárpátmedencében. Itt – a mondák szerint – istenek és emberek együtt ünnepeltek, sőt az „emberek sorsát még a tündérek intézték”. Máshol: „a tündérgyermekek, hölgyek, királyleányok, hősök homlokukon csillaggal, mellükön a hold és nappal születnek, mint fensőbb égi, isteni eredetük ismertető jele” (idézetek Ipolyi Arnoldtól).
Boldog Aranykert, a későbbi Csallóköz szintén a tündérek/istenek laka volt; és az egész Erdélyt (ARdil) is annak és az óriások országának tartották (az istenek magas növésűek voltak). Népi énekeink megőrizték emléküket: „tündérek jövének” énekelték egy „lapockástánc” szövegeként. Tündér Ilona is istennő volt. Tündérországának hét vára ismerősnek, közelinek tűnik: aranyi, dévai, kecskekői, firtosi, tartodi, torjai, számosi.
A korszakot Anonimus „nemzeti ős aranykornak” nevezi. „A boldog ős lét s honróli hitregét egyenesen magával a nemzet saját ily eredete s ős honával hozza összefüggésbe”. A Kárpát-medence népe ünnepeit tündérekkel töltve, külön élte hosszú időn át a maga boldog Arany-, Ezüst-korát.
A meghatározó AR és MA nevek már az Özönvíz előtt kialakulhattak a Kárpát-medencében, de csak jóval később álltak össze MAgyAR szóvá. Az eltelt meghatározhatatlan hosszú időben a kiáramlás természetes folyamat volt, ennek tulajdonítható, hogy az Özönvíz előtt AR.AR.MA város épült Mezopotámiában, melyet még az istenek építettek. Később is használatos a szó ebben a fordított formájában (mindegy volt, melyik szó kerül előre), felbukkan az armalista nemesek kapcsán, ők címert és nemesi levelet kaptak Magyarországon.
Majd bekövetkezett egy végzetes katasztrófa özönvíz formájában. A Kárpát-medence népei szó-szerint vehették magukra az „Éden elvesztését”, „Kiűzetést a Paradicsomból”. A „végítélet” i. e. 9500 körül, a Platón által is megjelölt időpontban kezdődött egy kisbolygó vagy üstökös becsapódással. Az eseményt Dr. Otto H. Muck német rakéta-tudós modellezte. Megállapítása szerint az objektum több mint 200 000 megatonna súlyú volt, 10 km átmérőjű, a robbanás ereje pedig 30 000 hidrogénbombáéval volt egyenlő hatású; a tűzgömb Földhöz közelítve felizzott, fénye elhomályosította a Napot.



12
Az objektum magja vulkánokkal tűzdelt törészónára esett, részben a Sargasso-tengerre, aktiválva a Közép-Atlanti-hátság vulkáni hegyeit, de nem csak itt aktiválta, hanem szélesebb térségben az összes tűzhányót. A lökéshullám (lehet, hogy többször is) megkerülte a Földet. Az objektum átütötte a tenger fenekét. A felcsapódó vízfal szökőárként vízzel töltötte ki a mélyen fekvő területeket, így a Kárpát-medencét is, ahol már eddig is jelentősen emelkedhetett a talajvíz. A medencében megrekedt irdatlan mennyiségű vizet a Kárpátok hegyvonulatai körbezárták, majd a víz ereje pár helyen utat tört magának.
Ipolyi Arnold így ír: „...ott valaha, a vízözönkor tenger volt, s a vízözön elmultával maradtak ott még kagylók, békateknők, s a vízből a magának medret vájt Duna vagy Tisza, Balaton és Fertő, melyek mindegy víz s tenger voltanak..”
A vízözönhöz kapcsolódik a következő monda. Regéink szólnak Tenger Asszony és Kárpát Ember szerelméről. De aztán veszekedtek, és az asszony elhagyta szerelmét. A „veszekedés” egy kataklizmát szimbolizál, amikor a Déli-Kárpátokon hasadék támadt: a Vaskapu, melyen így nyílt egy rés a víztömeg távozásához. A másik hasadék a Farkastorok volt.
Jókai Mór is erről ír. „Hol most Magyarország fekszik, egy tenger állott....azon apró tengercsiga-héjak, melyekkel a magyarországi pusztáknak semmi növényt nem termő homokja el van árasztva (azóta szőlőskertek virulnak helyükön), a kővé vált conchyliák a Pozsonyon túli Farkasvölgyben,... Erdélyben Vidra fölött egy egész hegy csupa csigakövületekből, a kővé vált ammontülkök, a vasbányákban vassá vált tekercs-csigák, halszárnyak lenyomatai a gipszrétegekben”.... „és az irtózatos szakadékok, miken a víztömeg a Farkasvölgy és a Vaskapu meredek szikláin keresztül csodás erőszakkal tört magának útat: homályos tanúi azon időkornak, mikor a hon halmai felett kettős ég kéklett, egyik a menny, másik a tenger színe”(A magyar nemzet története I.).
A Vaskapu azon szakasza, ahol a szoros/szurdok a Veteráni-barlangon alul 53 méternyire szorította össze a Duna medrét, két oldalán a meredek sziklafalak 1000 méter magasságba emelkedtek (írja Jókai; – próbáljuk elképzelni magát a látványt, és hogy hogyan jöhetett létre egy ilyen rendkívüli természeti képződmény. Mekkora dübörgéssel törhette át ott magát a víz, a sziklafalak még többszörösen vissza is verték és felerősítették a hangot!). A. Gorbovszkij (Elsüllyedt legendák) kb. 2000 évvel korábbra teszi az Özönvíz kezdetét. A 9500-as kezdet mellett szólnak a következő események:
a Halley-üstökös i. e. 9546-ban haladt el a Föld közelében; Atlantisz (Poszeidonia) pusztulása i. e. 9500 körül Platón nyomán; Szibériában a mamutok rejtélyes kipusztulása i. e. 9500-tól kezdődően; a Niagara vízesés létrejötte kb. ebben az időben; a Golf-áramlat folyásának megváltozása; a jégkorszak ekkor ért véget (Yliaster Daleth: Elveszett világok).
A népesség tetemes része meg tudott menekülni a szökőár elől, talán sűrűsödtek a fenyegető jelek (fokozatosan emelkedett a talajvíz, hektikusan változott az időjárás, szaporodtak a földrengések (stb.); így a nép jobbnak látta elhagyni a mélyenfekvő sík területeket, – nem tudjuk. A világpusztító katasztrófák mindig előrevetítik árnyékukat, soha nem egyik pillanatról a másikra következnek be, előtte hosszú időn keresztül romlanak a körülmények.
A köznép a hegyekre menekült családjával, állataival, szerszámaival. Itt fával szigetelt barlangokban húzták meg magukat, vagy faházakat építettek. Az Arvisura szerint a medencének 120 hőforrása volt; hideg-, melegvízű források a hegyekben is előfordultak; állat is akadt bőven, tehát nem éheztek. Majd amikor az ár apadni kezdett, folyamatosan egyre lejjebb tudtak ereszkedni, és az alacsonyabb hegy- és dombhátakon elvetették magvaikat, felépítették házaikat, faluközösségeket alapítottak. Megbékélve sorsukkal, valószínű otthonos életkörülményeket teremtettek maguknak. A hegyre menekülők között lehettek mágus-papok, akik nemzedékről-nemzedékre ápolták és fenntartották az addig elért szellemi vívmányokat.
Meddig élhettek ebben a régióban? Valószínű több ezer évig, az Özönvíz utáni első kultúrák ugyanis i. e. 5000 körül indultak a Kárpátmedencében. Lenn az alföldi részeken a folyók állandóan változtatva medrüket, parttalanul, szélesen szétterülve, mindent elsodorva, rettentő erővel zúdultak lefelé. Az alakuló folyók, tavak ártere, környéke nagyon sokáig megközelíthetetlen volt a feneketlen mocsarak miatt, így a Balaton, Fertő-tó, a Körösök vidéke egy-egy összefüggő víz, láp lehetett. (Ecsedi-láp, milyen sokáig tartotta magát! A monda szerint Bátor Opos – a Báthoryak őse – győzte le a mocsár sárkányát.) A tavaszi hóolvadások ráadásul évről-évre hátráltatták a talaj kiszáradását.
A vezető réteg, a mágus-papság zömmel Anatólia, Mezopotámia felé hagyta el sietve a Kárpát-medencét, ahol várható volt, hogy a hegyvonulatok körbezárják a fenyegetően emelkedő víztömeget. Észak-Mezopotámiában, a Zagrosz-hegység Shanidár barlangja ma 750 méter magasságban fekszik. A barlang kb. 100 000 éve folyamatosan lakott volt, de ekkor elöntötte az árvíz. A múlt század feltárásai a felső kultúrrétegekben nem mutattak életre utaló fosszíliákat, „az ember nyomai hirtelen eltűnnek” (Gorbovszkij). Ralph Solecki ásatott a térségben, és értetlenül állt felfedezése előtt: a kultúrák, azaz a rétegek fölfelé haladva visszafejlődést mutattak (régóta romló körülmények).
A NEOLITIKUM KORA
A nagy Özönvíz a mezolitikum végén következett be, és le is zárta a korszakot, utat nyitva az újnak: a neolitikumnak/újkőkornak. Közben fokozatosan melegszik a klíma, lassan a maihoz hasonló éghajlat alakul ki, és ez a Közel-Keleten hamarabb következik be, mint északabbra. Nagy fejlődés veszi kezdetét az eszközkészítés terén is, a folyamat átvezet a növénytermesztésre és a vadállatok háziasítására. Ez a nagy változás a KözelKelet „Termékeny-félhold”: Palesztina, Szíria, Észak-Mezopotámia térségében kezdődik, és a félkör a Zagroszhegység északnyugati és nyugati lejtőin fejeződik be. A növényi fajtanemesítés, az állatok háziasítása a kezdeti időkben elsősorban Észak-Mezopotámiára koncentrálódik.
Az emberek már régóta fogyasztják a vad füvek kalászait, közöttük a vad árpáét. Először még tépik a kalászokat, majd feltalálják a sarlót: hasított szarvas agancsba élesre csiszolt kőlapokat illesztenek. Elkezdik szelektálni a magvakat, mindig a nagyobb szemű változatokat vetik. Így alakul ki az árpának először a kétsoros toklászos, majd a kinemesített, többsoros csupasz változata. Először botok végére rögzített éles kövekkel, agancsvégekkel lazítják, gyomtalanítják a talajt, majd elég korán kezdik alkalmazni a sekélyjárású rögtörő ekét. Később egy szenzációs újításuk volt a vetőeke, mely szántott és vetett:



13
szántás közben egy tartályba adagolták a magot. Az eddigi kő eszközökön kívül őrlőköveket, kőmozsarakat, kőedényeket kezdenek használni, termés-tárolásra belülről kitapasztott vermeket. Fából is készülnek háztartási eszközök. Pörkölő gödröket alkalmaznak, mert rájönnek: a megpörkölt mag fogyasztása élvezhetőbb, télen nem csírázik ki; nem utolsó sorban így lehullik a korai kalászok rendkívül kemény toklásza. (Az új találmányokat dőlt betűkkel jelöljük továbbra is.) Majd megjelenik a réz, melyből hideg kalapálással tűt, árat, ékszert készítenek. Az állatok háziasítása a vad fajok befogásával, gondozásával, majd szelektív tenyésztésével történt. Először a kutyát, majd a kecskét, juhot, sertést, végül a szarvasmarhát háziasították. A térségben bőven akadt vadállat: gazella, kecske, vaddisznó.
A búza nemesítése óriási előrelépés volt, folyamatát Michael Roaf írja le: A mezopotámiai világ atlasza című könyvében. Két vad fajtával kezdődött, egyik az alakor, másik a tönke. Mindkét változat természetes úton porzódott be egy vadkecskefű fajtával (Aegilops speltoides), ebből lett a kétsoros (diploid) alakorbúza. A vad tönke hasonló módon kereszteződött a vadkecskefűvel; ebből alakult ki a vad tönkebúza, amely már tetrapolid, négysoros lett, ezt háziasították tönkebúzára. Ez a háziasított tönkebúza természetes módon kereszteződött egy másik vadkecskefű fajtával (Aegilops tauschii), melyből a négysoros még toklászos dúrumbúza keletkezett, de a kereszteződésből háziasították a tönkölybúzát, melyet tovább nemesítve létrehozták a hatsoros kenyérbúza és a bunkósfejű változatokat. A dúrum-, a kenyér- és a bunkósfejű búza már hatsoros tar változatok voltak. A háziasítás folyamatában résztvettek az istenek is.
„Enlil az árpát egybegyűjtötte, a hegységben halomba rakta;... Majd a hegység bejáratát, mintegy kapuval elzárta...”
Enlil isten (EN.LIL: a „Lég Ura”) tehát kísérletezett gabonatermesztéssel; „kapuval elzárta” vagyis meg akarta akadályozni a már nemesített fajta visszavadulását. Az istenek figyelték Enlil tevékenykedését, Ninazu és Ninmada azon tanakodtak, hogy a gabonát le kellene hozni a síkságra, hogy táplálékul szolgáljon a „füvet evő” embereknek. Nehezen szánták rá magukat az akcióra, mert féltek Enlil haragjától.
„...hozzuk le onnan, a hegységből az árpát, hozzuk le ide, az Országba a tápláló gabonát”. A sumer irodalom kistükre: 5.[Hogyan jött a gabona Sumerbe?] Ford. Komoróczy Géza.
A KÖZEL-KELET KORAI KULTÚRÁI, KULTURÁLIS KÖZPONTJAI
Az első, a palesztinai Kebara-korszak i. e. 18 000 és 11 000 közötti időre teszik. A települések még nem állandóak. Köralakú, padlózatukkal a földfelszín alá mélyített kunyhókban laknak. Őrlőköveket, kő sarlópengéket használnak; a magvak héját pörköléssel távolítják el. Még nem kezdődött el a gabonafélék, vadállatok háziasítása. A Közel-Keleten ekkor még előfordult az orrszarvú, strucc, elefánt, antilop (stb.). A nagyfokú erdőírtással aztán ezek nagy része a nagytestű szarvasokkal együtt rövidesen kipusztult.
A Natúf-kultúra (Natuf a barlang neve) következik, kora i. e. 11 000–9300-ig tart. A kis falutelepülések kezdenek állandókká válni, a földművelésre való áttérés legfontosabb feltétele a letelepedettség. Már termesztik a háziasított kétsoros toklászos árpát; főzeléknövényekkel teszik változatosabbá étrendjüket, termelnek lencsét, borsót, csicseriborsót. Fogyasztják a vad alakor búzát; gazella nyájakat tartanak, fontos élelemforrás volt az onager (fél/vadszamár) húsának fogyasztása; halásznak, vadásznak, gyűjtögetnek továbbra is. Kerek kunyhóikat kezdik felváltani a többszobás négyszögletes házak, a falakat vakolják, és „freskókkal” díszítik. Találtak öt gyengén kiégetett cserépedényt. Miután ezek törékenyek, porózusak voltak, egy időre abbamaradt a cserépedények készítése. Korai falvak: Karim-Sahir, Zámi-Csemi-Sanidár (itt a juhot 9000 k. háziasítják), Mlefaat, Mureibit, Beida, Ali-Kos (stb.).
Az i. e. 9300-tól 8500-ig tartó proto-neolitikum (kerámia-előtti; PPN, azaz Pre-Potery Neolithic) legjelentősebb települése Jerihó volt a Jordán-völgyben, az Ain-esz-Szultán nevű bővizű forrás mellett (a várost Kathleen Kenyon tárta fel). Tellszerűen építkeztek, 25 településréteget tudtak megkülönböztetni. A város 200 méterrel a tengerszint alatt épült; kőfal védte, mely még ma is 6–7 méter magasan áll, nyugati oldalán közvetlenül a fal mellett egy 9 méter magas és 9 méter átmérőjű kőtorony épült, belül csigalépcsővel, tetején tárolásra alkalmas üregekkel. A fal külső oldalán 8 méter széles árok futott körbe. Jerihóban is köralakú házakban laktak, átmérőjük általában 5 méter volt, bejárata előtt tornác állt. Ami előrelépésnek számít: itt a házakat már napon szárított vályogtéglából építették, találtak vályogvető deszka-formákat; kötésül agyaghabarcsot használtak. A városnak 2000–3000 lakosa lehetett; élénk, nagytávolságú cserekereskedelmet is folytatnak.
I. e. 7000 előtt elnéptelenedett a város, valószínű egy nagyobb árvíz miatt, mert víz-okozta erózió nyomait találták a falakon. Majd újra benépesült, de egy új nép jelent meg honfoglalóként, valószínű északkelet, Mezopotámia felől érkeztek. Már nem kerek, hanem négyszögletes házakat építettek, melyek zárt udvart vettek körül. A padlózatot gipsszel kenték be, majd lefestették. Találtak egy rituális rendeltetésű épületet egy faragott kő oszloppal. Temetkezésnél a halott koponyáját külön temették el, a csontokra agyagból, gipszből maszkot készítettek, a szemgödörbe kauri-kagyló héjat illesztettek. Földműveléssel foglalkoztak, termesztették a kétsoros árpát, és a kecskét már háziasították.
Az i. e. 8500–7000 közötti idő még mindig akeramikus neolitikumnak számít, bár későbbi szakaszában már megjelenik a kézzel formázott, kiégetett kerámia. Gyapjúból, lenből szőnek, fonnak. Szobrokat készítenek: nád vázra férfi, női alakokat; agyagból madarakat és különböző állatokat. Kelet felé haladva egyre több lesz a bika-ábrázolás, főleg Anatólia délkeleti részén, a térség központi városában, Çatal-Hüyük-ben („Villadomb”; a „hüyük” jelentése: ásatási domb). A város fénykora i. e. 6850–6300 közötti időre esik; lakossága 5000–6000 körüli volt; 15 településréteget tártak fel. Çatal-Hüyüktől nyugatra feküdt Szubarda település, ahol nyilván szubar/kusok éltek nagy többségben. Szubardában és a környező települések házfalain számos körbefújt kéz-ábrázolást találtak.



14
Az épületek egyharmada szentély volt, a falakat festmények: két oldalra kiterjesztett karú és lábú emberi alakok; hatalmas, körültáncolt festett bikák; párducok, leopárdok, keselyűk borították; továbbá falra rögzített bika-, kosfej, női mell domborművek díszítették; a padlóra emberi koponyákat helyeztek. A termekben hosszú padok álltak, melyekre egymás mellé hosszúszarvú bikafejeket helyeztek (a csontokat tapasztották be gipsszel, agyaggal).



15
Egyedi volt a város építkezési stílusa, valószínű védelmi szempontból a lakóházak összeépültek, az egyik lakás falai azonosak voltak a körülötte lévő lakások falaival. Egy lakás két helyiségből állt, egy nagyobb szobából és egy konyhából, mely kamra is volt egyben. A lapos tetőkön közlekedtek létrák segítségével. A tetők különböző szinten álltak, az ablaknyílásokat közvetlenül a tetők alatt vágták. Egy-egy telket kihagytak szemét-lerakónak. A lakószobák padlózatára hosszú padkákat készítettek, nappal ültek, éjjel aludtak rajtuk. Vidéki birtokaikon művelték földjeiket, gyümölcsöskertjeiket, termelték főzeléknövényeiket; ők már a szarvasmarhát is háziasították. Kőből, alabástromból is készültek edények, dísztárgyak; nádból, gyékényből, sásból kosarakat fontak, belülről bitumennel szigetelték. Mész és hamu keverékéből készültek a „fehér” edények, szobrok. Edényeikre sámáni mintakincset karcoltak; vagy 50-féle szerszámot használtak.
A Mediterráneum bikakultusza valószínű atlanti eredetű, és korban megelőzte a Bika korát, mely i. e. 4518-ban kezdődött (soha nem a megadott évszámok szerint indulnak a korszakok, mert az előző belenyúlik a következőbe, amikor az már előre érezteti hatását). Atlantiszon nagy ünnepek alkalmából bikát áldoztak. A kultusz kelet felé haladva végigvonul Ibérián, a Szaharán, Etrurián, Cipruson, Fönicián, Ugariton, Mükénén, Krétán, Ó-Egyiptomon, Szírián, Anatólián, Mezopotámián, Elámon, Iránon, Sábán, Arábián egészen Indiáig. Gyakori a bikafej-lárvákon a két szem közötti rombusz ábra.
A bika- és tehénszarvak a Holdat szimbolizálják. A Bika Föld-típusú jegy, mint a Szűz, és a matriarchátust képviseli az istennőkkel. Szülő istennőket ábrázoló szobrokat tártak fel, trónusukat párducok, leopárdok őrizték két oldalról.
Halottaikat zsugorított pózba helyezve (a halál beállta előtt összekötözték tagjaikat) először kitették a szabad ég alá (keselyű-ábrázolások), majd lakásaik padlózata alá temették vörös okkerrel bekenve. A férfiak mellé mellékletként tőröket, buzogányokat, pecsétnyomókat helyeztek (de nem találtak agyagba nyomott pecsétet). A nők mellé rézgyűrűket, obszidiánból csiszolt tükröket, kis dobozkákban szépítőszereket. A rezet és obszidiánt innen, Anatóliából, a hegyekből szerezték be. Találtak ólomtárgyakat is. Az ólom, réz-tárgyakat még hideg kalapálással készítették.
A neolitikum legismertebb településeinek egyike Jarmo (Dzsarmó); kialakulását Braidwood i. e. 6750-től állapította meg. A feltárt 15 településréteg felső 5 sávjában találták meg a kézzel formázott, kiégetett agyagedényeket. Alatta a 10 szint leletanyaga hűen követte a növény- és állat-háziasítás fázisait; itt a sertésig jutottak. Négyszögletes, több szobából álló lakásaikat vert agyagból („tauf”) készítik, a falakat kő rétegre alapozzák, az épületek zárt udvart vesznek körül. A lakószobák padlózata döngölt agyagból készül, gyékényszőnyegeiket, mint fekvő alkalmatosságokat erre terítik le éjszakára. Búbos kemencéket használnak magpörköléshez, és később az agyagedények kiégetéséhez. A kemencéket lakásaikban kéményekkel építik; raknak tűzhelyeket is. Itt készítenek először nagyméretű hombárokat, melyek használata széles körben elterjed a Kárpát-medencétől KözépÁzsiáig. Eszközeik hasonlóak a Çatalban készültekre; mészkőből vázákat is faragnak. Az edények oldalán gyakran látunk dombormű-szerűen kiemelkedő agyag figurákat, főleg állat-alakokat; díszítésként szeretik alkalmazni a geometrikus és halszálka mintázatot. Megjelennek a kőből, agyagból formázott női szobrok, istennőket mintázva; egy ősi anyajogú, matriarchális szemléletű korszak alkotásaiként. Rendkívül fejlett volt szövés-technikájuk: alkalmazták a „ritkított csavarású”, a „szoros csavarású” módot, vagy a hagyományos „sáv”-szövést (M. Roaf). Az a nép, mely ilyen szinten tudott szőni, annak azt már régóta kellett gyakorolnia!
Temetkezésnél főleg gyerekek esetében agyag koporsókat is alkalmaznak, melyek először még inkább korsó-szerűek. Halottaikat túlnyomóan lakásuk padlózata alá temetik. A kultúra szépen terjeszkedik déli irányban a Tigris keleti mellékfolyójáig, a Kerkáig (Zalában ma is van Kerka folyó).
A Hasszúna–Szamarra kultúra – Hasszúna kezdetét i. e. 6500-ban, Szamarráét 6000-ben állapították meg. Hasszúna az első igazi földműves település, még az esőzéses zónába esett. A Tigris és a Felső-Zab összefolyásánál feküdt, növénytermesztés, állattartás szempontjából rendkívül ideális helyen. Építkezési stílusa megegyezik Dzsarmóéval. Ahogy a következő generációk mindig felnőttek, a központi udvar körben beépült. Az udvaron állt a tűzhely, kemence, gabonaverem, később a kerekeskút, ide kerültek a félig földbe ásott gabonát tároló hatalmas hombárok. Egy helységet elkülönítettek szemétlerakásra. Voltak agyagkitermelő gödreik, ha kimerültek, szintén szemétlerakónak használták. Erre az időre már nagyjából megtörtént a növények, állatok háziasítása; sok főzeléket is fogyasztottak, közöttük szerepel a lencse, keserűbükköny, csicseriborsó, borsó, elvétve szó esik a kölesről is (azt eredetileg talán a kínaiak háziasították). Fonáshoz orsót használtak; nekik is voltak pecsétnyomóik, nyakban, ékszerként viselték. Ékszerkészítésnél már türkizt, hegyikristályt alkalmaztak, és olvasztották a rezet. Az agyagedények kiégetéséhez egyre nagyobb kemencéket használtak. A mezőgazdaságban a többlettermelés elősegítette a teljes munkaidős kézműves ipar kialakulását, a művészetek fejlődését.
A Szamarra-kerámia óriási fejlődést mutatott; főleg barna és törtfehér színnel dolgoztak. A kerámia tárgyakon már az életből vett jelenetek láthatóak: halászó madár, hűsölő állat, hátuk mögött megelevenedik a festői háttér folyóparttal, nádassal, kunyhókkal, pálmafákkal. Megjelenik az arckép-ábrázolás, ahol a sok szimbolikus részlet mellett kiemelik a női ideál jellegzetes vonásait is (összeérő szemöldök). E kultúrában ábrázolják először az emberi alakot mozgás, forgás, tánc közben.
Szamarrában, miután Közép-Mezopotámia térségében feküdt, már alig esett eső. A termesztett gabonafélék ugyanazok, mint Hasszúnában, és len is termett. A len eddig is külön öntözést igényelt, de a gabona- és zöldség-termesztéshez is több vízre volt szükség. Szamarra térségében Mandaliban, Csoga-Mamiban építik az első, nagy távolságokat átfogó öntöző csatornarendszert i. e. 6000–5800 körül, ettől a régiótól délre a földművelés csakis öntözéses módszerrel volt lehetséges.
Csoga-Mami jelentős település volt Szamarrától kissé délebbre és keletre, közel a Tigris keleti mellékfolyójához, a Diyalahoz. A térség további nagyobb települései: Tell-esz-Szawwán (közel Szamarrához), Tell-Madhur. Csoga-Mamiban napon szárított hosszú szivaralakú vályogtéglából építkeztek sajátos módon, egyik sort a fal síkjával párhuzamosan rakták, a következőt arra merőlegesen, agyaghabarcs kötötte össze a téglákat. A város egyik bejáratát őrtorony védte. A lakóházak itt is tell-szerűen épültek; 2–3 szobásak voltak, falait támpillérek erősítették. A IV. évezredtől már vetőekét használtak. Utolsóként a szarvasmarhát háziasították.



16
A település nevében a „Mami” szó az Anyaistennő, Ninhurszág egyik mellékneve. Észak- és Közép-Mezopotámia nagyon erősen matriarchális hitvilágú, istennő-tisztelő volt, a kultusz központja a térségben Szamarra (SA, MA).
David Oates ásat a területen feleségével együtt. Nagy elragadtatással nyilatkoznak a lelőhely kapcsán, rendkívül fejlettnek találják a kultúrát az akkori viszonyokhoz képest, de megjegyzik: „a régészeti leletek még csak nem is sejtetik e népcsoport eredetét” (A civilizáció hajnala). Csoga-Mami kialakulása távoli őskorba vezethet vissza, mert itt is találtak történelem előtti, már inkább emberre hasonlító kis terakotta szobrokat, melyek részben még gyíkszerűek, de mint anyák már szoptatják gyermekeiket (tehát nem tojásrakó szauruszok).
Tell-esz-Szawwán kialakulásának idejét i. e. 6300-ra teszik. Találtak egy nagyobb épületet, melyet templomnak véltek a
régészek a sok kis Anyaistennőt ábrázoló szobor miatt. Az első időkben akár 150–200 m2-es alapterületű lakóházakat is építettek olykor 15 szobával. A belső tér három részre oszlott: egyik része volt a férfiaké, másik a nőké, a középső sávban volt a tűzhely, kemence; itt étkeztek és beszélték meg a közös teendőket. Ezzel megjelenik a hármas osztatú tagolás, mely alapja lesz a későbbi déli templomok építkezési modelljének, de ilyen templom már itt északon, Tell-Brákban is épült! Általában napon szárított vályogtéglából építkeztek. Tell-Madhurban is épültek nagyméretű három-osztatú lakóházak. A zsugorított testhelyzetben eltemetett halottak arcát vörös okker festékkel kenték be. Mellékletként csodálatosan szépen faragott alabástrom tárgyakat, ékszereket helyeztek a sírba.
Yarim-Tepe kezdete megegyezik Szawwán korával. Hasszúnától északra épült, szintén a Tigris partján. Ismert volt a réz- és ólom-öntés technológiája. Kapa-ként használt mezőgazdasági eszközt találtak. A kötözött kapa uralkodói attribútum volt. A kapa fejét kötözték hozzá a nyélhez keresztbe-vezetett bőrcsíkokkal. Pecsételőiket itt már funkciójuknak megfelelően használták, például kerámia edényeiket fazekas-jelekkel azonosították. Korábbi lakóházaik kerek alaprajzúak voltak.
A Halaf-kultúra
A város az Eufrátesz egyik északnyugati mellékfolyója, a Hábur partján épült. Kezdetéről M. Roaf így vélekedett: „I. e. 6000 táján a Hasszúnát felváltotta a Halaf-kultúra, 6000 éven át virágzott”. A feltárást Sir Max E. L. Mallowan vezette.
A Halaf-kerámia színei főleg a vörös, fehér, fekete, mely Atlantisz hagyatéka lehetett. E három szín lesz a déli nagyváros, Uruk templomainál a szögmozaik díszítés kizárólagos szín-együttese; valamint a ziqqurátuk alsó három teraszának a színe. A művészi kivitelezésű cserépedények óriási számban kerültek felszínre. (Nagy részük ma a berlini Tell-Halaf Múzeum anyagát gazdagítja.) Itt jelenik meg először a kerámiákon az egyenlőszárú kereszt, az istenek jele, valamint a fokos. A fokos a turáni népek hatalmi jelképe/attribútuma, nem utolsó sorban fegyvere. Az Anyaistennőt ábrázoló szobrokon „segítőként” megjelennek a galambok (később az ősi Boldogasszony jelképei lesznek). Halaf térsége a „Termékeny-félhold” zónájába esett, tehát a földművelés esőzéses volt. Halaf házai kerek alapformát mutattak, belül több szobásra tagolták a közfalak; itt kőből is épültek házak. Alapnépessége az arab invázióig turáni maradt.
A Halaf-kultúra egyik jelentős települése Tell-Brák. Titokzatos volt a város leletanyaga, ugyanis egyik korábbi rétegéből, itt az i. e.-i IV. évezredi Szem-templomból ezrével kerültek elő 2–11 cm-es kis „szem-idolok”, melyek főleg istennői alakokat mintáztak, gyakran gyermekkel karjukon. A titokzatosságot fokozta, hogy maszkot viseltek arcukon; és ami szenzációs, elől a „ruházatukon” ott van a Kárpát-medence hármashalom szimbóluma, a stilizált nagy M-jel! Ami rendkívül figyelemreméltó, a Szem-templom építészeti stílusa megegyezik a későbbi déli nagyvárosok három-osztatú építkezésével. Itt is előfordul az uruki találmány, a szögmozaik. A díszítésmód jellemzője volt, hogy csak geometrikus mintázat kialakítását tette lehetővé. Olykor rozettákat, virágokat formáznak (a rozetta isteni attribútum volt, melyet az istenek csuklójukon viseltek, mint ahogy ma viseljük a karórát). Hogy követni tudják a három alapszínt, a rozetta szirmait vörös mészkő, fehér márvány és fekete pala kombinációjából állították össze. Oltárok díszítésénél nemesfémeket színes kövekkel kombináltak.
Tepe-Gawrában feltártak egy nagyméretű körházat, mely erődítés jellegű vastag fallal volt körülvéve, feltételezték, hogy közigazgatási épület lehetett. A felső rétegekből gazdag leletanyag került felszínre: arany, elektron, lazurkő, elefántcsont tárgyak; egyik sírból például 200 aranytárgy és 450 lazurkő gyöngyszem. A gazdagságnak ez az előzmény nélküli megjelenése ellentétben állt az eddigi korok temetkezési szokásaival, egyszerű tárgyaival. Két oka lehetett, vagy új jelenségként elkezdődött a társadalom gyors rétegeződése Gawrában, vagy inkább egy máshonnan érkező nép települt be, például Közép-Ázsiából a „gazdag hunok”, azaz kusok.
A Halaf-kultúrához tartozott ARPACSIJE. A település Észak-Mezopotámiában a Tigris és Felső-Zab közén feküdt, közelebb a Tigris-folyóhoz, melybe a Zab-folyók torkollottak. A várost régi térképeken Arpachyah, Arphaxad néven jelölik. A település Arpacs/Árpád fejedelem tartományának székhelye volt, és fejlett stílusú, gazdag kerámia-anyagából következtetve a kézművesség központja is. Feltételezik, hogy már használták a lábbal hajtott gyorsfordulatú fazekaskorongot.
Elsőként itt találkoztak a régészek kör-alakú, kupolás, boltozatos tetővel épített házakat (mint a később máshol is előforduló „tholosz” építmények), falai néha elérték a 2–2,5 méter vastagságot és alapjuk a 10 méteres átmérőt. Egy-egy ilyen nagyobb épület valószínű templom vagy a fejedelem háza lehetett, mert egyikükben számtalan anyaistennő szobrot tártak fel, egy másik tele volt remekművű kerámiával, ékszerrel; utóbbi kincstár és közigazgatási épület lehetett. A kerek házrészek összeépültek egy hosszú téglalap alapú épülettel. A félgömb alakú ház a felkelő Napot szimbolizálta (népeink a felkelő Napban tisztelték istenüket). Arpacs/Árpád i. e. 3900 körül itt alapított fejedelemséget a „tulajdonképpeni magyarokkal”. UTU Napisten harmadik fia volt (Encyclaepedia Biblica; Dictionaire de la Bible; – Bíró J.: A szabir-magyarok őstörténete). Arpacs anyja földi nő lehetett, feltehetően AR.AN néven („Égi AR”). Származását tekintve az AR-ok népe jöhet számításba, mert a matriarchátus idején az öröklés anyai ágon történt, így kaphatta a fejedelem az AR.PAD nevet, az AR nép fölötti fejedelmi méltóságot és uralkodói jogot.



17
Arthur Ungnad: Subartu című könyvében írja: A szabirok, akik a szomszéd népektől faji, nyelvi, kulturális és politikai fejlődésben kiváltak, nem csak Mezopotámia őslakosságát képezték, hanem nyugat felé a Földközi-tengerig, befelé Kappadókiáig és kelet felé legalább a perzsa határig nyúló területeket is. Északon még Örményországot is be kell vonnunk ebbe a körbe” (közli Bíró József). Hát ez csodálatosan szép! Hogy egy óriási tudással felvértezett idegen, egy német tudós ismerteti, és beszél helyettünk is az ősi magyarság megrendítően dicsőséges nagyságáról. Ungnad jól sorolta fel a térség területeit, melyek tehát kezdődtek a Földközi-tenger keleti partvonalánál észak felé tartva Palesztina, a „civilizáció bölcsőjének” számító szír, arámi területeken, Mezopotámián keresztül kelet felé haladva, de még ki kell egészítenünk további területekkel: a Zagroszon túl hozzá kell adnunk Mada, Média tartományokat, attól délre az ősi Persist, és még ettől is keletebbre Chorezm, Sogdiana tartományokat egészen a Hindu-Kus hegységig terjedően; tehát a Földközi-tengertől a Hindu-Kusig! – Nos, ez a terület képezte i. e. III–I. évezred között pár évezreden keresztül az óriási ARIANA birodalmat. (ARi.AN.A: az Égi Arik földje; – Megtalálható a Történelmi Atlasz, 1966-os kiadásában). Ezért írt Ipolyi Arnold közös ARIAI korszakról.
Hogy Arpacs anyja Aran volt, azt az Arvisura közli; Árpád származását Armagurig vezeti vissza. Armagur király egyik fia Buda fejedelem, és az ő lánya volt Aran, aki tehát Árpád anyja lehetett, „atyja Ős-Ten” (Isten; – Arvisura). A Buda név gyakran társult az AR-hoz, jelezve, hogy a Budá-k magyarok voltak. Mint például Arbuda (AR.BUDA, város Pandzsábban); vagy a jugarok hét törzsének egyike Buda-Magar (The Times Atlasz Világtörténelem; – Kiszely István: A magyarok eredete és ősi kultúrája).
Az AR.PA/AR.PAD név szavainak értelmezése:
L. 306. ÁR: pusztító földrengés, ár, áradat; tanittu: dicsőítés, magasztalás; dicsőség, boldogság, hírnév, dicsfény, glória, fénykoszorú; (máshol megjegyeztük, hogy a fénykoszorú isteni eredetű magas rezgésszintű tudati kisugárzás); L. 451. AR: fénylik, ragyog, csillog, feltűnik (képjele egy ötágú csillag, az ősi kultúrákban a tudás jele); DS. 17. AR: dicsőség, méltóság; L. 295. PA, kappu: védőszárny, oltalom; Gadd 89. PA: fő, fej; vezér; L. 450. PÀD: elmond, előad; zakâru, zikru: elnevez, kijelöl, megnevez, hív, nevet ad; kijelentés, név; Del. 73. PAD: kiválasztott, felmagasztalt. Az AR.PA értelmezése: a ragyogva feltűnő, dicsőséges AR nép feje, oltalmazója; az AR.PAD jelentése: az AR nép trónra emelt felkentje, kiválasztottja.
A SA, SU, MA, MADA, AR, ARI SZAVAK ELŐFORDULÁSA A KÖZEL-KELET TÉRSÉGÉBEN
A Kárpátok földrajzi névben alapszó az AR.PA, az Árpád név, de egyben „sumer” szó is, jelentése:
L. 79. karpat namtaru: edény, váza, kehely, szent edény. (Az akkád kortól a sumer szavak végére „u” hangzó került.) Arad Nanna a III. Ur-i Dinasztia negyedik királya; az Arad-ot nem kell magyaráznunk, négy Arad nevű város volt Palesztinában. Enzu (ENZU/NANNA/Szin; EN.ZU: a „Tudás Ura”; NANNA: a Hold, a Holdisten neve), csillagképe az Ikrek. Arad Nanna magát a subir/szabir népek kormányzójának nevezte. Egy Bogházköy hettita szövegben írják: „Madatina Armani királya”. – A Párthus-föld neve eredetileg: Aria, népe ari; Aratta, az Iráni-fennsík ős tartománya; – Artaxata azonos volt Armavir várossal az Araxes/Araksz-folyó partján. Arrapcsa/Arrapha, település az Alsó-Zabtól délre; – Arbéla a Zab-folyók között feküdt; tartomány is volt ezen a néven. AR.BA/arba.ilu isten; az átlagos testmagasság négyszeresét jelentette, L. 124. TATTAB(-BA): négyszeres; az „ilu” vall isteni mivoltára. Nagy építtető istenség volt. Arbéla AR.BA városa volt, de az istenségnek Palesztinában is volt városa: Kirjáth-Arba. A név több helyen előfordul, például Arba-folyó Etiópiában; Arba-Jahari város Kenyában (stb.); Arsamias, az Eufrátesz egyik felső mellékfolyója; – AR.SA a név eleje a magyarokra utal; AS: az asszák, szegről-végről rokonaink voltak a harcos fajtából, ők lettek Asszíria ősnépe. Urartu (TU: az UR, AR nép létesítménye) tartomány és királyság Mezopotámiától északra; Artvin, Ardeşen, Ve-Ardasir; – Madhur, Mandali, Matára Közép-Mezopotámiában; – Ardabil város a Kaszpi-tó partján; Arbelitisz, a Van-, Urmia-tavak, valamint Harrán, Ninive és Arbéla térségének neve; i. e. 336–30 között neve Athura, ahova a süllyedő Atura népe menekült. Supa, Tuarasi, Armarili tartományok szintén északon, Urartu térségében; Arali tartomány a Hábur-folyóval összefüggésben; – Armanum, Arakhtu a Cédrus-hegység nyugati oldalán; Urkis és Urfa/Edessa városok Subartuban, valószínű Urkis volt Subartu fővárosa. A Subartu név változott, többféleképpen nevezték egyik későbbi neve Subria, és még későbbi Arma (AR.MA) lett. Ekkor még áll az ARPAD királyság Aleppo közelében. Legbeszédesebb az Ararát név, melyben az AR kétszer is előfordul. – Örményország eredeti neve Armania. Arpa-çsay város és folyó, a folyó az Arax-ba torkollott; – Arzawa tartomány Anatóliában; korábban esetleg Arsawa; SA.MA királyság, Enki volt a védőistene; szintén Észak-Mezopotámiában. A névvel többször (hétszer) találkozunk a különböző tartományokban. Mada, Média tartományokat említettem, egy méd király neve Arphaxad, a szkítáknál volt egy Arpaxis nevű törzs. A szabirokról írja Kádár István: „Valószínű, hogy ők Mezopotámia őslakosai.”



18
ÚJKŐKORI KULTÚRÁK KIALAKULÁSA A KÁRPÁT-MEDENCÉBEN
Körös-Starčevo kultúra
Kora C 14 –es természettudományos kormeghatározás szerint i. e. 5140–4450; régészeti módszerek szerinti megállapított időpontja i. e. 4000–3200-ig tart. Nem volt dunántúli megfelelője.
Kalicz Nándor írja: „Kelet-Magyarországra a mediterrán területeken otthonos, fejlett talajváltó gazdálkodás a jellemző, s ennek alapján létrejövő tell települési forma... Nyugat-Magyarországra a külterjesebb – irtásoségetéses – földműves életmód a jellemző, ami együtt járt a föld termőerejének kimerülése esetén a gyakoribb lakóhelyváltoztatással. Ezen a területen a mediterrán hatások gyengébben érvényesültek”. A medence „nyugati felén kialakult újkőkori kultúra települési és gazdálkodási módja a közép-európai földműves közösségek nagy egységének részeként fejlődött” (Agyag istenek).
A Kárpát-medence Dunától keletre eső része, valamint ennek a területnek déli irányban terjedő szakasza tehát az anatóliai, mezopotámiai kultúrkörbe tartozott. A Mezopotámiában használt, kerek „guffá”-khoz hasonló csónakokat használtak itt is, nálunk bödön-hajóknak nevezték. Ezeken a pörgő, forgó szerkezeteken átevezni az erős sodrású vízen a folyó túlpartjára szinte lehetetlen vállalkozás lett volna s korai időkben. Később aztán csak áteveztek a túlpartra, valószínű nagyobb és másféle járművekkel, és időközben talán a folyók is csendesedtek. Tell építkezésnél a tönkrement házat teljesen lebontották, anyagát elegyengették a talajon, majd erre építették fel az új házat. Nagyon praktikus megoldás volt, mert a könnyen vizesedő talajon a házak ez által egyre inkább kiemelődtek. Több ház alkotott egy települést; a falvak folyók, patakok közelségében létesültek.
A házak kiscsaládi méretűek voltak általában 20 m2-es alapterülettel, sátortetőzetük a földre támaszkodott. Gerendavázasak voltak, az oldalgerendákat vesszővel fonták be, majd az egész házat kívül-belül letapasztották. Az oromzatra bajelhárítás végett agyagból készített állatkoponya-utánzatot helyeztek. A ház a földfelszín alá mélyített volt (minél mélyebbre megyünk, annál melegebb a talaj), padlózatát fával, náddal szigetelték. Éjszakára leterítették gyékény-szőnyegeiket, ezeken aludtak. Középen volt a vert agyagból készített letapasztott tűzhely, a kemence, utóbbi tartós meleget biztosított, télen a gyerekek ennek padkáján aludtak. Kinn, a ház előtt is volt tűzhely és kemence, egész nyarukat kint töltötték, csak aludni mentek be a házba. Hátul volt egy fészer az állatoknak, sok helyen a férfiak a fészerben aludtak. Itt, hátul volt a verem és a félig földbe ásott gabonatároló hombár. A nagyméretű tároló edényeket kezdik igényesen díszíteni, ezeket már lakáson belül tartják. A földművelésre, állattartásra való áttérés déli, fejlettebb módszere sokat segíthetett az itthoniaknak; látogatásaik alkalmával nemesített magvakat is hozhattak magukkal. A földművelés, állattartás mellett folytatták a halászatot, vadászatot is, így már változatosabb lett étrendjük. Voltak szarvasagancsba illesztett sarlóik, őrlőköveik, mozsaraik (stb.), mint a délieknek.
Hitviláguk középpontjában az Anyaistennő állt, tiszteletére kis házi oltárokat állítottak a ház fő helyén, a bejárattal szemben hátul a falnál. A kis medencés oltárok állatfejeket utánzó lábakon álltak. Halottaikat házaik környezetében temették el, arra viszont ügyeltek, hogy oda ne kerüljenek épületek. A zsugorított testhelyzetű temetkezést – vörös okkerrel bekenve az arcot –, valamint a hamvasztásos temetkezést egyaránt alkalmazták. Ez utóbbi módszerrel a hunok éltek. A megmaradt csontokat és hamvakat összegyűjtötték, és egy erre az alkalomra készített, istennőt formázó, kiégetett (kb. 10 cm magas) urnában, ún. „Vénusz”-ban, a régiek nyelvén: „rátó”-ban helyezték el, és ezt is az oltáron őrizgették az istennőkkel együtt.
Társadalmi berendezésük nagycsaládokra épülő nemzetségi társadalom volt, matriarchális alapon nyugodott, a leszármazást az anya révén tartották számon. Viszont a hétköznapi életben egyenrangú társak voltak férj és feleség; a sírleletek is erről tanúskodnak: egyforma számú és „értékű” mellékletet, például ékszert, háztartási eszközt, edényt – benne étellel – helyeztek el a holttestek mellett.
Szigorú, tiszta erkölcsű belső törvények irányították életüket. Félig-meddig még vagyonközösségben éltek.
A tell építkezési forma együtt járt az állandó letelepedéssel, ez pedig kedvezett a kézművesség fejlődésének. Az agyagból kézzel formázott és kiégetett edényeken domborműves, karcolásos, festett technikát alkalmaztak. A színek: vörös, mályvaszín, fehér, fekete. Az edények nem voltak túl igényes alkotások, a praktikumot szolgálták. Nagy lapos tálakat készítettek lepénysütéshez, ezen kívül bögréket, mélyebb tálakat, korsókat, a már említett hombárokat (stb.). Volt csontból faragott lapos kanaluk. Déli mintára pecsételőket készítettek geometrikus mintákkal, de mivel nem volt vagyon, melyet ezzel kellett volna hitelesíteni, csak testfestésre vagy nyakba akasztva ékszerként viselték. Annál igényesebbek voltak a kisplasztikák, itt fontos volt a tartalom, melyet a szimbolika jelképei mögé rejtettek. Nőket, istennőket megjelenítő szobrok/idolok (kevés volt a férfi-ábrázolás), valamint domborműves megoldású állat-ábrák, agyag állat-figurák, liturgikus rendeltetésű tárgyak: mellkorongok sorolhatóak ide. A nőket végtelenül stilizált alakban ábrázolták, hasonlóan a crȏ-magnoni Vénuszokhoz. Korán megjelent az istennőt és madarat együtt ábrázoló alkotás. A madár (MAdAR) a népet, etnikumot szimbolizálta, mely nép istennő-tisztelő volt.



19



20
Először csak gyékényből, növényi rostokból szőttek. A szőttesek réges-rég szétmállottak, viszont mintázatuk mégis fennmaradt, ugyanis az elkészült nyers agyag edényeket gyékényszőnyegekre rakták le kiégetés előtt, és mintázatuk belenyomódott az edények aljába. Az edények oldalán domborműves megoldással állatokat is ábrázoltak: szarvast, juhot, kecskét. A kecske termékenység-szimbólum volt, így gyakran ábrázoltak női alakot, kecskét és magvakat együtt egy-egy gabonatároló edény oldalán. Ezzel óhajukat fejezték ki a bő termésre, melyhez szeretett istennőjük törődő segítségét várták.
Kalicz Nándor felfigyelt az istennők különös kéztartásaira: „legismertebb a könyökből felfelé irányuló kartartás, az úgynevezett oráns póz. Ez lehet az áldás, de a fogadás, védelem kifejezése is. Ennek ellentéte a könyökből lefelé fordított két kar, ami az ellenzés, elutasítás, tiltás mozdulata lehet”; – ez utóbbi a magtároló edények oldalán jelenthette a gonosz, ártó szellemek elűzését. Az istennőihez ragaszkodó nép évezredeken keresztül őrizte hitét, és bárhová is került, áldásra emelt kezű istennőinek ábrázolásai elárulták, hogy ők, a magyarok éltek ott. Milyen szomorú, hogy a tudományos világnak mennyire nincs tudomása történelem előtti korokba nyúló ősmúltunkról.
Az alföldi vonaldíszes kerámia kultúrája
A kultúra kora i. e. 4450–4035; illetve i. e. 3200–2800. Itt már lesz dunántúli változat. A medence keleti oldalán nem történt változás az életmód, szokások, életkörülmények és lakásépítés terén, legfeljebb pár négyzetméterrel nagyobbak lettek a kiscsaládi házak. A változások más területeken jelentkeztek, például az edény művesség kezd stílus, díszítés, mintakincs, forma, festés szerint különböző régiókra oszlani. Így alakul ki a dunántúli, az alföldi, a bükki, a szakálháti-csoport kultúrája, valamint a bánáti (Vinča-) kultúra. Tájegységeken belül egységes a forma, színezés, díszítés; de mindez nem törvényszerűen merev, van lehetősége a kézműves mesternek, hogy tehetségét, fantáziáját kiélje, és a kötöttségeken belül is egyedit alkosson.
Obszidiánból, kovakőből kezdenek nagy tételekben eszközöket készíteni, vagy magkőként hasznosítják a cserekereskedelemben. Boldogkőváralján találtak egy nagyméretű edényt, benne szállításra kész 500 kovakő pengével. Az obszidiánt Tokaj környékéről nyerik. Az alföldi edények, gyékényszőnyegek szépségének híre elterjed, keresett cikkek lesznek a cserekereskedelemben. Feltehetően lassan itt is kezdenek főzeléknövényeket, olajos magvakat fogyasztani. A Közel-Keleten a lent i. e. 4000 elejétől már termesztik, nálunk későbbi időtől; de ettől kezdve már gyapjúból, lenből fonnak, szőnek.
Részben népközi jelképeket használtak, melyek nemzetközi viszonylatban már nem újak, például a szakrális 3-as szám; a háromszög (GEME, MÍ: nő, asszony); a spirál; a cik-cakk minta. Viszont alkottak új szimbólumokat, melyek csak a Kárpát-medence művészetére voltak jellemzőek: az áldó vagy elutasító istennői kéztartás; a „hármas-halom” fogalma, jelképe és stilizált ábrázolása: a nagy M-szerű jel. Továbbá az úgynevezett arcos edények, bár rokon területen, a déli Szamarra-kultúrában is előfordultak (SA.MA.ra; eredetileg magyar!). A hazai kultúra ugyan kapott ösztönzést, kultúr-vívmányokat Mezopotámia felől, mégis a művészet itt a maga útját járta, és egyedi, újszerű megoldásokat és szimbólumokat hozott létre.
Egy-egy magtároló arcos edény mintázata összetett jelentéssel bír. Az istennői arc az edény nyakán látható. A legszebb darab talán a Szentes-Jaksorpart (szakálháti csoport) területén talált edény, melyen ott van a „hármas-halom” stilizált jele a nagy Mszerű ábra formájában; ott van a gondviselő istennő arca, aki egy spirál-galaxisból érkezett; az edény két fogója stilizáltan ábrázolja az istennő felemelt áldó karjait, az edény szegélye a rovátkás mintával pedig az istennő koronáját. Karcolásos, festett, vonaldíszes meander-technika (meander = kígyózik, kanyarog). A spirálmotívum mindig az istenségekre vonatkozik, de nem vonatkozott minden istenre! A stilizált M-jel kétféle variációban is megjelenik az edényen hangsúlyozva a „hármas-halom” népe eredetét, a spirálisok pedig azt, hogy a nép egy spirálgalaxisból érkezett istennőhöz tartozik. A beavatottak, mágusok hite szerint ugyanis isteneik egy spirál-galaxisból érkeztek. Az edény az istennő alakját szimbolizálja. A mag az életet jelentette az emberek számára, szentség övezte, ezért az istennő védelmére bízták, Aki a „testében” őrizte, így áldott, bőtermő lett termékenységet fokozó ereje által.
A „hármas-halom” fogalma valószínű a Nagy-Somlyó, a mellékcsúcs, a Sóvár és a Kis-Somlyó hármas hegyről kapta a nevét. Itt, a környéken volt a Babu Humca, mely név az Anyaistennőre vonatkozott: a „humka” = halom, domb, hegy; Babu/Baba az istennő egyik neve (ebből lett a „bába” szavunk); Ő volt „A Hegyek Asszonya”, Ninhurszág istennő, akit még az istenek is a Hegyek Úrnőjének neveztek. (Daczó Árpád 115 BABÁ-s nevet számlált össze a térségben.) Az Istennő további nevei: NIN.MAH: „Magasztos, Legnagyobb Úrnő”; NIN.TU: „Úrnő, ki életet ad”: mint Anyaistennő; MAMA, MAMI, SZUD. Az istennő attribútuma egy omega-alakú eszköz, a szülőkő, a köldökzsinór olló; melyet „kinevezése” alkalmából kapott Enkitől, testvérétől, a sorsot megszabó, foglalkozásokat kijelölő istentől.



21
Az alföldi vonaldíszes kultúra népe észak felé terjeszkedett, vagy inkább menekült, sokan a hegyek között találtak új otthonra. Az agresszívan nyomuló kusok elől menekültek. A szorongattatás, menekülés, kilátástalanság, félelem az alföldi kultúra népét földönfutóvá tehette ugyan, de a kultúra mégis egy csodálatos művészetet hozott létre, a korszak legfejlettebb kézművességét, a bükki kultúrát; melyről Kalicz Nándor a legnagyobb elragadtatással nyilatkozott: „a tömegesen készült edények iparművészeti szintre emelkedtek”; vagy: „olyan fazekasságot fejlesztett ki, amely mai esztétikai normánk szerint is iparművészeti alkotásnak tekinthető.”
Ekkor már áldozattal összekötött vallási szertartásokat, rítusokat is végeztek ligetekben, ide várták istennőiket; továbbá hegytetőkön, források, patakok, folyók partján, szent köveknél, szent fák alatt, szigeteken; vagy zárt térben, például aggteleki barlangban találtak egy agyagból készített kis szentélyt. A mágusok a szertartás alatt mellkorongokat viseltek. Ez még az Ezüst-kor volt, így a mellkorongoknak is ezüstből kellett volna lenniük, mint ahogy abból voltak más fejlett ősi kultúrákban. Ezüst itt nem volt, ezért tengeri kagylóból csiszolt, átfúrt fehér színű mellkorongokat alkalmaztak szertartás közben. Hogy építettek-e az alföldi kultúra idején kegyhelyet az istennő számára, nem tudjuk. Mezopotámiában az ősi kis szentélyek még nádból készültek, majd döngölt agyagból, később napon szárított vályogtéglából (gerendavázas, agyaggal letapasztott ház itt is épülhetett volna). A díszes, nagy templomok már lakásul szolgáltak az istenek számára, ezért is nevezték „Isten házának”. Mezopotámiában a templomok tellszerűen mindig ugyanoda épültek, ne hogy lakóik megsértődjenek, és elköltözzenek.
Az olt-völgyi kultúra
Erdély nemzeti istennője Ereskigál volt (d ERES.KI.GAL: „Eres Földjének Nagy Istennője”).
Erősd volt a kultúra központja. (A d az istennevek előtt Dingir = „isten” jelentéssel bír; a szóvégi „d” több esetben helységnevek képzője: Erősd, Sükösd.) A kultúra indulása egyidős a Körös kultúrával. Erősdön mintegy 2500 kerámia-tárgyat vagy töredéket, közöttük számtalan istennő szobrot tártak fel, a szomszédos Oltszemen is kb. 1000 darabot. A kultúra területén ugyanazokat a használati cserépedényeket készítették, mint tőlük nyugatra, például nagy gabonatároló edényeket, melyeket itt is félig a földbe süllyesztettek. Erősdön és környékén inkább kőből építkeztek, később cserépkályhákat is raktak, és a szobák mennyezetét képekkel díszítették (innen terjedt volna el a későbbi kazettás mennyezet-festés gyakorlata?).
Ereskigal volt isteni megbízottja Kelet-, Délkelet-Afrika arany-, ezüst-bányái működtetésének Arali, Núbia/Kus földjén, ahol eleinte a kis istenek termelték ki az értékes fémeket. Ekkor történt az anunnakik lázadása, a történelem előtti első ismert sztrájk; – A.RA.LI: „a csillogó telér országa”; NÚB: arany.



22
A dunántúli vonaldíszes kerámia kultúrája
A terület a Duna nyugati oldalától, nyugat–dél–északi irányban Belgiumtól a Dnyeper vidékéig terjedt, a medencén belül hozzá tartozott még a Duna-könyöktől keletre eső gödöllői, nógrádi dombság. Ha valaki nem tudta, hogy egy edény honnan került elő, stílusáról nem lehetett megállapítani, lehetett dél-német, vagy akár dunántúli is, a művészetnek tehát nem volt régióhoz kötött egyéni arculata, stílusa. Itt is a karcolásos, szalagdíszes meander technikát alkalmazták, valamint festették az edényeket. A mintakincs: ívek, laza spirálisok, zeg-zug vonalak. Kedvelt volt a tökedények használata, melyekre hálót kellett készíteni, hogy hordozható legyen, mert a tök nem tűri a fúrást. Nos ezek a háló-minták átkerültek az agyagedényekre. Itt is kedvelt volt a talpas tál, mint a keleti oldalon, szintén karcolt mintával díszítve, fényezve. Figurális ábrázolások eleinte egyáltalán nem, később kis számban már megjelentek. Nagy különbség mutatkozott viszont a lakásépítés terén. Itt nagycsaládok éltek együtt, a házak mérete is erre vall. Felmenő falú, olykor oszlopos, gerendavázas házaik voltak, előfordult 27 méter hosszú, 6–7 méter széles épület is, több szobával, külön tűzhelyekkel, kemencékkel. Már voltak kijelölt, összefüggő temetőik, ahol elsősorban a zsugorított temetkezés volt szokásban. Írtásos-égetéses földművelést folytattak, ez azzal járt, hogy pár év múlva kimerült a talaj és új helyet kellett keresniük. Törzsi határok szabták meg, meddig terjeszkedhetnek. Később gyakran visszaköltöztek előbbi lakóhelyükre (mely közben parlagon állt), és újra felépítették házaikat. Nem lehet kideríteni mely istenséghez kötődött hitviláguk, voltak-e szertartásaik; erre egyelőre semmi nem utal kézműves hagyatékukban.
A tiszai kultúra – A lengyeli kultúra
Kora i. e. 4035–3625; illetve i. e. 2800–2500-ig tart. Kusok eddig is éltek elszórtan a vonaldíszes kultúra területén, erről tanúskodnak a kis hátracsapott fejű idolok, de a tiszai kultúra kezdetén hadseregnyi tömeg jött hódító szándékkal. Rátelepedtek, vagy kiszorították az itt lakó őshonos népet, mely nem volt hajlandó alávetni magát intézkedéseiknek, nem tért át a férfi isten tiszteletére, nem adta fel önállóságát beleolvadva a megszálló népességbe, nem szolgálta ki őket, inkább elmenekült előlük. Ez a kor átmenetinek számított az ősi matriarchális és az előretörő patriarchális korszak között.
Érdekes módon az új nép is kiscsaládi házakat épít földre támaszkodó tetőzettel, bár már nagyobb alapterülettel, és itt-ott megjelennek a felmenő falak, a bejárat fölötti oromzatot pedig meander szőnyeg-mintázattal festik. Új használati tárgyakként agyagból készítenek különböző ládákat, melyeket a lakás padlójához tapasztanak. Több helyen élével fölfelé állított baltákat találtak a ládák sarkaiban, valószínű bajelhárító eszközöknek szánták. A kultúra idején jelenik meg a Kárpát-medencében a réz, melyből hideg kalapálással készítenek – egyelőre csak ékszereket. A kultúra népe is tell-szerűen építkezik, és váltógazdálkodást folytat. Egy ideig egyensúlyban van a földművelés és az állattartás, majd utóbbi átveszi a vezető szerepet. Áttérnek a nagyállat-tartásra, a földet a maradék szegény néppel műveltetik meg. Egyre nagyobb arányokat ölt a vagyoni különbség ember és ember között, hovatovább bizonyos rétegek leszakadnak; mások, akik behódolnak gazdagodnak, és hatalmi pozíciókra törnek. Az alföldi kultúra népe számára megszűnik a harmonikus élet melyben eddig éltek, és amely gyors fejlődésre segítette kézműves művészetüket. A tiszai kultúra kézművessége eleinte még gazdagodni látszik. Az itteni művészek keze alól csodálatos alkotások születnek, de egy idő után szinte teljesen megszűnik, nem készülnek edények, szobrok. Tiltakozás volt ez az agresszív kusok ellen.
A figurális alkotásokban megjelenik a férfiisten ábrázolása. Legszebb példányát Szegvár–Tűzköves térségében találták. Az istenség trónon ül, jobb kezében sarlót tart – ezért nevezték el „Sarlós isten”-nek –, a sarlót átveti a vállán. A kusok és „Sarlós istenük” új kort képviselnek, mely tulajdonképpen már az ókor i. e. 3000-től kezdődően. Az istenség testén nincs meander minta, jelezve, hogy idegen a Kárpát-medencében. A derekán széles turáni öv, rajta két sorban cik-cakk minta (spirál nincs), mely hangsúlyozza isteni mivoltát. Kezein – táltos isten lévén – hat-hat ujj látható; csuklóin karpereceket visel, mely a gazdagságot hangsúlyozza: kezdődik a javak felhalmozása. A kusokra jellemző „hátracsapott” fején álarcot visel: „halandó ember nem tekinthet az isten arcába”.
A szakirodalom nevezte még Kronosz-nak is, nem tudva, hogy volt a Közel-Keletnek sarlós istene: d IŠ.KUR/Tešub/Adad, akinek a „sumer” istencsaládhoz tartozóan nem valószínű, hogy bármi köze is lett volna a görög titánokhoz. Bár Kronosz „az idő ura” volt, az ő attribútumai között is ott van a sarló, a lándzsa és a villámköteg.
Tešub feladatkörei: Szélfúvó néven tisztelték a hurrik, szabirok és a hettiták; – Tesubu néven az urartuiak; – Raginu („mennyköveket dobáló”) néven a kánaániták; – Ramanu („a mennydörgő”) néven az amoriták; – Burias („felragyogtató”) néven az indoeurópaiak; – Meir („aki fénnyel árasztja el az eget”) néven a sémi népek
(Z. Sitchin: A tizenkettedik Bolygó).
A felsoroltakból kitűnik, hogy Tešub viharisten volt, így neki sem lehetett nagy szüksége sarlókardra (a sarló helyett néha kettősbaltát tart magasba); nyilván isteni attribútumai voltak. Szimbolikus állatán, szárnyas bikán állva ábrázolják, az istenség a Bika korban volt hatalma csúcspontján (i. e. 4418–2258). „Sumer” isten lévén, hovatartozása miatt neki talán több „köze” volt a Kárpát-medence „Sarlós istenéhez”.



23
Sajnos, a régi szerzők, bármilyen nagy tudással is rendelkeztek, mint például Kalicz Nándor, akit nagyon tisztelünk, mert feltárta számunkra a Kárpát-medence ősi leletanyagát, időszámítás előtti múltját, művészetét, melyről a magyar embereknek többnyire még csak halvány fogalmuk sincs; – tehát a régebbi szerzők nem ismerték Mezopotámia és a Kárpát-medence isteneinek világát, sem a képjel-írást. A „sumer” istenek közül egyedül a Napistenről beszéltek név nélkül, általánosítva. Tulajdonképpen vétlenek voltak, mert a Közel-Kelet isteneiről, kultúrájáról még csak akkor kezdett tudomást szerezni a nemzetközi tudományos világ amikor megkezdődtek a nagy ásatások, és amit a régészek feltártak, megrendítette a világot.



24
Néhány, Közel-Kelettel foglalkozó tudós már fejtette az ékjel-írást, és ismerte a képjel-írást is, mely korban megelőzte az ékjel-írást. P. Anton Deimel, a „ápai Bibliaintézet sumir és akkád nyelv professzora” 1939-ben adta ki: Sumir nyelvtan című tanulmányát. Ő már képjelekről is fordította a sumer táblákat, de a kiadvány nem szótár. Amit szótárként használni tudunk, az René Labat francia tudós 1948-ban megjelentetett: Manuel d’épigraphie akkaienne című sumer–akkád képjeleket és asszír ékjeleket tartalmazó szótára (jelöléseknél: L.).
A Kárpát-medence istennőjének szobrát szintén Szegvár-Tűzkövesen találták meg, sajnos letört a feje. Ruhája fölött cik-cakk fut körbe, minden második csúcs fölött háromszöggel. Az istennő számára vereséget, kudarcot jelent az új helyzet. Istennői személye továbbra is szent és sérthetetlen, de meg kell alázkodnia, hogy továbbra is trónon maradhasson.
A mai Hódmezővásárhely és környéke szakrális központ lehetett már ebben az időben.



25
Kökénydombon „Vénusz” szobrokat találtak, az általunk ismertetett szobrok közül az I. Vénusz legalább nőt ábrázol. A „II. Kökénydombi Vénusz” egy megtermett mágus pap torzója. Nem nő, mert nincsenek keblei; nincs rajta spirális, tehát nem isten. A háromszögek a cik-cakk fölött az istennő ruháján már előfordultak, jelezve, hogy a főpap az istennő szolgálatában áll, és emblémaként viseli rituális öltözékén istennőjének szimbólumát. A szobor alakja tele van karcolásos mintával, de ezek nem meander minták, hanem írásjelek, képjelek!
A ruházat fölött látható egy érdekes jelcsoport, ami kivételesen nem képjel. A két nagyobb lyuk a főisten, AN hitveseit jelképezi: Nammut, Enki anyját; és Urast, Enlil anyját. Mellettük az egy ágú „istenhármasság” látható a főistenekkel, Annal és két oldalán fiaival: Enlillel és Enkivel (az őskor megszüntével Enlil átveszi a főhatalmat a Pantheon élén). Az ág érintkezik egy vízszintes vonallal, mely a két istennő révén a közös ágat, az egy isteni családot fogja össze, melynek tagjai a tizenkettes sumer Pantheon fő istenei közül a „Sorsot Megszabó Hét Nagy Anunna Isten”-t idézik. A két istennőt összekötő vízszintes vonal alatt függőleges vonalak jelzik a hét istent: Enlilt, Enki istent, Ninhurszág istennőt (az ő vonala érinti a vízszintest), Enzu/Nanna, Ninurta/Ningirszu isteneket, Inanna istennőt (az ő vonala is hozzáér a vízszinteshez; a szobor alkotója így különböztette meg az istennőket), végül hetedikként Utu/Šamaš-t, a Napistent.
A képjelek összefoglaló jelentése: a szobor felajánlásként került a kegyhelyre. A mágus-főpap az istennő szolgálatában áll. Beiktatásnál ő keni fel az uralkodót. Ő végzi a rituális tisztálkodást az áldozás előtt. Italáldozatot szolgáltat, szónokol a hívekhez; ő a meghatalmazott személy erre a tisztségre. Beavatott írástudó, gyógyító, ráolvasó és jövendőmondó pap. Ismeri az istenek származás-rendjét, és a szent számok (3, 7, 12) törvényszerűségeit.
A szertartások alkalmával hangszerként használták az új eszközt, a csörgő-edényt. A kegyhely magaslaton épült, oszlopos ház lehetett, zárt udvar vette körül; az épület hátulsó részében lehetett a szentély. Az épületbe valószínű itt sem léphettek be a hívek, de kívülről láthatták a bejárattal szemben felállított fő istenség szobrát. A gyógyításnak voltak mozzanatai, mint például egy lombos faággal hétszer megérinteni a beteget, közben hétszer-hétszer meghajolni jobbra, balra. Az ehhez hasonló ceremóniális mágikus mozdulatokkal valószínű gyűjtötték, azaz megidézték a szellemi erőket, melyeket ráirányítottak a betegre, és melyeket még felerősítettek a gyógyítóból kiáradó tudati erők. A tényleges gyógyítás a gyógyfüveken, főzeteken túl a szuggesztív tudati ráhatáson alapult. „A tudat vezérli a testi folyamatokat” – ma ezt az elvet ismét sokan vallják.
Az „I. Kökénydombi Vénusz” egy földi származású papnő az istennő szolgálatában, ruházata ezt a gazdag, meander-szerű, de képjelekből álló mintázatot tartalmazza.
Kistermetű, üde, kecses teremtés; légies fiatalsága hamvas, mint egy virág. Feladata: a szentélyben gondozni, öltöztetni, előhozni és elzárni az istenszobrokat. Emellett gyógyító papnői tevékenységet is folytat, különösen a megfázásos eredetű betegségek gyógyításához ért, természetes gyógymódokat alkalmaz (tengeri moszat kúra; a lázas betegeket lenmagos borogatással kezeli). Az egészség megromlását a zabolátlan sötét emberi gyűlölet, harag, féltékenység (stb.) miatti elfajulásnak, következménynek tartották. A papnő bölcsességével, okosságával belelát a betegségek mögötti okokba, és ráolvasással űzi ki az ártó, gonosz indulatokat.
A Kárpát-medencében már a nagy Özönvíz előtt működhettek beavató mágus-, sámán-képző monostor-szerű neveldék a Pilisben, Hódmezővásárhely környékén, ahol tanították az írást, orvoslást. Ez az írás a képjel-írás volt keveredve szimbólumokkal. Valószínű elsősorban isten-neveket, a hitvilágra vonatkozó szimbólumokat, méltóságneveket, foglalkozásokat; rokoni, törzsi kapcsolatokat jelölt. Ezt igazolja, hogy a Borneóra látogatók képjeleket festettek a negatív kézfejekre sok ezer évvel időszámításunk előtt, és még az előtt, hogy az írásbeliség „hivatalosan” elkezdődött volna!
A másik írás a rovás, a hunok útján kerül be a térségbe – a hunok föntről lefelé írtak. Az eredeti rovás, mely csak mássalhangzókat használt, és mely egyaránt sajátja volt a sémi és türk népeknek, itt magánhangzókkal egészült ki, nyilván a képjel-írás hatására, ahol olykor egy-egy fogalom, tárgy jelölésére csupán egy magánhangzó szolgált, ilyen például az E = beszél, szónokol; É = ház; A = víz; az AB = atya szóban az „A” magánhangzónak állandó a helye; ugyanígy a KI = föld szóban az „I” elmaradhatatlan és semmi mással nem helyettesíthető.
Makkay János nem érti, miért omlott össze a tiszai kultúra, mely egy ideig virágzott. „A területi kapcsolatok alapján szervezett településrend hirtelen ... felbomlik és megszűnik. A nagy telepek elnéptelenednek...”(A tiszaszőlősi kincs).
A lengyeli kultúra egyidős a tiszai kultúrával, de tovább tart annál. A késő neolitikum legjelentősebb dunántúli kultúrája. Építkezésnél három típus keveredik: a nagyméretű felmenő falu gerendavázas; a kisebb méretű ovális
alapú földbe mélyített sátortetős – és a kb. 20 m2-es alapterületű négyszögletes, a földfelszínre épített ház. Vannak kijelölt temetőik, néha a halott koponyája hiányzik a sírból, külön temethették el (mint Jerihóban). A kézművességnél a tiszai kultúra technikai megoldásait alkalmazzák. Most már élénk a kapcsolat a keleti régióval, így több lesz a figurális kerámia. Kiemelkedik közülük a „Zengővárkonyi Madonna”. Rövidesen megjelennek az arany mellkorongok, a jelenség a napkultusz előhírnöke.
A rézkor kultúrái
A C14-es kormeghatározás szerint i. e. 3040-ben indul, de több szakaszáról nincs pontos adat, ezért a régészeti beosztás szerint tárgyaljuk, mely három részre osztja korát: i. e. 2500-ban jelöli meg a korai rézkor indulását; ez a tiszapolgári kultúra; még nem tud számottevő fejlődést felmutatni a tiszai kultúra összeomlása után. Középső szakasza 2300–2200 körüli időszak, a bodrogkeresztúri kultúra kora; fontosabb lelőhelyei: Bodrogkeresztúr, Tiszaszőlős, Hencida, Jászladány, Magyarhomorog, Fényeslitke, Pusztaistvánháza (stb.). A késő rézkor i. e. 2100-tól kezdődik, ez a péceli (bádeni) kultúra, mely kiterjedt az egész Kárpát-medencére. Mezopotámiában az „Újsumir restauráció” kora, az ottani visszarendeződés itthon is kedvező változásokat hoz.



26



27
A rézkori kultúrák idejének első szakaszára a dermedtség, eseménytelenség volt jellemző, ami megfojtotta a művészi alkotó kedvet. Visszaesett a földművelés, előtérbe került a pásztorkodó állattenyésztés, a nagyállattartás, ezáltal ideiglenessé váltak a telephelyek, az eddigi falvak elnéptelenedtek. A kusok behozták az „egyke” szokását, így csökkent a népesség száma. Nem, vagy alig maradt meg művészi kerámia ebből a korból. A figurális alkotások: szobrok, domborműves edények jóformán csak állatokat mintáznak kezdetleges kivitelezésben. Egyedül a temetők jelentik az állandóságot az emberek számára, ide mindig visszatérnek. Rendezettek lesznek szabályos sírsorokkal, melyekbe nagycsaládonként temetkeznek. Elvétve már arany ékszerek is felszínre kerülnek. A férfiakat és nőket jobb- illetve bal-oldalukra fordítva keleti–nyugati irányba fektetve temetik. Ez a temetkezési mód elüt az eddigiektől; azt mutatja, hogy változás történt a nép hitvilágában.
A középső rézkor, a bopdrogkeresztúri kultúra már fellendülést jelent. Rézből ékszereken kívül tűk, árak, valamint méltóságjelvények: balták, csákányok, tőrök, fokosok készülnek. Eszékről egy nyelével egybeöntött 76 cm hosszú, 18 kg-os díszes rézcsákány került felszínre. Bár tilthatták az Anyaitennő-kultuszt, az Istennő tisztelete nem veszett ki teljesen az emberekből, nagyon stilizáltan, a végletekig elvontan az arany mell-lemezek formája női alakot mintáz, de megjelenik rajtuk a Nap szimbóluma is, egy kerek lyuk formájában (a mell-lap közepén), jelezve a megerősödő Napkultuszt.
Tiszaszőlősön 166 darabból álló leletegyüttes került felszínre, magas karáttartalmú aranytárgyakkal. Kiemelkedőek az arany mell-lapok (Makkay csüngőknek nevezi). A feltárt kincslelet a Magyar Nemzeti Múzeum megkerülésével Bécsbe vándorolt, közöttük volt a Nagyszentmiklóson talált 23 darabból álló aranykincs is. Sok tárgy elveszett közben, vagy bizonytalan helyre került. Ki kell emelnünk a Dunántúlon, Csáfordon (Zala-megye) talált arany mell-korongokat; a csüngők, korongok, mell-lapok rituális-szakrális tárgyak voltak, egyben a méltóságjelvények funkcióját is betöltötték. Újszerű tárgy volt a karvédő arany-tekercs, 10 menetesek voltak. A szimbólumok között megjelenik a spirál (kettős, ikrek formában), a madár, a végtelen nyolcas, az istennő, a Nap. Nem annyira a tárgyak művészi kivitelezése, mint inkább az arany mennyisége és tisztasága volt bámulatra méltó, néha elérte a 976–980-as ezrelékű finomságot. Az ásatások „közönsége” által „aranyvértes lovag”-nak elnevezett halott sírjából (törzsfőnök lehetett) egy 11 cm hosszú mell-lemez került felszínre, mely majdnem 24 karátos aranyból készült, súlya 155 gramm. Feltételezték, hogy még két hasonló „vért” volt a sírban; továbbá két karvédő aranytekercs, összsúlya 293 gramm. Aranyból készültek még csatok, kardmarkolatok, fokosok, kapcsok, csavarok, fogantyúk, fibulák, nehéz, vert aranyból karikák, boglárok, gyűrűk, fülbevalók, ruhadíszek, ruhakapcsoló tűk, gyöngyök, lószerszámok, pitykék, lemezek, huzalok (stb.). Előkerült egy obszidiánból készült tál, alabástrom asztallap, továbbá vas nyílhegyek.
A Mojgrádon (Szilágy-megye, zilahi járás, az egyik Magura-hegy lábánál; a terület Wesselényi Miklós báró tulajdona volt) felszínre került kincs-együttes egyik kiemelkedő darabja szintén egy mell-lap; hossza 31,5 cm, súlya 800 gramm. A készlet 467 darabból állt. (Követhetetlen a leletek további útja, nagy részét Romániában „őrzik”. Itt is több lelet eltűnt feltárása után.) Különlegesek a T-alakú, széttárt karú nőt formáló csüngők; megjelennek az üvegpaszta, féldrágakő berakásos arany övcsatok, kardfüggesztők, kardmarkolatgombok; aranydiadémok, homlokpántok, jogarnyél veretek (stb.). Nemes köveket: nefritet, lazurkövet is használnak. Az arany általában termésaranyként fordult elő, amit nem kellett ércekből kivonni.
Mojgrádon találták a 102,8 cm hosszú ötágú szigonyt. „Az ilyesféle tárgyak közül egyelőre ez van színaranyból az egész őskori és ókori világban.” (Makkay J.)
Neptun háromágú szigonya isteni felségjelvény, attribútum volt (ezzel igazgatta az időjárást – jegyezte meg szellemesen Várkonyi Nándor), nálunk szakrális tárgyként funkcionálhattak, mint az áldozati ételek húsforgató nyársai. Az istenek szigonyait még a titánok, vagy a mitikus beavatott kovácsok, a telkhinek készítették. Míg az egyszerű réz és arany tárgyak Erdélyből és a Felvidékről kész árucikkekként kerültek a Kárpát-medencébe, addig az arany mellkorongok, lemezek itthon készültek, a dunántúliak is.
Balatoni csoport – A péceli (bádeni) kultúra; a lengyeli kultúrából fejlődött ki a balatoni csoport, majd a péceli (bádeni) kultúra. Visszatért a békés, harmonikus alkotó időszak, kezdett fellendülni a művészet. A vándorló, pásztorkodó népcsoportok közül sokan ismét letelepültek, előtérbe került a földművelés, de megmaradt az állattenyésztés is. A földműveléssel visszatért az Anyaistennő tisztelet, ismét készültek felemelt karú, áldó kézmozdulatú istennői szobrok. Ózd környékéről istennőt megjelenítő urnák kerültek felszínre. Visszatért a zsugorított testhelyzetű temetkezés, sőt a halottal eltemetett szarvasmarhát is így helyezték a sírba (nem lehetett egy egyszerű feladat).
Látszik, mennyire megbecsülték az állatot, ettől függetlenül igavonóként is alkalmazták, nem sok idő múlva már kocsi elé fogták. Találtak is egy kis sérült kocsi-modellt, egy budakalászi temetőből került elő, ahol külön sírba temették. Oldalán cik-cakk minta fut körbe, azaz rituális tárgynak szánták. A jelentős ásatási anyagból kiemeljük az „edényt Ráckevéről” (ma Berlinben található). Az alkotás az alföldi stílus gazdag szimbolikáját idézi. Az edény fogantyúja: az istennő áldásra emelt kezeit szimbolizálja; a teljesen szabályosan megjelenő KUR-KUR = hármas-halom nagy M-jele a keresztpántokat mintázza három vonalból (szakrális számunk), ahol a vonalak találkoznak, ott rombuszokat látunk. A keresztpántokat az istenek viselték, kelléke (öltözet része) volt a légben való közlekedésnek, később isteni attribútummá vált (az asszír uralkodók előszeretettel ábrázoltatták magukat a keresztpántokkal, hogy istenségnek tűnjenek föl. Ismeretes egy Máriban készült szobor Inanna istennőről, a hátoldalon látható, hogy a keresztpántok egy szerkezetbe csatlakoznak (Badiny Jós Ferenc: A táltos isten). Az alföldi kiscsaládi házak medencés oltárain őrzött kis istennő-szobraikat nagy gonddal és szeretettel öltöztették az asszonyok, feladva rájuk a keresztpántokat is, meghajlásokkal és énekkel kísérve rituáléikat. A keresztpántok mindig külön készültek el a szobrokhoz. Vörsön feltártak egy sírt, egy férfi zsugorított csontvázas tetemével. Fején rézből való diadémot találtak. A poncolt szegélyű rézpánt végei elhegyesedtek, keresztbe csavarva a homlok fölött szarvként hatottak. Viselője előkelő törzsfőnök lehetett. Folytatódik a hamvasztásos temetkezés, de főleg csontvázas temetkezések történnek. Elsőként fordul elő, hogy síremlékeket, fejfákat állítanak. Az építkezés terén is történik változás, már épülnek gazdagabb főnöki nagy házak, és egyre több a felszínre épített téglalap alapú épület. Megjelennek az első erődítések, földvárak.



28
A bánáti (Vinča) kultúra
A legalsó rétegekben a Körös-kultúrával egyidős és megegyező stílusú töredékeket találtak, de a bánáti, azaz a Tordos-Vinča kultúra korábbi szakasza az alföldi vonaldíszes, a későbbi kora pedig a tiszai kultúra idejére esik, sőt belenyúlik a rézkorba is. Központja Észak-Balkán és Erdély. Művészetükben fontosak a figurális alkotások; arcos edények is készülnek.
A Maros középső folyásánál Tordos és környéke neolitikus telepét Torma Zsófia fedezte fel. Ő maga is elemezte a feltárt mintegy 10 750 darabból álló leletanyagot; ma Kolozsváron tekinthető meg a Nemzeti Múzeumban. Tordos-Vinča területén Tartaria (az AR kétszer) helységben, a később Tatárlakára keresztelt helységben Nicolae Vlassa erdélyi történész 1961-ben „egy mágikus-vallásos együttest”, egy áldozó gödröt tárt föl. A gödör tartalmazott: 26 töredékes agyagszobrocskát, 2 alabástromfigurát, 1 karperecet, arcábrázolású fogantyút, agyaghorgonyt, kanalat, 3 agyag táblát „sumer” képjeles írással és egy csőtalpas edényt kisebb tárgyakkal. A gödör hamus földdel volt kitöltve; közelében egy 30–40 éves férfi csontvázának összetört, megpörkölődött maradványait találta.
A lábszárcsontokat törték össze, ami a szertartás része volt. Itt sajnos egy kannibalizmussal egybekötött rituális áldozatról lehet szó. Nem az egyedüli eset a Kárpát-medencében és több kultúrában, több helyen is fellelték nyomait. Ha egyáltalán igaz a rituális áldozat esete, akkor csak egyetlen döntő szempont jöhetett számításba: hogy a feláldozott személy magasan képzett, nagy tudással és átütő mágikus erővel rendelkező, javakorabeli beavatott mágus pap legyen. (Hogy miért, nem részletezzük.) Ő készíthette az agyagtáblákat is, melyeken örökül hagyta az eredetre vonatkozó összefüggések lényeges üzenetét.
Később még egy agyagoltár is előkerült. Óriási vita alakult ki a három írásos agyagtábla körül. A régészek i. e. 3500–3400 körüli időt határoztak meg a lelet-együttes korának, a természettudományos módszer jóval korábbit. A nemzetközi kutatók körében felmerült, hogy a Kárpát-medencében már létezhetett képjel-írás. Gelb fogalmazta meg, hogy „csakis egy helyi rendszerről lehet szó Tartarián” (ez számunkra rendkívül fontos megállapítás volt!) – vajon hol alakult ki tehát az írás? A három agyagtábla közül a korong jobb alsó szeletének képjeleivel foglalkozunk a következőkben. Maga a korong, kör, benne a kereszttel a Föld ősi kultúráira kiterjedő egyetemes motívum, melynek több-féle értelmezése ismert. A székelymagyar rovásírásban az F betű jele, melyet a Föld fogalmával azonosítottak. További fontos „jelentése szerint legősibb a köröskereszt: a Mindenség, a Kozmosz alaprajza.” „A Napot négy égi állásában szólítja, mint a négy világtáj urát” (Várkonyi N.). Innen eredhet, hogy a trónra lépő király megejtette a „négy kardvágást a világ négy tája felé.”
Formájánál, értelménél fogva lehetett a napvárta jele; egyben jelenthette, hogy a turániak a felkelő Nap-ot (a Napot) atyjuknak tekintették, akinek megjelenését ide várták reggelente. Lagašban, UTU szentélyében úgy állították fel jelvényét, hogy az „felkelő helyére tekintett”. A pár képjel megidézi a Két Ős-t: Usmû/Ős MU-t, Aki az ősi időkben MU, a tengeri birodalom istensége. (Neve igazolja, hogy MU létezett.) A másik Ős: Utu, a Napisten.
Sok szó esett az istenek jelképéről, az egyenlőszárú keresztről. Ábrázolása i. e. 6000 után a mezopotámiai Halaf-kultúrában válik gyakorivá például cserépedényeken, isteneket megjelenítő alkotásokon. Az egyenlőszárú kereszt az istenek és bolygójuk, a Nibiru jele. Az egyenlőszárú kereszt látható az őriszigeti templom freskóján fönt középen.
A Nibiru keresztje átütve a szférákat, alkotó isteni erővel, tehetséggel, a tudás magjával (a kereszt alatt ott van a mag) termékenyíti meg turáni népeinket; eleinte Keleten (a kép jobb oldalán) különösen termékeny virágzást idézve elő. A dús ágak-bogak egy rozettából kiindulva sugároznak szerte-szét – a rozetta, istenek attribútuma –, azaz a virágzás, a kultúra kezdete, elindítása, kibomlása az istenektől eredt. Mindezek fölött ott tündöklik a Nap, a naptisztelő keletiek istenségének szimbóluma! A következő mezőben turáni szekerünkön felénk fordulva, de tőlünk távolodva látjuk felemelt karú istennőnket, aki még mindig küldi felénk áldását, búcsúképpen a magyarokra, magyar nőkre testálva rendkívüli isteni képességeit. A szekér rúdja sajnos ellentétes irányba mutat, így ez a kép-részlet szomorúságot, reménytelenséget fejez ki. A kép bal alsó része az alkotóművész korába viszi a szemlélőt, a művész belelátott a jövőbe is, bizakodásra adva okot számunkra. Itt tüsténkedik kis madarunk (madár/magyar; saját magunkat idézve), a fán ül, finom kis edénykéből eszegeti a magot. Egy másik edényt is látunk, ez a karpatu (L. 309.), vagyis rólunk van szó itt a Kárpát-medencében. A virágzás nem olyan dús már, de a magot még mindig kapjuk föntről. Vajon megfelelően ápoljuk mi azt a messziről hozott tudást és kultúrát, ami évezredeken keresztül a sajátunk volt? A kép alkotója szerint igen, a következő mezőben már látjuk a kibomló virágzást.



29
(A képet az óra járásával megegyező irányban kell „olvasni”. Ez a felfogás annyira fontos volt az ősi kultúrákban, hogy az ellentétes irány a régiek szerint a káoszba sodorta volna az eseményeket.) (A képet Pap Gábor: Jó pásztorok hagyatéka című könyvéből vettem át. A freskó az őriszigeti régi evangélikus templom szentélyében található.)
Az őskorhoz, annak férfi istenéhez, ENKI/Magurhoz köthető földrajzi nevek a Kárpát-medencében
Magura-hegycsúcs, Arad vármegye; Árvai Magura-hegység, Árva vm.;
Magura helység, Beszterce-Naszód vm.; – Mágori helység, Békés vm.; – Maguri helység, ugyanott; Magura helység, Fogaras vm.; Magura-csúcs (904 m), Hunyad vm.; – Magura helység Dévától északra, ugyanott; egy másik Magura helység; mellette egy 594 m Magura hegy, ugyanott; Magureny városka a Kudzsiri havasokban; Magura helység, Kolozs vm.; Szendelak-Magur, Krassó-Szörény vm.; – Magura Marga-csúcs (1509 m), ugyanott; Magurka bányász város, Liptó vm.; Zsid Magura-csúcs (1519 m), Máramaros vm.; Magaré helység, Nagy-Küküllő vm.; Magura-hegység, Szepes vm.;
Magura-csúcs (988 m), Szilágy vm.; – egy másik Magura-csúcs (504 m), ugyanott; Turnu-Magurele helység, Temes vm.; Magura helység, Torda-Aranyos vármegye. (Kogutowicz Manó: Magyarország vármegyéinek kézi atlasza. – A nevek végén az „-a” birtokos ragként funkcionál.)
MEZOPOTÁMIA NAGY VÁROSAINAK KIALAKULÁSA
Egy Vízözöntábláról való szöveg elmondja, hogy a mezopotámiai vízözön előtt öt várost alapítottak az istenek. Ez a nagyobb áradás i. e. 4000–3500 között következett be, amikor a déli alföldi területek fölött 8 méteres magasságban állt a víz.
Az első város ERIDU volt. A sumerek is Eridut tartották a világ legrégebbi városának.
„Az egész föld tenger volt. Azután megépült Eridu.” (Egy i. e. 2000-ből származó tábláról – Sumer: az Éden városai.)



30
A város védőistene Enki (EN.KI: a „Föld Ura”) volt, aki az őskor Pantheonjának is az élén állt. Nagyon valószínű, hogy az őskor végéig Eridu volt az Ország (KALAM) szakrális, szellemi és közigazgatási központja. A régészeti megállapítás szerint a város fejlődésének kezdete i. e. 5900-ra tehető. A város központjában állt ziqqurátja, közelében „19 lakott szintet tudtak elkülöníteni” (D. Oates). A ziqqurát déli sarkánál épült fel Enki szentélye, melynek alsó 16 szintjét a sumerek előtti ősnép építette az i. e. 6000 és 3000 közötti évezredekben. A legalsó szentélyek alapterülete néhány négyzetméteres volt a három állandó berendezési tárggyal: az oltárral, áldozati asztallal és egy pici kerek kemencével. A város eredeti neve: Aridu (ARI.DU: az ARik által épített). Eridu épült legdélebbi településként az Eufrátesz partján. Enki először töltéseket épített kő-alapozással, sziklakövek felhasználásával, mert i. e. III. évezredig még a Perzsa-öböl vize is közel hullámzott a város partjaihoz. Víz, nád és sás borította be a település partjait. Itt a nád 8 méter magasra is megnőtt; fontos anyaga lett az építkezéseknek. Tőle északra feküdt:
TELL-EL-UBAID, kialakulása egyidős lehet Eridu kezdetével, itt is i. e. 5900-ban állapodtak meg a régészek. Ettől az időtől fogva elindul a földművelés az Eufrátesz áradmányos, nedves partszakaszain; nem sokkal később már öntözőcsatornákat csatlakoztatnak a folyóhoz. Dél-Mezopotámia földje ún. alluviális, hordalékos talaj volt, rendkívül termékeny, de a nagy forróságtól minden kiszáradt, így itt öntözni kellett a földeket. A háziasított állatokat, nemesített gabonamagvakat, a gazdálkodáshoz szükséges eszközöket készen hozták magukkal az észak felől érkező őstelepesek. A város fő templomát i. e. 3100 körül építették. H. R. Hall, majd Sir L. Woolley ásat. Értékes tárgyak kerülnek felszínre, ezek egyike egy 2,4 x 1,1 méter réz-domborítású relief, melyen az előtérben két gímszarvast látunk egymásnak háttal állva, a
szemlélőre tekintve, hátuk mögött pedig a kiterjesztett szárnyú oroszlánfejű sast, Sumer állam jelképét, az Imdugud hu nevű „madarat”, mely Ningirszu isten (Enlil fia, a trónörökös) jelképe is volt egyben. Enki volt a Szarvas-isten. A reliefen a két államhatalom, az őskori és ókori kiegyezése, fúziója látható szimbólumokban kifejezve.
Drámai küzdelmek húzódtak itt meg a háttérben, háborút vívtak egymással az istenek a Sorstáblák birtoklásáért, mert ott volt a hatalom, ahol a Sorstáblák voltak. Az őskor istenei Enki, Enzu, a Sorstáblák visszaszerzéséért harcoltak. Enlil, miután Jahwe néven új népet választott, oda
kerülhettek a Sorstáblák is. Jahwe/Él-Shaddai: a „Nagy Hegy Istene”; – Enlil/dingir KUR.GAL jelentése a „Nagy Hegy Istene”.
Egy dokumentumnak számító tárgy, az alapító kő, egy mészkő tábla is felszínre került. A tell-szerűen mindig ugyanott felépülő templomok egyik, vagy akár mind-négy sarkában elhelyeztek egy tégla ládát (gyékénnyel bélelték ki és bitumennel szigetelték), benne szobrokkal, különböző emléktárgyakkal, és ami a legfontosabb, ide került az alapító okmány, mely kőbe vésve tudatta az építtető király nevét, és hogy mely istenségnek építette a templomot. Ez esetben az alapító feliratot A.anni.padda, az I. Ur-i dinasztia királya vésette kőbe, és Ninhurszág istennőnek szentelte a templomot. Az épület befejezése után a zárókő is a ládába került. Ubaidban válik véglegessé a templomok háromosztatú alaprajz-modellje, a további sumer templomok e szerint épülnek; sőt előképe lesz a Kr. utáni nyugati székesegyházak alaprajzának. Az ubaid-i kézművesség, azaz kerámia különleges színezésével, formáival méltán vált híressé a térségben.
URUK szintén dél-mezopotámiai város volt az Eufrátesz partján, eredeti nevén Arach, a Bibliában Erekh, majd Uruk; a városnévből alakult az Irak név, a város neve ma Warka (még most is benne van az „ar”). Történelme i. e. kb. 5000-től Kr. u. 228-ig, a Párthus-birodalom bukásáig töretlen és folyamatos. A városnak mintegy 150 000 lakosa lehetett.
Az ősi várost – a Biblia szerint – Nimród alapította: „Az ő birodalmának kezdete volt Bábel, Erekh (Uruk), Akkád és Kálnéh a Sineár (Sumer) földjén” (Mózes I. 10.). Még további, Nimród által alapított városok is felsorolásra kerültek; Nimród uralkodásának központja, fővárosa a róla elnevezett Nimrud volt Észak-Mezopotámiában.
Sumer „városi civilizáció” volt. A klasszikus értelemben vett nagy sumer városok a IV. évezredtől kezdenek kialakulni, és ez után gyors fejlődésnek indulnak. Oka és ösztönzője a város középpontjában megépült templom, az „isten háza” volt; az elnevezés nem volt véletlen, a város fő istene ugyanis a templomkörzet fő templomának „a szentélyben élt családjával, és udvari minta szerint tisztségviselői szolgálták ki” (az alsóbbrendű istenek; – L. Oppenheim: Az ősi Mezopotámia).
A királyság kialakulásáig és megerősödéséig a hatalmas földbirtokokkal, legelőkkel, gyümölcsösökkel, birka-, juhnyájakkal, tehéncsordákkal, különböző kézműves műhelyekkel (stb.) rendelkező templomgazdaság nagyhatalom volt, közigazgatási szervezetként is működött. Külön pékségük, sörfőzdéjük, malmaik, kerámia- és szobrászműhelyük volt. A templomkörzetben voltak az iskolák, a papnevelde és a csillagtorony. Mint városközpont vonzotta a környező települések lakosságát, ahonnan egyre több hívő igyekezett ünnepnapokon a fénylő szentélyhez, hogy felajánlja természetbeni ajándékait isteneinek. A köznép a templom előterében, vagy udvarán imádkozott, de az egy vonalon sorakozó széles ajtókon keresztül beláthatott a szentély hátterébe, ahol ott állt a város fő istenének kultusz-szobra. A város kezdett aztán egy nagy terület szakrális, kultikus és gazdasági központjává válni. Egyre nagyobb, gazdagabb lett, jelentős rangra emelkedve egyre nagyobb politikai befolyással bírt, így vonzóvá vált az emberek számára, és mind többen akartak itt, a szentélykörzethez közel letelepedni. Nőtt a város alapterülete, összenőtt a környékbeli településekkel, és közigazgatásilag is centrummá vált. Majd kialakultak a városállamok, melyekben a központi nagyváros a maga irányítása alá vonta a környező különálló falvakat, kisebb városokat. Hatalma tetőpontján Sumernek mintegy félszáz városállama volt.
A déli nagyvárosokban a templomkörzetet fal választotta el az „en”-ek, pateszik palotakörzetétől, és ezt a körzetet is szintén fal a polgárság városrészétől. A fellegvár típusú északi városokban együvé épül a templom és palota, talán, mert a király – még az asszír korban is – a nemzeti főisten főpapja is volt egyben. Ezt az egyesített központot viszont fal választotta el a polgárok városrészétől. A fellegvár épületeit bonyolult alapépítményekre rakták, bástyákkal tagolt falrendszer, látványos lépcsősorok vezettek fel a központi építményekig.



31



32
Mindkét várostípusban volt egy külső városrész is, a kikötő, itt bonyolították a kereskedelmi ügyleteket. Idegenek csak itt, a külső kerületben telepedhettek le, kivéve, ha hivatali kinevezést kaptak a fő intézmények szolgálatában. A várost az eddigieknél nagyobb fal védte kívülről.
A III. évezredtől eleinte alig érezhetően, de kezd hanyatlani a templom befolyása, politikai hatalma, viszont az „en”-ek, „enszik”, „pateszik”, „lugalok” tekintélye, hatalma kezd nőni, majd megszilárdul a királyság intézménye. A felsorolt címek alatt vallási és közigazgatási funkciók értendők. A „szukkal” diplomáciai feladatokat látott el; a „szanga” címet a főpap viselte; a „szanga-lugal” papkirályt jelölt. „A dinasztiákhoz kapcsolódó királyi hatalom” a korai dinasztiák korában alakul ki (Oates). A „lugal” (LU.GAL: „nagy ember”) méltóságnév a királyra vonatkozott. A dinasztiák kialakulását az újabb kutatások i. e. 3800-ra teszik. A Vízözön után (i. e. 4000–3500 között), amikor a királyság újra leszállt az égből, a királyság Kiš-ben alakult meg. A név-szerint felsorolt 23 kiši király „24 510 éven, 3 hónapon, 3 és fél napon át uralkodott”. „Kist fegyver verte le; királysága az É’annába került” (Urukba), közli a Királylista, de a sorban 23.ként uralkodó Agga kortársa volt Gilgámesnek, aki már ötödik királyként ült ekkor Uruk trónján. Uruk első királya, „Meszki’aggaser, Utu isten fia, úr volt, király volt. 12 király 2130 éven át uralkodott. Urukot fegyver verte le; királysága Ur városba került (A sumer irodalom kistükre: 22. [A hajdankor királyai]; fordította Komoróczy G.).
Tisztázásra szorul a téveszméken alapuló Káin-i történetet, ez esetben egy másik Káinról van szó. Ő és leszármazottai ugyanis Kiš és Ur királyai voltak, történetük az előbb említett mezopotámiai vízözön után kezdődik, amikor „a királyság újra leszállt az égből”. Káin anyja, Éva/Hawah/Eldai Éva/Nin-Kháwá: Ninhurszág istennő lánya, atyja Enki isten. Káin valószínű születésétől viselte homlokán a megkülönböztető jelet, a csillagot (egyenlőszárú keresztet), mely védelmül szolgált az isteni szülöttek esetében. Az Ő vonala volt az arisztokrata és hosszú életű ág. Qayin/Arpium/Arvium/Káin néven tizenkettedik királyként uralkodott Kiš trónján. Leszármazottai vonala két ágon haladt tovább, az egyik a Kiš-i királyok sora; a másikon az Úr-i királyok következtek. Az ismertebbek: Lámek/Akalam-dug, Túbalkain/Mesz-kalam-dug, Cham, Kus, Nimród. Ennek a Káinnak és utódainak semmi köze nem volt a zsidósághoz! Itt nem történt gyilkosság.
A bibliai Éva – Ádám „oldalbordájából” – és Ádám fia lehetett esetleg a gyilkos Káin, de még a „teremtés” kezdetén, az említett közelkeleti vízözön előtt. Ez a Káin földművelő volt és vad fajták háziasításával is foglalkozott. Testvére, Ábel állattartó pásztor. Itt a királylista Szét/Sat-náal-lal indul (vajon a szép nevű Kalimath/Azura, Szét hitvese honnan került elő, ha az egész földön csak Ádám családja létezett?); – majd Enós, Kénán, Mahalalél, Jared, Énók, Metúselah, Lámek, Noé/Nur következik, és az Ő egyik fia, Sém révén a semitákkal végződik. Sém egyik testvére Kánaán, akinek utódai az I. babiloni dinasztia tagjai voltak. A pátriárkák (mint tudjuk) itt is hosszú életűek voltak. (L. Gardner: A Grál-királyok eredete.)
Uruk feltárását 1954-től kezdődően Heinrich Lenzen professzor vezette, „24 településréteget vizsgáltak át” (Josef Klíma: Mezopotámia). Az alsó rétegekből kerámia került felszínre, majd az „Ubaid-kori” Uruk V. réteg felszínre hozta a hitelesítésre használt geometrikus mintázatú pecsétnyomókat és „tetszetős vésetekkel” (Woolley) díszített pecséthengereket. Ebben a rétegben a kerámiákon már a fazekaskorong használata látszik. Az Uruk IV. réteg korában találták fel a kereket. Ettől a kortól válik általánossá a lábbal hajtott gyorsfordulatú fazekaskorong használata; és ebből a rétegből tárták fel az első képjeles (piktogramos) írásos agyagtáblákat, ideje i. e. 3500. (Egy-egy réteg nagyjából egy évezrednek felel meg.)
Korábban több képjelet használtak. David Oates írja: „A Folyamköz két nyelvén: a sumeren és akkádon kívül volt egy harmadik nyelv is, és azok találták fel az írást, akik e nyelvet beszélték”. Oppenheim szerint: „a sumerek egy már létező írásrendszert vettek át. Úgy látszik, hogy ez egy korábbi letűnt civilizáció terméke volt” (óriási jelentőségű kijelentések!).
Az egész térségben a sumerek és mi használtuk ezt a típusú képjeles írást; az a „letűnt civilizáció” tehát nagyon valószínű mi voltunk, akik az Özönvíz elől menekítettük magunkkal írásrendszerünket is!
Többféle nyelvjárása volt Mezopotámiának, legrégebbi az EME.SAL északon: „a szent istennői nyelv”; a másik fő nyelvjárás az EME.KU: az „erős nyelv” délen. A nyelv: agglutináló, ragozó; az írás szótagoló, a szótagokat pontokkal vagy kötőjelekkel választjuk el. Az írásnak több fokozata volt René Labat (L.-lel jelölve) szerint: 1./ a legrégebbi a „sumer” képjel, ezen belül: Uruk, Úr és a Dzsemdet-Naszr-i változat; 2./ a klasszikus sumer jelforma; 3./ archaikus változat (Kr. e. 3500–2000); 4./ az akkád (asszír-babilóni), három alfaja van: az ó-, közép- és új-asszír/babilóni; 4./ az ékírás (kb. 2000-től).
Kialakult Sumer iskolarendszere, az iskola neve É.DUB.BA, „a tábla háza”. Elemi szintű iskolák valószínű szinte minden nagy városban működtek, ahol az iskolamesterek az alapképzést tanították. Nagyon szigorú volt a sumer iskolai rendszer, a tanulás nagy kitartást, szorgalmat igényelt. Az oktatás egészen a főiskolai szintig épült ki, a felsőoktatás a következő fakultásokból állt: teológia, matematika, jog- és orvostudomány, földrajz, növény- és állattan, csillagászat – és a zenének is volt emeltszintű stúdiuma. „A zene, a hangszerismeret Mezopotámiában iskolai tanulmány” (Komoróczy G.).
Az ókor elején – ez nagyjából egybeesik a dinasztiák kezdetével – Enlil kerül a Pantheon élére. Enlil An főisten fia (AN: az „Ég”), Enki testvére. Városa először LAR.SA (a város korábbi neve AR.AR.MA!), majd felépül számára Nippur a ziqquráttal, az É.KUR.GAL-lal (a „Nagy Hegy Háza”, temploma). Itt emelkedett a magasba a DUR.AN.KI, az „Ég–föld kötelék” (vita van a fölött, hogy mi volt a rendeltetése). Az É.KUR.RA tetején emelkedett a KI.UR „a Föld gyökerének helye”, sötét koronaszerű helyiségében a titokzatos DIR.GA-ban őrizték a Sorstáblákat. Enlil ötven neve között talán a KUR.GAL volt a legfontosabb, jelentése: „Nagy Hegy”. Két csillagkép: a Kos és a Bika kapcsolódik uralkodása idejéhez.
Nippur lett a főiskolai szintű oktatás központja. Ez alól volt kevés kivétel például Urukban a GI.PAR, egy elit nevelőintézet, mely itt is a szentélykörzetben működött, annak is központi részében a fő templomhoz tartozva. Itt tanultak, nevelkedtek a trónörökösök, a hercegek gyermekei; egy bentlakásos intézmény lehetett. Főiskolai szintű oktatás folyt még Šuruppakban, Ninhurszág istennő városában, az orvostudomány, orvoslás központjában, melynek az istennő volt az irányítója, egyben maga is orvos.



33
Sumerben nagy szükség volt képzett írnokokra mind a templom, mind a palota adminisztrációja ellátására (a sumer nagyon szorgalmasan és precízen adminisztráló nép volt). Az első képjeles táblák még csak anyagi elszámolások, adásvételi-szerződések voltak. A vezető írnokok voltak a felügyelői az adók, beszolgáltatások behajtásának; a természetbeni juttatások kiosztásának. Mérnökök, gazdasági szakemberek szervezték és irányították az építkezéseket, csatornák kijelölését, azok szélességének, hosszának megállapítását; kiszámították, hogy egy-egy termőterület mennyi vizet kaphat a zsilipeken keresztül. Ők feleltek a töltések, utak karbantartásáért; irányították a mezőgazdasági, kézműves termékek árucseréjét. Ők tartották számon az Ország vagyonát, melyről pontos kimutatást vezettek az „Ország tábláján”; ide könyvelték fel a központi magtárak készleteit. A központi irányítás megkapta az összes jövedelmet, melyet aztán három részre osztottak: ebből látták el az istenek szükségleteit, személyzetük juttatásait; másik része biztosította a tisztviselők, munkások fejadagjait; a harmadik részből bonyolították a cserekereskedelmet és tartalék volt ínségesebb időkre. Magát a munkavégzést a felügyelők ellenőrizték.
A templomokat egyforma minta szerint jól megalapozott töltésre, teraszra építették. A tell-építkezés azt eredményezte, hogy lassan dombok, halmok alakultak ki a mindig ugyanoda épülő templomok alapzataként. Mezopotámiában erre nagy szükség volt, a rendszeresen bekövetkező tavaszi áradások miatt. Egy másik közös vonás volt, hogy a templomok tetején áldozatokat mutattak be, például, amikor felkelt a templom védőistenének csillaga; vagy kiemelkedő események alkalmából. Továbbá a templomok alaprajza háromosztatú volt a két kötelező berendezési tárggyal: az oltárral és az áldozati asztallal. Az épületek támpilléresek, rizalitosak voltak. A rizalitos kiképzés a féloszlopok, ritkábban a különálló oszlopok rendszere. Az egykori északi épületek támpilléreinek így lett díszítő szerepe a déli templomoknál. An templomkörzetének legnagyobb temploma 53 x 83 méter volt. Az épületek központi csarnokának fedéséhez olykor 10 méter hosszú mennyezetgerendákra volt szükség. A fát az Amánus-, közelebbről a Cédrushegyekből úsztatták le az Eufráteszen. A sumer-építkezésekhez az agyagon kívül minden mást importálniuk kellett az építőknek.
Uruknak két szentélykörzete volt, az első időkben ez még két különálló várost jelentett. Egyik a Kulaba, An/Anu körzete. Uruk történelmének kezdetén ugyanis maga a főisten volt Uruk védőistene, ez is igazolja a város kiemelt szerepét. A templomegyüttes legjelentősebb temploma az ún. Fehér templom, eredeti nevén É.SAR.RA: a „Mindenség Háza”, mely fehér gipszvakolatáról kapta nevét, és amelyben mesterséges beton elemeket (geopolimer) találtak a régészek. A restaurált épület láttán elámulunk annak nagyszerűségén. Egy másik jelentős templom volt a BIT.RÉS, a „Legfőbb Háza”.
Uruk másik hatalmas szentélykörzete az É.AN.NA: „az Ég Háza”, Inanna (IN.AN.NA: az Ég Istennője”) körzete volt. Az istennő nem azonos a későbbi Istárral, a szerelem szertelen istennőjével. Inanna An dédunokája, Enlil fiának, Enzu-nak és hitvesének, Ningal istennőnek (NIN.GAL: „Nagy Úrnő”) a lánya volt, – testvére Utu napisten. An egy idő után átruházta a címet unokájára. Egyetlen alkalomról szólnak a feljegyzések (amiről tudunk), amikor An, hitvesével, Antuval személyesen is jelen volt az évenkénti tavasz-ünnepen, az „akitun”. Amíg a Kulaba templomainál elegyengették a romokat, és erre építették az új templomot tell-módszer szerint, addig az Éanna templomainál eltüntették a törmeléket. Itt nehezebb volt rekonstruálni az épületeket. Ekkorra elterjed Uruk templomainál a szögmozaik díszítés. A szögmozaikról már szóltunk, tehát a vörösre, fehérre és feketére festett és kiégetett csapszögeket a falra vitt vastag és nedves agyagvakolatba nyomkodták bele. Az Inanna istennő tiszteletére épített templomok egységes díszítő mintázata: cik-cakk, háromszög és a rombusz volt, jelentése: ŐS-ISTENNŐ. A templomkörzet egyik templomának bejáratát nyolc különálló, 2 méter átmérőjű, magas dupla oszlopsor díszítette, melyek a bejárati csarnok tetőzetét tartották; itt az oszlopokat, belső falakat szögmozaikkal díszítették. A szögmozaik uruki találmány volt, mely fordított utat tett meg, azaz délről került északra. Pár helyen freskók, festmények maradványait találták a falakon.
A ziqqurátok jellegzetes sumer építmények voltak (kinézetre, mint a lépcsős piramisok). A szinteket különböző színűre festették: az alsó szintet feketére, majd fehér, vörös, kék, narancs, ezüst-szín következett, a legfelső szint arany-színű lett, ez szentély volt az isteni párnak szánva; itt minden berendezési tárgy: asztal, székek, ágy, gyertyatartók (stb.) színaranyból készültek, de még a falakat is arannyal burkolták be. Egyébként a ziqqurátok teraszai belül általában tömörek voltak. Lenyűgöző látványt nyújthatott Uruk kettős városfala, megépítése Gilgames nevéhez fűződik. A fal 9,5 km hosszú volt, és
kb. 9 km2 -nyi területet zárt körül. A külső városfal 1,5 méter, a belső 5 méter vastag és kb. 5 m magas volt, végig bástyakörtornyok tagolták. „Több, mint kilencszáz lehetett a pillérek száma, amelyek minden támadásnak ellenálltak” (H. Keiser: A nagy istennő városa; – „pillérek” alatt a bástya körtornyok értendők). Szabályos távolságokban nádrétegeket építettek a falba rugalmasság végett. Egész Mezopotámiában agyagtéglából építkeztek, a városfal esetében ez napon szárított téglát jelentett.
Gilgames/EN.KULABA, „Kullab Ura” a megistenült Lugalbanda király és Ninszun istennő fia, „Kétharmadrész belőle isten, egyharmadrész belőle ember” (Gilgames I. tábla). Lugalbanda anyja Uras istennő.
„Gilgames alakját a nagy istenek tették fenségessé, termete tizenegy könyök – ez a magassága, mellkasának kerülete kilenc arasz.”
(Gilgames, – fordította Rákos Sándor; – a könyök hossza 50 cm, az araszé 22,5 cm.)
Uruk kidinnu-val rendelkező szabad város volt, polgárai különböző kiváltságokkal rendelkeztek akkor, ha helyi születésűek voltak. Például mentesültek a közmunkáktól, a katonai szolgálattól, valamint bizonyos adóktól. A városok kiváltságos státuszát hirdető jelképeket a városkapuknál állították fel. A kapuk rendkívül díszesek voltak, hogy reprezentálják idegenek előtt a város nagyságát; mögöttük bent a tér fontos pontja volt a polgárok mindennapi életének, a társadalmi élet központjául szolgáltak. A kerület elöljárója innen irányította a kapuhoz tartozó városnegyed ügyes-bajos dolgait; itt beszélték meg például a csatornák javításait, még üres parcellák kijelölését (stb.). Gilgames mit sem törődve a kiváltságokkal, kirendelte a polgárokat az építkezésekre. Ez aztán komoly felháborodást okozott, mely végül sztrájkba torkollott. Gilgames kiírtatta a nádat, bozótot az Eufrátesz város alatti partján, elegyengetve lépcsősre képeztette ki, majd pálmaligeteket telepíttetett a partokra. Egyik törvénybe iktatott intézkedése az volt, hogy költöztessék ki az állatokat a lakóházak földszintjéről, és létrák helyett készítsenek lépcsőket. A közigazgatás fontos szerve volt a „gyűlés”, élén a vénekkel, azaz nemzetségfőkkel, ők voltak a városatyák. Vitás ügyekben nem egyedül döntöttek, a város fegyverforgató férfiainak, a „legényeknek” is volt beleszólási joguk. (Egy ókori kétkamarás parlament.) A népgyűlés elfogadhatta, vagy elutasíthatta még a király előterjesztését is.



34
A dinasztiák kezdetétől építik az É.GAL-okat: „nagy házakat”, azaz palotákat. „Hatalmas méreteik révén a paloták hamarosan versenyre keltek a templomokkal, sőt pompában fölül is multák őket” (J. Klíma). A pompa, fény, csillogás a külföldi követek elkápráztatását célozta. A tróntermeket oszlopok, festmények, bronzveretek, pazar reliefek, domborművek, drágakő-berakásos szobrok, kőintarziás szekrényládák díszítették. A kiegészítő szárnyban kaptak helyet a konyhák, raktárak, fürdők, a levéltár, az írnokok szobái és az iskolai tantermek.
Különlegesek voltak a polgárok városi lakóházai. Az utcák kövezettek voltak de rendkívül szűkek, innen nyílt egy bejárat a lakóházba, az ajtó vörösre (az élet színére) volt festve. Az ősi, északi modellt követték azzal, hogy a központi udvart körül építették lakrészekkel. Az udvaron voltak a tűzhelyek, kemencék, a gémeskút; fák, bokrok árnyékolták. Az épületek emeletesek voltak. A földszinten voltak az irodák, műhelyek, rakodó helyiségek, fogadó-, vendégszobák, a bolthelyiség (bejárattal az utca felől is), konyhák, mosdóhelyiségek, jelentősebb házaknál a kápolnák. A lakóház emeletén az udvar felől gang futott körbe, innen nyíltak az ajtók, ablak nem volt a szobákon, helyettük szellőző nyílásokat képeztek ki a falak felső szegélyén, a tagolásukra szolgáló oszlopok egyben a tetőt is tartották. A földszintről jutottak fel fa lépcsőkön a folyosóra és az épület lapos tetejére, ahol nyári estéken jól esett a hűsölés, itt élték társas életüket, olykor itt is aludtak. Elegánsabb házakban fürdőszobák, WC-k voltak bitumennel szigetelve, a vizet cső- és aknarendszer vezette ki a házból, majd a közös nagy csatornák vezették tovább.
Fontos növény volt a datolyapálma, melynek állítólag 360 felhasználási módját ismerték; ezt csak a nád múlta felül. A pálma víz közelében szeretett állni, gyöngyfüzérként övezte a vízpartokat; kézzel porozták be. Részben a városiak, részben falusiak voltak a földművelők. A vetőekéről már volt szó; a termést kiégetett agyagsarlóval, később rézsarlóval vágták le, cséphadaróval, cséplőszánnal verték ki a magot, utóbbival ide-oda hajtottak a halomba rakott kalászokon; szeleléssel tisztították meg a törektől. A termékeket zebukordékon, vagy öszvérekvontatta szekereken szállították be a városba, vagy a kikötőbe. (A szamarat nem szerették, mert módfelett falánk jószág volt.) A sumer tájképhez hozzá tartoztak a noriák, a vízkiemelő hatalmas kerekek; és a malmok. A noriák csikorgása, a zebukordék, taligák zörgése a városi utak kövein éktelen zajt csapott főleg hajnalban, amikor vonultak ki a földekre (ilyenkor a városi zaj még nem nyomta el hangjukat). A gabonaféléken kívül sok-fajta zöldséget és gyümölcsöt is termesztettek. A szarvasmarha volt a fő házi állat, melyet sokoldalúan használtak. (Az istenek tejszínt is fogyasztottak.) Ló még nem volt, később egy ló áráért – szomorú, de – ötven rabszolgát lehetett venni. A családfőnek egy felesége volt, viszont ha anyagilag megtehette, mellékfeleséget is tarthatott. Korábbi időkben a nőknek magasabb volt a társadalmi szerepük, tanúk, írnokok is lehettek. A matriarchális ősi múltra emlékeztet, hogy Urukot „a Királyné városának” nevezték.
UR, a Bibliában Ur-Kasdim, ma Muqayyar, azaz „Szurokdomb”. Az elnevezés onnan ered, hogy itt építkezésnél rögzítésül földszurkot, bitument használtak. Történelme i. e. 5000-ben kezdődött. Többször elnéptelenedett, ennek oka az is lehetett, hogy a folyók olykor medret változtattak, és a folyó nélkül maradt város édesvíz híján nem tudott létezni. Ur 6–7 km-re esett Ubaidtól, tehát mélyenfekvő, vizes talaja miatt a nagyobb építményekhez itt is töltéseket kellett építeni. Virágzása idején a város lélekszáma meghaladta a 360 000 főt, és az ország fővárosának számított.
Az ásatások 1854-ben kezdődtek, minden területnek megvolt a magasan képzett szakembere. Thompson, King, Hall után Sir Leonard Woolley veszi át az expedíció irányítását, nemzetközileg ismert, neves régész gárdával, többek között Sir Max Mallowan Ninive, Arpacsije feltárója is közöttük van (Agatha Christie férje; – A. Christie-t/Mrs. Mallowan-t 1971-ben ütötték lovaggá, férjét három évvel korábban.) Összesen 1850 sírt tártak fel, közöttük 16 királysírt. Egyetlen sírban sem volt istenkép, vagy vallásos szimbólum. A holttestek mindig a jobb oldalukon feküdtek kissé felhúzott térdekkel (nem zsugorított pózban). A régészek először szembesültek a tömeges emberáldozat látványával a királysírokban. Egyik sírban például a bejáratnál öt holttetem feküdt, majd tíz női holttest, akik udvarhölgyek lehettek rendkívül szép fejdíszeikből, ékszereikből, egyenruháik foszlányaiból ítélve. Közelükben egy gyönyörű hárfa maradványát találták. Aranyfejű szögek tartották a húrokat; arany, lápisz-lazuli, fehér kagyló berakás díszítette, fönn arany bikafej állt lazurkő szemekkel és szakállal. „A hárfa romjain feküdtek az aranykoronás hárfás csontjai” (Woolley: Ur városa és a vízözön). Az első királysír i. e. 3500-ból való volt. Több hasonló, udvarhölgyes, hárfás sírt is találtak. Az utolsó királysír feltárásánál a halálveremben hat férfi és hatvannyolc nő holtteste feküdt szép rendben egymás mellett. A sírban négy hárfát találtak, egyiken nehéz aranyból való bikafej, másikon tehénfej ezüstből, a harmadikon a gímszarvas-fej ezüstből, a negyediken rézből volt a bikafej. Ebből a sírból került elő a két, életfára ágaskodó racka-juh (nem kos). Egy másik sírból nemesfémek, drágakövek között egy teljes áldozati edénykészlet aranyból, ezüstből került felszínre (csupán ezek a sírleletek utaltak isteneikhez kapcsolódó hitvilágukra). Máshol egy szántalpú díszes kocsi maradványa került feltárásra, két szamár, valamint a fogathoz tartozó lovászfiú és a kocsihajtó csontvázával. A kíséretként élve eltemetett udvartartás áldozatait haláluk előtt álomitalba kevert méreggel itathatták meg, mert nagyon nyugodtnak, rendezettnek tűntek halálukban. Az egyetlen királysír, melyben nem voltak emberáldozatok: MES.KALAM.DUG (a „Jó Ország Hőse”) királyé volt. Derekán széles (turáni) ezüst öv, melyen aranytőr és egy lazurból való fenőkő függött aranykarikákon; mellette kettős tollú fejszéje feküdt. Kiemelkedően szép volt arany/elektron sisakja. Úgy tűnik, a király eleve elutasította az emberáldozatot. Szenzációszámba menő feltárásnak számított Abargi király és hitvese, Subad királyné sírja. Csak a királyné sírja maradt épen; anyaga, értéke vetekszik Tutanhamon sírjának kincseivel. Két női csontvázat találtak a királynő mellett, egyiket a fejénél, másikat lábánál. A „halálveremben” hatvanöt személy a király, huszonöt a királyné kísérőjeként áldozta fel magát. A királynőn derékig érő köpeny volt felfűzött nemesfémekből, féldrága- és drágakövekből. A fonalak elporladtak, de a füzérek pontosan abban a helyzetben voltak, ahogy eltemették a királynővel. A nyaknál pánt fogta össze a sorokat, alul széles öv, melyre hosszú, cső-alakú gyöngyöket varrtak. Csodálatos volt fejéke, alapja egy széles aranyszalag, erre volt rögzítve három aranykoszorú bükkfa és fűzfa leveleket utánzó arany lapokból és arany karikákból. A hajba arany fésű volt tűzve, melyet arany virágok díszítettek, a virágokat lazurkő, karneol és fehér gyöngyház-berakás tette még látványosabbá. Fülében válláig érő arany karikák lógtak.
AB.AR.GI: AB = atya; AR a magyarokat jelenti; a GI (L. 85.): rózsa; egészséges, tiszta, érintetlen, sértetlen; szilárd, erős, állandó, biztos, tartós, pontos. SU.BAD: a SU a szubarokra vonatkozik; a BAD (L. 152.): védmű, erőd, bástya; magas, erős. A nevek a Két Őst képviselik.
Úr védőistene Enzu/Nanna volt, hitvese Nin.Gal istennő. „Házuk” a „Nanna templom”, a fő templom szentélye, itt születtek gyermekeik: Inanna, Utu. Az épületet keresztben egy erős fal választotta el a templomrésztől. A fal mögött külön az istennek és külön hitvesének egy-egy központi udvart (!) körülvevő lakrésze volt. Még a templom területén kaptak helyet az istenség titkárai, írnokai és a kiszolgáló személyzet (alsóbbrendű istenek), külön helyiségekben. Az udvaron gémeskút, kaptár alakú (búbos) kenyérsütő kemence állt; a konyhában tűzhely, falra aggatott konyhai edényekkel. Voltak fürdőszobáik, WC-ik bitumennel burkolva, kissé lejtősre építve, hogy a víz ki tudjon folyni a csatornákba. Az udvaron külön medencék is álltak. Megtalálták az Enki isten által feltalált szövőszék maradványát is, a szövőszék ugyanolyan volt, mint egykor Enki lányáé, még megvoltak a fonalat kifeszítő súlyok és a gödör, amibe a szövőnő a lábát lógatta szövés közben, mert a szerkezet a földön feküdt.



35
AZ AKKÁD-KOR
I. e. 2350 körül megszakad a csodálatos sumer civilizáció, hanyatlása előre vetítette árnyékát. Az első fenyegető jelek nyugat felől, a nomád sémi martu, amurru (= nyugati) területekről érkeztek.
A lassú beszivárgás már hosszú ideje tartott, a kereskedelmi ügyletek fokozatosan az ő kezükbe kerültek; megkaparintották a bankházak (marašû-k), kereskedőházak ellenőrzését. A betelepülő sémik a sumer idők korai szakaszában még nagyon sumereknek akartak látszani; szem előtt tartva érdekeiket sokáig tisztességgel szolgálták feljebbvalóikat, mint udvari tisztviselők; de alázatos hajlongásaik közben sokatmondó, jelentőségteljes pillantásokkal adták tudtul egymásnak saját dolgaik alakulását, titkos céljuk elszánt volt a központi hatalom meggyengítésére. Utazó kereskedőkként hozták-vitték a híreket, szervezkedtek, egyeztették szándékaikat.
Az Ország hanyatlását gyorsították a belső problémák is: romlottak a közerkölcsök, a „hajdanvolt nagy istenek” által diktált és számonkért tiszta erkölcsöket már beszennyezte a korrupció. Mindennapi jelenség volt a hatalmukkal visszaélő, népet szipolyozó adóbehajtók, a lefizethető hivatalnokok garázdálkodása, e réven érdemtelen egyének érvényesülése, gazdagodása, birtokokhoz jutása; közben emelték az adókat. Gyengült az Ország, a főváros, Úr a végletekig elszegényedett, utcáit felverte a gaz. Ennek fő oka, hogy Enlil száműzte fiát Enzu/Nannát a város védőistenét az északi Harránba, mert vissza akarta szerezni a Sorstáblákat. Sok „Sirató ének” született az isten elvesztése miatt, mert Ur népe a rajongásig szerette istenét. A romláshoz hozzájárult, hogy az öntözéstől szikesedtek a földek, ezáltal csökkent a terméshozam, különösen a búza termése sínylette meg; a lakosság létszáma pedig nőtt, éhség, járványok tizedelték a lakosságot. Az emberek kénytelenek voltak eladni gyermekeiket és magukat a palotának vagy a templomgazdaságnak, hogy megmeneküljenek az éhenhalástól. Akkád Sumer északi szomszédja volt, a „kad”-ok eredetileg nem voltak sémi népek, de ellenséges viszonyban álltak a sumerekkel, ezért szövetkeztek ellenük a betelepülő és már ott élő egyre nagyobb számú sémi amurru néppel.
I. Szárgon/Sarrukín (i. e. 2340–2284) megdönti a sumer hegemóniát. Címei: „Akkád uralkodója”, „Kis királya”. Születése titokzatos, a toposszá vált történet szerint anyja papnő volt (ha főpapnő, akkor királyi hercegnő), akinek nem lett volna szabad szülnie, ezért a gyermeket egy vízhatlan kosárban a folyóra tette, és nyilván gondoskodott róla, hogy valaki megtalálja; egy kertész talált rá és nevelte fel. Szárgon gátlástalanul söpri el érvényesülése útjából akár addigi jótevőit is, hogy hatalomra juthasson. Uruk királyát, Lugalzaggesit, a „Négy világtáj urát” – mert támadást indítva ellene meg akarta akadályozni térhódítását – kalodával a nyakában Nippurba hajtja, és mélyen megalázva közszemlére állítja (!). Elsőként alkalmazott a hadseregben hivatásos katonákat. Hatalmas erődrendszereket építtet, 50 km-ként (két „kettősóra” járásra) ellenőrző pontokat állíttat fel. A Cédrus-erdőtől Elámig végighódítja a tartományokat. Új fővárost építtet Agade (Akkád) néven (melynek későbbi korokban helyét sem találták; – Kis-től északra feküdt).
Unokája, Narám-Szín (i. e. 2260–2223) folytatja elődei hódító politikáját. Gőgös, elbizakodott módon istennek nyilvánítja magát, viseli az istenek szarv-koronáját; és felveszi a „Négy világtáj királya” címet. Visszatetsző jelleme ellenére uralma a kereskedelem és művészet virágzását jelentette Mezopotámiában. Fennmaradt róla egy szép, nemes arcélű szobor. Az I. Agade-i dinasztia tizenegyedik, egyben utolsó királyának neve ismerősen cseng számunkra: Su-Turul, i. e. 2186–2154 között uralkodott. Végül Gútium népe, a Zagrosz-hegység félelmetes harcosai győzték le az akkádokat.
A 150–160 évig tartó akkád-időszak után visszaáll a sumer uralom, ez az Újsumir restauráció kora. Nagy uralkodói egyéniségek állítják vissza a régi rendet. Újraépítik a rombadőlt templomokat, a királyi palotát, ziqqurátut, a városfalat. Úr-ban Úr-Nammu (i. e. 2111–2094), „Sumer és Akkád királya”, a III. Úr-i dinasztia pateszije kerül trónra. A régi ziqqurát maradványát magként beleépíti az új épületbe. A ziqqurát 3 méter magas szilárd alapra, teraszra épül, háromszintes építmény lesz; az első 11 méter, a második 6 méter, a harmadik, mely az ásatások korára teljesen megsemmisült becslések szerint 3 méter magas lehetett. A ziqqurát alapterülete 62 x 45 méter volt. A teraszokra földet hordtak fel, és növényekkel, bokrokkal tették hasonlóvá a hegyekhez, miután eredetileg is a hegyeket akarták utánozni a tornyokkal. Az építmény külső falán az ún. „könnyező csatornák” vezették el a fölösleges vizet. A városfal 23,5 méter vastag volt az alapoknál. A ziqqurátnál és a városfalnál alkalmaztak kiégetett vályogtéglát is, előbbinél külső burkolásként, utóbbinál a bástya tetején körbefutó rétegként. A fal magassága 8 méter volt. Úr-Nammu fia, Sulgi után harmadik királyként Arad Nanna/Amar-Szuen (i. e. 2046–2038) lép trónra. Utána Su-Szín (i. e. 2038–2029) következik, aki épít egy 275 km hosszú erődített falat a nyugat felől betörni készülő sémi amurruk ellen.
A II. Lagaš-i dinasztia legkiemelkedőbb királya Gudea (i. e. 2144–2124); kiterjeszti hatalmát Sumer legnagyobb részére; béke és jólét jellemezte kormányzását. Ismét virágzik a művészet, csodálatosan szép szobrok készülnek, magáról a királyról több is. Fellendül a sumer nyelvű udvari költészet, melynek az uralkodó is művelője. Ningirszu isten megjelenik álmában, és felszólítja, hogy építsen neki templomot, felébredve talál egy táblát, rajta a tervrajzzal. A Gudea névben a GUD (L. 297.) jelentése: hős, erős, félisten, de jelentheti a Bak-ot is; – az „ea” Enki neve, aki a király védőistene volt. A király egyik álló szobrán edényt tart kezében, víz, halak ömlenek ki belőle, ez is Enkire utal, mivel Ő a Bak, Vízöntő, Halak istene volt. Gudea volt a sumer irodalom egyik név szerint is ismert költője.
Egy ránk vonatkozó adat: Gudea nevű város lesz a magyarok fővárosa a Kur-folyó mentén. Már ekkor gyakori a „magar/makar/magyar” elnevezés, mely csak Kr. u. az 500-as évektől válik általánossá az eddigi AR-ral, MA-val kezdődő szavak helyett. Fővárosuk után lett „guda-magar”, „gudamakari” az itteni nép neve!
Urukban Utu-Hegál, a „Négy világtáj királya”, „Sumer és Akkád királya”, az V. Uruk-i dinasztia tagja állítja vissza a rendet, ő is nagy építtető. Családfáját Lugalbandáig, Ninszun istennőig vezeti vissza, tehát Gilgames rokonának vallja magát.



36
I. e. a 2000-es évek elejétől már semmi nem tudja megállítani az akkádok újra induló hódítását. Minden ellenük épített védőfalat áttörnek, az országra zúdulva mindent lerombolnak. Ettől kezdve az uralkodók címe: „Sumer és Akkád királya”. Az akkád írnokok szorgalmasan tanulmányozzák a sumer nyelvet; szótárakat szerkesztenek, lefordítják a sumer irodalmi, tudományos műveket. Rangot jelentett ismerni a sumer nyelvet, írást. A nyelv visszaszorul ugyan, de választékos stílusát tovább használják irodalmi alkotásokban, valamint a hazai és külföldi diplomáciai gyakorlatban.
A népesség létszáma 200 év alatt megduplázódhat, mi az a 200 év az eltelt évezredekhez képest! A Zab-folyók torkolata a Tigrissel rendkívül termékeny területe volt a Folyamköznek; lakossága túlnépesedés miatt feltehetően korán elkezdte a kirajzást, kisebb településeket városokká fejlesztve a közeli, távolabbi térségekben, így Lurisztán, Mada, Média településeket, az ősi Irán (Arán) északi részeit; valamint észak, északnyugat felé is terjeszkedett. Mai történelmi atlaszok még jelölnek területet „Szavárd magyarok” néven például az előbb említett Kur-folyó medencéjének középső szakaszán, a Kaukázustól délre (Történelmi atlasz 6. old.). Az asszír hódítás elől már sokan futva menekülnek Árpád földjéről, pedig senki nem üldözte őket. Sőt miután az asszírok télen–nyáron folyamatosan csak háborúztak, nagyon is ragaszkodtak a becsületes, dolgos itt élő emberekhez, akik helyettük is művelték földjeiket. Népeink véglegesen csak Kr. u. 635-ben hagyták el szülőföldjüket, az arab invázió elől mentve életüket.
ASSZÍR-, BABILÓNI KORSZAK
Amikor I. Szárgon trónra lép, Akkádtól északra asszír területen már a 35. asszír király van uralmon. Asszíriát a III. évezredtől jelölik a történelmi atlaszok. Assur volt a közigazgatási, politikai főváros, a királyok palotáival; Ninive pedig a szakrális főváros Assur és Istár istennő nagy templomával. (Ettől kezdve csak a legfontosabb eseményekre térünk ki.)
I. Samsi-Adad (i. e. 1815–1782) harminckilencedik uralkodóként megalapítja az első asszír birodalmat. Felveszi a „Világmindenség királya” címet, embertelen pusztítást visz véghez a meghódított tartományokban, kiírtja az uralkodókat és családjukat. Babilon is hatalma alá kerül.
I. e. 2040 körül Szumu-Abum megalapítja az I. Babilóni-dinasztiát. Ennek a dinasztiának legkiemelkedőbb uralkodója a hatodikként trónra kerülő Hammurápi (i. e. 1792–1750). Amíg Hammurápi ül Babilón trónján, a „dicsőségtáblákon” mindig megemlítik Subartut, természetesen mint legyőzött tartományt. Például: „Az év (amelyben) Hammurápi király, a hős, aki Marduknak győzelmet hozott, Esnunna, Subartu és Gutium hatalmas seregeit legyőzte, elfoglalta Mankisu városát és a Tigris folyó partját egészen Subartu földjéig.” Szubartu északnyugaton, Tell-Bráktól északra feküdt, közel a Hábur-folyóhoz. Híressé vált Hammurápi 2,25 méter magas dioritból készült törvényoszlopa. A felvésett törvények már több ezer évesek voltak ekkor, miután azok Utu napisten Bölcsességtáblájáról származtak: „Utu helyezte számba a szót, ítéleteimmel egyetértést teremtettem Sumer és Akkád között” (Kalla Gábor: Mezopotámiai uralkodók).
I. Assur-uballit (i. e. 1363–1328) uralkodása alatt válik Asszíria független állammá. Assur főistenük „átveszi” Enlil és Marduk szerepét. Marduk lesz Babilónia főistene. Az asszírok terjeszkedő hódítása megállíthatatlan volt a Tigris és a Zab-folyók termékeny völgye felé. A következő századokban Asszíria és Babilon váltják egymást a hatalomban, igyekeznek egymás fölé kerekedni. A legyőzött tartomány fő templomából ilyenkor mindig elhurcolják a főisten szobrát, de ha fordul a kocka, viszik vissza a szobrot. Asszíria kronológiája volt a legpontosabb a Közel-Keleten, mindenütt ezt használták. Az asszírok mindent rendkívül precízen adminisztráltak, őket csak a sumer írnokok múlták felül, akik a templomgazdaságokban még az utolsó libáról is kimutatást készítettek.
Rövid ízelítő az asszír királyi udvarok pompájáról: a királyi palota felavatására 70 000 vendéget hívnak meg ... A királyi paloták soha nem látott fényűzéssel épülnek. A bejáratnál emberfejű szárnyas oroszlánok őrködnek. Sziklába vájt csatornákon sok száz kilométerről vezetik a vizet a pálmakertek, a világ minden részéből összegyűjtött különleges növényfajtákkal beültetett kertek öntözéséhez. Ébenfa bútorok, nemes szőnyegek, arany, ezüst, drágakő, elefántcsont díszek mindenütt, csodálatos bronz-veretek a hatalmas kapuszárnyakon. Lenyűgözőek a 4,5 méter magas alabástrom domborművek harci jelenetekkel, vagy az „életfán” tevékenykedő istenekkel és „megistenült” asszír királyokkal, akik isteni attribútumokat viselnek. A 3 méter magas istenfejű bikaszobrok, kicsempézett luxusfürdők, ziqqurátuk, templomok, fényűző paloták demonstrálják az asszír nagyhatalmat. A leigázott tartományok művészeit, kézműveseit, építészeit, kőfaragóit az országba telepítik, hogy minden alkotás a legmagasabb művészi igénnyel valósulhasson meg. Ezt a luxust a leigázott tartományok adóiból, kincseiből fedezik.
URARTU nem volt sem asszír, sem babilóni tartomány, de történelme, kultúrája már a nagyhatalmak árnyékában fejlődik („az UR, AR népek által alapított”). Az asszír feliratokon először Nairi néven szerepel, később lett Urartu vagy Van Királyság; a Bibliában Ararát a neve; saját nyelvükön Biainili-nek nevezték országukat. A már egészen korai asszír támadások arra késztetik a szétszórt kisállamokat, törzsi szerveződéseket, hogy egyesüljenek. Ez a folyamat I. Sulmánu-asaridu (1274–1245) asszír király uralkodása alatt felgyorsul. Ettől kezdve említik az asszír királyfeliratok Urartut, mely már nagyhatalom ekkor, és képes szembeszállni Asszíriával, sőt legerősebb ellenfele lesz, olykor területeket foglalva el-, vagy vissza tőle (I. Argisti, II. Sarduri). Szövetséget köt az északi szíriai, arámi államokkal.
Területe nagy részben hegyvidékre esett, alföldnek tekinthető részei a nagy tavak: Van, Urmia, Szeván környékére korlátozódtak, de ezek nagy része is inkább magasföld, ennek ellenére önellátó volt gabonatermesztés terén, a kedvező klímának köszönhetően még nagy magasságban is gazdag termést hoztak a gyümölcsöskertek, és sikeres volt szőlőművelésük is. A tartomány délkeleti része lehajlott a Zabfolyók felső szakaszára. Az északra is terjeszkedő magyarság; a közben legyőzött Mitanni hontalanná vált hurrita népe; a menekülő babilóniai káld papság és híveik; sumerek, arámiak, hettiták itt leltek új hazára.
Hegyei, városai: Ardahana város a Kur(a)-folyó partján; a folyó medencéje és térsége fontos állomása lesz az új hazát kereső magyarságnak. Mellékén feküdt Tärtär (emlékeztet Tartaria helységnévre Erdélyben); Artik város, az Aragac hegység (4090 méter). Az Aras/Araksz-folyó körzetében délre feküdt az Arasi-hegység; majd Artashat, Ararat városok, a folyó másik oldalán az Ararát hegycsúcsai emelkedtek. Délre nyugat-keleti irányban, szinte párhuzamosan futnak: az Örmény-magasföld hegyei; a Van-tótól délre az Örmény-Toros hegység, az Örmény Taurusz, hegycsúcsai 3000–4000 méter magasak, déli hegyláncán folyik keresztül a Felső-Zab. A hatalmas, szélesen elhúzódó, külön hegyláncokra is elágazódó hegyvonulatok elválasztották és védték az országot Asszíria felől. Urartu dél felől csak a hegylánc keleti, illetve nyugati végében volt támadható. A nehezen megközelíthető átjárók fölött erődítmények magasodtak, a hegyláncok bástyaként őrködtek, közöttük a meredek, úttalan szurdokok lehetetlenné tették csapattestek számára az átkelést.



37
Gyorsan fejlődött az ország, hatalmas duzzasztógátakkal, vízvezeték rendszerekkel tették még termékenyebbé a megművelhető területeket. Ezüst-, réz-, vasbányáik voltak, már régóta ismert volt fémfeldolgozó iparuk, később gyártották az acélt is; művészi bronzművességük messze földre vitte hírüket. A Közel-Kelet Urartuból szerezte be a legnemesebben kitenyésztett lovakat, széles körben szállították kiváló boraikat, kézműves termékeiket (stb.). Városaik emeletes házakkal, sziklába vájt vízvezetékekkel, freskókkal díszített palotákkal, várakkal dicsekedhettek; az erődített falakkal védett, pártázatos homlokzatú katonai épületeik külön stílust képviseltek. Első királyuk Aramu. A főváros Szugunia és Arzaskun volt, egyike szakrális fővárosa lehetett az országnak. Királyaik: Sardúri, Ispuni, Menua, Argisti (stb.). Asszír-, de főleg saját királyfelirataik őrizték meg a fontosabb történelmi eseményeket, Menua király például 70 dicsőségtáblán örökítette meg tetteit. Írásuk: sumer–akkád–asszír ékírás volt. Főistenüket Haldi-t harcászati istenségként tisztelték, temploma Ardini-ben, a későbbi Muszaszir városban volt. A város az Urmia-tótól délnyugatra, a Felső-Zab keletre nyúló kanyarulatánál feküdt. Másik nagy istenségük Teisebani, Tesub sarlós isten megfelelője. Úgy tűnik, istennői-kultusz nem játszott szerepet Urartu mitológiájában. Nyelvjárásuk sokféle elemből állt, ennek ellenére ragozó maradt.
II. Assur-nászir-apli (i. e. 884–856) igazi katonakirály volt, hadvezérnek igen tehetséges, de embernek, uralkodónak annál kegyetlenebb, a megtorlásokban túltett a legtöbb, egyébként könyörtelen asszír uralkodón is. Hadjáratait a szervezettség, céltudatos körültekintés jellemzi, a harci szekeres egységek mellett beveti a gyorsmozgású lovasságot is. Utászokat alkalmaz, különös faltörő kosokat, ostromtornyokat konstruáltat. (Az ábrázolásokon soha nem látszik, ki vagy mi mozgatja a titokzatos szerkezeteket.) Támadásai gyorsak, rajtaütésszerűek. A Tigris és a Középső-Eufrátesz vonalán erődöket építtet, a meghódított városokban katonai támaszpontokat létesít asszír helyőrséggel. A Hábur melletti Szuruban megölik az asszír helytartót, emiatt kegyetlen bosszút áll a városon. Az összeesküvőket elevenen nyúzatja meg és égetteti el, bőrükkel borítja be a város falait, emberfejekből gúlát építtet, tömegeket csonkíttat meg. Az újonnan megválasztott királyt Ninivében végezteti ki hasonló kegyetlenséggel. Ezután nyugat felé, az arámi államok ellen vonul, hatalmát a Földközi-tenger partjáig terjeszti ki, és mérhetetlen hadizsákmánnyal tér haza. Megadóztatja Türosz, Szidón, Büblosz, Arwad (Arad), Amurru (stb.) városokat.
III. Adad-narári (i. e. 810–783) anyja a világhírűen okos és szép Szammuramat/Szemirámisz, aki öt évig a kiskorú trónörökös helyett uralkodik. Férje oldalán részt vesz Ninosz király keleti hadjáratában, ahol harciasságával tűnik ki. Később Ninosz felesége lesz. Szépsége, okossága, bátorsága mellett, mint fantáziadús építtetőt is csodálták. Ninosz talán Nimród egyik fia volt. Adad-narári trónja hanyatlik. A tartományi helytartók saját feliratokat állítanak, melyeken a király nevét meg sem említik. Még egy pestisjárvány is felüti fejét, szaporodnak a belső lázongások, nő a korrupció. Mindezt észleli az északi szomszéd Urartu, és rögtön a hódító szerepében lép fel Asszíria ellen. Sikerül is területeket elfoglalnia a nyugati és keleti határvonalak mentén. És akkor támad ismét egy erőskezű, tehetséges uralkodó Asszíriában: III. Tukulti-apil-Ésarra (i. e. 745–727), aki visszafordítja a bomlasztó folyamatokat.
A király először belső rendet teremt. További két védőgyűrűt létesít a belső mag, az anyaország határai körül. A vazallus tartományokban leváltja a helyi uralkodócsaládok tisztségviselőit, saját embereit, képzett állami tisztviselőket állít a helyükre. Ezen államok között futárszolgálatot állíttat fel. Letöri az arisztokrácia hatalmát (később ez okozza vesztét, mert összeesküvést szerveznek ellene). Ezután kezdi hódító hadjáratait. Korszerűsíti a hadsereget, továbbfejleszti a testőrgárdát, besorozza a hadraképes hadifoglyokat, idegen zsoldosokat szerződtet (mint már I. Szárgon is), hivatásos hadsereget állít fel, nyáron sem hagyják abba a háborúzást. Különleges hadigépeket készíttet, erősebbek, gyorsabbak lesznek harci szekerei; utászokat, kémszervezeteket alkalmaz, a gyors hadmozdulatokhoz ő is alkalmazza az önálló lovasságot. A hadsereget különálló hadtestekre osztja, hogy egyszerre több fronton is harcolhassanak. Kivételesen meghagyja trónján Nabú-nászir-t, Babilónia királyát.
III. Tukulti-apil-Ésarra felveszi a „Sumer és Akkád királya” címet. I. e. 743-ban nyugat felé indít támadást, de erős koalíció ellenállásába ütközik. Urartu, Arpad, Malatya, Kummuhi és Gurgum egyesített seregébe, melyet II. Szarduri, Urartu királya vezet; vereséget szenved, menekülnie kell. A következő támadásban ismét szemben találja magát a korábbi koalícióval. „A szövetségben kulcsszerepet töltött be Arpad...először óriási sereggel Arpad ellen indult”. (Kalla G.) Árpád akkori királya Mati-ilu volt (a „Mati” magyarságára vall, „ilu” az akkád kortól: isten; itt inkább úgy értendő, hogy istene ereje segíti). Az asszír király a város (legalább 20 méter) vastag erődített falait három évig tartó állandó ostrommal tudja csak bevenni, ilyen hosszú ideig tartó háború eddig még soha nem fordult elő. A korszerű harci eszközök bevetése mellett kiéhezteti a város lakosságát, mely nem számított a folyamatos háborúra (úgy látszik Árpádnak nem volt kémhálózata). Árpád, a bevehetetlennek hitt város, az önálló királyság i. e. 740-ben elesik, de tartományi székhellyé nevezik ki, itt gyűlnek össze a szövetség tagállamainak uralkodói, hogy letegyék a fegyvert, és átnyújtsák adójukat és ajándékaikat az asszír királynak.
Majd elesik Ungi és Arám (Damaszkusz). Nyugaton Szíria és a Taurus arámi és újhettita államai; a föníciai városok; a palesztin államok: Izráel, Júda, Gáza, Ammón, Moáb, Edóm; – továbbá Téma, Sába is behódolnak az asszír királynak. Tukulti-apil-Ésarra tesz egy kitérőt északra, Ullabu városállam felé, leveri a lázongásokat, 29 városának lakóit elhurcoltatja, helyükre szíriai lakosságot telepíttet. Sorban letöri az ellene lázadó vazallus államokat, majd visszatérve i. e. 735-ben megkerüli a torlaszul felmagasodó északi hegyeket, és kelet felől megtámadja Urartut. A térképet elnézve nagy kerülőt kellett megtennie a hadseregnek, mert még az ÉszakiZagrosz hegyvonulat is útjukat állta. Persze útközben sem tétlenkedtek, megadóztatták a Zagroszon túli mada/méd törzseket. Tuspa, a főváros citadellájának falait nem sikerült bevenniük, viszont a sereg nyomában kő-kövön nem maradt, elképesztő mennyiségű, nagy értékű kincset raboltak országszerte. Akkora pusztítást végeztek, hogy ezt az ország nehezen tudta kiheverni. Urartu után az asszír király ismét nyugat felé fordul. Meg kell leckéztetnie az adófizetést megtagadó vazallus államokat: Izráelt, Damaszkuszt, a föníciai és filiszteus városokat. Júdea megmaradt hű vazallusnak, ezért megkíméli, viszont Izráel északi tíz törzse területének nagy részét elfoglalja, népét Asszíriába, a Hábur-folyó mellékére deportálja. A tíz izráeli nép (törzs) fővárosa Szamária volt, lakóit korábban Közép-Mezopotámiából, Kutha és Szamária térségéből lakoltathatták ki).



38
A Biblia is foglalkozik a Hábur mellékére telepített izraeli törzsekkel. Az Úr, Jahwe/Jehova haragudott rájuk, mert ragaszkodtak régi isteneikhez, pedig templom is épült számukra. „...az Úr háza kapujának bejáratához, a mely északra van, és ímé ott asszonyok ülnek vala, siratván a Tammuzt.” „...a tornácz és az oltár között vala mintegy huszonöt férfiú, kik hátokkal az Úr templomára és orczájokkal keletre fordultak, s ezek kelet felé leborulva imádták a napot.” (Ezékiel könyve 8: 14, 16.)



39
Damaszkusz letörésére, népének deportálására i. e. 732-ben kerül sor. Az arámi népet AR.AM (eredetileg: anyajogú AR-ok, magyarok) 100 000-es számban telepítik be Asszíria földjére, a frissen felépült városokban létszámuk túlsúlyba kerül. A megbecsült arámi nép annyira művelt és kulturált – az arámi Jézus nyelve lesz később –, hogy nyelvüket az adminisztráció hivatalos nyelvévé teszik. Ez után a déli káld törzsek ellen vonul, 155 000 méd lakost, 65 000 káldot telepíttet ki, de megkíméli a fővárost, létrehozza Asszíria és Babilón perszonálunióját, végül maga ül Babilón trónjára. (A káldok Babilónia alapnépessége lehetett.)
II. Sarrukín (i. e. 721–705) támadást indít Hama, Arpad, Szimurru, Damaszkusz és Szamaria ellen, mert felmondták az asszír szövetséget. Elhurcoltatja Szamária és Izráel még megmaradt népét, a térség asszír provincia lesz. A király nyolcadik hadjáratát Urartu ellen vezeti. Elfoglalja Tuspát, keleten Muszaszirban kirabolja Haldi főisten templomát. (A templomból 108 tonna nyersrezet, 25 212 bronzpajzsot, 1504 bronzlándzsát, 30 541 bronztőrt, 607 bronzkádat, továbbá bronz királyszobrokat; aranyból, ezüstből, elefántcsontból való, drágakövekkel gazdagon kirakott dísztárgyakat zsákmányol; – M. Roaf alapján.) Északon feldúlja Manda királyságát, a nagy szabir-magyar területet, északabbra szorítja a népességet. Rúzsa, a királyuk öngyilkos lesz (i. e. 714-ben). Ez után elfoglalja Babilónt. A Bit-Jákini törzsből való II. Marduk-apla-iddina (i. e. 721–703) kassita (kus) királyt meghagyja „a Tengerföld-nek nevezett déli mocsárvilág urának” (Kalla G.). I. e. 705-ben Gorda turáni fejedelemmel vívott háborújában esik el.
Fia, Szín-ahhé-eriba (i. e. 704–681) szövetséget köt a szkítákkal, akik ekkor a Kur vidékén élnek a Kászpi-tó felé eső területen. A szkítákat a Biblia askenázi néven említi. A szkíták vezére Ispakai (IS: isten; PA: fő, fej, vezér; KA: kapu, befogadó, elkötelezett). A király Ninivét teszi meg fővárosnak, szépíti, kiépíti az ősrégi várost, a monumentálisra épített fellegváron belül paloták, templomok sorakoznak. A gyönyörű pártázott, kiugró tornyokkal díszített hatalmas városfal 12 km hosszú volt legalább 14 kapuval.
Assur-ah-iddina (i. e. 680–669) csak nagy erőfeszítések árán tudja együtt tartani a túlságosan nagyra nőtt Asszír-birodalmat. Uralkodása alatt egyiptomi területet hódít meg i. e. 671-ben, elfoglalja a Deltát. Szír területeken is, Anatóliában is háborúzik. Egy másik, figyelemreméltó tette volt, hogy nem a trónörököst, hanem kisebbik, tehetségesebb fiát jelöli Asszíria trónjára. Nagybefolyású hitvese, az arámi származású Nakiya is őt támogatja. Lányát, hogy megőrizze a békét, feleségül adja Bartatua szkíta törzsfőhöz. Így kerül trónra Assur-bán-apli (i. e. 668–627). Katonai tehetsége felülmúlta a korábbi uralkodók legjobbjait. De nem csak nagy hadvezér, hanem tudós is volt, aki kitanulta a teljes írnoki tudományt, nagyszerű matematikus és számottevő irodalmár volt, aki még az özönvíz előtti idők (i. e. 4000) ősi sumer tábláit is el tudta olvasni. Írnokait szétküldte a szélrózsa minden irányába, hogy kutassák fel és másolják le az ősi iratokat, eposzokat. Így kerültek az általa alapított világhírű ninivei könyvtárba az előtte való évszázadok legjelesebb irodalmi alkotásai. (A Gilgames- és Teremtés-eposzt nagyapja palotájának romjai alatt találták meg.) Folytatja apja hadjáratait Egyiptom ellen, Taharqa (Tárkány) fáraót csak másodszorra tudja legyőzni. Emberi nagysága, katonai zsenialitása, győzelmei sem tudják megállítani a birodalom hanyatlását.
II. Assur-uballit (i. e. 611–609) utolsóként, 117. asszír királyként még trónra kerül, de i. e. 612-ben méd, babilóni, szkíta összefogással döntő csapást mérnek a birodalomra, 609-ben utolsó, harráni állásuk is elvész.
Közben a térség eseményeit befolyásolta, hogy színre léptek a szkíták. Megerősödik Média (ekkorra Mada és Média egyesült), ez után számolni kell a médekkel, mint az asszírok elleni háborúk hathatós támogatóival. Hogy milyen nagyra nőtt a médek katonai ereje mutatja, hogy sikeres háborúkat vívnak Irán és Anatólia ellen, iráni államokat hajtanak fennhatóságuk alá. A további változást a felemelkedő perzsa nagyhatalom jelenti a térségben. Már Nabú-apla-uszur káld sejk Asszíria elleni háborúiban is támogatják Babilóniát. Egyesülnek a káld, az arámi törzsek és a babilóni arisztokrácia. Nabú-apla-uszurt trónra emelik, királyként dinasztiát alapít Káld- vagy Újbabilóni-dinasztia néven. Szövetséget köt Küaxarész perzsa királlyal, amit a királylány, Amüitisz és a trónörökös, Nabú-kudurri-uszur házasságával erősítenek meg.
Nabú-kudurri-uszur (i. e. 604–562) folytatja a területszerző háborúkat. 597-ben indul Jeruzsálem ellen, beveszi a várost, uralkodóját elhurcoltatja, Cidqijját állítva helyére. Az új király (mint az előzőek is) bízik az egyiptomi támogatásban, egy idő után szintén megtagadja az adófizetést, amire Nabú-kudurri-uszur kegyetlen megtorlással válaszol. A templomot leromboltatja, kincseit, valamint az állam vagyonát magával viszi, a megvakíttatott királyt az udvartartással, más főemberekkel, a papsággal deportálja, Cidqijja fiait kivégezteti.
Hatalmas építkezésekbe kezd országszerte, de főleg Babilónban. Két fontos centrum épül: a királyi paloták körzete 45 000 km2-en az Északi és Déli-palotával, utóbbihoz tartoztak a királyi lakosztályok, valamint a hivatalnoki kar épületei. Az Északi-palota együtteshez tartozott az Istár-kapu a Felvonulási úttal, egy erődítmény és a világhírű függőkertek, melyeket a király Amüitisznek, feleségének építtetett. A másik épületkomplexum Marduk szentélykörzete volt, területén állt az Észagila (a Szent Isten háza) a főisten, Marduk szobrával és a 90 x 90 x 90 méteres, hétlépcsős ziqqurátuval, neve Étemenanki (ég-föld kötelék háza). Meg kell még említenünk az egyedülálló alkotást, a hidat, mely összekötötte az Eufrátesz partjait. A híd egy szakaszát fel lehetett emelni az áthaladó hajók számára.
„Az újbabiloni dinasztiában egy feltehetően káld eredetű, bonyolult öröklési szokás volt érvényben, amely a leszármazási és az alkalmassági elvet egyaránt figyelembe vette” (Kalla G.). Ha alkalmatlan volt az uralkodó, leválthatták. A már idős Nabú-naid (i. e. 555–539) utolsó királyként uralkodik. Káld-arisztokrata családból származott, de ereiben nem folyt királyi vér. Anyja, Adda-guppi befolyására – aki Harránban a Nanna/Szín szentély papnője volt –, a király feltámasztja Nanna/Szín kultuszát, szentélyeket építtet számára, és ezzel Szín tiszteletét a nemzeti főisten, Marduk fölé helyezi. Lánya Szín szentélyének főpapnője lett. „A tudós káld király, Nabú-naid...leírja, hogyan választotta ki a holdisten az ő lányát kultusza legmagasabb rangú papnői tisztségére” (Oppenheim). Szín hivatalos istenné emelése felbőszítette az ország Marduk-hívőit, a papság pedig elkezdte aknamunkáját a király ellen. Lázadás tört ki, a király az arab sivatagba menekült, fiát hagyva helyettesének. Mire hazatért, megváltozott a történelmi légkör Babilon körül. Egy új nagyhatalom, Perzsia kezdte osztani a lapokat a térségben.
A továbbiakban a Tigristől keletre eső területeket vizsgáljuk, ahol népeink kisebb-nagyobb államokat alapítottak, kis településeket növeltek városokká. AR és Ma szavak őrizték meg az alapnépesség etnikumi hovatartozását. A megszűnt Urartu helyén egy jelentős állam, Arménia kezd terjeszkedni, első nagy fejedelmük Aram. Az Urmia-tó déli oldalán, kissé keletre volt található Mannai/Mannaj tartomány. „I. e. 716-ban I. Rusza, Urartu királya legyőzte ... az Urmia-tótól délre fekvő Mannaj ország királyát” (Roaf). Mannajtól délkeletre feküdt Mada/Madaj egy vonalban Arbéla, Arrapcha városokkal, melyek a Zagrosz nyugati oldalán feküdtek. Madaj egyik városa Harhar (AR,AR). Madajtól délkeletre épült ki a rendkívül jelentős tartomány, Média, melynek fontos szerepe volt az ismertetett történelmi eseményekben; – később két tartományra oszlik.



40
A további államok: Párszua, a hegyvidéki Gutium, Lullubium, Kassu, mely Lurisztán része volt. Lurisztántól délre következett Susiana/Elám, Elámtól keletre Ansan. Utóbbi egy része Perzsiához tartozott. Az Urmia-tó délnyugati sarkánál feküdt Hamazi, ettől délre Marhasi. A felsorolt államok az egykori Ariana-birodalomhoz tartoztak, és terjedtek egészen Arachosiáig, melynek keleti határát az Indus-folyó képezte. A kis államok később beolvadtak a nagy Perzsa-birodalomba.
Lurisztán i. e. II–I. évezredben a Közép-Zagrosz térség bronzműves központja volt. Öntött dísztárgyaikon, jelvényeiken, a rúdvégeken, pecsétnyomókon, kultikus bronz-csörgőkön felemelt karú, áldást osztó istennői alakokat, tulipán és madár-ábrázolásokat látunk. Dísztálaikon, lószerszámokon, díszes övcsatokon mitológiai állatalakokat jelenítettek meg, tehát magyar és hun szimbólumokat. Gyakori volt az „életfa” motívum, a palmetta, széthajló tulipánszerű szirmai között ott volt az US/Őst jelképező íveltszárú rombusz, az Ős-Istennő jelképe. A tulipán Enki/Magurnak a szimbóluma. Így alakultak ki a csodálatosan szép palmettás tarsolylemezek. A motívumok gyakran rácsminta előtt láthatóak, a rács-szerkezetről korábbról tudjuk, hogy a révült sámánok túlvilágról hozott egyik motívuma. Ismerünk olyan népművészeti alkotást, ahol a rombusz-rácsok előtt színes, dús virágok, az élet rózsái hajlonganak, forognak, mint a termékeny, virágzó élet finom jelképei, melyek a hajdani istenek világát idézik (rózsa/rozetta; tulipán). A rácsok kis rombuszai az ősiség anyaistennői erejét adják át a bomló virágoknak. Vagy vázákban látunk dús virágokat. A „váza” az istennő attribútuma: a (fordított) omega-formájú szülőkő jelképe, melyből virág-szépségű tiszta új életek fakadnak. Visszatérve Urartu jelképrendszeréhez, itt is számtalanszor előfordul a hálós-rácsos háttér vagy keret, melyben madártestű, emberfejű lény látható koronával; vagy szárnyas griffek szintén koronás emberfejjel. Vegyük a viseletet. A zsinóros díszmagyar atilla és mente a megszólalásig megegyezett a méd-perzsa díszöltözettel, majd ezt utánozták a párthusok is. A perzsák a médektől vették át a ruházkodás stílusát, a médek ruházata pedig megegyezett a magyar öltözettel. Marcellinus a méd ruházatot egyenesen a magyarral vonja párhuzamba (Bartal Gy.). Kézai is arról ír, hogy Attila „ruházásának szabása és alakja nála úgy, mint népénél a médusok módjára volt” (Bartal Gy.).
PERZSA-, GÖRÖG-, PÁRTHUS-, ÚJPERZSA URALOM, BIZÁNCI KORSZAK, ARAB INVÁZIÓ
A korai Perszisz déli szomszédja volt Médiának. Assur-bán-apli idején asszír fennhatóság alatt állt, Asszíria bukásával kezd megerősödni, megalakul a Perzsa-birodalom. II. (Nagy) Kűrosz (i. e. 559–530) perzsa király legyőzi a környező kis államokat, velük és az 500-as évek közepén Médiával is egyesül. Média kultúráját Sumertől szerezte, ezért tiszteletben állt a perzsák előtt, akik miután nem rendelkeztek évezredekre visszatekintő magas kultúrával, sem építészeti hagyományokkal, művészeket, építészeket Médiából és a régebbi kultúrák országaiból hoztak nagyarányú építkezéseikhez. A király dicsőségtábláin mindig emlegette Sumert.
A perzsák szerették az oszlopos épületeket, a 20 méter magas oszlopok tetejére bikát, oroszlánt, griffet ábrázoló szobrokat helyeztek oszlopfőként. Égy ékiratos felirat felsorolja a környező régebbi országokat: „Chona, Media, Babylon, Arbela, Assyria, Gutrata, Armenia, Cappadocia, Sapardia, Hunai” (Lukácsi K.). Ezek szerint Arbéla nem csak város, tartomány is volt. A perzsák idejétől a térképek nem jelölik Szubartut, de Subria/Szibár/Amida/Arma néven még jelentős tartomány volt, fővárosa Urkis/Edessza, majd Urfa.
Népeink egyre északabbra húzódva Nagy Kűrosz idején zömmel az Aras/Arax és a tőle északra folyó Kur/Kura medencéjében éltek, a tartomány Pejbárt néven is ismert volt a Kaukázus déli oldalán. A két folyó kelet felé haladva összefolyt, így torkollott bele a Kaszpi-tóba, neve Kura maradt. A perzsák idején fővárosa Egor volt (ma Gori); északra ott tündökölt hófedte csúcsával az 5033 méter magas Kasbek, a Kaukázus második legmagasabb csúcsa. Ennek a „délnyugat-káspi-térben fekvő mada területnek” (Hérodotosz) volt királynője Tamár/Tomyris. Kűrosz megtámadja a madák tartományát, „de a perzsák csak hosszú harcok árán tudták legyőzni Tomyris királynő seregét”, a döntő ütközet a Halys-folyónál zajlott. A perzsák akkor még legyőzhetetlenek voltak. Közben a mada hadsereg keleti része a Kászpi-tóig hátrál, kettészakad a nagy magyar-szabir népesség, a keletiek Derbenten keresztül elhagyják a térséget, és az Ural-hegység keleti oldalán telepednek le. A terület róluk kapja a Szibéria nevet (Padányi Viktor; Bakay Kornél). A másik rész a Kura medencéjében marad, a megújuló perzsa támadások elől mindig kitérnek, majd amikor elmúlik a veszély, visszaköltöznek. A Történelmi Atlasz (mint említettem) itt jelöli a „Szavárd magyarok” népét.
Nagy Kűrosz hazaengedte a deportált zsidókat az elrabolt kincsekkel együtt, de csak Juda és Benjamin törzse tért haza. A héber írástudóknak szabad bejárásuk volt a babiloni könyvtárakba, ahol tanulmányozhatták az ősi irodalmi hagyatékokat; valójában jól éltek a fogságban.
A perzsa vallás fő istene Ahura-Mazda, akit szárnyas napkorong belsejében ábrázoltak. A gonosz megtestesítője Ahrimán. A jót a fehér, a rossz erőt a fekete szín szimbolizálta. Szent írásgyűjteményük a Zend-Aveszta; a zend ősrégi vallás volt, Zarathusztra csak megreformálta i. e. 1000 körül. A vallás egyik forradalmian új gondolata: „a lélek létezik s öröktől fogva halhatatlan”. Nagyon szépek a zend fohászok: „Mik vagyunk mi, óh Uram! A Te fénnyel lobogó lángod mellett.”
A Nap-, Hold-tisztelet, az angyalok-, a predesztináció tana, a feltámadás fogalma a zend vallásból ered. A mágizmus őshazája az Ararát környéke és a Van-tó déli területe. Erről a környékről származott Zaratzusztra szaka-szkíta nemzetségből. Szorgalmazta vízgyűjtők és csatornák építését; tartós letelepedésre, a földművelés elkezdésére szólította fel a népet (ezért utasították el a hunok). A zend mágusok külön kasztot alapítottak, ők látták el a bírói tisztet; ők voltak a trónörökösök nevelői. A szent temetkező város, Paszargadai volt a központjuk, itt kenték fel, majd temették is el királyaikat. A mágusok voltak a csillagászok, orvosok, tanítók. Az új főváros Perszepolisz lett. A zendek nem építettek templomot, domb- és hegytetőkön áldoztak tűzoltáraik előtt fő istenüknek, továbbá a Napnak, Holdnak, földnek, tűznek, víznek, szeleknek és ezek isteneinek. Felújították Anahita természetistennő tiszteletét, de kiemelten Szpenta Armati (AR, MA), a Föld istennőjét tisztelték. A zendek napistene Mithra/Mithrász volt. A jelentősebb meghódított országok isteneinek is mutattak be áldozatokat, így Héraklész/Árész, Vesta, Apolló, Vénusz, Aphrodité oltárai előtt.



41
A trónörökös: Kambüszész (i. e. 529–522) kerül trónra; majd Dareiosz, aki hódításait az Indus-völgy térségéig terjeszti ki. Közben vereségeket szenved Marathonnál a görögök ellen, továbbá a szkíták ellen. Híres az ún. Behisztun-i sziklafala, melyre három nyelven (óperzsa, babiloni és elámi ékiratos írással) véseti be győzelmeit, saját magát is ábrázoltatva, amint tűzáldozatot mutat be Ahura-Mazda oltára előtt. A jelentős uralkodók közt kell említenünk a trónörököst, I. Xerxész-t; viszont egyre gyakoribbak lesznek háborús vereségeik, főleg a görögökkel szemben maradnak alul; végül III. Dareiosz uralma alatt összeomlik a birodalom.
I. e. 335-ben III. ALexandrosz (Nagy Sándor i.e. 330–323), Makedónia királya megtámadja III. Dareiosz seregét. A perzsák három döntő vereséget szenvednek el a görögöktől, akik harmadszorra felgyújtják Perszepoliszt, és ez jelenti a birodalom végét (Hérodotosz tudósított a háborúkról). Nagy Sándor kiépíti a nagy Görög-birodalmat. Birtokba veszi a perzsák ellenőrzése alatt álló addigi összes területet, így népeink ezúttal görög fennhatóság alá kerülnek. Egyik hadjáratuk alkalmával legyőzik a szkítákat, de közben meggyőződnek a szkíták hősies harcmodoráról, nemes jelleméről, így 20 000 szkíta ifjút erősítésként saját hadseregükbe soroznak. A király váratlan halála után fiai kerülnek trónra, majd a Szeleukida-dinasztia következik 27 királlyal, elsőként Szeleukosz Nikatór (i. e. 305–281); utolsóként II. Philipposz i. e. 65–64 között.
A turáni népek nem írtak történelmet magukról, szerencsére ekkor már megbízható leírások születnek a Közel-Kelet, Közép-Ázsia eseményeiről. A kor leghíresebb levéltárai őrzik a babilóni, asszír, perzsa, görög, örmény, bizánci, latin, ószláv kútfők tollából származó leírásokat, beszámolókat. A korabeli nagyhírű történész Xenophon például így ír: „három napi meneteléssel harminc parasangot tettek meg a Makarok földjén”. Lukácsi Kristóf a görög, római történészek helyett Kisázsia íróit részesítette előnyben, mert utóbbiak a neveket is pontosabban adták vissza, másrészt többnyire jelen voltak az eseményeknél, és a szemtanú hitelességével írtak azokról.
Fontosak voltak a királyi országos levéltárak. A király másolatot is készíttetett a jelentésekről, és az iratok egyike a levéltárba került. Arméniában a nemzetségi levéltárakban perzsa és görög írással maradtak fenn megyék, családok, falvak dokumentumai. Az országos évkönyveket a templomokban őrizték. Lukácsi kiemeli az örmény és edesszai levéltárat. Maga a Királyok könyve, sőt az egész Ószövetség anyaga is nagyrészt a krónikák könyveinek alapján készült.
A következő nagyhatalom a Páthus-birodalom, népeink ettől kezdve a párthusok uralma alá tartoztak; ez, a közeli rokonság miatt nem számított nehéz igának. A Kászpi-tó délkeleti sarkánál feküdt a regés Hyrkánia, ennek délkeleti sarkánál alakul majd meg a Párthus-birodalom, de először még kis területet mondhatott magáénak Aria néven, mely a hatalmas Ariána-birodalom része volt. „Pártosokká”, párthusokká az után váltak, hogy a szkíták egy jelentős része, az „elpártolók” ide költöztek. I. e. 7. század elején kezdődött a szkíták között a meghasonlás, szakadás. Párthia i. e. 250-ig adófizetője volt Médiának, majd Perzsiának, Nagy Sándornak, de még a Szeleukidáknak is. Ez utóbbi időszakban egyesül Parthia Hyrkániával és kezd nagyhatalommá válni. Lerázzák a görögök igáját, ezzel kezdődik dicsőséges történelmük. Trónra emelik Arsaces-t (i. e. 250), az Arszák (AR, SA) dinasztiát alapítanak. A király rövid időn belül erős államot alapít olyan törvényekkel, melyeket a következő harmincnyolc király is követésre méltónak tart! A nemeseknek igen nagy szavuk volt, akár le is válthatták uralkodójukat. A király után rangban a bíró/surena következett, de hadvezéri tisztet is betöltött; ő iktatta be a királyt és ő őrködött a fölött, hogy az uralkodójelölt az Arsacidák nemzetségéből való legyen.
Hogy némi fogalmat kapjunk tekintélyéről, gazdagságáról: „a Crassus ellen harcoló surena málháját 1000 teve, rabnőit 200 kocsi szállította, s egész (személyes) kísérete mintegy 10 000 főből állott” (Marcellinus; – Bihari János).
Volt nádoruk, tárnokuk (kincstárnok), voltak ispánjaik (hispan), ismeretes volt a megyeispán (megistán) cím. A párthusok állították fel azt a típusú megyerendszert, melyet Árpád-házi királyaink is bevezettek. Ezt az igazgatási rendszert később sok tartományban alkalmazták (úgy működtek, mint Egyiptomban a nomoszok). Ahogy nőtt a királyság hatalma, egyre több terület került fennhatóságuk alá, így: Asszíria, Susiana/Elám, Persis, Karmania Maior, Margiana, Baktria, Sogdiana, Sakastána (szaka-szkíták), az Immauson-túli Szkítia, Serica, Drangiana, Arachosia, Gedrosia, Média, Mezopotámia, Arménia, Szíria; nyugaton az Eufráteszig terjedően (Plinius; – Marcellinus).
Eleinte keveset háborúztak és nem hódítottak meg egyetlen tartományt sem, ekkor még élt bennük a magyar mentalitás. A magyarok vitézül tudtak küzdeni, de maguk soha nem kezdeményeztek háborút, csak akkor bocsátkoztak csatába, amikor a földjük forgott veszélyben, melyet meg kellett védeniük. A háború eleinte nem tarthatott tovább 15 napnál a párthusoknál sem. A következő figyelmeztetést Várdán királyukhoz intézték: „király, ha tovább akarsz hadakozni, harcolj magad; mi pedig haza megyünk, s más királyt választunk magunknak” (Tacitus nyomán a Thuróczi krónikából, – Bartal Gy.); ugyanezt mondták a magyarok II. István királyuknak. Majd idővel a szkíta-hun harcos kedv miatt mindez megváltozott, már a béke volt terhükre. Fegyvereik: az íj, nyíl, a hajító pányva, hosszú lándzsa. A fő ütőerőt lovasságuk képezte (a lovak is vértezettek voltak), ezért igyekeztek mindig sík területre terelni az ütközetet. (A nemesség lovon ülve élte életét, egyik királyukat azért váltották le, mert elpuhult módon, hordszéken vitette magát.) Nem használtak modern ostromgépeket, ezért a rómaiak megvetették és mélyen lenézték őket mindaddig, míg meg nem semmisítették légióikat. Első alkalommal ifjabb Crassus vezette a rómaiak támadását; a párthus sereget II. Aradosz/Orodes (i. e. 57–37). Tőrbe csalták a rómaiakat, majd iszonyatos üvöltés és borzalmas, mennydörgésszerű harci dobok lármája közben két oldalról támadtak. Egyik taktikájuk az volt, hogy úgy tettek, mintha menekülnének, közben visszafelé nyilazva terítették le üldözőiket. A következő háborút Marcus Antonius indítja ellenük 16 légióval i. e. 38-ban. „Csak az istenek irgalmából térhetett roppant seregének harmada vissza” (Florus; – Bartal Gy.). A háborúk nem szűnnek meg. A rómaiak elfoglalják Arménia és Mezopotámia tartományát. Kiújuló harcok árán visszakerülnek Párthiához, majd újra a rómaiakhoz. Az ide-oda csatolás legnagyobb elszenvedője maga a lakosság, kapkodhatták fejüket, hogy adott esetben éppen hova tartoznak, mikor fogják újra felégetni, feldúlni alighogy felépített házaikat. Közben belső békétlenségek ütik fel fejüket gyengítve egységüket; megesett, hogy Baktriában például ellenkirályt választottak; végül a háborúk is felemésztették erejüket, a birodalom lassan haladt a széthullás felé.



42
A párthus nyelv méd és szkíta elemekből állt, de volt olyan nyelvjárásuk, mely babilóni–iráni–arameus keverék-dialektus volt. Diplomáciai levelezésükhöz a görög írást használták, e nyelven tárgyaltak a rómaiakkal is. Voltak színházaik, ahol görög drámákat adtak elő, de nem volt önálló nemzeti irodalmuk; építészetük sem volt kiemelkedő. Hatra városát köralakú, 4 méter vastag fal védte (Hatra volt a napkultusz központja, a kör alak ennek volt a szimbóluma), a fal körül árok, azon túl magas földhányás húzódott. Palotáik ragyogtak az aranytól, ezüsttől, magukat is módfelett cicomázták; a király arany ágyon feküdt. A férfiak öltözete sajátságos volt, a hosszú tunika alatt inget és bőven redőzött nadrágot viseltek. Később többen átvették közülük a méd–perzsa divatot. Volt egy, csak rájuk jellemző kéztartásuk: a felemelt, könyökben meghajlított jobb kéz előre fordított tenyérrel.
Mitológiájuk középpontjában sokáig a Napisten és Holdisten állt (Két Ős); „Ezért nevezték a későbbi (Arsacida) királyok a Nap és Hold testvéreinek magukat” (Justinus – Bihari J.). Majd hun-szkíta hatásra kezdett elmaradni a Hold-kultusz, viszont a szakralitásban fennmaradt, szimbolikájuk végig megőrizte, gyakran ábrázolták a fekvő Holdat, benne a napkoronggal; vagy külön jelent meg a két égitest, a Napot csillaggal jelölve. Királyábrázolásoknál mindig ott látjuk; de ott vannak az érméken, ezüst tálakon, csészéken, elefántcsont–ezüst ivókürtjeiken, faliképeken, osszáriumokon (stb.). Átvették a zoroaszterizmust, de nem gyakorolták nagy hitbuzgalommal. Királyaik sírját viszont egy egész nemzet őrizte. Szövetségeiket az istenek oltárai előtt kötötték, ilyenkor néha vérszerződést alkalmaztak. A királyi székhely Ctesiphonban volt, szent temetkezési helyük először Arbélában, majd Hatrában, végül Niszában volt, viszont nem találtak királysírokat, csak a levéltárat mintegy 2000-nyi dokumentummal. Az Edesszában élők egy része áttért a keresztény hitre. Párthiában is a mágusok tartották kezükben az oktatást, csillagászatot (stb.), ők végezték a papi teendőket.
Kr. u. 224-ben a Szaszán fejedelmi családból származó I. Ardasír (Kr. u. 224–241) megtámadja a birodalmat, a párthus király, Artavaszdész elesik a háborúban, felbomlik a birodalom. A rómaiak nem tudták legyőzni Párthiát, de a perzsák igen. Ismét perzsa fennhatóság alá kerülnek a tartományok, így népeink is; ez lesz az Újperzsa-birodalom. Ardasír után I. Sápúr kerül trónra (Kr. u. 241–272), majd Kr. u. 651-ig összesen harminchárom uralkodója lesz a Szaszanida-dinasztiának.
A KELETI HUNOK
Közben ki kell térnünk a keleti hunok nagy népcsaládjára; az összefoglalás sajnos rendkívül vázlatos lesz. Atura is süllyedni kezdett, innen a hunok elsősorban Belső-Ázsiába, Ordosz térségébe menekültek. Nagytudású sámánjuk, Agaba i. e. 4040ben („medvetoros”, azaz napévekben számolva) megszervezte az említett 24 Hun Törzsszövetséget; megalakult az Öregek Tanácsa. Agaba kegyhelyeket létesített, sámánképző intézményt állított fel, írást szerkesztett, melyben keveredett egyfajta kép-írás a rovással, az írást eleinte csak a sámán-képzősök sajátíthatták el. Ötévenként minden törzsnek egy tehetséges ifjút Ordoszba kellett küldenie a sámánképzőbe, és a 4 éves ún. tárkány (kézműves) képzőbe. 20 évenként az Öregek Tanácsa kijelölt néhány, tanulmányát már befejezett ifjú sámánt „rokonlátogató kalandozásra”, így került Kerka ifjúsági fősámán a „Melegvizek Birodalmába”, azaz a Kárpát-medencébe, aki kijelentése szerint ide tulajdonképpen csak haza jött. A hunok ebben a régióban nem voltak önellátóak, egyébként is nagyállattartásból éltek, és állati eredetű termékekkel kereskedtek. (A szarvasmarha hiányozhatott az állat-állományukból, mert a tehéntejet máig nem tudja feldolgozni a szervezetük, a laktáz nevű enzim hiánya miatt.) A Fekete-tenger északi oldalán élő „földművelő szkíták”, vagy a heftalita/fehér húnok, akiknek Közép-Ázsiában az Oxus, az Aral-tó medencéjében öntözőcsatornáik is voltak behatóan foglalkoztak földműveléssel. Hunok népként éltek a Kárpát-medencében, Egyiptomban, a Közel-Keleten, Közép-Ázsiában, Indiában; több helyen királyságokat is alapítottak. A Han-dinasztia idején (Kr. e. 206– Kr. u. 25 között) házasság révén családi kapcsolatba kerültek a kínai császári házzal. Sajnos, i. e. kb. 500-tól egyre inkább elhatalmasodott egy részükön a rabló portyázások szokása, pedig sámánjaik mindent elkövettek, hogy leállítsák őket, de még ölni is képesek voltak, csakhogy mehessenek. Ide fajult a „rokonlátogatás” szokása. Magyarok nem tartoztak a 24 Hun Törzsszövetségbe. Az Arvisura részletesen foglalkozik a hunokkal, leírásait alapul lehet venni, de van ennél megbízhatóbb forrás, Sima Qian könyve: A hunok legkorábbi története. A Szerző apja a nyugati Han-dinasztia idején a császári udvar főtörténészi hivatalát töltötte be; fia lépett örökébe, mindkettőjüknek szabad bejárásuk volt Kína császári könyvtáraiba. Sima Qian-t igazmondásáért csúful megcsonkították, de nem lett öngyilkos, ahogy elvárták volna tőle, mert megígérte apjának, hogy megírja Kína igaz történetét, apja anyaggyűjtéssel segítette. A nagyszabású, 130 kötetes történelmi munkának a 110. kötete a hunokról szól. A Szerző részletesen ír a „hu”-nak nevezett hun népről, a shaurongokról (nyugati rongok/hunok), a xiongnukról (keleti hunok) és számos más hun törzsről, történetükről, szokásaikról, csatározásaikról (stb.). Közelebbről nem ismerteti a 24 hun törzset, de ír a törzsek 24 vezéréről, akik az év első és ötödik havában összegyűlnek, ekkor áldozatokat mutatnak be a xiongnu ősöknek, valamint az égnek, földnek, az isteneknek és szellemeknek. Reggel a Nap előtt, este a Hold előtt (ha nem látszott, a Sarkcsillag felé fordulva) hajolnak meg.
A kínai császárnak küldött leveleik így kezdődtek: „A nagy Shanyu, Ég és Föld fia, aki a Nap és Hold rendeltetéséből lett fejedelemmé, tisztelteti és kérdi, hogy szolgál a Han Császár egészsége”. Levelezésük végig ilyen udvarias stílusban íródott, de szinte állandóan harcban álltak egymással, pedig egyre-másra kötötték a „két nagyhatalom közötti ‘Békeszerződéseket’.” Ebből az alkalomból a császári udvar, szokás szerint egy hercegnőt, vele rendkívül értékes ajándékokat küldött a shanyu udvarába. A szerződések megszegése „mind a xiongnuk részéről történt”. A kínaiak így vélekedtek az északi területekről: „még ha meg is támadnánk a xiongnu területeket, mit érnénk vele. Mind mocsár és sós pusztaság, nem lehet élni rajtuk”. Hunok éltek a Nagy Faltól délre is, ezek a törzsek letelepedett életmódot folytattak, és falakkal erődített városokban laktak. Ők kínai módra „fejrevalót és övet” viseltek. A kínaiaknál a különleges ruhadarabok társadalmi rangjukat jelölték, együtt járt bizonyos előírt etikett és szertartások betartásával, és egy művelt társadalom ismertetőjegyének számított. A xiongnu népeknél is rangjelzők voltak az ékes veretekkel díszített övek, de nem voltak rangjelző fejrevalóik. Viszont szigorú szerkezetű társadalomban éltek. Rangban a shanyu alatt álltak: a Jobb- és Bal-oldali Bölcs fejedelmek, majd a Jobb- és Bal Luli fejedelmek, a Jobb- és Bal hadvezérek, a Jobb- és Bal parancsnokok, a Jobb- és Bal udvartartási irányítók és a Jobb- és Bal-oldali gudu márkik. A shanyut „Baloldali Tuqi (bölcs) fejedelem”-nek nevezték. A jobb-oldaliak a nyugati, a bal-oldaliak a birodalom keleti részén laktak. A hét náluk 10 napból állt, ebből az 5. és 6. volt a legszerencsésebb. Halottaikat kettős koporsóban temették el, de nem emeltek sírdombot fölé és nem gyászolták őket. Nem tisztelték az idős vagy beteg embereket.
Miután a hunok nagy része elvonult Kína szomszédságából, nem írtak tovább történelmet róluk. Sima Qian i. e. 90-ben halt meg. Örmény, szír, az óbolgár királylajstrom, valamint kínai, görög, bizánci (stb.) „támogató források” segítenek kibogozni a szálakat.
I. e. 620-tól az Altáj–Bajkál–Aral-tó körzetében egy új hun birodalom alakul. Kínai források említik először a Dulo-dinasztia nevét, akkor Kína szomszédságában, Mongólia területén élnek. Ellenük épül majd fel a hatalmas „kínai-fal”; nagy része Kr. e. 212-ben, Qin császár idején. A hunok uralkodója Qin idején Touman, ekkor nagyon erősek a xiongnuk. T’ou-man san-jü elsőszülött fia Mao-tun, a trónörökös.



43
Korán megmutatkozik kegyetlen természete, így atyja egy másik fiát jelöli trónörökösnek. Mao-tun nem hagyja magát félre állítani, mindenkit lenyilaztat katonáival, akik útjában állnak, így atyját, annak legkedvesebb feleségét és fiát, az atyja által kijelölt trónörököst, saját legkedvesebb feleségét; és lenyilaztatja azokat a katonákat is, akik nem akarják teljesíteni parancsait.
Így kerül trónra i. e. 207-ben. Egyesíti a környező népeket „Ezek most mind hunok, s valamennyi íjfeszítő nép” – írja a kínai császárnak. Mao-tun birodalma kínai támadásra omlik össze i. e. 48-ban. A hunok egy része Kínában marad kínai fennhatóság alatt; másik két része India, illetve nyugat felé vonul. Indiában régóta élnek hunok, Kr. u. 484 és 528 között Toramana és Mihiragula uralkodása idején mintegy negyven tartományt uralnak (! – Gula = Gyula). Anglia tudományos körökre bízta az indiai nép összetételét kiderítő adatok összeírását. Szenzációs eredmény született, a felmérés alapján 160 millióan vallották magukat szkíta–hun leszármazottaknak! (Zajti Ferenc: Hun–magyar őstörténelem).
A Dulo-dinasztia uralkodói a nyugati ágon kerülnek hatalomra, de az összeomlás utáni 200 évben alig hallani hírt róluk. Kr. u. 160-tól már a Káspi–Volga-térségben élnek. Két uralkodójuk van: a tanhu (császár) és a horka, a „kisebbik király”. Padányi Viktor, örmény kútfők és más források alapján a következő uralkodókat sorakoztatja fel: Szurhab-Venaszep (190210); tanhuk eddig és a továbbiakban: Csovanszir/Csobánc, Ketrehon (327-ig uralkodik), Urnajra, Charaton (fekete hun lehetett), Richa/Ruga (434-től), Buda/Bleda (434–445). Horkák: Juluf/Gyula (méltóságnév is), Szanesan, Balambér, Uldin, Bengyeg/Bendegúz/Mundzuk, Uptár (434-ig), Atilla, a hunok hadsereg-főparancsnoka. (Lehet tévedés az évszámok körül, vagy hogy az adott uralkodó tanhu volt-e vagy horka.)
A hunok egyre nyugatabbra vonulva a Kászpi-tóig terjeszkednek, majd rövidesen a Kaukázus északi térségében rendezkednek be. Itt sokan áttérnek a keresztény hitre. A mai Dagesztán területén királyságot alapítanak, fővárosuk Varacsán. Hittérítők jártak közöttük, még hún-nyelvű szent irataik is voltak. Ezért fogadták szívesen Világosító Szent Gergelyt, aki szintén hittérítőként terjesztette a keresztény tanokat. Mindaddig érdeklődéssel hallgatták, amíg arról nem kezdett el beszélni, hogy Jézus tanai tiltják a rablást. Ekkor kivetkőztek önmagukból, össze-vissza kiabáltak, hogy ők azt nem hagyják abba, hiszen abból élnek (nem mindenki élt abból). „Mi nem mondunk le szokott életmódunkról és rabolni ezután is fogunk”. Teljesen belelovallták magukat dühös felháborodásukba, majd királyuk, Szanesan egy lovat hozatott, annak farkához kötözték Gergelyt, és a vágtató ló szétszaggatta testét (342-ben történt; – közli Lukácsi Kristóf). Az örmények Gergely haláláért bosszút álltak, egy támadásban megverték a hunokat, majd a hunok el is költöztek abból a térségből.
Atilla (az ókori szerzők így írták a nevét) 415–416-ban születik, Mundzuk fia. 445-ben megöleti bátyját, Budát, de horka marad (Padányi V.). Buda ordoszi öröksége révén shanyu és fősámán volt. Mind nyugatabbra terjeszkednek, 395-től a hunok területének központja már Meotisz környéke. Atilla hódító nyugati vezérségét 434 körül kezdi. Minden útjába eső nép férfi tagjait a hunok táborába olvasztja, így vonul fel Bizánc ellen, nem hódítja meg, csak megadóztatja (ezt a megadóztatást Bizánc még Géza idejében is érezteti).
Minden ellenük támadó hadsereget és tartományt legyőznek. A sorból kiemelkedik a rómaiak elleni háborújuk, melyet a frank Klodvig fiai, Thorismund és Theodorich robbantanak ki egymás ellen a trónért hadakozva, ők kérik a rómaiak, illetve Attila segítségét. A háborúba bekapcsolódnak a nyugati és keleti gótok; Róma hadserege élén Aetius áll. Ebben a hiábavaló ütközetben százhatvankétezer ember esik áldozatul a catalauni síkon, de egyik fél sem mondhatta magát győztesnek. Rómát később megkíméli Atilla a pápa közbenjárására, de volt egy hátsó szándéka is, Honoria császárlány kezének elnyerése. Ezt nem kapta meg, de elvonult Róma falai alól.
Atilla korának legnagyobb katonai stratégája lehetett, hadigépeket, fegyvereket talált fel. Egyébként a turáni-türk népek a csatákban mesterien tudtak bánni a félelemkeltés eszközeivel. Firduszi írja a Sah-Naméban: „a turániak lovainak dübörgése olyan rengésbe hozta a földet, mintha az ítélet napja közeledett volna.”
Végül a nagy hun birodalomhoz tartozott: az Ibéria-fsz./Hispánia keleti fele, lenyúlva Észak-Afrika egy széles sávjáig, Nyugat-Európa nagy része, a Fekete-tenger déli és északi oldala, a Kaukázus déli és északi területe (Perzsia nem), egészen a Kaszpi-tó nyugati partvonaláig. Ehhez a birodalomhoz csatlakozott kelet felől Ellák (Atilla legidősebb fia) tartománya vegyes hun etnikumával, közöttük a heftalita (Ephthalitai), akatzir, cidarita és egyéb hun népekkel. (Két utóbbi lett alapnépessége a későbbi Kazáriának.) Atilla címei: a „Hunok, médek (szkítával keveredett méd-szarmata) és dákok királya”. Atilla nyugati hadjárata idején a birodalom nyári szállásterülete a Kárpát-medence (valószínű Szeged környéki) déli részén volt. Itt, tornyos fapalotájában kötötte meg utolsó házasságát egy Ildikó nevezetű előkelő lánnyal, amikor nászéjszakáján váratlanul elhunyt (453-ban), vagy agyvérzés miatt halt meg, vagy megmérgezték. Nem lehet tudni, hova temették el.
Halálával a hatalmas nyugati hun birodalom egyik napról a másikra összeomlik, fiai egymást irtják az öröklés jogáért. Legkisebb fia, Khabad/Irnik/Csaba a megmaradt népesség egy részét Erdélyben letelepíti, rájuk parancsolva, hogy építsenek házakat és kezdjék el a földművelést; másik részével (a hadsereg maradékával) keletre vonul, itt a Volga–Don térségben új tartományt alapít:
Onogoria néven; – Kr. u. 491-től 514-ig uralkodik. Két fia közül Kutrigur ágán öröklődik tovább a trón. Ezen az ágon születnek meg Ogurd/Gorda és Mugajer/Magayar/Magor/Magyar (valószínű két különböző anyától; a faji hovatartozást az anya révén tartották számon; a név: Magor magyar anyára vall). Gorda megkeresztelkedik és elrendeli, hogy olvasszák be a „pogány bálványokat”. Ez mérhetetlen felháborodást vált ki, amely háborúba torkollik, ahol Gorda meghal. Magayar kerül trónra Kr. u. 518-ban; elkergeti a bizánci papokat, ezért Bizánc szankciókat léptet életbe ellene, válaszul 20 000 fős sereggel vonul fel Bizánc ellen. (A harc kimenetelét nem jegyezték fel a krónikák.) Közben a hunok tömegei menekülnek az erőszakos hittérítés elől, a Derbenti-hágón átvonulva a Kura torkolatvidékén találnak új otthonra, és itt egyesülnek a szavárd-magyarokkal.



44
Még Magayar uralkodik 539 táján, amikor megjelennek Közép-Ázsia északkeleti részéről a kök-türkök, akik először az uar/vár-hunokat űzik el az Aral–Bajkál vidékéről. Ők az avarok, akiknek egy jelentős része meg sem áll a Kárpát-medencéig, itt Kr. u. 568-ban Baján kagán vezetésével megalapítják az Avar Kaganátust. A székhely a 9 fallal körülvett avar körgyűrű a mai Siófok körzetében volt (körgyűrű volt Győr térségében is). A központ később áttevődött a Duna–Tisza közére. A kök-türkök 570-ben megszállják Onogoriát, ekkor már Magayar fia, Szibel uralkodik. Az óbolgár királylista a Dzsulaházat jelöli meg nevével kapcsolatban. Fia, Kurt/Kovrát visszafoglalja Onogoriát, de nem sokáig örülhetnek a függetlenségnek, mert 670-ben megjelennek a kazárok, akik bekebelezve Onogoriát birodalmat alapítanak annak területén: Kazáriát, a Kazár-kaganátust; északnyugat felé, a peremterületekre szorítva az onogur népet határvédőknek, és ők jelölik ki föléjük a helytartót is. Ilyen körülmények közé fognak majd dél felől megérkezni a magyarok.
Visszatérünk a Kaukázus déli oldalára a magyarokhoz. Az Újperzsa-birodalom királya, II. Jazdagird 545-ben (Padányi Viktor szerint I. Kosru) támadást indít a Kura-mentén élő népek ellen. Ekkor a térség királya meghal, özvegye Boarich, mint királynő kénytelen szembeszállni a perzsákkal úgy, mint 1000 évvel korábban Tamár királynő. A háború most is éppen olyan reménytelen kimenetelű számukra, mint volt korábban. (A magyarokban még élt matriarchális ősiségük öröksége, mert királynőik is voltak.) Soha nem beszélhetünk színtiszta magyarokról vagy hunokról, mert közben folyamatosan keveredtek egymással és más népekkel. Mindig az eredeti meghatározó alapnépesség adta az uralkodót és adott nevet a tartománynak.
Időközben az egységes nagy Római-birodalom meggyengül, sorban veszíti el meghódított területeit Britanniától a Perzsaöbölig. A Bizánci vagy Keletrómai-birodalom, később Császárság viszont megerősödik, fővárosa Konstantinápoly (a mai Isztambul) 1 milliónyi lakossal. Megépül a Hagia Szophia monumentális székesegyház; az udvar és az egyház merev pompában él, a katolikus világ központja lesz. Justiniánus császár (Kr. u. 527–565) trónra kerülésével igyekszik egyesíteni a még megmaradt területeket. Felesége, a nagyratörő Theodóra (eredetileg műlovarnő) támogatja szándékát. Bizánc nagyhatalommá válik, a császár több területet meghódít, de a nagy egyesítés eszméje fölött eljárt az idő, nem tudja megállítani az államok önállósulási törekvéseit. (Justiniánus volt az a császár, aki miután meghódította Egyiptomot, elrendelte, hogy Ízisz istennő szigetét, Philai-t ajánlják fel Szűz Máriának és az ott élő magyaroknak.) Bizánc sikeresen veri vissza az arab támadásokat, végül Konstantinápoly 717-es ostroma döntő vereséget jelent az araboknak.
Népeink két nagyhatalom: Bizánc és Perzsia szorításában élnek mindaddig, míg egy harmadik, a mindent elpusztító, az eddigieknél elviselhetetlenebb erő, az arab invázió át nem szabja a széles térség arculatát. Az előkelő családból származó, látomások hatására magát prófétának vélő és hirdető Mohamed lefekteti a Korán alapjait, megteremti az iszlám-vallást. Már Ő, akkor azt hirdeti, hogy a vallást akár harcok, erőszak árán is terjeszteni kell. (Nem csoda, hogy „futnia” kellett.) Kr. után 622-ben kezdik hódító hadjárataikat. Először Szíriát, 637-ben Jeruzsálemet, 641-ben Perzsiát, majd Bizáncot támadják meg; elfoglalják a Közel-Kelet nagy részét, majd Közép-Ázsia ellen vonulnak. Nyugaton átkelnek a Pireneusokon, további nyomulásukat Martell Károly állítja meg 732-ben. Kegyetlenek voltak a meghódított népekkel, csattogott a korbács az ellenállók hátán, tömegesek voltak a kivégzések. A megszállt területeken emelkedtek a minaretek, épültek a mecsetek; fürdőket építettek, utóbbiakban élték társas életüket. Hol voltak már a régi AR.AB-ok, kérdeznénk, de megvoltak, volt ugyanis emberibb arcuk is, de azt nem a meghódított népek felé fordították. Fejlődik náluk a földművelés, öntözőműveket építenek, karbantartják útjaikat; felvirágoztatják kultúrájukat, a zene, a költészet mindennapos életük szükséglete. Iskolákat, egyetemeket, könyvtárakat alapítanak; a matematika, asztronómia, növénytan, kémia terén tudásuk vetekszik a görögökével, a kor szintjéhez képest rendkívül fejlett náluk az orvostudomány. Átveszik, lefordítják, fejlesztik az indek, perzsák, görögök filozófiai, matematikai, orvosi (stb.) vonatkozású műveit, hagyományait; – és ők maguk is nagy kísérletezők, feltalálók. Kultúrájukat Hispániától Indiáig terjesztik. Nagyon jók történelmi feljegyzéseik is, csak a neveket nehéz áttenni más közhasználatú nyelvre.
A Kaukázus („Magyar-hegység”) déli oldalán élő, többnyire magyar lakosság Kr. u. 625-től arab megszállás alá kerül. Már korábban, a várható arab hódítás hírére kisebb-nagyobb népcsoportok hagyják el a Kura térségét, észak felé menekülve. Több katonai felkelés is kirobban a megszállók ellen; egy-egy csata fedezéket nyújt a menekülők számára. Az első nevezetes összecsapás 739-ben történik. Az arabok vezére Marwan; magyar részről Upas ibn Madar vezeti a támadást. (Madar fia Opos). Az arab túlerő Mazar erődjébe szorítja őket, melyet az arabok körbezárnak. Egyik éjszakán Upasnak sikerül áttörnie az ostromgyűrűt, és megmaradt katonáival északra menekül a kazár király védelmét kérve. Ekkor a magyarok kazárfüggőségbe kerülnek, és mint segéd-haderő vesznek részt a kazárok arabok elleni háborújában 751-ben; a csata a Kaukázus déli oldalán zajlik. (Madar és Upas előtt Bélák – a gyakori Ar-Béla név –, és Csabák uralkodtak a térségben – Arvisura.)
Ekkor már a menekültek jelentős népessége él a Kubán-folyó deltájában, olykor alig átjárható mocsaras területen a Fekete-tenger keleti oldalán, a Kaukázus nyugati sarkánál; nagyobb városuk a térségben Ta-matarkha. Itt és északabbra, a Kuma-folyó mentén már szaporodnak a „magyar” elnevezésű helységek: Mazara, Madara, Madshar-völgy, Madshar falu, Madur-dag (hegy), Magarda-folyó, Mazar kis várad (stb.), de még voltak AR-ral kezdődő tulajdonnevek is: Armazar, vagy Armavir város, utóbbin akkor keresztül folyt a Kubán.
A Kuma-menti térség fővárosa Madzsar (orosz régészek tárták fel 1907-ben), melynek három különálló része volt: KicsiMadzsar, Nagy-Madzsar és Felső-Madzsar. A Kuma mentén élő magyarok fejedelme Jeretán. Bakay Kornél írja: „Tekintély dolgában kitűnik közülük Jeretán, a magyar királyi vér ivadéka.” (Vatikáni levéltár: „Lateráni regeszta”.)
Nagy Madzsarban kiégetett agyagcsövek vezették a vizet a városnak, templomaik falát freskók díszítették, házaik kő- vagy tégla alapra épültek kőből, vagy vályogtéglából. A kőből, téglából épült házakat „magariák”-nak nevezték a Közel-Keleten. Lukácsi Kristóftól egy idézet: „Óriás szerü földalatti sírboltok, és azokban öt sing hoszszu (3,5 méter) és két sing széles kőkoporsók, melyek fedelein négyszögü emelkedett téren ismeretlen alaku betük vésvék. E volt az egykor nevezetes Madschar város...”. A Kubán is és a Kuma-folyó is az Azovitengerbe torkollott (azóta változtatták medrüket), a Kubán Kercsnél; a Kuma először a Donba folyt, a Don pedig az Azovi-tengerbe torkollott annak északkeleti részén, Azovnál. Ez már a regés Meótisz vidéke. A népesség száma rohamosan nő (a magyar nők négy–nyolc gyermeket szültek), berendezkednek, kezdenek állami szervezettségű körülményeket teremteni. „Sok szántóföldjük volt”, tudósítottak a megfigyelők. Ezek szerint aktív földművelők lettek, letelepedtek, házakat építettek maguknak. Nyilván voltak nomád legeltetők is közöttük. Olyan gyorsan gyarapodnak, gazdagodnak, sokasodnak, hogy az itt élő rokon szkíták, alánok, továbbá szlávok, görögök, gótok, ruszok (stb.) aggódva figyelik a szervezetten élő új nép gyors terjeszkedését.



45
A szkítáknak a Meotisz északi oldala volt egyik ősi főfészkük. A sok-arcú, rendkívül sokféle etnikumú turáni népeket az ókori szerzők egységesen szkítáknak nevezték, a perzsák pedig szakáknak, de használták a szarmata, méd, dák (stb.) népneveket is. A szerzők kivétel nélkül méltatják a szkíta-jellemet, például: „nagyon igazságosak voltak, tartózkodtak a fegyveres cselekvéstől, kivéve, ha megtámadták őket” (Curtius). „Nagy hírű filozófusaik voltak” (Strabon). Nem ismerték a fösvénységet, nagyravágyást. Tejjel és mézzel éltek. „Az igazság náluk nem törvényekkel volt elfogadtatva, hanem jellemükbe volt oltva. Ezüst, arany után – erkölcsüknél fogva –, nem futottak; természettől becsületesek voltak” (Justinus nyomán Bonfini). „A szkíta jellem méltán hordozta az idők és korok során neki tulajdonított ‘igazságos’, ‘becsületes’, ‘hűséges’, ‘igénytelenségig egyszerű’ jelzőt” (Desericus). „A szkíták a magyar név alatt váltak ismeretesekké” (Desericus; Zajti Ferenc: Magyar évezredek). Kr. u. az 5. századtól a szerzők már nem használják a „szkíta” megnevezést. Visszatérve az itt élő magyarokra, életterüket később kiterjesztik a Dnyeper–Don–Donyec közére.
Államot alapítanak Dentu Magyaria néven. A következő kazár–arab háborúban (760 k.) mint szövetségesek vesznek részt 10 000 fős hadsereggel a kazárok oldalán. Közben kiéleződik a belső ellentét az arab vezetésen belül, egy nem várt fordulat új helyzetet teremt: az Abbaszok vezére az ellenkalifa megválasztása miatt békét köt a kazárokkal, a kormányzó kazár hercegnőt vesz nőül. A hercegnő gyermekszülés közben meghal, meghal a gyerek is, nem tart tovább a szövetség. Ezt a második, szövetségben vívott hadjáratot már Upas fia, Chaba/Csaba vezeti „astarchán”-i rangban. Csaba egy Aracsilla nevű khorezmi előkelő nőt vesz feleségül. Ebből a házasságból születik Edemen (768 körül). Edemen 790-ben elfoglalja a kagáni trónt; ő is Khorezmből házasodik, az Araliz fejedelmi ház hercegnőjét (?) Embavért veszi nőül. Házasságukból születik meg Ügek (784–789 között). Edemen rendkívül tehetséges uralkodó volt. Először elfoglalja a kazároktól a Krím-félsziget északi bejáratát, Szurozst (szoros), majd a Tamantarkán-szorost (benne van a Tárkány név) és Kercs városát, ezzel megnyitja az utat a görög kereskedővárosok felé. 790–800 között hatalma alá vonja északon a Donyec-medencét, főleg gazdag vasérc-telepei miatt, mely fontos alapanyaga volt a kardgyártásnak. Edemen uralkodása alatt Dentu Magyaria függetleníti magát Kazáriától.
Ügek kagáni uralkodása 810 k. kezdődik. Önedbelia fejedelem lányát, Emesét veszi feleségül. Emese táltosi jóslatú álmában a Turullal (MAdAR/magyar) kél nászra, ezzel megjövendöli a Turul-dinasztia kezdetét, az Árpád-ház újjászületését.
Rövid idő alatt városok nőnek ki a földből, délen Zaporog/Zaporogye fővárosnak számít, sorban épülnek a „káta” városok: Tenyő-káta, Karakán-káta, Szalma-káta (stb.; – Padányi V.; – KA: kapu, bejárat, TA: mellett, körül); a városok sorát Kiev zárja. Kievtől északra épült Győr („oppida”, azaz gyűrűvár volt), a szavárd-magyar Nyék-törzs területének központja. A medence jelentős városa volt Szuwar (orosz régészek tárták fel az I. világháború előtt). Kiev régi város volt már ekkor, erődjét Ügek fejlesztette valódi védművé. Korábban Keö, Csák és Geréb hadnagyok három dombon egy-egy várat építettek. A várakat kapcsolta össze Ügek háromszög alakban, sarkaiban az eredeti várakkal. Kiev ipari és kereskedelmi központ lesz, vámhely, vásárváros és a kardgyártás központja.
Ügek és Emese várva-várt fia 818–820 között születik meg, születését álom jósolta, valószínű ezért kapta az Álmos nevet. Álmos már fejedelemnek tekinthető a Megyer/Magyar törzs élén. Ügek rábízza Kiev ellenőrzését, és Álmos folytatja atyja tevékenységét Kiev kiépítésében, a kereskedelem fejlesztésében. Álmos magas, szálas, karcsú férfi volt nagy barna szemekkel, meglehetősen sötét bőrszínnel. Ő Madaj tartomány fejedelmének lányát, Enéh-t veszi feleségül. A házasságból Árpád harmadik fiúként születik 840-ben, Kievben. (Jellemző módon az első Arpacs/Árpád is harmadik fiúként született.)
Kazáriát szorongatják a gyorsan fejlődő szomszéd tartományok, ezért nagyobb súlyt kezd helyezni a védelemre. Bizánci építészekkel hatalmas erődvárossá építi ki Sarkhelt a Don alsó szakaszán. Kazária alapnépessége hún, de közben sok-féle etnikumot is magába olvaszt. A Kaukázus északi oldala népek gyűjtőmedencéje volt az összes hún-fajú néppel, de éltek itt szlávok, gót maradványok, ruszok, görögök; később arabok, zsidók. Négy nagy csoport volt megkülönböztethető: pogányok, keresztények, moszlimok és zsidók; a zsidók voltak a legkevesebben, bár a király közülük való volt. Harun al-Rasid kalifa kiutasítja a zsidókat tartománya (Mezopotámia, Szamarra központtal) területéről, mert erőszak árán sem hajlandóak áttérni az iszlám hitre, de ez már előtte Armanus (AR.MA) bizánci császárnak sem sikerült, aki a keresztény hitre akarta szorítani őket. A kiutasított zsidók tömegével lepik el Kazáriát. Azok, akik a Hábur mellékén hajnalonként még a felkelő Nap előtt hajoltak meg, és nem akartak zsidókká válni, most aktív hittérítésbe kezdenek. A zsidóság izráeli része vallásfilozófiai alapon, fenyegető kényszer hatására tért át az új hitre (másik ág a héber), előtte vegyes, de jobbára turáni népesség volt Palesztinában. Az itt élő, könnyed gondtalanságban élő, saját vallásával nem sokat törődő néppel könnyű dolguk volt, a köznép csak ropta véget nem érő táncát, olyan vígan volt, észre sem vette, hogy közben (809-ben) már királyát is áttérítették az izraelita hitre; és a király után áttért az udvartartás is (Maszudi). Bulán volt az első király, aki elfogadja a zsidó vallást (620 körül). Akik áttérnek, zsidó neveket vesznek fel: Hezekiah, Aharon, Zebulun, Jichak, Menahem, Joszef (stb.). Fennmaradt József kazár király és Chászdái ben Jiczchák ibn Saprút cordovai zsidó főminiszter levélváltása. Saprút az iránt érdeklődik, hogyan történt az izraeli nép letelepedése Kazáriában; valamint kéri József királyt, ismertesse származását, udvartartását (stb.). A király 960ban válaszol a levélre, melyben kimerítő választ ad a feltett kérdésekre. Leírja, hogy eredetileg Togarmah leszármazottja, későbbi őse Bulán, aki nemzetközi hírnévre tett szert, „Bulánnak híre az egész földön elterjedt”; majd arról ír, Bulán hogyan indít sereget Rudlán (az alánok) és Ardil (Erdély) földjére hódító, hittérítő szándékkal 640 körül. Ír továbbá arról, hogy köralakú városban lakik. A föld gazdagon termő televény, csodálatos gyümölcsös- és szőlőskertjeik vannak; ír az udvartartásról (de nem ír a királyi háremről, csupán egy feleségről esik szó).



46
A kazár nyelvet a történészek nem tudták hova sorolni, többek szerint hasonlított a bolgár nyelvre. A megállapítás bizonytalan, „mert kazár nyelvű szövegek nincsenek”. Írásuknál rovásírást és héber betűket használtak. Jelentős számban maradtak fenn sírkövek menóra ábrázolásokkal; a sírokból zsidó feliratos gyűrűk kerültek elő; és természetesen voltak rovással írt sírfelirataik. (Bakay Kornél alapján.) Itt jegyezzük meg, hogy ennek a zsidóságnak a zömét az „elveszett” tíz izráeli törzs népe adta, akiket Nagy Kűrosz hazaengedett a perzsa fogságból, de nem éltek a lehetőséggel, hanem eleinte a Közel-Kelet, Közép-Ázsia államaiban próbáltak otthonra találni.
A kazárok országukat Alkhazarnak nevezték, fővárosuk Itil, az Itil, azaz Volga-folyó két partján. A nyugati oldalon voltak az uralkodók palotái. Kettős királyság állt fenn, volt királyuk és volt kagánjuk, de utóbbinak nagyobb volt a tekintélye, palotáját magasabbra építették. A király körül is nagy pompát fejtettek ki, például arany Nap-korongot hordoztak előtte (nehéz lehetett összeegyeztetni a napkultuszt a zsidók minden természeti elemtől irtózó vallási filozófiájával). Kísérete bizonyos távolságban követhette, az udvartartás fő embere is csak mezítláb jelenhetett meg színe előtt. Csak a királynak lehetett téglából épült palotája. Körülbelül 10 000 moszlim élt itt, 30 mecsetjük volt a hozzájuk tartozó iskolákkal, ahol a gyerekek a Koránt tanulták. Élénk kereskedelmet folytattak, rabszolga-kereskedelemmel is foglalkoztak. Népeinket a Donyec választotta el az onoguroktól, az onogurokat a Don a kazár területtől, Kazária pedig a Kaukázus északi oldalán, a Don és a Volga közén feküdt.
Árpád tudatosan készült a Kárpát-medence hon-visszafoglalására. 860-tól felderítő, előkészítő katonai akciókat vezet; 885-ben, 892-ben, 894-ben megismétlődnek a terepfelmérések. Közben csatlakozik Arnulfhoz, aki a morvák elleni harcában kéri Árpád segítségét. Nyugat felé terjeszkednek, az új élettér az Etelköz (öt folyó köze), ahol 890-ben vagy 891-ben megkötik a vérszerződést. Ez után Árpádot pajzsra emelve fejedelemmé választják. 892-ben veszi át Álmostól, atyjától a Magyar törzs vezéri tisztét; addig a Nyék törzs horkája volt. Ettől kezdve a vezető törzs nevéről magyaroknak nevezik a magyar–hun népet. Végül 895-ben útnak indulnak, 896-ban történik meg a Honfoglalás. (Nem ismerjük az özönvíz előtti Kárpát-medence közigazgatási felépítményét, de magyar részről mindig ez a törzs volt a királyi jogcím hordozója, kezdve az ős Arpacstól.)
A honfoglaló magyar törzsek: Megyer/Magyar, Nyék, Tarján, Jenő és a fél Gyarmat, mely egyesül a szintén fél Kürt törzzsel, így lesz Kürt-Gyarmat; két onogur törzs tartozik még a „hét törzshöz”: a Kéri és Keszi. A Kéri, Keszi és a fél Kürt (kök-türk) a „kabar”, a lázadó, elszakadó törzsek (mármint Kazáriától).
A Gyula törzs az öt népből álló Nagybesenyő-törzsszövetség tagja volt ekkor, követték viszont a honfoglalókat, és a 10. szd-ban Erdélyben összeolvadtak a Keszi törzzsel. Elindulásuk előtt már Lebédiának nevezték Onogoriát, valószínű Levedi vezérükről, a népnek megnőtt a tekintélye a kazárok előtt. Levedi kazár hercegnőt vett feleségül, de mivel a hölgy nem tudott gyermeket szülni, Levedi visszaküldte. Időközben megjelentek a besenyők, zavart idézve elő, ugyanakkor támadásaik közelebb hozták egymáshoz a magyar és kabar törzseket. A Dnyeperen való átkelés emberfeletti szervezőmunkát igényelt, az irányítást Árpád tartotta kézben.
Egy nehéz háborút kellett megvívniuk a bolgárokkal, melyet Laád/Levente, Árpád elsőszülött fia vezetett, súlyosan megsebesült, de nem halt meg(!). Erről tanúskodik a Nyékládháza helységnév: Nyék (a törzs), Laád/Levente; ahol később Levente „házat”, föld- vagy palánkvárat épített. Ő lett Árpád után a Nyék törzs horkája, így nem maradt Magyarországon.
Szólnunk kell Árpád házasságairól, fiairól. Először a szavárd-magyar Nyék törzs vezérének lányát, Abacilt veszi nőül. Árpád apósa a törzs horkája. Ebből a házasságból születik meg Laád/Levente, Tarhos, Üllő, Jutas és még négy lány. Miután megözvegyül, egy barszil-akacir származású leányzóval köt házasságot, ebből a házasságból születik meg Zolta/Zsolt 893-ban. Zsolt szinte még karonülő kisgyerek, amikor Árpáddal már megszavaztatják, hogy ez az éppen megszületett gyermek lesz utóda a fejedelmi trónon (? Arvisura). Árpád manicheus volt, de még követte a táltosi szakralitásokat is.
A Kárpát-medence egész dunántúli része: Pannónia a IX. században a „Keleti Frank-birodalom” felségterülete volt különböző fejedelemségekkel, északon Győr térsége az avaroké. A Duna vonalától északra „Morva (Marót)-ország”-ot jelöl a térkép; a Kárpát-medence délkeleti hatalmas térsége pedig „Bolgár függőség” alatt állt. Csupán a Duna–Tisza köze, valamint az északkeleti nagy terület volt szabad: a korábbi avar területek, itt rokonnépek élnek, főleg magyarok, ekkor már mindennemű fennhatóság nélkül. Árpád zsenialitását igazolja, hogy államalapítása előtt felszabadítja az idegen uralom alatt álló területeket, visszaszerzi népének a Kárpát-medencét, és új országként megalapítja MAGYARORSZÁGOT.
ÍGÉRETÜNK SZERINT eddig szándékoztunk követni népeinket, és itt befejezzük történetünket.
KIEGÉSZÍTÉSEK A KÜLÖNBÖZŐ TÉMAKÖRÖKHÖZ
RÉGI HITÜNK; – már megtörtént a Honfoglalás, javában folyt az erőszakos hittérítés, elégetve írásos emlékeinket: Mani rózsás, tulipános könyveit, a rovásbotokat; halállal büntetve az áldozó „pogányokat”; de titokban még sokan őrizték régi hitüket, és hajnalonként a felkelő Napistennek áldoztak. Bálványosváron Opoúr Kevend és fiai „őrizték” az áldozati lángot, máshol rejtőzködve patakok partján, ligetekben áldoztak. Négyszögletes köveket összehordva oltárt raktak az áldozó helyen. A Gyula – pap, főtáltos – vezetésével hajnalban összegyűltek, kigyulladt a szent tűz, félkörbe állva (a Nap peremét jelképezve) kelet felé fordultak, és amikor Napistenük előre küldte fénysugarait (pir/bir) és maga is megjelent, felemelt kardokkal, égő fáklyákkal és felkiáltásokkal üdvözölték, majd állat-áldozatot mutattak be tiszteletére a táltosok „reszkető éneke” és a forrás csobogásának békés hangja mellett (Ipolyi A., Orbán B., Jókai M. nyomán). Tragédiák kísérik a magyarok régi hitükhöz való ragaszkodását. Ismeretes Kupa fejedelmi származású vezér felnégyelése, a nép fellázadt. (Koppány felnégyelése miatt is lázadoztak. Olyan négy város falaira függesztették ki testi maradványaikat, melyeknek gondolatban összehúzott átlója keresztet adott ki: „csak a kereszt győzhet”!) A fellázadt nép élére ifjabb Gyula állt (az idősebb Gyula erdélyi magyar vezér testvérének, Zombornak a fia, aki tartotta ősi hitét). A lázadók elleni harcot István király vezette, legyőzve Gyulát börtönbe vetette, várta, hogy áttér az új hitre, és kegyelmet kér. Gyula soha nem kért kegyelmet és nem tért át, a börtönben halt meg.



47
Mint tudjuk, a vallásához ragaszkodó Thonuzóbát és feleségét lovon ülve élve temettette el István. Sajnos, a „pogányok” részéről is történtek súlyos túlkapások. Kérdés, Magyarország egyik királyi jelvénye, az Országalma „alma” volt-e eredetileg? Nem inkább a Napisten szimbóluma, a Nap? Így baljós is lenne az értelme, a bibliai Tudás fájához és gyümölcséhez ugyanis a bűn fogalma kapcsolódik! Az Úr dühe nem maradt el, Ádámon keresztül megátkozta az egész földet: „Átkozott legyen a föld te miattad” (! – Mózes I. 3: 17.). (Ekkora bűn volt a tudás?) Az „alma” fölött az eredetileg egyenlőszárú kereszt szintén régi korokba vezet bennünket, mint a napkultusz. Pedig ekkor még a túlbuzgóság nem tudta teljesen kiírtani a magyarság emlékezetéből ősi jelképeit, melyekre évezredek megszentelt múltja épült.
A turániak Napistene UTU/Šamaš volt, egyetemes törvényhozó isten, a fő ítélő bíró istenek és emberek fölött. A hunok Hadurnak is áldoztak; néha a tűznek, víznek, levegőnek és földnek is. További isteneink: Dana, Damasek; a szkíták egy része pedig átvette a görög istenek tiszteletét, de naptiszteletük mindig a középpontban állt. Az őskor idején a magyarság Enki/Magur, a Tudás Istenéhez tartozott (a sok Magura hegy- és városnév igazolja a Kárpát-medencében!), és Ő minden „isteni” adottságot és tudást átadott népének; – de maga Jehova is újonnan választott népe, a zsidóság mellett állt, közvetlenül avatkozott bele életükbe, törvényekkel akarta megrendszabályozni őket (Tíz parancsolat).
A turániak és zsidók történelme összefonódott a Közel-Keleten. A nagy Özönvíz elől sokan oda menekültek (egyébként sokféle nép élt ott), ők voltak a „pogányok”, akik idővel valóságos Kánaánt varázsoltak Palesztina földjéből. Amikor Izráel népe visszatért Egyiptomból, honfoglalásuk előtt kémeket küldtek a tartomány kifürkészésére. A kémek lehangolódva tértek vissza: a földet erős, szálas emberek lakják, az óriás Anákok, Ógok, Arbák fiai; mezővárosaik nagyok és védőfalai az „égig érnek”. Egyébként „tejjel, mézzel folyó” az a föld. Eskol völgyében lemetszettek egy szőlőfürtöt „és ketten vivék azt rúdon” (Mózes IV./ 13: 24). Nehezen tudták elfoglalni a kananeusok, Béth-Sean, a jebuzeusok (Jeruzsálem népe) földjét, főleg a völgyekben, mert az itt lakóknak „vasszekereik voltak” (a titokzatos vasszekerek! – Bírák könyve I./19). Az Úr nem csak a földek, javak, tartományok elfoglalását parancsolta meg népének, hanem kiírtásunkra is buzdított, és miután ezt több törzs nem tette meg, angyalain keresztül elmarasztalta őket. A tíz izráeli törzs néhánya valóban nem gyilkolta le a mindenükből kiforgatott lakosságot, sőt nem is üldözte el őket. Manassé például sok város népén megkönyörült (a Bírák könyve I./ 27. versében sorolja fel a városokat) később aztán megadóztatta a népet. Ugyanez mondható el Efraim, Zebulon, Áser, Nafthali törzséről; mások máshol „robotos szolgáikká” tették őket. Józsué idejében, az ő vezetésével aztán keményebb korszak következett, kiírtották a tartományok királyait, szám szerint harmincegy uralkodót. A királyok és városaik nevét felsorolva találjuk Józsué könyve XII. 9-24. verseiben, közöttük van „Aradnak királya” is. A Bírák könyve az I. könyv elejétől részletezi, hogyan gyilkolták le tízezer-számra az ellenszegülő lakosságot. Az Úr saját népének sem kegyelmezett, haragja újra és újra feltámadt ellenük átkot szórva rájuk: „Bújdosókká teszem őket a földnek minden országában Manasséért...,mivelhogy megemlékeznek fiaik az ő oltáraikról... a zöld fák mellett és a magas halmokon” (ez a Manassé már nem a Jákób unoka volt, hanem egy későbbi leszármazott, de még mindig turáni rítus szerint áldoztak fiaik. – Jeremiás könyve 15: 4; 17: 2).
A TATÁRJÁRÁS KORA. A magyarság nagy vesztesége akkor kezdődött, amikor a békésebb népesség igen nagy része nem tartott a honfoglalókkal. Ők népként sem addig, sem később nem vettek részt a hunok hadjárataiban, sem rabló portyázásaikban. „A 13. századig a Kárpát-medencétől 2500 km-re a Közép-Volga térségében ott maradt egy országnyi nép, egy ‘Magyarország’, melynek népe és etnikuma is magyar volt!” (Padányi Viktor; – Ipolyi, Jókai 92 ottmaradt családról/nemzetségről írt.) IV. Béla idején küldték az első keresőket a magyarok felkutatására Juliánus barát vezetésével, egyedül Ő élte túl a nehéz küldetést; meg is találta őket, még beszélték a magyar nyelvet; de lélekszakadva igyekezett vissza a tatárok közeledésének hírével. A következő küldöttséget Mátyás király indította, akkor már nem engedték el onnan őket. Velük együtt biztosan másképpen alakult volna történelmünk.
II. Endre/András (1205–1235); IV. Béla (1235–1270) kora egyik mélypontja volt a magyar történelemnek, de nem IV. Béla miatt. II. Endre első felesége, meráni Gertrud felelőtlen, pazarló udvartartást tartott léhűtő udvarával együtt, ezzel kivívta az ország ellenszenvét. Kissé másként történtek az események, mint ahogy Katona József: Bánk bán című drámájából megismertük. Gertrud és léha udvara éppen a pilisi erdőben mulatozott egy kolostor közelében, amikor rájuk támadt a magyar urak egy kis csoportja, élükön Péter és Simon ispánokkal. Péter volt, aki lekaszabolta a királynét. Megtorlásként Endre karóba húzatta, másokat leváltott tisztségükből.
III. Béla tetemes vagyont hagyott fiára, Endrére, meghagyva, hogy keresztes had élén induljon a Szentföldre. Endre megszegte atyjának tett esküjét, mert ugyan szervezett hadat, de azt testvére a törvényes király, Imre elleni támadásaira használta fel.
A vagyon már rég elfogyott mire Endre elindult a Szentföldre. „Adószedői, kincstárnokai gazdagultak, a nép szegényült és a királyi kincstár üres maradt.” Dienes kincstárnok „árverésre bocsátotta a pénzügyhivatalokat, zsidók, örmények, izmaeliták kezeire jutottak a bányák, a pénzverés, a sóadó, a révek, vámok, adófizetés; a népsanyargatás minden módszerei nekik adattak el; a korona javadalmai a már akkor is hatalmas főnemeseknek örök áron adattak el...” Míg a király Palesztinában időzött, – mert ott úgy viselkedett mintha kirándulni ment volna, pedig az ott harcoló veszélyeztetett keresztesek számítottak segítségére, de kitért minden komolyabb összecsapás elől; ami miatt a jeruzsálemi pátriárka kiátkozta –, addig „itthon a nép nyomorúbb volt, mint valaha”. Ekkor „a király eladta a korona várait a főnemeseknek” (Jókai).
Ilyen állapotban volt az ország, amikor II. Endre fia, Béla trónra lépett (egyébként már kisgyerek korában megkoronázták). A tatárok Batu-kán vezetésével valóban elérték Magyarországot, de az ország zászlós urai nem mozdultak a harcba hívásra, nem bocsátották meg a királynak, hogy visszavette tőlük a II. Endre által elkótyavetyélt uradalmakat, a bitorlott koronajavakat. Ezért lázongtak ellene, de pártokra szakadva még egymás ellen is hadakoztak. Bélának ez az intézkedése dicsérendő és jogos volt, viszont egy másik tettével elidegenítette magától a népet, azzal ugyanis, hogy betelepítette a kunokat, akiknek eszük ágában sem volt „letelepedni”, lévén lovas nomád nép. Féktelen, szabados viselkedésükkel felháborították és elkeserítették az ország lakosságát, és – a nép szerint – a király mindig nekik adott igazat. Béla számított volna a kunok segítségére a tatárok elleni háborúban (mivel már előre tudta, hogy a magyar urakra nem számíthat), de miután fejedelmüket, Kuthent/Kötönyt meggyilkolták, ezt megbosszulandó még egyszer utoljára feldúlták az országot, majd kivonultak. Mégis összeállt egy hadsereg, voltak a királynak vitézül harcoló hívei, akik jöttek katonáikkal, így állt mellette öccse, Kálmán herceg is, de kevésnek bizonyultak a tatárok ellen. A királyt végül a tragikus mohi csata éjszakáján kimenekítették a szekértáborból, de menekülése közben (Dalmáciáig) végig üldözték a tatárok. A másfél évig (1241–1242) itt tartózkodó ellenség, válogatás nélkül mindenkit legyilkolt, és mint tudjuk a földdel tette egyenlővé főleg az ország keleti felét. Úgy tűnt, Magyarország megsemmisült. Mindenütt rom, felégetett falvak, lerombolt, kifosztott városok, temetetlen halottak. Majd a király erőt vett a szörnyű állapoton, és a romok fölött lassan újjáépült az ország.
Jókai így foglalja össze az ez ideig uralkodó nagy magyar királyok tevékenységét: „Árpád hazát hagyott nemzetére, Szent István alkotmányt, Kálmán törvényeket, IV. Béla hamvaikból újjá teremtett városokat...”



48
További nagy király-egyéniségek, mint például I. Kálmán, Hunyadi Mátyás az ország legműveltebb fői voltak, de egyben ragyogó kardforgatók is, ennek ellenére Kálmán megtagadta a szentföldi hadba vonulást, csak átengedte az országon a kereszteseket, akik közben nagy pusztításokat végeztek, ezeket aztán kiverte az országból. A következő hadba indulók ebből okulva már nem romboltak, sőt engedélyt kértek az átvonulásra. A király visszautasította a pápa beleszólását az ország belügyeibe. Megszüntette a boszorkány-üldözéseket. Könyves Kálmán, „„a fölvilágosult törvényhozó, kinek szelleme korát egy fél évezreddel előzte meg” (Jókai).
Mátyás óriási emberi és uralkodói nagyságát nem kell külön ismertetnünk, de van egy olyan tette, mely nem közismert: Ő állította le a még mindig dívó rabló portyázásokat. A nép panaszkodott a rabló nagyurak ellen, akik váraikból ki-kitörve végigrabolták, dúlták a vidéket. A király megjelent seregével, ostromágyúival, lerombolta rabló váraikat, és uraikat tornyaik ablakába akasztatta. Ezzel lett vége a rabló urak itthoni garázdálkodásának. A külföldi országokba irányuló hasonló rabló portyázásokat első perctől tiltották a hunok sámánjai, magyar uralkodóink, de sokáig nem nagy eredménnyel. Hadba is 8–10 lóval vonultak, nem csak a váltás miatt, hanem hogy legyen min hazaszállítani a rablott holmit. Itthon már várták őket, akik a rablott holmival kereskedtek. Egyikükre sem hozott dicsőséget.
HITTÉRÍTÉS – „Decebal a Jeruzsálem kipusztulása után kivándorlott zsidók gyarmatait hozta volna Erdélybe, bányász telepesekül és erősítésül a rómaiak, mint közös ellenség ellen.” (Zsidóvár; szombatosok; – Ipolyi). A háborúk Kr u. 85-ben kezdődtek, és egy kivételével mindig a rómaiak győzelmével végződtek. A Dák Királyság központja Erdélyben, a mai Hátszeg térségében volt. A tulajdonképpeni hittérítés jóval később, a kazár uralom alatt kezdődött. A kazár király, Bulán álmot lát, melyben felszólíttatik, hogy vonuljon seregével Ardil (Erdély) földjére hittérítő szándékkal. Ez a kazár-zsidó hittérítés előbb érte Erdélyt, mint a Kárpát-medence nyugatibb területeit. A zsidók a magyarok földjét „Hágár”-nak nevezték 1070 körül.
Habár Mária Terézia (1740–1780) alakját nem uralkodása nagyszerűsége miatt szándékoztunk idézni, megérdemli, hogy pár dolgot mégis elmondjunk róla. Uralma felvilágosult abszolutizmusként ismert. Amit más elherdált, Ő visszaszerezte, például visszacsatolta a temesi bánságot, Fiumét; visszaszerezte Lengyelországtól a tizenhárom, Zsigmond által elkótyavetyélt szepesi várost. Új országutakat, csatornákat építtet, mocsarakat csapoltat le. Törvénybe foglalja a jobbágyok kötelességeit, és munkájukért járó bért. „Felvilágosult” uralkodói tevékenysége leginkább az oktatásügy terén nyilvánul meg, itt forradalmian előremutató intézkedéseket vezet be. Feloszlatja a jezsuita rendet, visszaszorítja az egyház szerepét az oktatásban, növeli az állami iskolák számát; elrendeli a közhasznú tárgyak bevezetését. Tanítóképzőket állíttat fel; 6-tól 12 éves korig kötelezővé teszi az iskolai tanulást, megteremti a középfokú oktatást. A Pázmány Egyetemet áthelyezi Budára; bővíti az egyetemi karokat, újakat alapít; öt akadémiát létesít. 1777-ben kiadja „Ratio Educationis” című tanügyi rendeletét. Felkarolja az egészségügyet, rendelkezik az elesett szegények ellátásáról. Rendszabályozza a cigányság életkörülményeit. Talán érdemes megemlíteni, hogy sokoldalú műveltségének a zene ismerete is része volt; képzett gyönyörű hangjával szoprán énekesnő is lehetett volna. Kijelentése szerint, ha jó operaelőadást akar hallgatni, Eszterházára utazik le, ahol Haydn-vezényelte előadásokat hallgat. Visszatérve intézkedéseire: Ő teszi kötelezővé a vezetéknév használatát, az anyakönyv-vezetést a birodalomban. Mindezek (és sok más) mellett volt egy kevésbé emberséges szándéka: miután nem szerette a zsidókat, ki akarta utasítani őket országai területéről (pedig Ő maga Habsburg volt, és mint tudjuk ...). Végül elállt ettől a tervétől, mert rájött, hogy ennek a gazdasági élet látná kárát. Decebal óta számottevő lett a keveredés zsidók és az alapnépesség között. Szinte biztos, hogy a királynő rendelete volt, hogy tiszta zsidó származás vagy vegyes házasság esetében a vezetéknév német nyelvű, vagy keresztnév legyen. A székelyek egy része viszont, függetlenül a származástól, merő vallásos buzgalomból vehetett fel bibliai héber nevet.
KIRÁLYGYILKOSSÁGOK – Grandpierre K. Endre Királygyilkosságok című könyvében részletesen elemzi az Árpád-házi és Vegyesházi királyok – feltételezhetően erőszakos – haláleseteit. Ehhez összegyűjtötte a fellelhető irodalmat, krónikai feljegyzéseket; ezekre és logikai észérvekre támaszkodva igazolta elgondolásait. Sajnos nagyon kevés a bizonyító erejű dokumentum, de azért van, mi is ebből válogatunk.
A Szerző így festi meg a történelmi hátteret: „...a magyar központi királyi hatalom ellen szervezkedő, elidegenedett szellemű egyházi és világi oligarchia, amely a maga hatalmának kiterjesztése... érdekében ... mindújra összeesküvéseket szervez a királyi hatalom megdöntésére.” Máshol: „Cápák falják az országot s kezükre játszik a belső árulás, pártoskodás.”
István (997–1038; később lett Szent I.) elhatározza, hogy visszavonul az uralkodástól, átadja a kormányzást fiának, Imre hercegnek. A koronázást 1031. szeptember 8. napjára tűzték ki, és már összehívták a rendeket. Előtte hat nappal Imre herceg váratlanul meghal. (Gyilkosságra gyanakodott Albericus cisztercita szerzetes: Világkróniká-jában ír róla; – és erről tudósított a Hildesheimi Krónika.)
Aba Sámuel (1041–1044) ménfői csatavesztése után: „Aba király pedig elmenekült... és egy faluban a magyarok (áruló főurak)... az Öregbarlangban kegyetlenül legyilkolták” (Képes Krónika).
I. (Magnus) Géza Salamonnal folytat békülő tárgyalásokat, miközben váratlanul meghal. Vid ispán „kész tervet nyújt be Géza herceg elfogására és meggyilkolására” (Thúróczy: A magyarok krónikája).
Szent László (1077–1095) férfikora delén volt, tetterősen, egészségesen, tele tervekkel. Éppen a csehek ellen vonul fel, amikor a cseh határra érve „nehéz betegségbe esik” és hirtelen meghal. Előtte elvállalta a keresztes hadak fővezérségét. III. Béla (1173–1196) uralkodása alatt megerősödött az ország külső és belső helyzete. Megmérgezéséről gyanú támadt Calanus pécsi püspök ellen. A pápa vizsgálatot rendelt el, a vizsgálat jegyzőkönyve még 15 év után sem készült el. A halál körülményeiről Albericus szerzetes írt. II. Endre idején az asszaszinok bérgyilkosokat képeznek ki, akik megszabott díjazásért gyilkosságokat vállalnak. Bécsben összeesküvést irányító központ működik (!). Nagy Lajos (1342–1382). A velencei tanács felbérelt egy embert Nagy Lajos meggyilkolására, valószínű a király Velence elleni háborújának szándéka miatt. A bérgyilkos kevesellte a felajánlott vérdíjat, végül 12 000 aranyért és egy várkastélyért vállalta a feladatot. Katona GézaKertész Endre: A bűn nyomában című könyvükben „kétségtelen tényként közli(k) a király meggyilkolását”. Megnevezik az elkövetőt bizonyos Julian Baldachinit, aki Magyarországra jön, hozza magával a velencei mérget. Mint nemes ember (némi ajánlólevelekkel erősítve) könnyen beférkőzhetett a királyi udvarba. Zsigmond (1387–1437) megmérgezésénél szintén maradt fenn dokumentum. Az elkövető a Velencei Titkos Tanácstól 35 000 aranyat kapott vérdíjként. Itt a husziták elleni háború is szerepet játszhatott a király meggyilkolásában. (A mérget mindig Veronából szerezték be.) V. László (1444–1457) halálával kapcsolatban Ransanus, Hunyadi Mátyás olasz histórikusa írja: „Prágában... méreggel megölve meghalt.” Hunyadi Mátyást (1458–1490) halála előtt egy ideje folyamatosan mérgezték, végül mérgezett füge végzett vele Bécsben. Galeotto Marzio szerint a magyar királyi udvarban, Beatrix udvartartásában már szinte nyílt titok volt, hogy Mátyás rövidesen meghal, és hogy rendszeresen mérgezik. Amennyiben Beatrixnak része volt a gyilkosságban, neki nem ez lett volna az első esete, mert lánykorában Ramire Vilarantó apródját, akivel szerelmi viszonyba került váratlanul megfojtva és felakasztva találták hálótermében. (Kényelmetlen lett volna, ha az ifjú kiteregeti kapcsolatuk részleteit, miután Beatrix Mátyás jegyese lett.) A hercegnő lánykori viselt dolgairól pontos leírások maradtak fenn a Nápolyi Nemzeti Könyvtár anyagában. Mátyás túlságosan jóhiszemű volt egész életében, de egy idő után tökéletesen kiismerte Beatrix jellemét, sajnos mégis megbízott benne.



49
II. Lajos (1516–1526) királyról mindenki tudta a királyné köreiben, hogy a mohácsi csatából nem fog élve hazakerülni. A királyné, Habsburg Mária Szép Fülöp osztrák főherceg és Aragóniai (Őrült) Johanna lánya volt. Már akkor csomagolta az ország kincseit, még mielőtt a csata elkezdődött volna. A királyné egy lépést sem tudott tenni Fortunátus/Szerencsés Imre zsidó bankár anyagi támogatása nélkül, aki ekkor már a királyi kincstár kezelője. Fortunátusnak kellett volna (1521-ben) időben küldenie a pénzt a kincstárból a háborúra való felkészüléshez, de az átutalás nem történt meg. A király hiába kért segítséget a főuraktól, mint ahogy korábban sem, ezúttal sem álltak hadba. A király egyetlen igaz híve Tomory Pál érsek volt, de ő is kevés harcossal rendelkezett. Ők ketten: a király és Tomory álltak a magyar hadsereg élére, mely állt végül 22 000 harcosból 80 ágyúval, míg a török Szolimánnak 200 000 katonája és 300 ágyúja volt. Akit annyira vártak: Zápolya János 40 000 katonájával nem érkezett meg, több mint valószínű, hogy készakarva késett el. A királyné szerelmével hitegette Zápolyát, és ő tudta mi a „kötelessége”, annál is inkább, mert a trónra vágyott és II. Lajos útjában volt. Mihelyt tudomást szerzett arról, hogy eltemették a királyt, rögtön meg is koronáztatta magát. Tehát az alávaló király- és hazaárulás meghozta Zápolya számára az óhajtott királyi fejdíszt. Viszont nem lehetett teljes az öröme alatta, mert a saját 1526. november ötödike (körüli) koronázása után 1526. december 1.-én Habsburg Ferdinándot is királlyá választották.
II. Lajos meggyilkolásának három változata volt, a feljegyzések egyike (és ezt többen megerősítették) Georgius Sirmiensistől, a király gyóntatójától ered. E szerint a király megmenekült a csatából, és nem fulladt bele a Csele-patakba, hanem estére egy majorban szállt meg, és itt miután levetette magáról páncéljait, Zápolya György, János vajda öccse hátulról három tőrszúrással végzett vele, és csak ezután vonszolták ki a patak partjára. A három késszúrást később Dávid János és Tatai Miklós, az uralkodó káplánjai is látták a király testén, csak nem mertek szólni, féltették az életüket Zápolya János bosszújától.
A KOPONYATORZÍTÁS szokását felvették a hunok is, a műveletnél hátrafelé nyúló és hátul kicsúcsosodó fejformát szándékoztak elérni, ezáltal a nyúltagyvelő és a tobozmirigy túlfejlettségét igyekeztek előidézni – a nagy agylebeny rovására. Tehát nem értelmi, hanem pszichikai, mágikus képességeiket akarták ez által növelni. Hitük szerint a „kutyafejjel” – miután azt istenükéhez hasonlóvá formálták –, természetfölötti erőt, isteni energiát és tudást nyertek. Itt is megmutatkozott a különbség a két alapvető turáni nép (a Két Ős) között: a szinte függőleges magas homlokúak és a mesterségesen is formált hátracsapott homlokúak között. Olzsasz Szulejmenov kazah orientalista tudós a kutya szimbólummal kapcsolatban írja: „a türkök úgy viszonyultak ehhez az állathoz, mint istenséghez (közöttük a hunok úgyszintén), mítoszaikban tőle származtatták magukat.” A „kutya” névnek sok keleti változata volt, az uralkodók a neveket uralkodói, nemzetségi méltóságnévként viselték, ilyen volt a kán, kagán stb.; névként például Iszpaka, Kanishka (latinul is „canis”). Az őstürkök egy része a kutya rokonát, a farkast (aszina) választotta totemállatának. A „han” szó is kutyát jelent, a Tiensan legmagasabb csúcsa innen kapta nevét, Han Tengri: „Kutya Isten”. A Han-dinasztia szintén nevében viselte a „kutya”-szót, még mielőtt házassági kapcsolat létesült volna a hunok részéről a kínai uralkodóházzal. A „kutya”-jelkép összefüggésben volt a Szíriusz-rendszerrel, és kellett, hogy az eredettel is összefüggésben legyen, de hogy hogyan, azt sajnos nem tudjuk. Annyi megállapítható, hogy a hunok: az ÚR népe
Enlilhez kapcsolódott: L. 536. mul lu HUN(-GÁ) kakkab agru = Aries, a „hun-gá” nép/ember Kos csillagképe. Enlil egyik csillagképe a Kos volt.
Ide tartozik a mul ÚR-GULA: Nagy Oroszlán/Nagy Kutya csillagkép; és szintén ide tartozik a mul ÚR-IDIM: Farkas csillagkép. A magyarok Enki/Magurhoz kötődtek. A két istenség testvér volt ugyan, de egy napon nem említhető az a különbség, mely természetben és adottságokban elválasztotta őket egymástól. Elképzelhető, hogy a genetikai beavatkozásoknál (ha valóban előfordultak) volt mindezeknek jelentőségük. A „Mongol” szó a szanszkrit nyelvben a Jupiter csillagot jelentette, és a Jupiter Enlil csillaga volt.
A TITOKZATOS ADOTTSÁG, AZ INTUÍCIÓ. Többször idéztem Jókait. Műkedvelő módon csillagászattal is foglalkozott. Felhalmozott óriási tudásán, alapos, lelkiismeretes kutatómunkáján, kimeríthetetlen fantáziáján túl volt egy olyan képessége, mely ép ésszel fel nem fogható. Egy ilyen esetről ír „A láthatatlan csillag” című elbeszélésében. A Jegyzetben írja: „Negyven év múlva a csillagászok felfedezték az Andromeda ködfoltjában rejlő új csillagot. Egy külföldi obszervatórium igazgatója, aki angol fordításban olvasta ezt a novellámat, kérdést intézett hozzám, hogy hol vettem tudomást erről az eddigelé észre nem vett csillagról ezelőtt negyven esztendővel? Nem tudtam rá választ adni”.
Ritka esetben születnek erősen intuitív adottsággal emberek, akiknek megadatik a múltba és jövőbe látás képessége. Régen ők voltak a mágusok, sámánok; de nem csak születni kellett hozzá, hanem tanulni is. A magukkal hozott képességek mellé a tudást is meg kellett szerezniük, mert ők voltak a nép bírái, orvosai, papjai/táltosai, csillagászai, tanítói, „beszélői”, tanácsadói és a trónörökösök nevelői.
BEFEJEZÉSÜL: a gyűlölet, irigység; pénz- és hataloméhség; telhetetlen kapzsiság, konc utáni marakodás; az egyéni haszon és érvényesülés miatti árulás; vezető pozíciókban a hozzánemértő dilettantizmus, a hivatali visszaélések gyakorisága; a kultúra, műveltség hanyatlása mindig gyöngítették az ország erejét, sőt néha a pusztulás szélére sodorták. Ha csak egy királygyilkosság történt volna is, már az is soha nem szűnő átkot hozhatott a nemzetre. Az idő haladtával „Sokkal több bűne volt már e fajnak, semhogy az igazi emberek megmenthették volna” (Jókai).
Nálunk sajnos, a „pártoskodásnak” régi „hagyományai” vannak. Nem biztos, hogy kellenek a pártok. Helyettük lennének szak-munkacsoportok, szakminisztériumok magasan képzett, tehetséges vezetőkkel (csakis rátermettségi alapon), akik irányítanák a gazdasági és más területek dolgait. Bár az egyik oldal jobbára csak védekezik, mégis kapunk eleget a gyűlölködő acsarkodásból. Mennyi értékes energiát, alkotóerőt vesz el ez az emberektől!
A magyar annyira tehetséges fajta, hogy ha lehetőséget kap, és ha nem titkolják el eredményeit, mint ahogy most még napmint nap előfordul (célzatosan teszik), vagyis ha a mellőzéssel, elhallgatással nem vetik vissza lelkesedését, óriási teljesítményekre lehet képes. A lelkiismerete fogja ösztönözni, hogy megfeleljen az elvárásoknak.



50
FELHASZNÁLT IRODALOM
Badinyi Jós Ferenc: Jézus Király – a Párthus Herceg, Ősi Örökségünk Alapítvány, Budapest,1998 Bakay Kornél: Őstörténetünk régészeti forrásai I. II., Miskolci Bölcsész Egyesület, 1999, 1998 Bartal György: A magyar múlt eltitkolt évezredei – A párthusok, újabb kiadás: Anahita-Ninti Bt., Budapest, 2001 Berlitz, Charles: Elfeledett világok titkai, Új Vénusz-lap- és Könyvkiadó, Budapest, 1992 Bíró József: A szabir-magyarok őstörténete, A Magyar Közírók Nemzeti Közössége kiadása, Budapest, 2000 Csicsáky Jenő: Mu az emberiség szülőföldje, újabb kiadás: Anno Kiadó, eredeti kiadás 1938 Dümmerth Dezső: Az Árpádok nyomában, Kossuth Nyomda, Budapest, 1977 Endrey Antal: A magyarság eredete, Magyar Intézet, Melbourne, 1982 Erdélyi István: Sumér rokonság? Akadémiai Kiadó, Budapest, 1989 Gardner, Laurence: A Grál-királyok eredete, Alföldi Nyomda Rt., Debrecen, 1999 Gilgames – Rákos Sándor fordítása, Európa Könyvkiadó, Budapest, 1974 Gorbovszkij, Alekszandr: Elsüllyedt legendák, kozmosz könyvek, 1986
Grandpierre K. Endre: A magyarok titkos története – Királygyilkosságok, Titokfejtő Könyvkiadó (?) Horvát István: Rajzolatok, Főnix Könyvműhely, Debrecen, 2001 Ipolyi Arnold: Magyar Mythologia, Heckenast Gusztáv, Pest, 1854 Joseph, Frank: Atlantisz pusztulása, Alföldi Nyomda, Debrecen, 2002 Jókai Mór: A magyar nemzet története I. II., Akadémiai Kiadó, Budapest, 1969 Kalicz Nándor: Agyag istenek, Corvina K., Budapest, 1980
Kalla Gábor: Mezopotámiai uralkodók – a világtörténelem nagy alakjai sorozat, Kossuth K. Budapest, 1993 Kádár István: Urartu és az ókori Közel-Kelet magyar öröksége, Magyar Ház, Budapest, 1998 Keiser, Helen: A nagy istennő városa – Uruk négyezer éve, Gondolat K., Budapest, 1973 Kézai Simon: Magyar krónikája, Magyar Ház, Budapest, 1999 Klíma, Josef: Mezopotámia, Gondolat K., Budapest, 1983 Kodolányi János: Vízözön, Magvető Kiadó, Budapest, 1967 Komoróczy Géza: A sumer irodalom kistükre, Európa Kk., Budapest, 1983 Labat, René: Manuel d’épigraphie akkadienne, Paris, Imprimerie Nationale, 1948 Lukácsi Kristóf: A magyarok ős elei, hajdankori nevei és lakhelyei, Kolozsvár, 1870
Magyar Adorján: A lelkiismeret aranytükre, Duna Könyvkiadó Vállalat; első kiadás: Szeged, 1937 Makkay János: A tartariai leletek, Akadémiai Kiadó, Budapest, 1990 Oates, David, Joan: A civilizáció hajnala, A múlt születése sorozat, Helikon Kiadó, Budapest, 1983 Oppenheim, Leo: Az ősi Mezopotámia, Gondolat Kiadó, Budapest, 1982 Paál Zoltán: Arvisura, Püski Kiadó, Budapest, 2003 Padányi Viktor: Dentu Magyaria, Püski Kiadó, Budapest, 2000 Qian, Sima: A hunok legkorábbi története, Magyar Ház, 1997
Radics Géza: Eredetünk és őshazánk, Anahita-Ninti Bt., Budapest, 2001 Roaf, Michael: A mezopotámiai világ atlasza, Helikon Kiadó, Magyar Könyvklub, Budapest, 1998 Sitchin, Zeharia: A Tizenkettedik bolygó, Édesvíz Kiadó, Budapest, 1996
Sumer, az Éden városai – Eltűnt civilizációk sorozat, Athenaeum Kiadó, Budapest, 2000 Szent Biblia – fordította Károli Gáspár Szepes Mária: A Smaragdtábla, Szegedi Nyomda Rt., 1994 Várkonyi Nándor: Szíriát oszlopai, Magvető Kiadó, Budapest, 1972 Világtörténet képekben – Hahn István, Szabó Miklós, Gondolat Kiadó, Budapest, 1981 Waechter, John: Az ember őstörténete, A múlt születése sorozat, Helikon Kiadó, Budapest, 1988 Woolley, Sir Leonhard: Ur városa és a vízözön, Officina Kiadó, Budapest, 1943
A témához kapcsolódó ismeretterjesztő filmek: „Az ősök nyomában”; „Borneó barlangjai”; „Emberré válás”; „Emberré válni”; Kordos László: „Emberré lettünk”; „Neandervölgyi apokalipszis”.
Térképek: Földrajzi Atlasz, Kartográfiai Vállalat, Budapest, 1966 Történelmi Atlasz, Kart. Váll., Bp., 1966 Kis Atlasz, Kart. Váll., Bp., 1985
Képes Politikai és Gazdasági Világatlasz, Kart. Váll., Bp., 1979 The Times Atlasz – Világtörténelem, Akadémiai Kiadó, Bp., 1992 The Times Atlasz – Régészet, Ak. K. Bp., 1991
Kogutowicz Manó: Magyarország vármegyéinek kézi atlasza, Magyar Mercurius, Bp., 2003; az 1905-ös k. hasonmása.
Kecskemét, 2017. aug. Sípos Erzsébet