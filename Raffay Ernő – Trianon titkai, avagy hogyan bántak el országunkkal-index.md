---
master_file: "[[@RaffayErnoTrianon]]"
---
# Index for Raffay Ernő – Trianon titkai, avagy hogyan bántak el országunkkal.pdf

RAFFAY ERNŐ
TRIANON TITKAI
avagy, hogyan bántak el országunkkal...
Budapest, 1990.
Szerkesztette:
DAMENIJA CSABA
Felelős kiadó: KOVÁCS SÁNDOR
A szerző munkatársa: BODONYI ILONA Grafikai szerkesztő:
MÉSZÖLY BEATRIX
Technikai szerkesztő: PACZKÓ JÁNOS
Készült a Szikra Lapnyomdában, 89—2328
Felelős vezető: dr. Csöndes Zoltán vezérigazgató
TARTALOM
Az Olvasóhoz
A háborúnak vége: a harc folytatódik Küzdelem a méltányos
békéért Az erőszak békéje Trianon következményei
Az Olvasóhoz



A háborúnak vége a harc folytatódik
Ezek után, hogy a helyzet világos legyen, tudatnom
Tekintve, hogy a magyarok összejátszanak az
ukráno
Küzdelem a méltányos békéért
A menekültek néma tüntetése
Az erőszak békéje
105. cikk
Trianon következményei



Az Olvasóhoz
1990: a trianoni békeparancs ránk kényszerítésének
hetvenedik évfordulója. E két emberöltő első huszonöt
évében akkor is Trianonról beszéltek, amikor másról kellett
volna. Az utóbbi harmincöt év alatt pedig akkor sem lehetett
erről szó, amikor róla kellett volna beszélni.
Úgy gondolom, hogy közép-európai bajaink egyik nagy
okozója az első világháború utáni úgynevezett
békerendszer, amelyet a második világháború után
megerősítettek.
Jól kell ismernie valamennyi Kárpát-medencei népnek,
nekünk, magyaroknak pedig különös részletességgel az
akkori eseményeket, embereket, célokat, kudarcokat és
sikereket.
Ebben a könyvemben, amely nem a szűk történész szakma,
hanem az egész magyar nép számára készült, sok
történelmi dokumentum szerepel: levéltári források,
beszédek, levelek, tervezetek, cikkek. Azt hiszem, ezek
mutatják meg igazán a kor hangulatát, embereit, szellemét.
Fölemelő és tragikus sorsát a magyar nemzetnek.
A trianoni békekötés nemcsak a területeinket, gazdasági
lehetőségeinket és magyarjaink millióit vette el, hanem
erőszakosan kettévágta a nemzetté válásunk akkor már
évszázadok óta tartó folyamatát. Mintha megtörte volna a
nemzetnek a jövőbe vetett hitét és a bizalmát önmagában.
Olvassuk csak, mit irt Kossuth Lajos: „Nemzetnek lehet
elnyomást tűrnie, de jogai valósításának reménye iránt



semmi körülmények közt nem szabad kétségbeesnie, s
azért, mert valamely jogát nyomban nem képes valósítani,
nem szabad arról önként, örök időkre lemondani.”
Meg kell őriznünk a reményt és tudnunk kell jogainkat a
Kárpátok medencéjében.
Akkor is, ha jelenlegi helyzetünkhöz jobban illik Áprily Lajos
négysoros verse, A legyőzöttek strófája:
Múltunk gonosz volt, életünk pogány,
rabsors ma sorsunk s mégsem átkozom:
jó, hogy nem ültem győztes-lakomán
s hogy egy legázolt néphez tartozom.



A háborúnak vége a harc folytatódik
Trianon titkai — a könyv címe maga is titokzatos. Miért
vannak még mindig tévhitek, félreértések, illúziók és viták a
köztudatban hetven évvel Trianon után? Hogyan lehetséges,
hogy titok homálya fed ennyi idő elmúltával is olyan
kérdéseket, melyeket nyilvánosságra hozott és
Magyarországon is törvénybe iktatott nemzetközi
szerződések rögzítenek?
A legfőbb ok abban keresendő, hogy a trianoni tragédia 1945
után felejtésre, elhallgatásra ítéltetett. Politikai okokból meg
kellett feledkezni arról, hogy az 1920-ban aláírt trianoni
békeszerződés Magyarországot a háborúban vesztes államok
között is a leghátrányosabb helyzetbe hozta, a szomszédos
államok javára területileg megcsonkította, hiszen 282 ezer
km2 területéből 93 ezer km2 területet hagyott, lakossága
pedig 18 millióról 7,6 millióra csökkent. Színmagyar
lakosságú vidékeket csatoltak el, több mint 3 millió magyar
került kisebbségi létbe. A trianoni döntések Magyarország
életképességét és nemzeti létét is veszélybe sodorták.
A második világháborút lezáró békeszerződések
gyakorlatilag minimális változtatással a trianoni határokat
állították vissza. A minimális változtatás azt jelentette, hogy
Magyarországnak a Szovjetunióval való határa a trianoni
csehszlovák—magyar határ lett, Csehszlovákiának pedig
Magyarország átengedett még három, a Duna jobb partján
fekvő községet: Horvátjárfalut, Oroszvárt és Dunacsunt. De
nemcsak a határmegvonás módja ismétlődött meg, hanem
tovább folytatódott, ha lehet még durvább módszerekkel az
utódállamok területén a kisebbségi magyarsággal szembeni
fellépés, a deportálások, a megfélemlítés és az erőszakos



asszimiláció megannyi módszerének alkalmazása. Az 1947
es békeszerődés aláírása előtt a magyar kormánydelegáció
jegyzékben tiltakozott a békekonferencia elnökénél:
„A magyar kormány különösen azt kifogásolta és kifogásolja
ma is, hogy a most aláírandó békeszerződés semmi
intézményes biztosítékot nem tartalmaz abban a
tekintetben, hogy a Magyarország határain kívül élő
magyarok alapvető jogai tiszteletben tartassanak és hogy
polgári jogaik tekintetében az egyenjogúság biztosíttassék
számukra.”
Az 1948-tól kiépülő kommunista diktatúra a szocialista tábor
egységére és a proletár internacionalizmusra való
hivatkozásai mintegy szentesítette a határokon kívül élő
kisebbségi magyarság beolvasztására tett kísérleteket, sőt a
határokon belül élő magyarság nemzeti tudatát is komoly
mértékben torzította és csorbította. Megtagadta a határokon
belüli és kívüli magyarság egyazon nemzethez tartozását,
pedig a történelmi múlt, a nyelv, a kultúra, a különböző
közösségek, de még a családi és rokoni szálak is
összekötötték a politikai határok által szétszakított
magyarságot. Az egész magyar népre alkalmazta a kollektív
bűnösség vádját, és a magyarságot mint fasiszta népet
bélyegezte meg, amely a II. világháborúban Hitler utolsó
csatlósaként vett részt a Szovjetunió ellen. A
történettudomány és az oktatás is kettőt tehetett a diktatúra
körülményei között. Vagy a politika szolgálatára adta magát,
vagy hallgatott. A titkokat fedő fátyol fellebbentéséhez, mely
történelmi múltunkat fedte és még ma is nagyrészt elfedi,
egyik módszer sem lehetett alkalmas.
Az utóbbi években a „szocialista táborhoz” tartozó országok
belső válságai, a köztük lévő érdekellentétek felszínre



kerülése és a nemzeti kisebbségek sorsának olyan mértékű
rosszabbodása egyes országokban, mely őket szülőföldjük
elhagyására, menekülésre kényszeríti, irányította rá a
figyelmet azokra a kérdésekre, melyeknek történelmi
eredetét a trianoni békeszerződésre és következményeire
lehet visszavezetni. Néhány éve már folyamatosan jelennek
meg a történelmi munkák, melyek Trianon kérdéskörét
vizsgálják, azonban mindegyikük a problémakör feltárásának
csak egy szeletére vállalkozik. A Trianonról és
következményeiről szóló, minden szempontból körültekintő
elemzést adó történelmi mű még nem született meg, de
talán nem is fog hosszú ideig. Az eddig megjelent munkák is
haszonnal forgathatók és hiánypótló jelentőségűek,
különösen, ha figyelembe vesszük, hogy Trianon tragédiáját
nem lehet megérteni csak a békeszerződés szövegéből,
illetve az azt közvetlenül megelőző tárgyalásokból. Gyökerei
a nagyhatalmak, különösen Francia-ország
magyarellenességében és érdekeiben, az irredenta
mozgalmak törekvéseiben és a magyar nemzetiségi és
külpolitika tévedéseiben vannak. Közvetlen oka, illetve a
lehetőség a trianoni békediktátum Magyarország általi
elfogadtatására pedig Magyarországnak az I. világháborúban
elszenvedett katonai veresége által adatott meg. A
békeszerződés előzményeinek és következményeinek
vizsgálatánál különösen nagy figyelmet kell szentelni a
nemzeti és nemzetiségi mozgalmaknak. Részint azért, mert
már a háborús és békecélok megfogalmazásában is jelentős
szerepet játszottak, másrészt pedig azért, mert a szerződés
rendelkezései éppen a nemzeti fejlődési folyamatokat
szakították meg vagy torzították el.
A magyar nemzeti fejlődés folyamata bizonyos
fáziskésésekkel ugyan, de egybeesett a Magyarország



területén élő különböző népek (horvátok, szerbek, románok,
szlovákok stb.) nemzeti mozgalmaink ébredésével. Az 1848
as forradalom és az 1867-es Kiegyezés eseményeiben
formálódó magyar nemzetállam a kor színvonala fölött
biztosította a lehetőségeket a területén élő más népek
nemzeti mozgalmai számára. A nemzetiségi kérdésben a
magyar politikát egyfelől a nemzetiségi törvényekben
megnyilvánuló engedékenység jellemezte, mely ugyanakkor
nem párosult a magyar nemzeti érdekek következetes
védelmével, másfelől a félelem a nemzetiségi mozgalmaktól,
mely ugyanakkor lebecsülte az ezekben rejlő elszakadási
törekvések lehetőségének veszélyét. A magyar nemzetiségi
politika nem tartott lépést a nemzetiségi mozgalmak
fejlődésével. Amivel ugyanis 1848-ban vagy 1868-ban még
megelégedtek a magyarországi nemzetiségek, az már nem
bizonyult elégségesnek a századfordulóra. Egyre többen
követelték közülük a kulturális jogok biztosításán túl a
kollektív politikai szabadságot is. Különösen a román nemzeti
mozgalom, a román irredenta követelte egyre erőteljesebben
a mindenütt lakó románok egy államban való egyesítését,
ami Erdélynek Romániához való csatolását is jelentette.
Külpolitikai tekintetben az 1870—71-es porosz—francia
háború után, mely a franciák vereségével végződött, az
Osztrák—Magyar Monarchia egyre inkább a Németországgal
való szövetség felé orientálódott. 1879-ben létrejött a német
—osztrák—magyar kettős szövetség, majd 1882-ben
Olaszország csatlakozásával a hármas szövetség. Az Osztrák
—Magyar Monarchia ebben a keretben vett részt az I.
világháborúban, szenvedett katonai vereséget és bomlott fel.
A Monarchia romjain új, „nemzeti” államok jöttek létre,
amelyeknek uralkodó nemzetei politikai jogaik és területi
autonómiájuk biztosítását évtizedek óta hiába remélték a



Monarchia keretein belül. Az Osztrák—Magyar Monarchia
katonai veresége adta meg a lehetőséget önállósulásukhoz,
melynek garantálását már a győztes hatalmaktól várták. A
háború végétől a békeszerződés megkötéséig még jó másfél
év telt el, s azok a körülmények, melyek eredményeképpen
Magyarország nem egyszerűen vesztes, hanem a vesztesek
között is a leghátrányosabb helyzetbe került állammá vált,
ez alatt az idő alatt alakultak ki.
Az I. világháborút követő békeszerződések Európa térképét a
nagyhatalmi érdekek és az azokkal összhangba hozható
kisállami nemzeti érdekek alapján rajzolták újjá.
A békekonferencián való részvételből, és így a közvetlen
érdekképviselet lehetőségéből a vesztes államok, köztük
Magyarország, valamint Szovjet-Oroszország eleve ki volt
zárva. Magyarország számára különösen hátrányos volt ez a
helyzet, hiszen egymás után kétszer szenvedett katonai és
politikai vereséget. Először a hármas szövetség tagjaként az
antanthatalmaktól, majd egy évvel később ezek csatlósainak
intervenciójától, amely a magyar területek megszerzésére,
majd a magyarországi Tanácsköztársaság leverésére
szerveződött. Csapataik katonai megszállás alatt tartották
azokat a területeket, amelyekre mind Csehszlovákia,
Románia és a Szerb—Horvát—Szlovén Királyság és
természetesen Magyarország igényei is kiterjedtek. Az
osztozkodás során azonban a győztes helyzet és a birtokon
belüliség számított döntő érvnek. Az érvek alátámasztását
nagyban segítette a már a háború előtt megindult
magyarellenes cseh, de főleg román propaganda, mely a
magyarországi szláv és román nemzeti kisebbségek
elnyomását dramatizálta az európai államok számára,
másrészt igyekezett tudatosítani követeléseit. A propaganda
termékeny talajra hullott, annál is inkább, mivel a



nagyhatalmak nem voltak különösebben tájékozottak Közép
és Kelet-Európa viszonyait illetően. Mint Földes Béla, a
Magyar Külügyi Társaság szakosztályelnöke 1928-ban
megállapította: „A Párizsban összegyűlt államférfiak
Magyarországról annyit sem tudtak, mint egy iskolás
gyermeknek tudni kell. Valahogyan úgy nézték
Magyarországot, mint egy darab földet Afrika közepén, mely
alacsony gazdasági műveltsége mellett majd ide, majd oda
kapcsolható, a hatalmasok kénye-kedve szerint.” A felsorolt
körülmények együttes hatására a békekonferencia minden
egyes vitás kérdésben Magyarországnak az
antantországokkal szemben táplált illúzió ellenére,
Magyarország rovására döntött.
Az az időszak, melyről a mellékelt és elemzendő források
szólnak, a békeszerződés előkészítése szempontjából a
legfontosabb időszak. Ekkor alakul ki az a status quo, mely
lehetővé tette, hogy Románia, Szerbia és Csehország
gyakorlatilag olyan helyzetben befolyásolja a számára
kedvező döntést, hogy már az általa követelt területek
birtokába kerültek. Ebben a periódusban történik meg Erdély
román megszállása, sőt a megszállt területeken a román
közigazgatás bevezetése is. 1919. március 17-én pedig a
párizsi békekonferencián az eseményeket követve a négy
nagyhatalom képviselői, Wilson, Lloyd George, Clemenceau
és Orlando, szentesítették a magyar és román csapatok közti
demarkációs vonalról szóló február 26-i határozatot. Éppen
ezért tartjuk fontosnak az említett időszak
eseménytörténetének áttekintését a korabeli források bő
idézésével, hogy az Olvasó maga ítélhesse meg győztesek
és vesztesek helyzetét és lehetőségeit.
Az 1918-as év második felének legfontosabb eseményei közé
tartozik Magyarország vonatkozásában 1918. október 30-án



az „Őszirózsás” forradalom győzelme, melynek
következményeképpen a Nemzeti Tanácsban szövetkezett
pártok gróf Károlyi Mihály miniszterelnöksége mellett
koalíciós kormányt alakítottak. Károlyi Mihályt József
főherceg október 31-én nevezte ki miniszterelnökké, s a
kormány felesküdött a királyra. Rendkívül nehéz bel- és
külpolitikai körülmények között kezdte meg működését az
ország új vezetése. A belső helyzetet a háborús vereség
okozta gazdasági nehézségek, élelmiszerhiány és politikai
válság jellemezte. A külpolitikai helyzetet alapvetően az
Osztrák—Magyar Monarchia katonai veresége határozta
meg, november 3-án Weber tábornok a Monarchia nevében
aláírta a fegyverszüneti megállapodást az antanthatalmak
képviselője, Adamo Diaz tábornok, olasz vezérkari főnök
előtt. Ezzel az I. világháború Magyarország számára is véget
ért, a harcok azonban nem fejeződtek be. November 7-én,
egyidejűleg azzal, hogy Károlyi Mihály vezetésével
küldöttség indult Belgrádba, hogy Magyarország nevében
külön fegyverszüneti tárgyalásokat folytasson Franchet
d’Esperey tábornokkal, az antant keleti frontjának fő
parancsnokával, a szerb hadsereg bevonult a Szerémségbe.
November 8-án pedig cseh katonai alakulatok lépték át a
magyar határt és szállták meg Trencsént, Vágújhelyt,
Zsolnát, Ruttkát és Turócszentmártont. Közben egyre
riasztóbb hírek érkeznek a román hadsereg készülődéséről
is. Illusztrációként álljon itt egy idézet Orlohovszky Elemér
cs. kir. kamarás Károlyi Mihályhoz 1918. október 27-én, a
forradalom győzelme előtt néhány nappal Temesvárott kelt
leveléből: „Uram! Mi bízunk Önben és pártjában, ökölbe
szorított kezekkel kísérjük figyelemmel, mi történik az
országházban, de már annyit megírhatok Önnek, hogy nagy
bajok lesznek rövidesen, ha azonnal nem mond le a kormány.
E vidéken a szerbek, románok szervezkednek, legsötétebb



tervük van készülőben, vegyék kérem ki a kormány kezéből a
hatalmat és tegyenek valamit.” Károlyi Mihály valóban több
úton is próbálkozik, hogy tegyen valamit, s a diplomácia,
majd ennek eredménytelensége után, a fegyveres
honvédelem eszközeivel megőrizze Magyarország egységét
és önállóságát. Ennek az igyekezetnek az első lépését
jelentették a belgrádi tárgyalások, melyeknek feltételeit a
Károlyi vezette küldöttség elfogadhatatlannak tartotta és
nem írta alá. Később azonban, november 13-án mégis
szentesítésére kényszerült, és a kormány nevében Linder
Béla látta el kézjegyével.
A Szövetséges hadseregek
Főparancsnoka
Nagyvezérkar
KATONAI EGYEZMÉNY
A Szövetségesek és Ausztria—Magyarország között
megállapított fegyverszüneti feltételeknek Magyarországra
való alkalmazása tárgyában.
I. A magyar kormány visszavonja összes csapatait attól a
vonaltól északra, melynek határai a Nagy-Szamos felső
folyása, Besztercze, Marosalfalu, a Maros folyónak a Tiszához
való torkolata, Szabadka, Baja, Pécs, amely helyeket magyar
csapatok nem tarthatnak megszállva, a Dráva folyása addig,
ahol ez a folyó a szlavon—horvát határral összeesik. A
kiürítés 8 napon belül befejezendő.
A szövetségesek teljes hatalommal szállják meg a kiürített
területet a szövetséges hadseregek főparancsnoka által



megállapítandó módon. A polgári igazgatás a jelenlegi
kormány kezében marad.
A kiürített zónában egyedül a rend fenntartására
elengedhetetlenül szükséges rendőrségi és csendőrségi
csapatok maradhatnak meg, valamint azok a csapatok,
amelyek a vasúti vonalak biztonságát vannak hivatva
szolgálni.
II. A magyar hadsereg leszerelése szárazon és vízen, kivéve
a 6 gyalog- és lovashadosztályt, amelynek feladata a rend
fenntartása, valamint az I. szakaszban említett és rendőri
szolgálatot végző fegyveres erőket.
III. A szövetségesek megszállási joga minden hadászati
szempontból fontos pontra és helységre vonatkozólag.
Ezek állandó kijelölésének joga a szövetséges hadseregek
főprancsnokát illeti meg.
Átvonulási és tartózkodási jog a szövetséges csapatok
számára Magyarország egész területére kiterjedőleg. Állandó
használati jog a szövetségesek katonai szükségletének
kielégítésére minden, akár közúti, akár vasúti, akár hajózási
forgalmi eszköz tekintetében, legyen az akár az állam, akár
egyes állampolgárok tulajdona. Ugyanaz áll az igás és
málhás állatokra.
IV. A megszállott terület rendes forgalmának ellátására
szolgáló vasúti személyzet és forgalmi eszközök helyükön
maradnak. Ezenkívül 2000 vagonból és 100 lokomotívból
(rendes nyomtáv), továbbá 600 vagonból és 50 lokomotívból
(keskeny nyomtáv) álló tartalék egy hónapon belül a
főparancsnok rendelkezésére bocsátandó egyrészt a



szövetséges csapatok szükségleteinek kielégítése végett,
másrészt a szerb közlekedési eszközökben a háború folytán
okozott hiány pótlására. Az itt említett forgalmi anyag egy
része Ausztriától fedezhető. (Ezek megközelítő számok.)
V. A megszállott terület rendes forgalmának ellátására
szolgáló hajózási személyzet és forgalmi eszközök a
helyükön maradnak. Ezenkívül 6 monitor haladéktalanul
kiszolgáltatandó Belgrádban a szövetségeseknek. A dunai
hajórajnak hátralevő része leszerelés végett összegyűjtendő
egy dunai kikötőben, melyet a főparancsnok később fog
kijelölni. Ebből a hajórajból a legrövidebb időn belül igénybe
vétetnek 10 személyszállító hajó, tíz vontató gőzös és hatvan
uszály, részint a szövetséges hadseregek céljaira, részint
pedig abból a célból, hogy a szerb hajózási anyagban a
háború folytán beállott hiány pótoltassák. (Ezek megközelítő
számok.)
VI. Tizenöt nap alatt a főparancsnok rendelkezésére
bocsátandó háromezer főnyi vasúti munkáscsapat a
szükséges anyagi eszközökkel felszerelve, a szerbiai vasúti
vonalak helyreállítása céljából. (Ezek megközelítő számok.)
VII. Tizenöt nap alatt a főparancsnok rendelkezésére
bocsátandók a szükséges anyagi eszközökkel felszerelt utász
és távirász csapatok a szerbiai telefon- és távíróhálózat
helyreállítása céljából.
VIII. Egy hónapon belül a főparancsnok rendelkezésére
bocsátandó 25 000 ló, valamint a főparancsnok által
meghatározandó szállítási eszközök. (Ezek megközelítő
számok.)



IX. A fegyverek és hadszerek a főparancsnok által
megállapított helyen egybegyűjtendők. Az összegyűjtött
hadianyag egy része nyomban igénybe vétetik a
főparancsnok rendelkezése szerint szervezendő katonai
csapategységek felszerelése céljából.
X. A szövetséges hadifoglyok és polgári internáltak rögtön
szabadon bocsátandók és megfelelő helyeken
összegyűjtendők, hogy a főparancsnok által kijelölt helyekre
és általa megszabott időre hazaszállíthatok legyenek. A
magyar hadifoglyok egyelőre nem adatnak ki.
XI. A Diaz tábornokkal létrejött fegyverszüneti szerződés
aláírásának napjától (november 4-ének 15. órája) számítva
15 napi haladék adatik a német csapatoknak
Magyarországon való átvonulására és állomásozására.
A posta- és távíróforgalom Németországgal csakis a
szövetségesek katonai ellenőrzése alatt bonyolítható le. A
magyar kormány kötelezi magát, hogy nem enged
Németországba küldeni semmiféle katonai tartalmú távirati
közlést.
XII. Magyarország meg fogja könnyíteni a megszálló
szövetséges csapatok élelmezését. A requirálások meg
lesznek engedve azzal a feltétellel, hogy ne legyenek
önkényesek. A fizetés forgalmi ár szerint történik.
XIII. Az osztrák—magyar hadvezetőség által a Dunán és a
Fekete-tengeren lefektetett aknamezők elhelyezése
haladéktálanul a főparancsnok tudomására juttatandó.
Továbbá kötelezi magát a magyar kormány, hogy elfogja
azokat az utazó aknákat, amelyeket az ország Ausztria felé



eső határán túlról a Dunába bocsátottak és hogy saját
területi vizein levő úszó aknákat eltávolítja.
XIV. A posta, szikratávíró, telefon és távirda, valamint a
magyar vasutak a szövetségesek ellenőrzése alá
helyeztetnek.
XV. A szövetségesek érdekeik megvédése céljából képviselőt
fognak a magyar közélelmezési miniszter mellé kiküldeni.
XVI. Magyarország köteles minden viszonyt megszakítani
Németországgal és a Romániában lévő német seregeknek
szánt minden csapat- és lőszerszállítást megtiltani, ha csak
erre a főparancsnok külön engedélyt nem ad.
XVII. A szövetségesek a magyar állam belső igazgatásába
nem fognak beleavatkozni.
XVIII. A szövetségesek és Magyarország között az
ellenségeskedések megszűntek.
Kelt a kettős példányban kiállíttatott Belgrádban, 1918. évi
november hó 13-án, 23 óra 15 perckor, az egyezmény címén
és a XI. és XVIII. szakaszokon eszközölt módosítással.
A szövetségesek nevében: a főparancsnok megbízottai:
Michits Vajda s. k.
Henrys tábornok s. k.
Magyarország nevében: a magyar kormány megbízottja:
Linder Béla s. k.
Ez az egyezmény a demarkációs vonalat a Nagy-Szamos
felső folyásától Marosvásárhelyig, a Maros mentén Szegedig,



majd innen a Szabadka—Baja—Pécs vonaltól északra a
Dráváig vonta meg. A szerződés értelmében a polgári
közigazgatás a magyar kormány kezében maradt, de a
szövetségeseknek joguk volt a stratégiailag fontosabb
helyek megszállására. Ezen egyezmény értelmében szállta
meg a román hadsereg a demarkációs vonalig terjedő
területeket, és az antanttól nyert engedély alapján december
1-jén Marosvásárhelyre, 4-én Besztercére, majd 7-én
Brassóba vonult be.
Közben tovább folytatódtak azok a tárgyalások, melyek a
magyarországi nemzetiségek számára a legszélesebb
nemzeti jogokat biztosítva akarták megőrizni Magyarország
egységét. Jászi Oszkár, aki a kormányban a nemzetiségi és
önrendelkezési ügyek felelőse volt, november 12. és 14.
között az erdélyi Román Nemzeti Tanács képviselőivel
tárgyalásokat folytatott Erdély autonómiájának kérdéséről,
de a románok teljes önállóságot követeltek. Ezt a
törekvésüket erősítette meg az erdélyi románok nemzeti
gyűlése Gyulafehérváron december 1-jén, amikor kimondta a
Romániával való egyesülést és létrehozta az erdélyi román
Kormányzótanácsot Nagyszeben székhellyel. Nem volt tehát
hatásos a kormány törekvése, de a sajtópropaganda sem,
mely a románságot a Magyarországhoz tartozás előnyeiről
igyekezett meggyőzni. A Világ című lap november 23-i cikke
például így írt: „Mi nem hisszük, hogy a hazai román
demokráciának ne lenne kedvesebb egy népköztársaság
általános, titkos, egyenlő választójoggal, radikális
agrárreformmal, szabad sajtóval, a gyülekezés, az egyesülés
jogával, mint Ferdinánd király monarchiája a bojárokkal,
nagybirtokkal, reakcióval, korrupt közigazgatással,
népelnyomással.”



Annak ellenére, hogy az erdélyi románságnak volt olyan
része, mely hajlott az autonómia elfogadására, nem az ő
álláspontjuk érvényesült. Stefan Pop-Cicio például éppen az
erdélyi románság érdekeinek védelmében követelte az
erdélyi autonómia legalább átmeneti fenntartását, mert mint
mondta: „Egyébként könnyen megtörténhetik majd, hogy a
regáti szerencsefiak az erdélyi románság hátrányára
nyomulnak majd be az új területre.” Ezzel szemben a
belügyminisztérium bizalmas jelentései arról szóltak, hogy a
Központi Román Nemzeti Tanács vezetői eleve minden
megegyezést elutasítanak a magyarokkal, a tárgyalásokat is
csak időhúzás céljából folytatják, hogy közben meg tudják
szervezni az erdélyi románságot, másrészt azért, hogy a
sikertelen tárgyalások tényével szolgáltassanak elfogadható
okot az antant számára a román hadsereg bevonulásának
igazolására.
Az aradi székhelyű Román Nemzeti Tanács november 9-én
ultimátummal fordul a Károlyi-kormányhoz:
„A Magyar Nemzeti Tanács kormányának, Budapest.
Az események rohamos fejlődése folytán azon
meggyőződésre jutottunk, hogy a népek önrendelkezési
jogának értelmében, valamint nemzetünknek és a vele egy
területen élő kisebbségeknek érdekében a közrend, vagyon
és személybiztonság megóvása céljából már most át kell
vennünk Magyarországnak és Erdélynek románok által lakott
vidékei fölött a teljes kormányzó hatalmat. E vidékekhez
tartoznak a következő megyék: Torontál, Temes, Krassó
Szörény, Arad, Bihar, Szatmár, Mármaros, Besztercze
Naszód, Szolnok-Doboka, Szilágy, Kolozs, Maros-Torda, Torda
Aranyos, Alsófehér, Kisküküllő, Nagy-küküllő, Hunyad,
Szeben, Brassó, Fogaras, Háromszék, Udvarhely és Csik



megyék, valamint Békés, Csanád és Ugocsa megyék román
területei.
Intézzen a kormány Magyaroszág és Erdély nemzeteihez
azonnal egy manifestumot ilyen értelemben és rendelje
hatalmunk alá az azon területen található minden állami,
politikai, közigazgatási, bírósági, iskolai, egyházi, pénzügyi,
katonai és közlekedésügyi intézményt, hatóságot és szervet.
Ugyanekkor ezen területen minden más imperium
megszüntetendő. Ellenkező esetben kénytelenek lennénk
proklamátióban népünknek, az országnak és az egész
világnak tudtára adni, hogy az önrendelkezési jog gyakorlása
részünkre lehetetlenné tétetett s így a hatóságokkal minden
további együttműködést beszüntetünk és a bekövetkezhető
eseményekért a felelősséget nem vállaljuk és azt a maga
teljességében a magyar nemzeti tanács jelenlegi
kormányára hárítjuk.
Természetes, hogy a kérdéses területen élő más népekkel
szemben a magunk részéről respektálni fogjuk a Wilsoni
elveket.
A kormányzás átadásának módozatait vegyes bizottság
állapítsa meg. A kormányt Nagyszebenben fogjuk
megalakítani.
Ezen megkeresésünkre a választ f. é. november hó 12.,
délután 6 óráig várjuk.
Kelt Aradon 1918. évi november hó 9-én.
A román nemzeti tanács: Dr. Pop C. István, elnök”
A román politikai célok tehát egyértelműek: Erdély
Romániához csatolása, ennek érdekében kiterjedt



diplomáciai és katonai tevékenység folytatása, mely a
döntéshozókat kész helyzet elé kell, hogy állítsa.
A magyar kormány természetesen nem adta át az
ultimátumban fölsorolt területeket, ehelyett tárgyalásokat
kezdeményedett, amelyek eredménytelenül végződtek.
November 19-én Jászi Oszkár, a nemzetiségi ügyek
minisztere bizalmas levelet kapott Varjassy Lajos aradi
kormánybiztostól, aki — többek között — ezeket írta:
„Kedves Barátom!
Bizalmas úton tudomásomra jutott, hogy az aradi román
nemzeti komité megbízta Biró Sándor aradi tanárt, hogy egy
a »Világ nemzeteihez« címzett felhívást fordítson francia
nyelvre. Ezen felhívás teljes szövege, mely holnapra a
»Románul«-ban is meg fog jelenni, ma délutánra kezeim
között lesz és azt pótlólag fogom Hozzád felküldeni.
A felhívás tartalmáról már most közölhetem, hogy abban a
komité felpanaszolja a világnak a magyarországi románság
eddigi elnyomatását és kinyilvánítja, hogy a román nép az
önrendelkezési jog alapján Magyarországtól a jövőben
teljesen különváltan óhajt élni.
A világ kultúrnemzeteinek informálása céljából fontosnak és
jó eredményekkel kecsegtetőnek tartanám, ha
kieszközölnéd, hogy a Budapestet megszálló csapatokból
egy századnyi francia katona, egy intelligens, megértő lelkű
francia tiszt parancsnoksága alatt ide Aradra, a román
nemzetiségi agitáció gyújtópontjába vezényeltetnék.
Mi mindent el fogunk követni, hogy ezeken a katonákon
keresztül a francia népnek a béketárgyalásokon döntő



fontosságú hangulatát Magyarországra nézve kedvezően
befolyásoljuk.
Veszteni való idő nem lévén, sürgős intézkedéseidet kérjük.”
Minden hiába volt. Az erdélyi románok központi napilapjában
másnap megjelent az a nyílt levél, amely végképpen
megszakította magyarok és románok között a kapcsolatokat.
Ez a fölhívás vágta az utat a gyulafehérvári nagygyűléshez,
ahol majd kimondják Kelet-Magyarország „örök időkre”
Romániához csatolását. A románul és franciául közreadott
dokumentumot teljes terjedelmében közöljük:
„A románok manifesztuma” (nov. 20.)
„A világ népeihez! A magyarországi és erdélyi román
nemzet, amelyet a magyar népnek uralkodó osztálya
századokon át testi és lelki rabságban tartott, felszabadulva
szolgaságából ama fegyvereknek dicső győzelme által,
amelyek az emberi civilizációért harcoltak a nemzeti és
osztályelnyomás barbár princípiuma ellen, az eddigi
elnyomók kormánya előtt kijelentette elhatározását szabad
és független állammá való szervezkedése iránt, hogy erőit
minden akadálytól mentesen az emberi szabadság és
műveltség szolgálatában érvényesíthesse.
Az eddigi elnyomók kormánya megtagadta hozzájárulását a
román nemzet ezen elhatározásához és minden nemzetnek
ama természetes jogával szemben, hogy maga fölött és az
általa lakott terület fölött önmaga intézkedjék, az elnyomók
kormánya szembehelyezi az elnyomó állam nyers erőszakát.
Évszázadok óta a magyar népnek elnyomó osztálya idegen
ékekkel szakította meg nemzetünk testét, az 1867-ben
létesített álalkotmányosság óta pedig a magyar kormányozó



politikának bevallott célja volt a mi nemzeti
megsemmisitésünk. Minden jogot nélkülöző telepítésekkel
őseink földjén, kíméletlen megmagyarosításával mindazon
románoknak, akik kénytelenek voltak közvetlenebb
viszonylatokba kerülni a magyar uralommal, mindenféle
hivatalnokok százezreinek a román területre való
beözönlésével és megakadályozva népünket abban, hogy
ipari szükségleteit önmaga elégíthesse ki,
megmagyarosították a városokat mesterséges eszközökkel
és a mi megsemmisítésünk barbár céljából pedig ethnikailag
betarkították a román nemzet által lakott területet. A magyar
kormány most az elnyomás és bűnös erőszak által teremtett
ezen helyzettel akarja igazolni ellenállását a román nemzet
azon elhatározásával szemben, hogy ősi földjén szabad és
független államot alkothasson. A nemzeti szabadságunk
ellen eddig elkövetett bűncselekedetek által létrehozott
helyzetet igazolásul akarják felhasználni arra az újabb
merényletre, amelyet ellenünk szándékolnak.
Erőszakkal kellene jogunkat érvényesítenünk, de
bármennyire el vagyunk is határozva a nemzeti
szabadságért életünket is feláldozni, most, amikor a
civilizáció győzelmét ünnepeljük a barbárság ellen és várjuk
a nemzetközi törvénykezést, amely a magyar erőszakot az
igazsággal fogja felváltani és mindenütt el fogja tüntetni az
embertelen uralmaknak következményeit; a román nemzet
tartózkodik a barbár eszközök igénybevételétől a népek
közötti viszonyok rendezésében, de íme, az egész világ előtt
tiltakozik a magyar kormánynak bűnös cselekedete ellen,
amely most is idegen uralom alá akarja hajtani a román
nemzetet és megakadályozza abban, hogy szabad és
független államban alakulhasson meg. A magyarországi és
erdélyi román nemzet nem kíván más népek fölött uralkodni.



Nélkülözve teljesen minden történelmi uralkodó osztályt, a
román nemzet már a maga lényegében a legtökéletesebb
demokráciának megtestesítője, a maga ősi földjén a román
nemzet kész minden népnek teljes nemzeti szabadságot
biztosítani. Szabad és független államba való szervezését
olyképpen fogja berendezni, hogy a területén élő
népegyedek számára biztosítsa az életfeltételek
egyenlőségét, kizárólagos eszközét az emberi
tökéletesedésnek.
Ám a magyarországi és erdélyi román nemzet nem engedi
meg, hogy az évszázadok óta az ő megsemmisítésére célzó
kísérletek eredményei most igényei jogosságának
elhomályosítására használtassanak fel, tiltakozik a
magyaroknak a román területekre vonatkozó revindikációja
ellen, amely területeket Traján császár foglalása óta mind a
mai napig a mi karjaink munkáltak meg, a mi vérünk áztatott
és semmi körülmények között nem akarunk a magyar
nemzettel továbbra is bárminő állami közösségben élni,
hanem el van határozva az általa lakott területen szabad és
független államot létesíteni. Ezt az akaratát és elhatározását
tudomásul hozza a világ népeinek. A magyarországi és
erdélyi román nemzet kéri a maga részére a civilizált
világnak és a szabadság géniuszának segítségét és
ünnepélyesen kijelenti, hogy ettől az órától fogva
bármiként határozzanak is a világ hatalmasai — el van
tökélve arra, hogy inkább elpusztul, semhogy továbbra is
szolgaságban és függőségben éljen. A magyarországi és
erdélyi román nemzet reméli és várja, hogy a szabadságra
való törekvésben az egész román faj segíteni fogja, mellyel
egyek akarunk lenni mindörökre. A román nemzeti tanács.”
Ez a nyilatkozat egyérteművé tette a magyarországi
románok — mint a legnagyobb létszámú, akkoriban 3 milliót



kitevő nemzetiség — politikai vezetőinek a szándékait.
Vajon sikerül-e Károlyinak és társainak legalább az ország
belső részeit megkímélni az idegen megszállástól?
A magyar kormány egyetértett azzal, hogy bizonyos pontok
a közbiztonság és a nemzetiségi béke fenntartása érdekében
antantmegszállás alá kerüljenek, de szerette volna elejét
venni a román katonai kezdeményezéseknek. A
fegyverszüneti bizottság Vix-hez, a budapesti antantmisszió
vezetőjéhez november 29-én írott levele egyértelműen
leszögezi: „A megjelölt cél azonban csakis akkor éretik el, ha
olyan entente-csapatok jönnek tekintetbe, melyek a
magyarországi nemzetiségi törekvésekben nincsenek
közvetlenül érdekelve, tehát franciák, angolok, esetleg
olaszok és amerikaiak.” A magyar igény azonban nem nyer
meghallgatást, az antantmisszió működésével szemben is nő
a bizalmatlanság. A fegyverszüneti bizottság összeállította a
magyar sérelmek részletes jegyzékét és december 14-én
elküldte Vix-nek, de egyidejűleg Károlyinak is azzal, hogy
juttassa el a francia kormányhoz, illetve a szövetséges
nagyhatalmak versailles-i haditanácsához, „mert az egyedül
Vix alezredeshez intézett átirat, az eddigi tapasztalatok
szerint nem biztosítja az ország súlyos, a gazdasági életét
bénító sérelmek gyökeres orvoslását”.
Végeredményben azonban sem nyugati csapatok nem
érkeztek, sem a magyar sérelmek orvoslása nem történet
meg. Folytatódott a román intervenció. A Román Királyság is
hamarosan egyértelművé tette a szándékait. A november
közepén Csikszépvízre beérkezett román tábornok az alábbi
proklamációt tette:



„Románok! Ferdinánd király őfelsége rendeletére és a román
nemzeti komité hívására hadseregünk átlépte a Kárpátokat.
Testvéri szeretettel lépdelve Erdély földjén, a román sereg a
szent nemzeti és emberi jogok nevében jön, hogy teljes
szabadságot biztosítson mindenkinek. Ezen gondolatoktól
lelkesítve biztosítjuk a Tiszáig és Dunáig terjedő román
földnek minden lakosát, nemzetiségi és vallási különbség
nélkül, hogy megőrizzük mindenki életét és
vagyonbiztonságát; ezennel felszólítjuk az egész lakosságot,
hogy román védelem alatt folytassa rendes foglalkozását... A
hadsereg vezérkari főnöke, Prezan tábornok.”
Minő képmutatás! A rabló, gyilkoló, megszálló idegen
hadsereg, amely „testvéri szeretettel lépdel”! Nagyon fontos
az a dokumentum, hiszen benne szerepel az, hogy Kelet
Magyarország már nemcsak a Tiszáig, hanem egyenesen a
Dunáig román föld! És egy másik árulkodó mondat: a
romániai hadsereg a magyarországi románok hívására
hivatkozva kezdi meg Erdély elfoglalását.
Természetesen nemcsak a román vezérkar főnöke, hanem a
király is fölszólította a népet. Már 1918. november 20. körül
a magyar hírszerzés bemutatta a kormánynak Ferdinánd
király több fölhívását a román nemzethez. Ezek egyike
minden román egy birodalomban történő egyesítésére hív
fel:
„Románok! Amikor 1916. augusztus 14-én (ez a régi román
időszámítás szerinti dátum!) harcra hívtalak testvéreitek
felszabadítására, megingathatatlan meggyőződésem volt,
hogy a mi igazságunk győzni fog ... Ma ismét lehetségessé
vált, hogy újból egyesüljünk szövetségeseinkkel s
kötelességünk újból harcba lépni... Meg vagyok győződve,
hogy szózatomra azonos szeretettel válaszoltok, s Románia



beteljesedve látja népünk évszázados vágyát, az összes
románok egyesítését egy szabad és hatalmas államban ...
Gyermekeink és unokáink áldani és magasztalni fogják
azokat, akik áldozatot hoztak a nemzet ideáljaiért. Istennel
előre.”
A hadsereghez intézett proklamációjában a románok királya
megismételte a Nagy-Románia létrehozásáról a fentiekben
leírtakat.
Szép, felemelő szavak lehettek ezek a korabeli románok
számára. Mégis nyilvánvaló, hogy a hadsereg elindításának
az volt a célja, hogy a békekonferencia előtt kész helyzet elé
állítsák a nyugati hatalmakat. Ez azt jelentette, hogy a
magyarokkal megkötendő békeszerződés előtt minél
messzebb el akartak jutni Budapest irányában a román
csapatok.
A belgrádi katonai konvenció értelmében a román csapatok a
Marost nem léphették volna át. Ezért ahhoz a módszerhez
folyamodtak, hogy a velük együttműködő kolozsvári román
katonatanáccsal kimondatták: a román nemzeti tanácsok és
gárdáik állandóan összetűzéseket provokáljanak a magyar
hatóságokkal, így a román hadvezetésnek módjának legyen
beavatkozni az eseményekbe a még meg nem szállt
területeken is. A román hadsereg így hamarosan megkapta
több, a demarkációs vonaltól északra fekvő város, közöttük
Kolozsvár megszállására is az engedélyt. A magyar kormány
erről azonban csak mintegy két hét múlva értesült, amikor a
magyar hírszerzés elfogta a román vezérkar főnökének
táviratát, melyben utasította a román csapatokat a
demarkációs vonal átlépésére, egész Erdély elfoglalására.
December 17-én nagy erőkkel indult meg a demarkációs
vonal átlépése, s december 18-án a fontos székelykocsárdi



Maros-híd átadása után a demarkációs vonal, amelyet a
kormány külpolitikája alapkövének tartott, megszűnt létezni.
Károlyi Mihály december 20-án felvilágosítást kért az
antanttól, „vajon a megszálló csapatok parancsnoka valóban
az antantkormányok megbízásából cselekszik-e, amint állítja,
mikor a fegyverszüneti feltételek megszegését elrendeli
vagy megengedi.” Válaszként december 23-án megérkezett
Philippe Berthelot tábornoknak, a bukaresti francia misszó
vezetőjének jegyzéke a magyar kormányhoz, melyben azt
közölte, hogy a román hadsereg-főparancsnokságnak
megadta az engedélyt a november 13-án aláírt belgrádi
fegyverszünetben rögzített demarkációs vonal átlépésére.
Egyre egyértelműbbé vált, hogy Erdély és egész Kelet
Magyarország, hacsak a magyar hadsereg nem tudja
megvédeni, elveszett. 1918 karácsonyán megkezdődött
Kolozsvár román megszállása ellenállás nélkül. A székely
csapatokat már néhány nappal előbb elvezényelték a
városból, Haller Gusztáv polgármester pedig a vérontás
elkerülése végett felszólította a lakosságot, hogy
tartózkodjon minden összetűzéstől. A román előnyomulás
azonban itt sem állt meg, hanem folyamatosan haladt
tovább nyugat felé.
A román hadmozdulatok során a királyi román haderő
katonái különösen sok atrocitást követtek el a kelet
magyarországi lakosság ellen. Ennek az egyik oka — talán
inkább a közkatonák részéről — az, hogy a háború és a
német megszállás által nagyon megviselt romániai területek
katonái egy gazdagabb vidéken meg akarták szerezni azokat
a javakat, amelyekhez odahaza nem juthattak hozzá. A
magyar ellenség földjén pedig ezt megtehették.
A leendő békeszerződés szempontjából azonban
lényegesebb az, hogy az idegen, megszálló hadsereg meg



akarta félemlíteni, sőt, el akarta űzni Erdély magyar
lakosságát. Nem e könyv témája, ezért nem soroljuk
hosszasan a jogtalan fellépéseket, csak néhányat említünk. A
román katonai hatóságok mindenütt bevezették a
botbüntetést. A katonák loptak, raboltak, garázdálkodtak,
erőszakoskodtak: a magyarországi levéltárak adatainak ezrei
és ezrei bizonyítják ezt.
Kratochwill Károly ezredes, akit a magyar kormány november
végén az erdélyi magyar hadsereg parancsnokságával bízott
meg, Kolozsvárt ütötte föl a főhadiszállását. Kolozsvár
december 24-i elfoglalása után, 1919. január 2-án az alábbi
jelentést küldte a Hadügyminiszternek:
„December hó 25-én délelőtt 12 óra 30 perckor két román
tiszt jelent meg a kerületi parancsokság irodájában és ott
azon panaszukat adták elő, hogy már négy napja keresnek
Neculcea tbk. a 7. román ho.parancsnok részére irodát, de
azok a helyiségek, melyek a lakáshivataltól kiutaltattak nem
felelnek meg, ezért hozzám fordulnak, hogy megfelelő irodát
rendelkezésre bocsássák.
Én készséggel azt mondtam, dacára, hogy az ügy nem
tartozik hozzám, mégis a Főkormánybiztosságnál megfelelő
helyiség kiutalása érdekében közbenjárok. Sikerült is 10—14
szobás helyiséget a mentők épületében biztosítani, amit ők
el is fogadtak. Az ügy ezzel elintézettnek volt tekinthető.
Neculcea tbk. néhány napig távolt volt és csak vasárnap 29
én érkezett vissza Kolozsvárra.
December 30-án dél. 9 órakor nálam az irodában megjelent
Neculcea tbk. törzskarával és karhatalommal és azt kérdezte
tőlem van e tudomásom, hogy ő már napok előtt kért tőlem



irodának megfelelő helyiséget és hogy ő az én irodámat erre
a célra találja a legalkalmasabbnak. Azt mondottam, hogy
arról nincs tudomásom, hogy szerette volna e célra az
irodámat; más helyiséget tudok neki rendelkezésre
bocsátani. Ő azonban ragaszkodott irodámhoz, mire azt
mondottam, hogy tiltakozom ezen erőszakosság ellen és a
Főkormánybiztosnak jelentést teszek, mire ő azt mondta,
hogy a Főkormánybiztos civil, úgysem segíthet. Ő megtartja
az irodát és egy őrnagyot bízott meg a helyiségek átvételére.
Azután eltávozott és a megbízott őrnagy egy főhadnaggyal
maradt vissza a karhatalommal együtt.
Én az osztály főnököket összehívtam és közöltem velük a
történteket és hogy a Főkormánybiztos úrhoz megyek az
esetet bejelenteni. Ez idő alatt az őrnagy az iroda
helyiségben feltette sapkáját és udvariatlan, durva és
goromba, úri emberhez nem illő módon lovagló botjával
hadonászva leütötte a falon és ajtókon levő felirati táblákat
és jegyzékeket.”
Érdekes következtetésre juthatunk, ha a királyi román
csapatok által elkövetett jogtalanságokat és az Erdélyben
lévő román csapatok létszámát összevetjük. Úgy tűnik
ugyanis, hogy a román hadvezetés azért tűrte el az
atrocitásokat, hogy a román haderő minél erősebbnek és
félelmetesebbnek tűnjön. A magyar katonai hírszerzés
ugyanis azt jelentette 1918 decembere legvégén, hogy
összesen legföljebb csak 5-6 ezer romániai katonát küldtek
Erdélybe. Ezt a magyar hadügyminisztérium hadműveleti
csoportja így értékelte: „a román királyság kormánya
minthogy többet az ország belviszonyaira és a besszarábiai
helyzetre való tekintettel nem tehetett — csak annyi
csapatot küldött Erdélybe, amennyi elkerülhetetlenül



szükséges, hogy az erdélyi román vezető emberek ellenünk
irányuló működésének azt a látszatot megadja, hogy ezt a
működést az entente-hoz tartozó csapatot védik.” Való igaz,
1918 novemberétől a Román Királyság szinte minden
szomszédjától területeket vett el, vagy a már korábban
megszállt területeken „pacifikálnia” kellett a helyzetet, s az
lekötötte az erőit. Így aztán Magyarországra eleinte a máshol
„leharcolt” kimerült csapatait küldte. A magyar hírszerzők,
akik 1918—1919-ben Erdélyben bizony életveszélyes
körülmények között dolgoztak a hazájukért, földerítettek
egy-két jobban fölszerelt, francia puskával és jobb ruházattal
ellátott román alegységet. A hadügyminisztérium előbb
említett összefoglaló jelentése általánosságban azonban így
értékelte a királyi román hadsereget: „Ezek a csapatok
katonailag nagyon csekély értékkel bírnak. Egybehangzó
jelentések szerint felszerelésük nagyon rossz, a
legkülönbözőbb mintájú fegyverekből és egyéb cikkekből áll.
Ruházatuk komikus keveréke a polgári és több nemzetbeli
katonai öltözéknek. Fegyelmük nagyon laza, ellátásuk
nagyon rossz. Az egyes katona harcra kedvtelen és gyáva, az
első puskalövésre megszalad.” Ezzel összfüggésben áll a
kolozsvári kerületi katonai parancsnokság egy jelentése,
amelyben — utalva a magyar csapattöredékek növekvő
ellenállási szándékára a román hadsereg ellen — az alábbi
megállapítás olvasható: „A román nemzetiségűek a székely
csapatoktól nagyon félnek, s így minden eszközt — az
alaptalan vádakat és koholmányokat is — felhasználnak,
hogy a székelységet lejárassák és azoknak Erdélyből való
elvezénylését elérjék.”
A már említett, december végi összefoglaló jelentés az
esetleges magyar ellenállás lehetőségét így fogalmazta meg:
„Kétséget mindezek után nem szenved, hogy részünkről



erélyes fellépés és kíséretében néhány jó zászlóalj
megmozdítása elegendő volna az Erdélyt megszálló összes
román királyi haderő megfutamítására.” Kár, hogy a Károlyi
kormány azokban a hetekben még visszavonulási parancsot
adott ki a hadseregnek. Ez az álláspont 2-3 hét múlva
megváltozik — 1919 január közepén Károlyi utasítást ad
Stromfeld Aurél vezérkari ezredesnek, hogy dolgozza ki a
fegyveres honvédelem koncepcióját.
Erre válaszul a román hadsereg még erőteljesebben lépett
föl a polgári lakosság ellen. Egy név nélkül Kolozsvárról
föladott táviratból tudjuk, hogy a városban „megvertek
férfiakat puskatussal, fél tízen túl senkinek járni nem volt
szabad. Motozás alkalmával órákat raboltak és tettleg
bántalmazták azt, ki felszólalt (ez ellen) ... a franczia tisztet
is bevitték a rendőrségre, mert szimpátiával viseltetik a
magyarsággal szemben, és mert a románok hitványságait
nem hajlandó magáévá tenni.”
A kolozsvári magyarokkal valóban szimpatizálhatott egy-két
francia tiszt, ugyanis amikor egy összekötő tisztjük átutazott
a városon, a helybéli magyarság szimpátiatüntetést
rendezett mellette, egyben persze tiltakozásképpen a
hódítók törvénytelenségei ellen. Ez a tüntetés azonban a szó
szoros értelmében vérbe fulladt. A fent idézett távirat így írja
le a történteket:
„A ma délután megérkezett franczia összekötő tisztet
Kolozsvár népe illő tisztelettel akarta fogadni, a New York
szálló elé felvonultak, de már útközben a románok a Bartha
Miklós utcában sortüzet vezényeltek rájuk, mint mondják a
levegőbe, hogy a népet megijesszék. Így fele lemaradt, a
többi a New York felé vonult. Elénekelték a Hymnuszt, a
Szózatot meg a Kossuth-nótát és a Marseillaiset. Eközben a



románok újból lőttek, hogy az ünnep impozánsságát ismét
megzavarják és a tömegeket eloszlatásra bírják. A magyar
nemzeti színű lobogót összetépték, rúdját darabokra törték.
Az utcán való közlekedést egyszerűen nem engedik,
motozzák a népet.”
Ehhez tudni kell azt is, hogy Erdélyben a román
főparancsnokság elrendelte az ostromállapotot, ami
természetesen a magyarokat sújtotta a leginkább. A magyar
Hymnusz, Szózat pedig azóta, már 70 éve a börtönbüntetést
jelentheti Erdélyben.
A magyar kormány, amelynek eleinte nem volt hadserege,
egyelőre csak szóban és írásban tiltakozhatott a megszálló
erők terrorja ellen.
1919 január végén aztán párhuzamosan a magyar
hadseregszervezés fölgyorsításával keményebbé vált a
magyar vezetés hangja. Álljon itt a Miniszteri Fegyverszüneti
Bizottság egy tiltakozó jegyzéke, amelyet Stielly Valter
magyar honvédtiszt fogalmazott és juttatott el Vix
alezredeshez, a budapesti antantküldöttség vezetőjéhez:
„ Vix alezredes úrhoz a mai napon a következő átiratot
intéztük:
Mellékelten van szerencsénk Alezredes úrnak azon
jelentéseknek egy összeállítását megküldeni, mely a román
megszálló csapatoknak minden szerződéssel és joggal
ellentétben álló magatartásáról szólanak.
A magyar kormány nevében van szerencsénk Alezredes
úrnak a leghatározottabb tiltakozásunkat bejelenteni és arra
felkérni, hogy a szükséges lépéseket megtenni szíveskedjék,



miszerint valamennyi magyar állami, megyei, városi és
községi tisztviselő helyén maradhasson, az esetleg már
elmozdítottak teljes elégtételadás mellett, hivatalaikba
visszahelyeztessenek, az esetleg internáltak szabadlábra
helyeztessenek, — valamennyi tisztviselő szabályszerű
illetményeit meg, illetve visszakaphassa és végül tőlük
semmiféle román hűségeskü vagy fogadalom ki ne
kényszeríttessék.
Külön ki kell itt emelnünk még azt a körülményt is, hogy a
megszálló román királyi csapatok parancsnoka Kolozsvár
városára teljesen jogtalanul 900 000 korona hadisarcot
vetett ki. Kérjük Alezredes úr sürgős intézkedéseit, hogy ez a
jogtalanul kivetett pénzösszeg a román királyi
parancsnokság által visszatéríttessék.
Kiemeljük továbbá a 7. számú mellékletben, a fogarasi állami
ménesbirtok jelentésében foglalt különösen súlyos sérelmet,
hogy t.i. román felfogás szerint az eskü kikényszerített
letétele után a magyar állami tisztviselők román
állampolgárokká válnak; — továbbá, hogy bárhová, tehát a
román királyságba is áthelyezhetők.
A román királyi megszálló csapatok egészen tervszerűen
folytatják előnyomulásukat a demarkacionális vonalon túl is,
a megszállott területeken mindenütt átveszik az imperiumot.
A legcsekélyebben sem alkalmazkodnak az 1918. évi
november hó 13.-án kötött katonai egyezményhez, annak
határozványait magukra nézve, úgy látszik nem ismerik el
kötelezőnek.
Miután a román megszálló csapatoknak, valamint ezek
védelme alatt működő román végrehajtó tanácsnak a
katonai egyezmény határozványait sértő eljárása ismételten



bejelentett tiltakozásaink ellenére nem hogy megszűnne, de
rohamosan terjed, a magyar kormány megbízásából kérjük
Alezredes urat felsőbb hatósághoz kérdést intézni, hogy az
milyen intézkedéseket hajlandó tenni, hogy a román
megszálló csapatok jog és szerződésellenes magatartása
megszűnjön.
Mindenesetre azonban kérnie kell a magyar kormánynak,
hogy a szövetséges hadseregek főparancsnokságától a
román királyi csapatok jogellenes viselkedéséért teljes
elégtételt kapjon, mert e nélkül a vérontás elkerülését célzó
intézkedéseit a közvélemény előtt indokolni nem tudná.”
A román hadvezetés a későbbiekben kijelentette, hogy ők
nem szerződés-szegők, mivel a belgrádi katonai egyezményt
a magyarokkal nem ők, hanem Franchet tábornok kötötte.
Ebben az az ellentmondás, hogy amikor az erdélyi városokat,
mint stratégiai pontokat (és persze egész Erdélyt) elfoglalták
a románok, akkor antanthaderőnek mondták magukat, de
amikor az antant balkáni haderő-parancsnokságával
Károlyiék megkötötték 1918. november 13-án az
egyezményt, akkor tiltakoztak ez ellen és nem tartották
magukra kötelező erejűnek.
A magyar kormányzat hiába tiltakozott a magyar állami
tisztviselők elmozdítása ellen. A román katonaság és sok
helyen a román lakosság egyszerűen a fegyverek érveivel
elűzte a magyar hivatalnokokat. Esetleg, ahol speciális
szakértelemre volt szükség, megpróbálta kierőszakolni a
hűségeskü letételét a román államra. Ezt persze a magyarok
megtagadták, aminek az lett a következménye, hogy
elbocsátották, bántalmazták őket. Akik — engedve az
erőszaknak — letették a hűségesküt, azokat a nemzetközi



joggal szöges ellentétben román állampolgárnak tekintették,
s megkezdték áthelyezésüket Moldvába és Havasalföldre.
A Kolozsvár városára kivetett 900 000 korona hadisarc pedig
nem más, mint a rablásnak egy 20. századi formája.
Természetesen soha nem térítették vissza azt az összeget a
város polgárainak. A magyar lakosság viszont
megtanulhatta, hogy a román uralom az első perctől kezdve
az erőszakot és az elszegényedést jelenti.
A román csapatok ilyen jellegű tevékenységével az volt a cél,
hogy a békekötés előtt kész helyzetet teremtsenek, ha kell,
tűzzel-vassal, a magyarság elűzése, legyilkolása, megalázása
és kifosztása árán.
A magyar kormány a fent idézett nyilatkozata legvégén
elégtételt követel ezekért az atrocitásokért. Károlyi tudta,
hogy ezt soha nem fogja megkapni. Nem véletlen azonban,
hogy ezzel zárul a kormánynyilatkozat: elküldése előtt két
nappal adta a magyar miniszterelnök Stromfeld Aurél új
magyar hadügyi államtitkárnak utasítást a
hadseregszervezés fölgyorsítására, ütőképes magyar
hadsereg létrehozására. Márpedig ha a kormány és a
magyarság nem kapna teljes elégtételt az antanttól a román
királyi csapatok garázdálkodásai kapcsán, akkor a hadsereg
tervbe vett ellentámadása jogos lesz a területrablók ellen.
S amíg Erdélyben elszabadul a pokol, lássuk, mint írtak a
„művelt napnyugat” újságjai?
Az egyik legismertebb párizsi lap, a Le Malin 1918. december
6-i számában vastag betűs címmel jelenti: „Új tartományok
szabadítják föl magukat a magyar iga alól.” Majd egy bécsi
táviratra hivatkozva ezt írja:



„A román nemzeti komité Erdélyben, a krishanai Bánátban
és Maramureschben kikiáltotta a román tartományok
csatlakozását a Román Királysághoz. A román zászló lobog
minden középületen. A lelkesedés leírhatatlan. Az emberek
sírnak és csókolóznak az utcákon. A régi szász tartományok
Erdélyben, akik évszázadokon át osztották a románok
szenvedéseit, szívvel-lélekkel részt vesznek örömükben.”
Ezt a jelentést egyébként a megbízhatónak tartott Havas
hírügynökség röpítette világgá. Ugyanezt a cikket a neves
brit lap, az Excelsior is közzétette.
Az ilyen téves, sőt szándékosan dezorientáló távirati
jelentéseket nyilvánvalóan az akkor már évtizedek óta jól
működő, magyarellenes román propagandának kell tekinteni.
Ez a propaganda Trianon óta is teljes erővel, hasonló
pontossággal és szavahihetőséggel zajlik. (Márpedig a világ
közvéleményének megtévesztésében nem a nyugat-európai
emberek a hibásak, hanem az elmúlt négy évtized
magyarellenes magyarországi politikája, amely nem tett
semmit az ellenünk gátlástalanul űzött propaganda
ellensúlyozására.)
Ami az erdélyi szászokat illeti; valóban sírtak, de korántsem
az örömtől. Őket ugyanúgy végigrabolták, mint a
magyarokat. Helyezkedésüknek és a kész tények
kérlelhetetlensége előtti meghajlásuknak köszönhetően
1919. január 8-án, a medgyesi gyűlésükön mondták ki, hogy
egyetértenek Erdélynek Romániához való csatolásával. El
kell ismerni, hogy mást nemigen tehettek, ám az is tény,
hogy csatlakozásuk kimondásával keresztülhúzták a magyar
kormány velük kapcsolatos terveit. A magyar
hadügyminisztérium ugyanis azt írta az egyik, január 8-a
előtti összefoglaló jelentésében:



„... a szászok magatartása még nem vett határozott irányt
mellettünk vagy ellenünk. Az utóbbiak radikális csoportja
ugyanis (az ún. zöld szászok) a románokhoz való csatlakozás
híve és az irányban fejt ki éles propagandát. A szászok zöme
azonban még ingadozik, és az ideig sem a románok mellett,
sem mellettünk határozottan állást nem foglalt. Ha idejében
rászánnánk magunkat a zöld szászokkal szembeni hathatós
magyar propagandát léptetni életbe, még valószínűen
sikerülne az erdélyi szászokat reábírni, hogy a Magyarország
kötelékében való megmaradás mellett foglaljanak állást, ami
— tekinteve a székelyek és a szászok aránylag nagy
együttes számát, az erdélyi helyzetet részünkre lényegesen
javítaná.”
Ez annál is inkább úgy van, mivel még az erdélyi románok és
a romániaiak között is léteztek bizonyos ellentétek. A
fentiekben idézett magyar hadügyi összefoglaló jelentés
politikai helyzetelemző részében ezt így foglalja
össze:
„A román királyság és az erdélyi románok korántsem
képeznek egységes tábort, mint azt a gyulafehérvári
gyűlésről kiadott és azóta hivatalosan közölt hírekből
következtetni lehetne. Míg ugyanis az erdélyi románok a
Magyarország kötelékében átélt forradalom hatása alatt
jövendő államformájukban messzemenő demokratikus és
szociális intézményeket akarnak megvalósítani, addig a
román királyság mai hivatalos körei a monarchikus
államformához ragaszkodnak. Erdélyi románjaink mondása:
a magyar uralom alól menekülünk, de nincs kedvünk a
bojárok uralma alá kerülni! jellemzi a közöttük és a román
királyság között fennálló ellentétet. Ez az ellentét — úgy
látszik — nem hogy kiküszöböltetnék, hanem állandóan



növekszik. Két nagy befolyású faktor ugyanis, a pénzügyi és
egyházi körök, komolyan féltik jövőjüket a Romániával való
egyesüléstől. A pénzügyi körök máris érzik a román tőke
súlyos befolyását s félnek a román tőkével karöltve
megjelenő üzleti erkölcstelenségtől. A vezető papi körök
pedig egyházuk autonómiájának megszűnésétől tartanak s
evvel eddigi hatalmukat és befolyásukat látják veszendőbe
menni. Ezen körök véleménye az, hogy az erdélyi
románságnak nem szabad magát oda dobni a királyságnak,
hanem ki kell használnia az önrendelkezési jog elismeréséből
fakadt helyzetét s alkudoznia kell úgy a román királysággal,
mint a magyarokkal, hogy a békekötés után a lehető
legkedvezőbb helyzetet biztosítsa magának.”
Mint látható, a magyar kormány föl akarta használni az
erdélyi és a regáti (a királyságbeli) románok között valóban
meglévő egyházi és gazdasági érdekellentéteket. Ezekről
természetesen Bukarestben is tudtak, s az volt az egyik oka
annak, hogy a romániai csapatok minél előbb el akarták
foglalni Kelet-Magyarországot. Ionel Brátianu, Románia
miniszterelnöke nem véletlenül üzente az erdélyi románság
vezetőinek: „a román csapatok háta mögött, s ne előtte
csináljatok nemzeti forradalmat!” Válaszul az 1918.
december 1-jén megtartott gyulafehérvári román
nagygyűlésen az erdélyi románok vezetői kimondták, hogy
ugyan Kelet-Magyarország „örök időkre” csatlakozik
Romániához (1. pont), de az országon belül autonómiája lesz
(2. pont). Két hét sem telt el, s a Gyulafehérvárott
megalakult „erdélyi román kormány”, a Kormányzótanács
(Consiliul Dirigent) e döntésére válaszul a bukaresti kormány
december 13-án a királyság hivatalos lapjában (Monitorul
oficial) kinyilvánította Erdély Romániához csatolását. Ez
nemzetközi jogilag törvénytelen aktus volt, hiszen a



nemzetközi békekonferencia még össze sem ült, nemhogy
döntött volna.
A december 1-jei gyulafehérvári román nagygyűlésen
körülbelül 100 000 erdélyi román vett részt; a magyarokat,
szászokat, szerbeket nem kérdezték meg a
határozathozatalkor. Ez tehát egyoldalú döntés volt, amire
mint utólag kiderült — a román királyi kormány kérte meg az
erdélyi román vezetőket. Annak ellenére, hogy a mai román
történészek egyike már 130 000 ember részvételéről ír,
másik pedig arról, hogy a gyűlésen részt vevő románok
tulajdonképpen az erdélyi magyarságot is képviselték,
nyilvánvaló, hogy százezer román ember döntését
lehetetlenség érvényesnek elfogadni a két millió ott élő
magyarra nézve. A bukaresti kormány nyilvánvalóan a
leendő békekonferencia döntését akarta a nagygyűléssel
befolyásolni. De nemcsak azt, hanem a királyi román haderő
állandó előnyomulását is szentesíteni akarta.
Nem véletlen, hogy sem az 1918. november 13-i katonai
konvenció, sem az 1919 január első napjaiban kötött Apáthy
—Berthelot-féle, Kolozsvártól északra és délre meghúzott
újabb demarkációs vonalat sem ismerte el a román kormány.
Ez utóbbit a magyar kormány sem fogadta el, ezért január
közepén azt jegyzékben közölte is Vix alezredessel.
Magyarország azért nem fogadta el az Apáthy— Berthelot
vonalat, mivel ez nagyobb területet (a teljes északkelet
délnyugati Erdélyt) adott volna át román megszállás alá.
Másrészt pedig a romániai csapatok változatlanul nyomultak
tovább, tehát sem elvi, sem gyakorlati jelentősége nem lett
volna az Apáthy— Berthelot-megállapodás elfogadásának.
1919 első hónapjaiban pedig megindult a diplomáciai csata a
területekért, magyar részről az ország területi integritásának



fönntartásáért.
A magyar kormány — amelynek a miniszterelnöke január
közepétől dr. Berinkey Dénes, igen jól képzett jogász volt
úgy politizált, hogy elvileg Magyarország egy talpalatnyi
területéről sem mondott le. A fokozódó területrablások ellen
egyelőre nem tudott sokat tenni, de kinyilvánította, hogy a
vitás területi kérdések egyedüli megoldása a népszavazás
lehet. Ezt a szomszédos hatalmak azonnal elutasították,
helyette bevezették a volt magyar területek visszatérésének
koncepcióját Csehszlovákiához, Szerbiához és Romániához.
Ez azt jelenti, hogy a területrablásokat úgy fogták föl, s a
győztes Nyugat felé is úgy állították be, hogy a magyarok
által az elmúlt évezred által erőszakkal elfoglalt ősi
csehszlovák, szerb és román területek most, az igazság
szellemében visszatérnek eredeti tulajdonosaikhoz.
Az első nagy diplomáciai jellegű összecsapás, amely már
Trianon felé vezetett, a magyar kormányfő és az erdélyi
román Kormányzótanács elnöke, Iuliu Maniu között zajlott le.
Vix alezredesnek egy 1919. január 29-i jegyzékére válaszolva
a magyar kormány kijelentette, hogy „sohasem ismerte el a
románok által igényelt 26 vármegyének elszakadását
Magyarországtól.” Erre Vix parancsára Ameil francia kapitány
megkereste a román Kormányzótanácsot, mire január
legvégén Maniu távirati választ küldött a budapesti
antantmissziónak, amelyben összefoglalta azokat a
tényezőket, amelyek szerint Magyarország elismerte Erdély
önállóságát.
Ezek szerint:



1. Az 1918. október 12-én megszerkesztett, és október 18-án
a magyar Országgyűlésben fölolvasott román proklamáció,
amely nyilatkozat (Maniu szerint) a románság „függetlenségi
és nemzeti életének elévülhetetlen jogát képezi a magyar
királyság és a románok közötti szakadásnak és kezdete az ő
független adminisztrációjuknak”.
2. 1918. október 27-én Aradon megalakult a Román Nemzeti
Tanács, azt elismerte a magyar kormány is, mint azt a sajtó
cikkei is bizonyítják. Ezzel párhuzamosan a román lakta
területeken román nemzeti tanácsok és nemzeti gárdák
alakultak „a rend fenntartására és a közügyek
birtokbavételére”. (Megjegyezzük, hogy itt Maniu a
„közügyek” erőszakos birtokbavételét mint legitimációs
tényezőt állítja be, ami részben demagógia, részben
árulkodik az ő és a Kormányzótanács mentalitásáról.)
3. A magyar hadügyminiszter megengedte az erdélyi román
katonák fölesküdését a Román Nemzeti Tanácsra.
4. A Román Nemzeti Tanács 1918. november 9-én „egy
utolsó felhívást intézett a Magyar Kormányhoz”, hogy az
„engedje át a románlakta vidékeken saját jószántából a
kormányzás jogát”. (Maniu itt „elfelejti” hozzáfűzni, hogy a
magyar kormány, válaszul a november 9-i ultimátumra
javasolta az aradi tárgyalásokat, de le nem mondott a
területről.)
5. Maniu: „Mindezen ügyek teljes szentesítést nyertek az
1918. december 1-jei gyulafehérvári nemzetgyűlésen.” (Erről
a fenti lapokon elmondtuk az álláspontunkat.)
6. A gyulafehérvári határozatot hivatalosan átadták a
magyar kormánynak. (Megjegyzésünk: amely azt 24 órán



belül elutasította!)
7. Jászi Oszkár ebben az ügyben leutazott tárgyalni Aradra.
(Leutazott, de nem azért, hogy átadja, hanem azért, hogy
megvédje Magyarország területi integritását!)
Maniu jegyzékére 1919. február 18-án válaszolt Berinkey:
I. Ami a 2., 3. és 7. pontokat illeti: „Mindezek a tények
nézetem szerint éppen az ellenkezőjét bizonyítják annak,
amit Maniu úr velük bizonyítani remélt, mert a felhozott
tények egyszerű magyarázata abban az állapotban található,
amelyet a magyar kormány az országban élő nemzetekkel
szemben mindig elfoglalt.” Magyarország ugyanis minden
nemzetiségének „önrendelkezési jogot, vagyis nemzeti
önkormányzatot kíván biztosítani. A magyar kormánynak az
az álláspontja magyarázza azt, hogy különféle nemzeti
tanácsok és gárdák (...) alakítását nemcsak megengedte,
hanem részben elő is mozdította, mert ezeket az állam
érdekében is működő, habár önkormányzati szervnek
tekintette.” Az egyik miniszter leutazása Aradra „szintén
abból a célból történt, hogy a Magyarországon élő román
nemzetet a magyar államon belül megillető önkormányzat
szabályozására nézve megállapodást hozzon létre”Ez meg is
valósult egyébként a német és ukrán nemzetiséggel az
1918: X. és az 1919: VI. néptörvényekkel.
Ezután Berinkey jegyzéke az alábbi, alapvető jelentőségű
mondatot tartalmazza: „Amidőn azonban nyilvánvalóvá vált,
hogy a román nemzeti tanács végső célja Magyarország
egyes részeinek elszakítása és a román királysághoz való
csatolása, a magyar kormány természetesen vele minden
további érintkezést megszakított és ugyanebből az okból a
Nagyszebenben alakult román kormányzótanács működését



nem ismerte el, sőt az ellen mindig a leghatározottabban
tiltakozott.” Ezek a tények azt bizonyítják, hogy
Magyarország nem egyezett bele az elszakításba, hanem
önkormányzatot akart adni.
II. Helytelen Maniu álláspontja — érvel tovább Berinkey
akkor is, amikor „egyoldalú tényekből” akarja a 26 vármegye
elszakítását „jogi állapotként” feltüntetni.
Így az 1918. október 12-i román országgyűlési nyilatkozat, a
november 9-i felszólítás és a december 1-jei határozat
„semmi jelentőséggel sem bírhat a kérdés érdemére nézve,
mert ezek a románoknak egyoldalú ténykedései”, amelyek
ellen annak idején a magyar kormány minden esetben
tiltakozott. A gyulafehérvári nyilatkozat a szóbanforgó
területeknek csak „a román nemzetiségű lakosait
képviselhette, amely román lakosság pedig a szóban lévő 26
vármegye népességének csupán 43%-át teszi ki (...), ez a
népek önrendelkezési jogával teljesen ellenkező és
erőszakos álláspont érvényesülését jelentené”.
Utalt Berinkey a szászok 1919. januári medgyesi
nyilatkozatára is, emigyen: azt csak „az ellenséges román
megszálló csapatok terrorja alatt erőszakolhatták ki és ez
ellen a magyarországi német nemzeti tanács a
legerélyesebben tiltakozott is”.
Majd értékeli a gyulafehérvári gyűlést is egy mondatban:
ilyen módon a határozat „csak egy párthatározatnak
tekinthető, amely a népszavazás tekintélyére semmi esetre
sem számíthat”.
Nyomós érveit a magyar miniszterelnök egy általános
érvényű, Vixhez és az egész antant politikai és katonai



vezetéséhez címzett megállapítással zárta le: „A magyar
kormánynak erős meggyőződése, hogy a nemzetek
önrendelkezési jogának végeredményeképpen mégis a
szabad népszavazás útján megnyilvánuló népakaratban kell
kifejezésre jutnia.” Reméli Magyarország, hogy „a
békekonferencia igazságos ítélőszéke is ezt az álláspontot
fogja elfoglalni”.
Nem véletlenül írta ezt Berinkey kormányfő. Akkor ugyanis
már éppen egy hónapja ülésezett Párizsban a nemzetközi
békekonferencia, ahová a legyőzött országok képviselőit
meg sem hívták. A Vixhez eljuttatott magyar érvek pedig
ugyan miért jutottak volna el a nagyhatalmak vezetőihez? (A
békekonferencia „igazságos ítélőszékéről” könyvünk
végefelé lesz szó.)
Berinkey, álláspontja nyomatékosítására személyesen is
fölkereste Vix alezredest, a fenti érveket ismertette a misszió
vezetésével.
Vix már másnap újabb jegyzéket intézett a kormányhoz,
amelyben felhívta Magyarországot, hogy ennek tárgyalásai
egyes cseh-szlovák cégekkel és személyekkel azt jelenti,
hogy a magyar kormány elismerte a „cseh-szlovák állam
szuverenitását”, ezért kéri a kormányt, hogy kezdjen
tárgyalásokat a csehszlovák kormánnyal.
A magyar miniszterelnöknek (a fegyverszüneti bizottság
közbejöttével) alkalma nyílt álláspontja újabb kifejtésére.
Ezek szerint a magyar kormány kénytelen volt tárgyalni
olyan személyekkel és szervezetekkel, akik és amelyek a
megszállt területeken működtek, de azt azért tette, hogy
mentse a magyar polgárok és állam érdekeit, hiszen a
magyar közigazgatást a megszállók fölszámolták. Ebből



egyesek azt a következtetést vonják le, mintha
Magyarország „a megszállott területek megszállásának
jogosságát és e szervek mögött álló, a szerződést sértő
fegyveres hatalom jogszerűségét és igényeit elismerte
volna”. Ezért a kormány „kénytelen ünnepélyesen tiltakozni
az ellen, hogy ennek az érintkezésnek és tárgyalásoknak
ilyen hatályt tulajdonítsanak”. Magyarország továbbra is
érintkezésbe fog lépni azzal, akivel akar, abból a célból, hogy
biztosítsa élelmiszer-ellátását, de ennek elvi álláspontját nem
adja föl.
Miért volt mindez? Miért akarták arra rávenni a magyar
kormányzatot, hogy legalább egyszer, bármilyen ügy
kapcsán lemondó nyilatkozatot vagy legalább valamilyen,
annak is értelmezhető mondatot mondjon? Nyilvánvalóan az
volt ezzel a cél, hogy a párizsi békekonferencián azt
fölnagyítva, fölhasználhassák saját, területszerző céljaik
alátámasztására. A magyar kormány azonban nem adott föl
semmilyen jogot sem.
Mi történt eközben Romániában? Hogyan készült a román
diplomácia és kormányzat a békeszerződés aláírására?
Azon a napon, 1918. november 3-án, amikor az Osztrák
Magyar Monarchia nevében aláírták Padovában a
fegyverszüneti egyezményt, francia katonai küldöttség
érkezett Romániába. Nyilvánvalóak az összefüggések: három
nap múlva, november 6-án a román király lemondatta az
addigi miniszterelnököt, a németbarát Alexandru
Marghilomant. Utódjául — a helyzet szükségleteinek
megfelelően — Coandá tábornokot, hadügyminiszterré pedig
az 1917-es nagy csaták hősét, Eremia Grigorescu tábornokot
nevezte ki. Újabb négy nap múlva (november 10-én) a király
parancsot adott ki a hadsereg újabb mozgósításáról és



legalább 20 korosztály behívásáról. Ez kétségtelenül sajátos
intézkedésnek tartható, tekintettel arra, hogy a háború a
vége felé járt: másnap adta meg magát a német hadsereg, a
Monarchia — benne Magyarország — már éppen egy hete
tette le a fegyvert. Nyilvánvalóvá vált, hogy Románia ismét a
fegyverei erejével akarja elérni azt, ami 1916-ban nem
sikerült: Erdély elfoglalását.
A sietségnek természetesen az is nyomós oka volt, hogy
Franciaország, amely kelet-európai politikáját jó részt
Romániára akarta a jövőben építeni, el akarta érni, hogy
keleti szövetségese ténylegesen hadat viselő félként fejezze
be a háborút. Arról volt szó ugyanis, hogy Románia 1918
ban, fél évvel a háború befejezése előtt aláírta a bukaresti
békét, amellyel semmissé tette az 1916-os bukaresti titkos
antant—román egyezményeket. Ez azt jelentette 1918
őszén, hogy a titkos szerződésben foglalt területi igényeire
elveszítette a jogait. A francia külpolitika az utolsó
pillanatban, nem kis nehézségek árán érte el azt, hogy az
antant-nagyhatalmak Romániát hadviselő államnak ismerjék
el. 1918. őszi hónapjaiban a román külpolitika azért küzdött,
s a Magyarországba hadüzenet nélkül küldött csapatait ezért
is hajszolta minden úton előre a hadvezetés.
November 10-én még egy fontos esemény történt
Romániában. A román hadügyminisztérium ultimátumot
juttatott el Mackensenhez, a Románia nagy részét még
mindig megszállva tartó német hadsereg parancsnokának.
Ebben az foglaltatott, hogy a német csapatok 24 órán belül
hagyják el Bukarestet, majd a későbbiekben az egész
országot. A Mackensen-hadsereg a következő hetekben,
átkelve a Déli Kárpátokon, Erdélyen át Németország felé
indult. (Az Erdélyt megszálló román haderő ezért támadott a
Keleti Kárpátokon át, a Székelyföld irányában.)



A bátorhangú ultimátum persze nem a véletlen műve volt.
November 10— 11-e éjszakáján kelt át a Dunán Ruszcsuknál
és Giurgiunál a francia 146. és 210. ezred.
A román mozgósításnak volt egy másik oka is. Nevezetesen
az, hogy Romániában az egyébként is nagy társadalmi
ellentéteket a háborús szenvedések fokozták, a forradalom
fenyegette a fennálló rendszert. A Bőhm Vilmos magyar
hadügyminiszter által összeállított egyik bizalmas
helyzetjelentésben az olvasható, hogy Romániában „a régi
türelmes, mindent eltűrő és mindennel megalkuvó paraszt
nincs többé” ... Az értelmiség új kormányt, új rendszert
követel, a szociáldemokrácia pedig az ország legnagyobb
politikai erejévé vált. A román kormány — e jelentés szerint
— azért is rendelte el az általános mozgósítást, hogy a
lázongó parasztokat és a tudatosan szervezkedő
szociáldemokratákat behívva, megfékezné őket. Ennek
ellenére egyre nehezebb a román helyzet, mivel „a nyomor a
falvakban óriási”, bolsevik eszmék terjednek, a katonák
tömegesen szöknek a hadseregből. A román kormány nem
támaszkodhat a „színes francia csapatokra”, mert azok is „a
bolseviki ideáltól vannak megfertőzve”.
A magyar kormány abban bízott, hogy a Román Királyságban
is kirobban a forradalom, ami meggátolja Magyarország
megtámadását. A magyar sajtó egyre többet cikkezett a
romániai társadalmi viszonyokról, olyannyira, hogy 1919
februárjában Berthelot tábornok Bukarestből jegyzékben
óhajtotta megtiltani a magyar újságoknak a romániai belső
viszonyokkal való foglalkozást. A Miniszteri Fegyverszüneti
Bizottság ügyes válasszal kerülte meg a tiltást: „a
Magyarországon érvényben lévő törvényes szabályok
értelmében nálunk ez idő szerint a cenzúra intézménye nem
áll fenn,” ezért a magyar kormány „a lapokat bizalmasan



értesítette Berthelot tábornok abbeli kívánságáról, hogy a
romániai belpolitikai viszonyokra vonatkozó alaptalan híreket
ne terjesszenek”. A magyar lapok természetesen továbbra is
azt írtak, amit akartak.
S megfigyelhető, hogy ha az újsághírek nem is voltak
minden esetben pontosak, a magyar kormány a
körülményekhez képest jól volt informálva a romániai
helyzetről. Ez azért lehetett így, mivel a magyar katonai
hírszerzés nagy erőkkel dolgozott Romániában. Ennek
bizonyítására álljon itt egy hírszerzői jelentés, amelyet Bőhm
hadügyminiszter írt alá:
„Egy Romániából visszatért bizalmi ember jelentéséből van
szerencsém a következőket (. . .) közölni:
A központi hatalmaknál az a nézet uralkodik, hogy Románia
saját kezdeményezéséből szállja meg Bukovinát és Erdélyt,
csupán azért, hogy az enten-te-t a békekonferencián
befejezett tények elé állítsa. Azonban nem ez az igazi
tényállás. Romániát az entente hatalmak szövetségesnek
tekintik, az ő hadserege Berthelot tábornoknak közvetlen
parancsnoksága alatt áll és az ő, illetőleg az entente
romániai képviselőinek beleegyezése nélkül semmit sem
tesz. Ezt bizonyítják a következő tények. A bolgár front
összeomlása után (1918 szeptemberében történt) a párizsi
román nagykövetet, Antonescut Clemenceau megbízta, hogy
azonnal Jassyba utazzék, hogy parancsokat közvetítsen.
Szalonikin át utazott és a román megszállt terület fölött
francia kapitánynak öltözve, repülőgépen szállt át. Jassyban
(amely akkor még a román király és kormánya székhelye
volt) öt napig maradt a francia nagykövet, Saint-Aulaire
házában elrejtve, ott találkozott Ferdinánd királlyal,



Brátianuval, aki mindvégig az entente-nak bizalmi embere
maradt.
Az általa vitt utasítások alapján követelte a király
Marghilomannak visszalépését és Brátianunak kellett volna a
kormányt átvennie. Brátianu azonban ezt elutasította
magától azon kifogással, hogy ő a kormányt csak abban az
esetben vehetné át, ha az entente az 1916. évben kötött
összes szerződéseket betartja és csupán akkor, ha
Dobrudzsában, beleértve az 1913. évben annektált területen
is (ez Dél-Dobrudzsa ún. Quadrilateral nevű része volt) egy
bolgár sem lesz többé. Minthogy ebben az irányban Páris-sal
még tárgyalások váltak szükségessé, Ferdinánd király
egyelőre Coandá tábornokot bízta meg a kabinetnek az
alakításával. Ugyancsak az Antonescu nagykövet által hozott
utasítások alapján történik meg a meg nem szállott területen
az általános mozgósítás és a Németországnak küldött
hadüzenet.”
Az értesülések meglepően pontosak. Brátianunak valóban
nehéz volt a helyzete, mivel az 1916— 1917-es háborút
elveszítette, aminek a végén, 1918 tavaszán békekötésre
kényszerült. Ennek következtében egyáltalán nem volt biztos
az 1916-os szerződésben Romániának ígért határvonal,
Brátianu tehát óvatos volt, hagyta, hogy az átmeneti
időszakban katonai kormány vigye az ügyeket.
A román diplomácia részéről már a katonai vereség után,
1917-től megkezdődött a küzdelem a „nemzeti ideál”,
nevezetesen a területi követelések megvalósításáért. Iasiból
minden hagyhatalom fővárosába román politikusok utaztak,
személyes kapcsolatokat építettek ki a nyugati
politikusokkal, újságokat adtak ki, propagandatevékenységet
folytattak. Párizsban 1918 nyarán megalakították a Román



Egyesülés Nemzeti Tanácsát, amelynek a neves román
politikus, Take Ionescu lett az elnöke. Tagjai közé tartozott
Octavian Goga, az egykori nagyváradi költő, s Vasile Lucaciu,
egykori (1914 előtti) Iac-falui pap, mindketten szélsőséges
magyarellenes emberek. Ez a szervezet a mindenütt lakó
románok egyesítéséért dolgozott, s bizony nagy
eredménynek volt mondható, amikor 1918. október 12-én a
francia kormány elismerte azt a szervezetet. Sőt, egyes
információk szerint a franciák Take Ionescut akarták Románia
miniszterelnökévé megtenni.
A francia külügyminiszter által tett elismerő nyilatkozatra
Vasile Lucaciu írt köszönő tartalmú válaszjegyzéket. Ebben
örömét fejezte ki afölött, hogy a francia kormány elismerte a
románság évszázados aspirációit „a politikai szabadság és a
nemzeti egyesülés” irányában. Ez a francia elismerés
természetesen arra irányult, hogy Romániát Franciaország
újra antantszövetségesnek fogadtassa el. Nagyon fontos volt
az Amerikai Egyesült Államok álláspontja a román igényekkel
kapcsolatban. Ezt Bukarestben is tudták: 1918. július 1-jén
Vasile Stoica washingtoni román követ útmutatásai nyomán
megalakult az amerikai Román Nemzeti Szövetség. Elnöke
maga Stoica lett, legfontosabb célként „az erdélyi, bánáti és
román királyság-beli testvérek segítését” jelölték meg.
Stoica rendszeres kapcsolatban állt Robert Lansing amerikai
külügyminiszterrel, aki eleinte nem állott egyértelműen a
román célok mellett. A román diplomácia akkor érte el az
első nagyobb sikert Amerikában, amikor 1918. november 4
én meghívták Stoicát a State Departmentbe. Itt ugyanis
William C. Bullit közölte vele, hogy az Egyesült Államok
elfogadja a román nemzeti egyesülés kívánságát. Ezt
november 6-án diplomáciai jegyzékben hozták a román
kormány tudomására:



„Az Egyesült Államok kormánya Románia jövendő jólétére és
integritására mindig úgy gondolt, mint egy szabad és
független államéra. Mielőtt az Egyesült Államok és Ausztria
Magyarország között háború támadt, az Elnök üzenetet
intézett Románia királyához, amelyben rokonszenvéről és
nagyrabecsüléséről biztosította.
A helyzet azóta megváltozott és az Elnök ennek folytán azt
kívánja, értesítsem Önt arról, hogy az Egyesült Államok
kormánya hozzájárul a román népnek a királyság határain
belül és kívül támasztott kívánságaihoz. Tanúja volt a
szabadság ügyéért ellenségeitől és elnyomóitól származó
nagy szenvedéseinek és áldozatainak. Rokonszenvezve a
mivelünk lakó románok nemzeti egységének gondolatával és
óhajtásával, az Egyesült Államok kormánya nem fogja
elmulasztani, hogy alkalmas időben érvényesítse befolyását
aziránt, hogy a román nép hozzájusson jogos belpolitikai és
területi igényeihez és azok minden külföldi támadás ellen
biztosíttassanak.”
A jegyzék november 7-én vált ismertté Iasiban. Több helyen
tüntetések voltak, s az egyik nagygyűlésen Averescu
tábornok kijelentette, hogy a román nemzeti ideál
nemsokára megvalósul.
Az amerikai álláspont nagy hatást gyakorolt az erdélyi
románokra is. Vasile Goldis, az egyik vezető politikusuk 8-án
kijelentette: „Az egy nyelvet beszélő nemzeteknek együvé
kell tartozniuk. Ezért Lansing üzenetét úgy magyarázom,
ahogy lehet: Erdély leszakad Magyarország testéről. Ez
természetes is. Erdélyben a románok többségben vannak, ez
a terület tehát nem tartozhat máshová, mint Romániához
(...) Elmúlt az az idő, amikor a nép nagy tömegein egy
kisebbség uralkodhatott. Magyarország néhány száz embere



milliók jogát sajátította ki. Most megfordítva lesz. Ezután a
nép nagy tömege fogja kormányozni önmagát és a mellette
élő kisebbségeket (...) Ahol Románok élnek többségben, az
román föld, s miután Erdély ilyen terület, logikus, hogy
Romániához kell tartoznia. De nemcsak Erdélynek, hanem
Magyarország minden területének, melyeken román
kisebbség lakik.”
Goldis nyilatkozata két nappal a Lansing-üzenet után és egy
nappal a Károlyi-kormánynak eljuttatott erdélyi román
ultimátum előtt hangzott el.
A román pártvezér összemossa — nem véletlenül — a
társadalmi elnyomást a nemzetiségi kérdéssel. Úgy állítja be
az erdélyi helyzetet, mintha az „elnyomók” a magyarok, az
„elnyomottak” pedig a románok lettek volna, tehát
Erdélynek és Magyarország románok lakta területeinek az
elcsatolása egyben a társadalmi igazságosság beteljesülése
lenne. Ez a szemlélet a román történetírásnak azóta is
meglévő fontos jellemzője: ennek segítségével kötik össze
jelenleg az osztályharc torz szemléletét a román nemzeti
aspirációk jogosságának hangoztatásával.
Az amerikai jegyzék után néhány nappal, november 11-én A.
J. Balfour angol külügyminiszter nyilvánította ki szimpátiáját
a románok iránt, majd másnap Pichon francia
külügyminiszter írt kedvezően Take Ionescunak a román
célok megvalósításáról.
Románia azonnal teljesítette a francia kívánságokat:
megváltoztatta a kormány összetételét és ultimátumot
küldött Mackensennek.



Annál nagyobb volt a román politikusok és katonák
megdöbbenése, amikor Károlyi Mihály és kormánya
megkötötte november 13-án a belgrádi katonai egyezményt,
amely demarkációs vonalként korántsem a Tiszát vagy az
1916-os bukaresti titkos szerződésben foglalt vonalat szabta
meg, hanem a Marost.
A román politikai és katonai tényezők ettől kezdve küzdelmet
indítottak e vonal megszüntetéséért. Decemberben Victor
Antonescu, Románia bukaresti miniszter-követe kérte a
francia külügyminisztert és a biztonság kedvéért a
közismerten románbarát Berthelot tábornokot a katonai
konvenció megváltoztatására. Iuliu Maniu az erdélyi
Kormányzótanács nevében memorandumot küldött Stephen
Pichon francia külügyminiszternek ebben az ügyben. A
román hadsereg Nagyvezérkara jegyzékben tiltakozott a
francia Dunai Hadsereg parancsnokságánál a magyar
román demarkációs vonal ellen. Ez a tiltakozási hullám
érthető: a román vezetés elveszni látta évtizedek kemény
munkáját, amit Kelet-Magyarország megszerzéséért
folytattak.
Nem tudhatták, hogy Clemenceau már 1918. december 1
jén, majd december 5-én Franchet tábornokhoz küldött
táviratában kinyilvánította, hogy már nem tartja
érvényesnek az egyezményt, bár azt hivatalosan nem akarta
közölni. Amikor Vix alezredes Budapestről jelentést tett egy
ízben (december 5-én) a belgrádi főhadiszállásra, s kifejtette,
hogy a belgrádi konvenció értelmében csak stratégiai
jelentőségű pontokat szállhatnak meg az antant csapatai,
válaszként Henrys tábornok így írt: „Nem kell különbséget
tenni a szükséges hadászati pontok és egész területek
megszállása között.” Ezt Vixnek nem volt szabad a magyar
kormány tudomására hozni. Mindazonáltal a román csapatok



engedélyt, majd december 15-én parancsot kaptak a román
hadvezetéstől a Maros átlépésére.
Ionel Brátianu még 1919 február l-jén, a párizsi
békekonferencián is kijelentette, hogy ő már az első naptól
kezdve tiltakozott a „fájdalmas” döntés ellen. Ugyanitt
Alexandra Vaida-Voevod, az erdélyi románok küldötte február
25-én kérte a Szövetségközi Katonai Bizottságot a belgrádi
egyezmény megváltoztatására, mondván, hogy ez a
legnagyobb mértékben érinti Románia nyugati határait.
Ekkor a királyi román haderő már Erdély és az Alföld
határhegyeiben állott, ők tehát a kész helyzetet védték,
illetve ennek nagyhatalmi megerősítését akarták elérni.
Eközben a francia kormány mindent megtett annak
érdekében, hogy az antantkormányok Romániát ismét
szövetségesüknek ismerjék el. A francia külügyminiszter már
1918 decemberében titkos utasítást küldött diplomáciai
futárral a bukaresti, londoni, római, washingtoni és brüsszeli
francia nagyköveteknek:
„Valamennyi posztnak. TITKOS.
A Köztársaság kormánya úgy véli, hogy a román kormányt,
noha Németországgal aláírta a bukaresti szerződést, ismét
szövetségesnek kell tekinteni, figyelembe véve, hogy ismét
részt vesz a Központi Hatalmak ellen vívott háborúban. Tehát
azt javasolja a szövetséges kormányoknak, amennyiben e
kérdésben egyetértenek velünk, hogy Romániát
szövetségesként kezeljék, s e minőségében tegyék számára
lehetővé, hogy ugyanolyan feltételekkel képviseltesse magát
a béketárgyalásokon, mint a többi kis szövetséges hatalom.



A francia kormány számára ez a döntés a román hatalom és
a román nép magatartása miatt igazoltnak tűnik, mivel a
románok, amint felszabadultak a német elnyomás alól,
határozottan a szövetségesek felé orientálódtak, s velük
közös megegyezéssel űzték el területükről a német
csapatokat.
Mivel azonban az ellenségeinkkel kötött (1918-as) bukaresti
szerződés jogszerűen érvénytelenítette az 1916. augusztus
17-i szerződést, a Szövetségeseknek az 1916. évi szerződést
alapul véve, újabb deklarációt kell fogalmazniuk a román
követelések fölülvizsgálatára, figyelembe véve Besszarábia
annektálását, valamint a Szövetségesek általános és
különleges érdekeit, amelyekről a hatalmaknak a következő
tárgyalásaik során kell nyilatkozniuk.
Konzultálok a többi szövetséges kormánnyal, amelyeknek a
beleegyezése szükséges ahhoz, hogy Romániának, mint
szövetséges hatalomnak képviseletet juttassunk a
(Béke)kongresszuson, és felkérem őket, hogy e tekintetben
csatlakozzanak a mi szempontunkhoz ...”
A francia nagyköveteknek kérniük kellett a kormányokat a
fenti álláspont elfogadására, és arra, hogy e kormányok a
bukaresti követeiknek „azonnal instrukciókat küldjenek”.
A francia álláspont egyértelmű: el akarta érni azt, hogy
Románia, annak ellenére, hogy különbékét kötött a Központi
Hatalmakkal, egyenrangú tárgyaló félként részt vehessen
(akkor az előkészítés stádiumában lévő) békekonferencián.
Kétségtelenül ügyesen alakították a franciák a rövid távú
kapcsolataikat Romániával, hiszen az is kiderül e
dokumentumból, hogy az 1916-ban Romániának ígért
határvonalat a franciák fölül akarják vizsgálni. Ha tehát



Románia mindezt meg akarja kapni, igazodnia kell a francia
politikához. Így valósulhatnak meg a Szövetségesek
„általános és különleges” érdekei.
Decemberben ismét kormányváltozás történt Bukarestben. A
király 12-én újra Brátianut bízta meg kormányalakítással, aki
a kormányelnöki pozíció mellett a külügyi tárca vezetését is
átvette. Hadügyminiszterévé Arthur Váitoianu tábornokot
kérte föl, aki a későbbiekben játszik majd fontos szerepet. A
kormány megalakulása után három héttel Brátianu
tárcanélküli miniszterként bevonta kormányába Vaida
Voevod, Goldis és Cicio-Pop erdélyi román politikusokat, hogy
ezzel is nyilvánvalóvá tegye mindenki számára Erdély és
Románia kapcsolatát. Brátianu kormánya a romániai politikai
viszonyokhoz képest hosszú ideig, 1919 szeptemberéig,
tehát a legfontosabb időszakban volt hivatalban.
Brátianu mindent megtett annak érdekében, hogy a
szövetséges nagyhatalmak a békekonferencián Romániát
teljes jogú résztvevőnek ismerjék el, hiszen ezen múlott az
ország jövője.
Az Egyesült Államok kormánya 1919 legelején ismerte el
Romániának ezt a jogát. Lansing külügyminiszter kijelentette
azt is, hogy Románia jelenlegi helyzete azt is indokolttá teszi,
hogy 5 millió dollár kölcsönt folyósítsanak az országnak.
Lansing a State Departmentnek az utolsó pillanatban, két
nappal a békekonferencia megkezdése előtt, 1919 január 16
án küldött egy táviratot Párizsból, amely jegyzékben
összefoglalta azokat az érveket, amelyek miatt elismerte
Romániát teljes jogú tárgyalópartnernek.
Ezek szerint, bár Románia valóban aláírta a különbékét, 1918
november elején ultimátumot adott át Németországnak,



majd háborút kezdett ellene a mozgósítás után.
Másodsorban a román király nem írta alá a bukaresti
különbékét, így az a román jog rendelkezései szerint nem is
lépett életbe. Ennek megfelelően — így Lansing
„nyilvánvaló tény, hogy nekünk engedélyeznünk kell
Románia delegációjának a részvételét a Békekonferencián,
azon az alapon, mint Szerbiának, Belgiumnak és más kis
hadviselő félnek ...”
Az Egyesült Államok tehát elismerte Románia részvételi
jogát. Történt azonban egy affér, mégpedig a románbarát,
Bukarestben tartózkodó Berthelot tábornok és Clemenceau
miniszterelnök között.
Berthelot 1919 januárjában, pontosan egy héttel a
békekonferencia összeülése előtt hosszú, rejtjelzett táviratot
intézett a francia hadügyminiszterhez. Ebben a táviratban
azonban korántsem csak katonai szakkérdésekkel
foglalkozott, hanem bírálat tárgyává tette Franciaországnak
Romániára vonatkozó politikáját.
E titkos távirat szövege így hangzik:
„Nem Franciaország állt mögötte, hogy fogadja ott
beszállások, lebénult katonáit, hanem egy teljesen
ellenséges érzelmű Oroszország. Az a tény, hogy nem a
világháború kezdete óta harcol, sem lehet oka
félreállításának. A megtámadott szerbek kénytelenek voltak
védekezni, míg a románok szándékosan karolták fel az
Antant ügyét.
Hasonlóképp úgy tűnik, hogy a Bulgáriával kötött
fegyverszünet aláírása óta állandóan igazságtalannak
mutatkozunk a románokkal szemben.



A) Dobrudzsában eltűrtük, hogy bolgár ellenségeink román
barátaink területén maradjanak. Ez még most is (nagy hiba)
lehetővé tesz mindenféle bolgár zsarolást, és a bolgárok
pártját fogjuk a románokkal szemben, akiknek még ahhoz
sincs joguk, hogy csapatokat küldjenek egy olyan országba,
amely az övék.
B) A Bánátban, miután az 1916. évi szerződés tiszta
helyzetet teremtett Románia, Franciaország és Anglia között,
hagytuk, hogy a szerbek elfoglalják a Bánátot, hogy
meghurcolják, megsarcolják és börtönbe vessék a román
fajhoz tartozó lakosokat, és megakadályozzák őket a
Romániával való egyesülés vágyának kinyilvánításában.
C) Erdélyben megállapították a teljesen önkényes román
megszállás csupán földrajzi jellegű határát anélkül, hogy
Figyelembe vették volna az etnográfiai helyzetet.
Röviden összefoglalva, ha arra törekednénk, hogy
kedvezőtlenül bánjunk a románokkal évszázados ellenségeik,
a bolgárok és a magyarok javára, akik a mi ellenségeink is,
akkor sem aratnánk nagyobb sikert.
Ez a viselkedés minden embert felháborít Romániában, és
súlyosan veszélyezteti Franciaország helyzetét, amelynek
döntő szerepe van ebben az országban.
Nem szabad megfeledkezni arról, hogy a meghozandó
döntésektől függ Franciaország jövője keleten. Ha kielégítjük
a románok jogos követeléseit és betartjuk
kötelezettségeinket, Romániában több mint 15 millió lakossal
rendelkező igazi francia gyarmatunk lesz, ahol fejleszthetjük
kereskedelmünket és iparunkat, és ahol úgy érezhetjük
magunkat, akárcsak otthon.



Ha viszont nem vagyunk tekintettel kötelezettségeinkre,
bizonyos, hogy az egyszerű román és erdélyi parasztok nem
fogják megérteni, hogy cserbenhagytuk őket, hatása alá
kerülnek minden franciaellenes pártnak, s ezeknek akkor
könnyű dolguk lesz, mivel Franciaország ellen felhozott
állításaik igazoltnak fognak tűnni.
(Olvashatatlan) — Amikor Párizsból távoztam, azt a nagyon
határozott feladatot kaptam, hogy Romániát újra cselekvésre
bírjam a mi oldalunkon, e megbízatást sikerrel
végrehajtottam. A román kormány a fegyverszünet aláírása
előtt ismét háborút üzent Németországnak, és mellénk állt.
Én magam a francia csapatokkal átkeltem a Dunán.
Mivel a román király és a román kormány megtette azt, amit
kértem tőlük, úgy tűnik, hogy a régi, nem pedig az új
szövetségesek jogaival kell rendelkezniük. Ha ez másképp
lenne, itteni helyzetem tarthatatlanná válna, én kérném önt,
hogy szíveskedjék visszarendelni, mert akkor nem
beszélhetnénk többé emelt fővel egy olyan királlyal és
kormánnyal, amely ragaszkodik hozzánk, és mindent
megtett, amit Franciaország az én közvetítésemmel kért tőle.
Vége.
Aláírás: Berthelot tábornok"
Berthelot tábornok — mint látjuk — példátlan módon
beleavatkozott a francia külpolitikába. Leszögezte, hogy míg
Szerbia pusztán csak védekezésre volt kényszerítve, addig
Románia szándékosan, tudatosan az antant mellé állt. Azt
persze elfelejtette elérni Berthelot, hogy Románia
egyszerűen faképnél hagyta addigi szövetségeseit, s az
1916. augusztus 17-i katonai szerződés legfontosabb pontját



szinte erőszakkal kellett Romániára kényszeríteni. Azt
nevezetesen, hogy a szerződés aláírása után 10 napon belül
megtámadja a Monarchiát. Brátianu csak a legutolsó órákban
indította el a csapatokat Magyarország felé.
1919. jan. 11.
Rejtjelzett távirat fordítása
A hadügyminiszternek Berthelot tábornoktól
Nem Franciaország állt mögötte, hogy fogadja ott
beszállásolt, lebénult katonáit, hanem egy teljesen
ellenséges érzelmű Oroszország. Az a tény, hogy nem a
világháború kezdete óta harcol, sem lehet oka
félreállításának. A megtámadott szerbek kénytelenek voltak
védekezni, míg a románok szándékosan karolták fel az
antant ügyét.
Hasonlóképp úgy tűnik, hogy a Bulgáriával kötött
fegyverszünet aláírása óta állandóan igazságtalannak
mutatkozunk a románokkal szemben.
A) Dobrudzsában eltűrtük, hogy bolgár ellenségeink román
barátaink területén maradjanak. Ez még most is (nagy hiba)
lehetővé tesz mindenféle bolgár zsarolást, és a bolgárok
pártját fogjuk a románokkal szemben, akiknek még ahhoz
sincs joguk, hogy csapatokat küldjenek egy olyan országba,
amely az övék.
B) A Bánátban, miután az 1916. évi szerződés tiszta
helyzetet teremtett Románia, Franciaország és Anglia között,
hagytuk, hogy a szerbek elfoglalják a Bánátot, hogy
meghurcolják, megsarcolják és börtönbe vessék a román



fajhoz tartozó lakosokat, és megakadályozzák őket a
Romániával való egyesülés vágyának ki-nyilvánításában.
C) Erdélyben megállapították a teljesen önkényes román
megszállás csupán földrajzi jellegű határát, anélkül, hogy
figyelembe vették volna az etnográfiai helyzetet.
Röviden összefoglalva, ha arra törekednénk, hogy
kedvezőtlenül bánjunk a románokkal évszázados ellenségeik,
a bolgárok és a magyarok javára, akik a mi ellenségeink is,
akkor sem aratnánk nagyobb sikert.
Ez a viselkedés minden embert felháborít Romániában, és
súlyosan veszélyezteti Franciaország helyzetét, amelynek
döntő szerepe van ebben az országban.
Nem szabad megfeledkezni arról, hogy a meghozandó
döntésektől függ Franciaország jövője keleten. Ha kielégítjük
a románok jogos követeléseit és betartjuk
kötelezettségeinket, Romániában több mint 15 millió lakossal
rendelkező igazi francia gyarmatunk lesz, ahol fejleszthetjük
kereskedelmünket és iparunkat, és ahol úgy érezhetjük
magunkat, akárcsak otthon.
Ha viszont nem vagyunk tekintettel kötelezettségeinkre,
bizonyos, hogy az egyszerű román és erdélyi parasztok nem
fogják megérteni, hogy cserbenhagytuk őket, hatása alá
kerülnek minden franciaellenes pártnak, s ezeknek akkor
könnyű dolguk lesz, mivel Franciaország ellen felhozott
állításaik igazoltnak fognak tűnni.
— Amikor Párizsból távoztam, azt a nagyon határozott
feladatot kaptam, hogy Romániát újra cselekvésre bírjam a
mi oldalunkon, e megbízást sikerrel végrehajtottam. A román



kormány a fegyverszünet aláírása előtt ismét háborút üzent
Németországnak, és mellénk állt. Én magam a francia
csapatokkal átkeltem a Dunán.
Mivel a román király és a román kormány megtette azt, amit
kértem tőlük, úgy tűnik, hogy a régi, nem pedig az új
szövetségesek jogaival kell rendelkezniük. Ha ez másképp
lenne, itteni helyzetem tarthatatlanná válna, és kérném önt,
hogy szíveskedjék visszarendelni, mert akkor nem
beszélhetnék többé emelt fővel egy olyan királlyal és
kormánnyal, amely ragaszkodik hozzánk, és mindent
megtett, amit Franciaország az én közvetítésemmel kért tőle.
Vége.
Aláírás: Berthelot tábornok



(Részlet.)
Berthelot nagyvonalúan elintézi Dobrudzsa kérdését is. E
területről a rosszul informált ember tipikus önhittségével
állítja, hogy a románok nem küldhetnek csapatokat „egy
olyan országba, amely az övék.” Igen ám, de hogyan?



Románia 1878-ban, a berlini konferencián úgy kapta meg
kompenzációként Dobrudzsát, hogy le kellett mondania
Oroszország részére 3 besszarábiai vármegyéről. Berthelot
honnan is tudhatta volna, hogy e tartomány lakói között alig
10-15 százalék volt a románok, s ennél jóval nagyobb a
bolgárok lélekszáma, nem is beszélve a többi nemzetiségről.
Viszont 1878 és 1918 között a román kormányok a
legdurvább románosítást csinálták Besszarábiában
(telepesfalvak, az állampolgársági joggal történő
visszaélések, iskolaügy, stb.). Anélkül, hogy Dobrudzsa és
Románia viszonyát tovább részleteznénk, meg kell állapítani,
hogy a francia tábornok egy korábban elkövetett
igazságtalanságot későbbi igazságtalanságok forrásává
igyekezett tenni.
A Bánság kérdésében — amelyről még lesz szó ebben a
könyvben — szintén teljesen egyoldalú Berthelot. Csak a
szerbek által elkövetett atrocitásokról írt, nem beszélve arról,
hogy e területen sok százezer magyar, német, szlovák is élt.
Eszébe sem jutott, hogy a Bánság — Magyarország része.
Erdéllyel kapcsolatban is elfogult, amikor az etnikai
határokról ír. Ha megnézte volna valamelyik román történész
térképét, bizonyára föltűnt volna neki például a Székelyföld,
ahol akkoriban alig éltek románok.
Végezetül — katona volta ellenére — megbélyegzi a francia
külpolitikát, és nagyvonalúan tanácsot ad egész
Franciaországnak. Azt, hogy gyarmatot lehetne szerezni
Keleten, ha mindent megadnának Romániának. „Érveinek”
alátámasztására még lemondását, visszahívását is kilátásba
helyezte.



Berthelot táviratára azonnal maga Clemenceau válaszolt. A
szaloniki főhadiszállásra az alábbi táviratot küldte:
„A szövetségesek megegyeztek abban, hogy Romániát ismét
szövetséges hatalomnak tekintik, és a Konferencián eszerint
kezelik őt. Ugyanolyan számú küldöttet engedélyeztek neki,
mint Belgiumnak, Szerbiának, vagyis azoknak az
államoknak, amelyek a háború kezdetétől a végéig szünet
nélkül harcoltak Németország és Ausztria-Magyarország
ellenségeinek oldalán. Mivel Románia 1918-ban kapitulált, és
ez a kapituláció érvényteleníti az 1916-ban kötött
megegyezést, a Szövetségesek beleegyeztek, hogy kivételes
bánásmódban részesítik, amelynek értelmében a
szövetséges államok közé rangsorolódott. STOP.
Ellentétben az ön állításával, ez az érvénytelenítés jogilag
nem kétséges. STOP. Ez szövetségeseink formális
véleménye, s egyben a miénk is, és szóba sem jöhet, hogy
mint levelében írja, újra érvényben lévő szerződésnek
tekintsünk egy olyan szerződést, amelyet a román kormány,
ismételt figyelmeztetéseink ellenére, önmaga tépett össze.
STOP. Ez egyébként az újabb események óta történt,
amelyeket nem tudunk nem figyelembe venni, és az a tény,
hogy Besszarábia kérdése Románia javára fog rendeződni, el
nem hanyagolható elem. Ez nem ok arra, hogy a Konferencia
döntésétől függő területrendezéskor az 1916-os szerződést
ne tekintsük a román követelések alapjául. Ez a döntés
azonban kizárólag a Konferenciára tartozik. STOP.
Az az állítás, miszerint a szövetségesek nem
tárgyalhatnának nyíltan Romániával, s hogy ellenfeleiknek
kedveznének, minden valóságot nélkülöz, és mindenképpen
elfogadhatatlannak találom azt, aminek ön tolmácsául
szegődött. Azoknak a döntéseknek, amelyek Dobrudzsát, a



Bánátot és Erdélyt érintően sérelmez, semmiféle olyan
jellege nincs, amelyet nekik tulajdonít, és amit ezzel
kapcsolatban állít, az tény- és jogszerűen is alaptalan.
Primo. — Dobrudzsa. A francia kormány a lehető legnagyobb
mértékben figyelembe vette a román igényeket, amikor
szövetséges csapatokat irányított Dobrudzsába, és tudatta
Bukaresttel, hogy e területek megszállása fenntartotta a
végleges szabályozás valamennyi kérdését. Mivel Románia a
bolgár fegyverszünet megkötésének idején még nem lépett
be újra a háborúba, s mivel a bukaresti szerződés ebben az
időpontban még nem volt hatályon kívül helyezve, a francia
kormány ennél többet nem tehetett.
Secundo. — Bánát. Nem haboztunk, hogy jogszerűen
megvédjük azt, ami a román követelésekben megalapozott,
visszavontuk a szerb csapatokat, amelyek e hadműveletek
során elfoglalták ezt a térséget, és a terület középső részén
Henrys tábornok csapataival váltottuk fel őket. A Konferencia
döntése előtt azonban a két szövetséges állam kölcsönös
követeléseit tekintve, a kérdést nem tekinthetjük véglegesen
rendezettnek.
Tertio — Erdély. E térség határának kijelölését ideiglenesen
a Keleti Haderők főparancsnoka határozta meg, a tényleges
szükségletekkel és hadrendi meggondolásokkal
megegyezően, amelyek azon megfigyelések alapján,
amelyeket Franchet d’Esperey tábornok elé terjesztett,
revízió alá kerülhetnek.
Következésképp a román sérelmeknek semmiféle alapjuk
nincs. Önnek ezt elsőnek kellene elismernie, kinyilvánítania
és cáfolnia azokat, ahelyett, hogy védelmezőjükként lép fel,



bátorítja őket és kárhoztatja Franciaország és szövetségesei
politikáját, ami az ön részéről megengedhetetlen.
Amennyiben e különböző pontokban továbbra is makacsul
ellenkezik kormányával, természetesen jogában áll
visszahívását kérni.
Aláírás: Clemenceau”
Clemenceau tehát összefoglalta — és nemcsak Berthelot
számára — a Dobrudzsára, a Bánságra és Erdélyre vonatkozó
francia álláspontot. Igen figyelemre méltó a francia
kormányfőnek a román sérelmek alaptalanságáról írt
mondata. Kiuktatta tábornokát arra, hogyan kellene
képviselnie hazáját és kormánya érdekeit Bukarestben.
Ugyanakkor egy másik választáviratot is kapott Berthelot,
amelyik már részletesebben fejti ki a francia álláspontot:
„Távirata nem elégszik meg Románia közhangulatának és az
ön által észlelt nyugtalankodások ismertetésével, de
kárhoztatja a kormány politikáját, és részletezi a vele
szemben ajánlott megoldásokat.
A francia kormány Romániával szemben olyan politikát
követett, amelyet a jogi helyzet, a román nép iránt érzett
hagyományos rokonszenvünk, s ugyanakkor annak
szükségessége ösztönzött, hogy teljes egyetértésben
maradjunk szövetségeseinkkel és jogainkból mit sem
áldozzunk fel. Mi soha nem szűntünk meg betartani
kötelezettségeinket, szempontjainkat őszintén közöltük a
román kormánnyal, és soha nem kedveztünk az ő kárára a
bolgároknak vagy a magyaroknak, vagyis az ellenségnek.
Párizs, 1919. jan. 19. (?)



Szaloniki
Berthelot tábornoknak
Január 9-i 236/3 táviratára válaszolok.
A Szövetségesek megegyeztek abban, hogy Romániát ismét
szövetséges hatalomnak tekintik, és a Konferencián eszerint
kezelik őt. Ugyanolyan számú küldöttet engedélyeztek neki,
mint Belgiumnak, Szerbiának, vagyis azoknak az
államoknak, amelyek a háború kezdetétől a végéig szünet
nélkül harcoltak Németország és Ausztria—Magyarország
ellenségeinek oldalán. Mivel Románia 1918-ban kapitulált, és
ez a kapituláció érvényteleníti az 1916-ban kötött
megegyezést, a Szövetségesek belegyeztek, hogy kivételes
bánásmódban részesítik, amelynek értelmében a
Szövetséges Államok közé rangsorolódott. STOP.
Ellentétben az ön állításával, ez az érvénytelenítés jogilag
nem kétséges. STOP. Ez szövetségeseink formális
véleménye, s egyben a miénk is, és szóba sem jöhet, hogy
mint levelében írja, újra érvényben lévő szerződésnek
tekintsünk egy olyan szerződést, amelyet a román kormány,
ismételt figyelmeztetéseink ellenére, önmaga tépett össze.
STOP. Ez egyébként az újabb események óta történt,
amelyeket nem tudunk nem figyelembe venni, és az a tény,
hogy Besszarábia kérdése Románia javára fog rendeződni, el
nem hanyagolható elem. Ez nem ok arra, hogy a Konferencia
döntésétől függő területrendezéskor az 1916-os szerződést
ne tekintsük a román követelések alapjául. Ez a döntés
azonban kizárólag a Konferenciára tartozik. STOP.



Az az állítás, miszerint a Szövetségesek nem
tárgyalhatnának nyíltan Romániával, s hogy ellenfeleiknek
kedveznének, minden valóságot nélkülöz, és mindenképpen
elfogadhatatlannak találom azt, aminek ön tolmácsául
szegődött. Azoknak a döntéseknek, amelyek Dobrudzsát, a
Bánátot és Erdélyt érintően sérelmez, semmiféle olyan
jellege nincs, amelyet nekik tulajdonít, és amit ezzel
kapcsolatban állít, az tény- és jogszerűen is alaptalan.
Primo. — Dobrudzsa. A francia kormány a lehető legnagyobb
mértékben figyelembe vette a román igényeket, amikor
szövetséges csapatokat irányított Dobrudzsába, és tudatta
Bukaresttel, hogy e területek megszállása fenntartotta a
végleges szabályozás valamennyi kérdését. Mivel Románia a
bolgár fegyverszünet megkötésének idején még nem lépett
be újra a háborúba, s mivel a bukaresti szerződés ebben az
időpontban még nem volt hatályon kívül helyezve, a francia
kormány ennél többet nem tehetett.
Secundo. — Bánát. Nem haboztunk, hogy jogszerűen
megvédjük azt, ami a román követelésekben megalapozott,
visszavontuk a szerb csapatokat, amelyek e hadműveletek
során elfoglalták ezt a térséget, és a terület középső részén
Henrys tábornok csapataival váltottuk fel őket. A Konferencia
döntése előtt azonban a két szövetséges állam kölcsönös
követeléseit tekintve, a kérdést nem tekinthetjük véglegesen
rendezettnek.
Tertio. — Erdély. E térség határának kijelölését ideiglenesen a
Keleti Haderők hadtest-parancsnoka határozta meg, a
tényleges szükségletekkel és hadrendi meggondolásokkal
megegyezően, amelyek azon megfigyelések alapján,
amelyeket Franchet d'Esperey tábornok elé terjesztett,
revízió alá kerülhetnek.



Következésképp a román sérelmeknek semmiféle alapjuk
nincs. Önnek ezt elsőnek kellene elismernie, kinyilvánítania
és cáfolnia azokat, ahelyett, hogy védelmezőjükként lép fel.
bátorítja őket, és kárhoztatja Franciaország és szövetségesei
politikáját, ami az ön részéről megengedhetetlen.
Amennyiben e különböző pontokban továbbra is makacsul
ellenkezik kormányával, természetesen jogában áll
visszahívását kérni.
Aláírás: Clemenceau






(Részlet.)
1919. január (?)
Január 11-i 236/3 táviratára válaszolok.
Távirata nem elégszik meg Románia közhangulatának és az
ön által észlelt nyugtalankodások ismertetésével, de
kárhoztatja a kormány politikáját, és részletezi a vele
szemben ajánlott megoldásokat.
A francia kormány Romániával szemben olyan politikát
követett, amelyet a jogi helyzet, a román nép iránt érzett
hagyományos rokonszenvünk, s ugyanakkor annak
szükségessége ösztönzött, hogy teljes egyetértésben
maradjunk szövetségeseinkkel, és jogaikból semmit se
áldozzunk fel. Mi soha nem szűntünk meg betartani
kötelezettségeinket, szempontjainkat őszintén közöltük a
román királlyal, és soha nem kedveztünk az ő kárára a
bolgároknak vagy a magyaroknak, vagyis az ellenségnek.
Romániának, amiért a Központi Hatalmakkal tárgyalt,
mentségére szolgál belső helyzetének súlyossága csakúgy,
mint Oroszország ellenséges magatartása és felbomlása. De
ismételt figyelmeztetéseink ellenére azért mégis aláírta
ellenségeinkkel a bukaresti szerződést, érvénytelenítve a
Szövetségesekkel 1916-ban aláírt szerződést.
E különböző elemeket tekintetbe véve a Szövetségesek
elhatározták, hogy maguk között megegyezve Romániát épp
olyan egyenrangú félnek tekintik a Békekonferencián, mint a
többi szövetséges kis államot (Görögország, Szerbia,
Belgium stb . . .)



Másrészt a Központi Hatalmakkal kötött 1918. évi bukaresti
szerződés aláírásának ténye miatt az 1916. évi szerződés
érvényét vesztettsége jogilag nem vitatható, ám a
Szövetségesek mégis hajlandók az 1916. évi szerződést a
román követelések alapjául tekinteni a Békekonferencia
területi szabályozásakor. Egyébként e szerződés
újraélesztése nem jelentene semmit, mivel végső fokon a
Kongresszus dönt az érdekelt államok közötti határok
végleges megvonásáról. Románia, lényeges célkitűzéseit
tekintve, bizonyos lehet Franciaország hathatós
rokonszenvében.
Ami azokat a döntéseket illeti, amelyeket ön Dobrudzsát, a
Bánátot és Erdélyt illetően sérelmez, állítása itt sem veszi
jobban figyelembe a tényeket és a jogot.
1) Dobrudzsa. A bukaresti szerződés hatálytalanodása (ami a
román kormány szerint feljogosította az 1914. évi határának
újraelfoglalására) csakis azt eredményezhette, hogy
Románia szakít Németországgal. Ez a szakítás csak utólag, a
bolgár fegyverszünetet követően következett be, amelynek
kikötéseit nem tudta módosítani. A francia kormány a lehető
legnagyobb mértékben figyelembe vette a román
kívánságokat, amikor szövetséges csapatokat telepített
Dobrudzsába, és tudatta Bukaresttel, hogy a területek
elfoglalása minden jogi kérdést fenntartott.
2) Bánát. A Bánát kérdésének rendezése, a népek szabad
rendelkezésének általános elveivel megegyezően, még hátra
van. Hogy a román etnográfiai jogok feláldozását elkerüljük,
nem haboztunk visszavonni a szerb csapatokat (amelyek a
hadműveletek során elfoglalták a Bánátot), s azokat a
középső részen, a Konferencia végső döntéseinek ugyanazon
fenntartásával, Henrys tábornok csapataival váltottuk fel.



3) Erdély. E térség határának megállapítását a Keleti Haderők
hadtestparancsnoka szabályozta, a tényleges
szükségletekkel és hadrendi meggondolásokkal
megegyezően, amelyek az ön Franchet d'Esperey
tábornoknak beterjesztett észrevételei után revízió alá
kerülhetnek.






(Részlet.)
Romániának, amiért a Központi Hatalmakkal tárgyalt,
mentségére szolgál belső helyzetének súlyossága csakúgy,
mint Oroszország ellenséges magatartása és felbomlása. De
ismételt figyelmeztetéseink ellenére azért mégis aláírta
ellenségeinkkel a bukaresti szerződést, érvénytelenítve a
Szövetségesekkel 1916-ban aláirt szerződést.
E különböző elemeket tekintetbe véve a Szövetségesek
elhatározták, hogy maguk között megegyezve Romániát épp
olyan egyenrangú félnek tekintik a Békekonferencián, mint a
többi szövetséges kis államot (Görögország, Szerbia,
Belgium, stb ...).
Másrészt a Központi Hatalmakkal kötött 1918. évi bukaresti
szerződés aláírásának ténye miatt az 1916. évi szerződés
érvényét vesztettsége jogilag nem vitatható, ám a
Szövetségesek mégis hajlandók az 1916. évi szerződést a
román követelések alapjául tekinteni a Békekonferencia
területi szabályozásakor. Egyébként e szerződés
újraélesztése nem jelentene semmit, mivel végső fokon a
Kongresszus dönt az érdekelt államok közötti határok
végleges megvonásáról. Románia, lényeges célkitűzéseit
tekintve, bizonyos lehet Franciaország hathatós
rokonszenvében.
Ami azokat a döntéseket illeti, amelyeket ön Dobrudzsát, a
Bánátot és Erdélyt illetően sérelmez, állítása itt sem veszi
figyelembe a tényeket és a jogot.
1. Dobrudzsa. A bukaresti szerződés hatálytalanodása (ami a
román kormány szerint feljogosította az 1914. évi határának
újraelfoglalására) csakis azt eredményezhette, hogy



Románia szakít Németországgal. Ez a szakítás csak utólag, a
bolgár fegyverszünetet követően következett be, amelynek
kikötéseit nem tudta módosítani. A francia kormány a lehető
legnagyobb mértékben figyelembe vette a román
kívánságokat, amikor szövetséges csapatokat telepített
Dobrudzsába, és tudatta Bukaresttel, hogy a területek
elfoglalása minden jogi kérdést fenntartott.
2. Bánát. A Bánát kérdésének rendezése, a népek szabad
rendelkezésének általános elveivel megegyezően, még hátra
van. Hogy a román etnográfiai jogok feláldozását elkerüljük,
nem haboztunk visszavonni a szerb csapatokat (amelyek a
hadműveletek során elfoglalták a Bánátot), s azokat a
középső részen, a Konferencia végső döntéseinek ugyanazon
fenntartásával, Henrys tábornok csapataival váltottuk fel.
3. Erdély. E térség határának megállapítását a Keleti Haderők
főparancsnoka szabályozta, a tényleges szükségletekkel és
hadrendi meggondolásokkal megegyezően, amelyek az ön
Franchet d’Esperey tábornoknak beterjesztett észrevételei
után revízió alá kerülhetnek.”
Berthelot természetesen azonnal válaszolt a miniszterelnök
táviratára. Clemenceau viszontválaszolt, ám az újabb
táviratváltás közben megkezdődött a nemzetek sorsát
eldöntő békekonferencia.
A legyőzött országok képviselői nem vehettek részt a
béketárgyalásokon. Ez azt jelenti, hogy ebben az esetben
korántsem megegyezéses, tisztességes békekötés jött létre,
hanem a kényszer következtében kialakított diktátum, amit a
vesztesek azóta sem tudtak elfogadni. Párizsban a háború
folytatódott, a diplomácia eszközeivel.



A román küldöttség a részvétel engedélyezésének
másnapján megérkezett Párizsba, ahol a Champs-Élysées 77.
számú épületében szállt meg. A küldöttség vezetője Ionel
Brátianu, a második embere Nicolae Misu, Románia londoni
követe lett. A tagok között volt Coandá tábornok, volt
miniszterelnök; Constantin Diamandy, volt szentpétervári
román követ, Victor Antonescu párizsi követ, George
Danielopol washingtoni követ. Mellettük dolgozott mintegy
két tucat gazdasági, ipari, kereskedelmi, néprajzi, földrajzi és
egyéb szakértő. A román küldöttség főtitkárává Constantin
Brátianut nevezték ki. A miniszterelnököt később
megtámadták, mivel rokonait és barátait is magas napidíjjal
beválogatta a küldöttségbe.
Nem lehetett tagja Románia természetesen a Legfelső
Tanácsnak, s mint kis állam, nem vehetett részt a területi,
katonai és a nemzetiségi kérdésekkel foglalkozó
albizottságokban sem. A román diplomácia, bár jelen
lehetett a békekonferencián, mégis nehéz helyzetben volt. A
nagyhatalmak ugyanis az 1916-os bukaresti titkos
szerződésben megállapított magyar—román határvonalat
legföljebb tárgyalási alapnak akarták elfogadni, Románia
viszont legalább az 1916-os tervezett vonalat el akarta érni.
(Ez erősen közelítette volna a román—magyar határt a
Tiszához, tehát a Tiszántúl Romániáé lett volna.)
Nagyon fontos volt a jóvátétel, egyáltalán a különféle anyagi
javak kérdése. A román politika Magyarországon ugyanis
szembe találta magát a cseh, főleg pedig a szerb rabló
politikával. A csehek — „jogosan” — attól tartottak, hogy a
román hadsereg annyira kiüríti Magyarországot, hogy nekik
— jóvátétel címén — nem marad semmi. A szerb—román
ellentét pedig a Bánság hovakerülése kapcsán majdnem
háborúba torkollott a két idegen területrabló között.



Brátianunak tehát mindent meg kellett tennie, hogy (az 1916
—1918-ban) elveszített háború után legalább a békét
megnyerje.
Mindenekelőtt fölkereste Clemenceau-t, s elmondta neki
Románia összes sérelmét. Nagy sikert nem arathatott: azt
bizonyítja az a titkos távirat, amelyet Clemenceau 1919.
január 24-én intézett Berthelot tábornokhoz:
„Megkaptam magyarázatait a román kormánnyal szemben
tanúsítandó magatartására vonatkozó utasítások tárgyában,
amelyekre január 14-i 464 BS/3. táviratomban
emlékeztettem.
Ön előre felajánlotta lemondását arra az esetre, ha nem
osztanám a véleményét. Tudattam önnel, hogy véleményét
nem osztom, s ennek ismertettem az okait. Természetesen
hozzáfűztem, hogy önt nem ítélték arra, hogy elfoglalja azt a
posztot, amelyet jelenleg betölt, s ezt azzal a szándékkal
tettem, hogy megértessem önnel, miszerint én
mindenképpen beleegyeznék, hogy teljes cselekvési
szabadságot élvezzen. Most feltételes lemondást kínál
nekem egy „ha” megjegyzéssel, amely a szerepek
felcserélődését eredményezné. Ez olyan helyzet, amelyet
nem fogadhatok el. Ha nem bíznék önben, ezt
megmondanám és figyelmeztetném. Távozásáról nem én
beszéltem, hanem ön. Ha valamikor úgy ítéli meg, hogy nem
tudja szolgálni a francia kormány politikáját, a döntés önre
lesz bízva anélkül, hogy abban az én felelősségem
felvetődne.
Párizs, 1919. jan. 24.
Távirat



Szaloniki
Berthelot tábornoknak
Megkaptam magyarázatait a román kormánnyal szemben
tanúsítandó magatartására vonatkozó utasítások tárgyában,
amelyekre január 14-i 464 BS/3 táviratomban
emlékeztettem.
Ön előre felajánlotta lemondását arra az esetre, ha nem
osztanám a véleményét. Tudattam önnel, hogy véleményét
nem osztom, és ennek ismertettem az okait. Természetesen
hozzáfűztem, hogy önt nem ítélték arra, hogy elfoglalja azt a
posztot, amelyet jelenleg betölt, s ezt azzal a szándékkal
tettem, hogy megértessem önnel, miszerint én
mindenképpen beleegyeznék, hogy teljes cselekvési
szabadságot élvezzen. Most feltételes lemondást kínál
nekem egy „ha” megjegyzéssel, amely a szerepek
felcserélődését eredményezné. Ez olyan helyzet, amelyet
nem fogadhatok el. Ha nem bíznék önben, ezt
megmondanám és figyelmeztetném. Távozásáról nem én
beszéltem, hanem ön. Ha valamikor úgy ítéli meg, hogy nem
tudja szolgálni a francia kormány politikáját, a döntés önre
lesz bízva anélkül, hogy abban az én felelősségem
felvetődne.



Ezek után, hogy a helyzet világos legyen, tudatnom kell
önnel, hogy Bratianu úr felkeresett, és a saját felelősségére
nagyjából mindazt elmesélte, amit ön a táviratában a román
kérdésről mondott. Sok észrevételem lett volna, de
visszafogtam magam, mivel komolyan megkért, hogy egy
óra hosszat hallgassam. Ma azzal az egyetlen kéréssel
fordulok önhöz, hogy részrehajlás nélkül igyekezzék elbírálni
Románia követeléseit. Bratianu úr nem áll távol attól, hogy
az antantot vádolja, és neki tulajdonítsa az általa elkövetett
oly nagyon súlyos hibák felelősségét.
Hagyjuk meg neki az ilyenfajta viták előjogát.
Nemsokára megkapja a dél-oroszországi utólagos
hadműveletére vonatkozó instrukciókat.
Aláírás: Clemenceau
Másolat: A hadügyminiszter úrnak (Titkos katonai kabinet) A
külügyminiszter úrnak (Politikai főnökség)
Foch marsall úrnak
A hadseregfőparancsnok úrnak a Főhadiszálláson






(Részlet.)
Ezek után, hogy a helyzet világos legyen, tudatnom kell
önnel, hogy Brátianu úr felkeresett, és a saját felelősségére
nagyjából mindazt elmesélte, amit ön a táviratában a román
kérdésről mondott. Sok észrevételem lett volna, de
visszafogtam magam, mivel komolyan megkért, hogy egy
óra hosszat hallgassam. Ma azzal az egyetlen kéréssel
fordulok önhöz, hogy részrehajlás nélkül igyekezzék elbírálni
Románia követeléseit. Brátianu úr nem áll távol attól, hogy
az Antantot vádolja, és neki tulajdonítsa az általa elkövetett
oly nagyon súlyos hibák felelősségét.
Hagyjuk meg neki az ilyenfajta viták előjogát.
Nemsokára megkapja a dél-oroszországi utólagos
hadműveletére vonatkozó instrukciókat.
Aláírás: Clemenceau"
Mint kiderült a táviratból, a francia kormányfő higgadtan
visszafogta magát, Brátianut hallgatva, Berthelot-nak
azonban kertelés nélkül leírta, hogy szerinte „nagyon súlyos
hibákat” követett el a román miniszterelnök. Sok múlott
tehát Brátianu párizsi szereplésén.
A román delegáció vezetője 1919. február l-jén fejtheti ki
először plenáris ülésen álláspontját. Argumentációja és
„tényei” mindennél jobban mutatják a román politika
jellemzőit.
Brátianu a beszédében 1914-ig ment vissza az időben.
Elmondta, hogy Románia — bár szövetségese volt a Hármas
Szövetségnek —, a semlegességet választotta, mivel tudta,
hogy addigi szövetségesei agresszorok. Elmondta, hogy a



semlegesség éveiben tulajdonképpen segítették Szerbiát és
megakadályozták a Törökországba küldött anyagi javak
odaszállítását. Részletesen beszélt az 1916-os
egyezményekről, amelyeket Románia az antanttal kötött, s
kijelentette, hogy a szerződések törvényesítik Románia jogait
arra, hogy megkapja Ausztria-Magyarországnak a
szerződésekben foglalt területeit. Végig sorolta Románia
egyéb szolgálatait, amelyeket az antantnak tett (pl. azt,
hogy két fronton is lekötötte a Központi Hatalmak csapatait).
Elmondta, hogy „az idegen megszállás alatt volt” román
területek népe egybehangzóan kívánja a területek
egyesítését a „Haza Anyával”.
A román miniszterelnök állításainak bizonyítására történeti,
etnikai, nyelvészeti, gazdaságföldrajzi, statisztikai érveket
használt, amelyek — ahogyan egy nemrégen Bukarestben
megjelent történelmi monográfia írja — „demonstrálták a
románok autochton voltát az ország egész területén,
életének és kultúrájának folytonosságát, anyagi és lelki
civilizációjának egységét az egész kárpát-dunai-pontusi
térségben; a románok szakadatlan harcát az idegenek ellen,
azért, hogy egy államban egyesüljenek..."
Nos nézzük, hogyan érvelt a román kormányfő a talán
legfontosabb adatokkal, a követelt területeken élő emberek
nemzetiség szerinti megoszlásával. Ismertette az 1910-es,
szerinte „hamisított” utolsó magyar népszámlálás adatait:
összlakosság:
4 642 253 lakos
Ebből:



2 505 958 román (54%)
1 092 719 magyar (23,6%)
450 000 székely (9,2%)
276 335 szász (5,9%)
187 987 zsidó (4,0%)
73 146 szláv (1,6%)
55 838 egyéb (1,2%)
Brátianu szerint a megszerezni kívánt területen a helyes
arányok: 2 900 000 román (62,5%) és mindössze 700 000
magyar (15%), a székelyek nélkül.
Örök talány marad, hogy a székelyeket miért nem számította
a magyarokhoz a román előadó. Minden bizonnyal annak a
fölfogásnak volt a híve — amit újabban ismét fölelevenítenek
egyes helyeken, — hogy a székelyek régebben románok
voltak, csak az évszázados magyar elnyomás során
elrománosodtak. Vagy egyszerűen csak félre akarta vezetni
az antant politikusait hamis adatok közlésével. Kijelentette
például, hogy Erdély falusi lakosságának 95%-a román, a
városi lakosságnak pedig csak 40%-a magyar nemzetiségű.
Jellemző, hogy a 188 ezer zsidót önálló nemzetiségnek veszi
egyértelműen abból a célból, hogy azzal is csökkentse a
magyarság összlétszámát.
Ezen egyértelmű bizonyítási eljárás után Brátianu arról
beszélt, hogy 1918. december 1-jén Gyulafehérvárott
százezer román mondta ki Erdély és Bánát egyesülését
Romániával. David Lloyd George angol miniszterelnök



sajátosnak tartotta, hogy e területek nem román lakosságát
nem kérdezték meg e döntéskor. Brátianu válaszában
felvilágosította Lloyd George-ot, hogy az Egyesülési
Határozatot a terület többségi népe hozta, egyéként is
„garantálják a vallási és politikai szabadságjogokat az összes
nemzetiségnek”. Hivatkozott — mert sajnos hivatkozhatott
az erdélyi szászok egy részének az 1919. január 8-án
kimondott csatlakozására, majd az erdélyi helyzetet a skót
angol viszonyhoz hasonlította.
Kijelentette Brátianu, hogy mindentől függetlenül Románia a
saját, fentiekben elmondott érdekeiért harcolt a háborúban.
Ezt úgy kell értelmezni, hogy Románia — ha a
békekonferencia ezt hagyja — fegyveres kényszerrel is
hajlandó a nemzetiségi kérdést „rendezni”. Megnyugtatásul
gyorsan hozzátette, hogy „a jövő politikai életében
respektálni fogják a nemzetiségi jogokat, és a
szabadságjogokat a lehető legnagyobb mértékben garantálni
fogják.”
Brátianu beszédét meghallgatta a plenáris ülés, és Lloyd
George-on kívül más nem kérdőjelezte meg „érveit”. A
román vonatkozású kérdéseket, a magyar-román határ és
Erdély hovatartozásának ügyét attól kezdve az André Tardieu
francia politikus vezette bizottság tárgyalta.
A románok helyzete korántsem volt rózsás, mivel a Brátianu
beszéd előtt 3 nappal a francia miniszterelnök parancsa
leállított minden előnyomulást Erdélyben.
1919 februárjában magyar—román vonatkozásban egy
döntő fontosságú eseménysorozat történt a
békekonferencián. Néhány hétig tartó vita során kialakították
a magyar és a román csapatok között azt a széles semleges



zónát, amelyről a jegyzéket Vix alezredes majd március 20
án nyújtja át a Berinkey-kormánynak, s amit ez nem tud
elfogadni.
A román ügyek bizottsága Párizsban február 15-én
terjesztett elő egy tervezetet a Szövetségesek Legfelsőbb
Tanácsa elé, amelyben a magyar—román semleges zónát
meghatározták:
„A román ügyek bizottsága tisztelettel felhívja a
Szövetségesek Legfelsőbb Tanácsának figyelmét az alábbi
helyzetre:
1. Franchet d’Esperey tábornok 1919. február 14-i
keltezéssel azt táviratozza, hogy a román csapatok folytatják
előnyomulásukat Erdélyben, s már elérték a
Máramarossziget, Zilah, Csucsa, Nagyszeben, Zám vonalat.
1919. febr. 15.
A román ügyek bizottság tisztelettel felhívja a Szövetségesek
Legfelsőbb Tanácsának figyelmét az alábbi helyzetre:
1) Franchet d'Esperey tábornok 1919. február 14-i
keltezéssel azt táviratozza, hogy a román csapatok folytatják
előnyomulásukat Erdélyben, s már elérték a
Máramarossziget, Zilah, Csucsa, Nagyszeben, Zám vonalat.
2) A román kormány (Brátianu úr február 9-i levele a
Békekonferencia elnökéhez) az előnyomulást a magyaroknak
ebben a térségben elkövetett kegyetlenkedéseivel indokolja.
3) A román Diplomáciai Bizottság jelenleg a Románia és
Magyarország közötti határvonal megállapítását



tanulmányozza, s az a kívánsága, hogy ebben a térségben
ne történjenek fegyveres összetűzések.
Ezen okoknál fogva a román Diplomáciai Bizottság azt
kérdezi a Legfelsőbb Tanácstól, hogy nem tűnne-e számára
indokoltnak két olyan vonal kijelölése, amelyen a magyar és
a román csapatoknak kölcsönösen nem kellene túlmennie, s
így a két vonal között egy katonailag meg nem szállt övezet
alakulna ki.
a) Vásárosnamény, a két Körös összefolyása, a Szegedtől
északra fekvő Algyő fővonaltól nyugatra 10 km a magyar
csapatok számára.
b) Szatmárnémeti, Nagyvárad, Arad vonaltól keletre 10 km a
román csapatok számára.
A Szövetségesek Legfőbb Tanácsára tartozik annak
eldöntése, hogy a magyar és a román csapatok számára
ilyen módon tiltott övezetet a rend fenntartása
szempontjából a lehetséges bolsevista kísérletek ellen
szövetséges csapatok foglalják el.






(Részlet.)
2. A román kormány (Brátianu úr február 9-i levele a
Békekonferencia elnökéhez) az előnyomulást a magyaroknak
ebben a térségben elkövetett kegyetlenkedéseivel indokolja.
3. A román ügyek bizottsága jelenleg a Románia és
Magyarország közötti határvonal megállapítását
tanulmányozza, s az a kívánsága, hogy ebben a térségben
ne történjenek fegyveres összetűzések.
Ezen okoknál fogva a román ügyek bizottsága azt kérdezi a
Legfelsőbb Tanácstól, hogy nem tűnne-e számára
indokoltnak két olyan vonal kijelölése, amelyen a magyar és
a román csapatoknak kölcsönösen nem kellene túlmennie, s
így a két vonal között egy katonailag meg nem szállt övezet
alakulna ki.
a) Vásárosnamény, a két Körös összefolyása, a Szegedtől
északra fekvő Algyő fővonaltól nyugatra 10 km a magyar
csapatok számára.
b) Szatmárnémeti, Nagyvárad, Arad vonaltól keletre 10 km a
román csapatok számára.
A Szövetségesek Legfőbb Tanácsára tartozik annak
eldöntése, hogy a magyar és a román csapatok számára ily
módon tiltott övezetet a rend fenntartása szempontjából a
lehetséges bolsevista kísérletek ellen szövetséges csapatok
foglalják el.”
A bizottság hivatkozik Franchet d’Esperey tábornokra, aki a
román előrenyomulásról küldött jelentést. Valóban a román
csapatok semmiféle megállító parancsot nem vettek
figyelembe. Ahol a Székely Hadosztály csapatai erőszakkal



megállították őket, ott stabilizálódott a magyar—román front,
ahol nem, ott nem vették figyelembe az antant vezetőinek
parancsait. Egyszerűen nem felel meg a valóságnak az az
állítás, amely egyes történészmunkákban olvasható, hogy a
román királyi hadsereg előnyomulását Clemenceau parancsa
állította meg.
A bizottság tervezetének a 2. pontja Brátianunak egy február
9-i levelére hivatkozik. Eszerint a román csapatok azért
kénytelenek előrenyomulni, mivel a magyarok
kegyetlenkednek a román lakossággal szemben. Ezt a
híresztelést a román propaganda a „jól bejáratott”
gépezetével szerte a világon terjesztette. Hogy csak egy,
Nyugatról származó cikkel bizonyítsuk ezt, álljon itt a The
Morning Post című ismert angol lap egyik írása:
„A román—magyar semleges zóna felállításának kérdése,
amely most az entente legfelsőbb haditanácsa előtt van,
nem a román kormánytól származik. A semleges zóna
felállítását a magyarok uralma alatt álló még mindig
tekintélyes számú román parasztok kérelme tette
szükségessé, akik arról panaszkodnak, hogy a magyar
nemzeti propaganda védelme alatt működő irreguláris
csapatok folyton zaklatják és terrorizálják őket. Az a
demarkációs vonal, amelyet a fegyverszünet megkötésénél
Diaz olasz főparancsnok határozott meg, és amelyet a román
csapatoknak nem szabad áthágniuk, egy széles földsávot
hagyott érintetlenül a magyarok kezén, amelyen csakis
románok laknak. Kétségtelen, hogy ez a terület Romániát
illeti meg és a békeszerződés után Romániához is fog
tartozni. A magyarok annak tudatában, hogy ezt a területet
el kell veszteniük, minden hatalmukban álló eszközzel
igyekeznek utódaik helyzetét a lehető legnehezebbé tenni.
Gerillacsapatok, amelyek nyilvánvalóan Budapest zsoldjában



állnak, folytonosan zaklatják a falvakat, ha szükségét látják,
erőszakot is alkalmaznak, ott azonban, ahol ezt elkerülhetik,
bolsevista érvekkel iparkodnak a lakosságra hatni, hogy ne
vessék magukat alá a román dinasztia uralmának, amikor
éppen most szabadultak meg a Habsburg-rezsimtől.
Illetékes helyre éppen most jutott ilyen szellemben írt
röpirat, amely a budapesti hadügyminisztérium bélyegével
van ellátva.”
A „román parasztok kérelméről” csak annyit, hogy a Román
Királyságra soha nem volt jellemző az, hogy megkérdezték
volna a parasztokat bármiről is. Arról van tehát szó, hogy e
— február elejei — dokumentummal is azt akarták elhitetni
Nyugaton, hogy a magyar terror folytatódik, a román
hadsereg pedig, minden jó szándéka ellenére kénytelen a
román parasztok életét megvédeni. Az igaz, hogy a
különböző budapesti minisztériumokban gyártottak
röplapokat román nyelven is, amelyekben fölhívták az erdélyi
román parasztok figyelmét Románia belső politikai
viszonyaira. Arra, hogy 1907-ben 11 ezer román parasztot
mészároltak le ugyanazok, akik most — 1919 tavaszán — a
magyarországi román parasztok fölszabadítójának állítják be
magukat.
A román kormány a maga hivatalos jelentéseiben is ezt a
teóriát alkalmazta. Álljon itt a román hadsereg
nagyvezérkarának egy, február 28-ával keltezett napi
jelentése:
„1. Bukovinában és Besszarábiában a helyzet változatlan.
2. Erdélyben:



a) A magyarok nem respektálják a megállapodásokat.
Szervezett csapatok és egységek naponta átlépik a
megállapított demarkácionális vonalat és megtámadják a
védő csapatainkat. Az utóbbi időben a támadásokat egyre
számosabbá váló csapatok hajtják végre. Így február 22-ről
23-ra virradó éjjel reguláris magyar csapatok, irreguláris
csoportokkal egyetemben, három oszlopban átlépték a
demarkácionális vonalat és elfoglalták Görcsön, Cigányi és
Zilah helységeket. A helyi tartalékok beavatkozásával
Görcsönt és Cigányit visszafoglaltuk. Zilahért folynak a
harcok.
b) A demarkácionális vonaltól nyugatra folytatják az
öldöklést és fosztogatást az összes román vidékeken. A
lakosság a hegységekbe menekül, ahol éhséget és hideget
szenved.”
Az igazmondó román nagyvezérkar állításával szemben az
volt akkor és ott a helyzet, hogy Erdély határhegyeiben,
többek között Csucsa térségében elkeseredett védelmi
harcokat folytatott a maroknyi székely hadsereg. A románok
nagyobb erősítéseket kaptak, abból a célból, hogy mielőtt
érvénybe lép a semleges zóna, meg tudják szállni
Nagyáradot, Biharország fővárosát. Csucsa azokban a
napokban össze volt lőve, lakosai tömegesen menekültek a
magyar csapatok felé, Váradra. A magyar kormánynak a
fegyveres honvédelemről kialakított álláspontja február
közepén-végén már érvényben volt, ennek következtében
állott ellen a Székely Hadosztály.
A román nagyvezérkarnak az az állítása, hogy a magyarok a
románokat lemészárolják és öldöklik, egyszerűen koholmány.
Mint a későbbiekben bizonyítjuk, ennek éppen az ellenkezője
volt az igazság. A román propaganda — hagyományait



folytatva és állami szintre emelve — valótlanságok
tömegével árasztotta el a világot, amely magyar válaszokat
nem kaphatott. Magyarország élethalálharcában teljesen el
volt zárva a külvilágtól.
Eközben Párizsban tovább vitatkoztak a magyar—román
semleges zóna keleti és nyugati határain. Alby vezérkari
tábornok 1919. február 19-én a francia vezérkar álláspontját
tükröző javaslatot olvasott föl a román ügyek bizottsága
előtt:
„A román ügyek bizottsága február 17-i ülésén azt javasolta,
hogy Magyarország és Románia között alakítsanak ki egy
katonailag meg nem szállt övezetet, hogy ezáltal elkerüljék
Erdélyben a közöttük kölcsönösen előforduló fegyveres
összeütközéseket.
A román ügyek bizottsága úgy gondolja, hogy ezt az
övezetet esetleg szövetséges csapatok foglalják el, azért,
hogy az esetleges bolsevista próbálkozások ellen fenntartsák
a rendet.
Ezek a javaslatok az alábbi észrevételeket teszik
szükségessé:
A) Valójában a magyar kormánnyal november 13-án
Belgrádban aláírt katonai megegyezés felmondásáról és egy
új demarkációs vonal kijelöléséről van szó. Mindenekelőtt
minden téves értelmezés elkerülése végett helyénvaló lenne
részletezni, hogy a régi vonal Szegedtől nyugatra (a várost is
beleértve) van megállapítva, s az új vonal csak az Aradtól
északra elterülő Erdélyre vonatkozik.



B) Ami a magyar erők visszavonására javasolt vonalat illeti,
semmiféle ellenvetés nem fogalmazódik meg.
C) A Bizottság azon javaslatai, amelyek a román csapatok
megszállásának határára vonatkoznak, azonban a meg nem
szállt övezetben hagyják Nagyvárad, Nagykároly és
Szatmárnémeti helységeket.
Márpedig, mint ahogy arra Berthelot tábornok már több
ízben is felhívta a figyelmet, ezen a ponton rendkívül fontos
vasúti csomópontok vannak, mivel azok biztosítanak minden
összeköttetést Erdélyben. Ezért tehát, ha biztosítani akarjuk
a gazdasági életet, következésképp fenn akarjuk tartani a
rendet és el akarjuk kerülni az összeütközéseket, nem lehet
nem elfoglalni ezeket az olyan térségben fekvő helységeket,
ahol működnek a bolsevista intrikák.
Márpedig, ha Aradot jelenleg francia csapatok tartják és
tarthatják a jövőben is megszállva, annál északabbra
(Nagyvárad, stb ...) nem lehet francia elemeket küldeni,
tekintve a Henrys hadsereg állományának szűkösségét,
amely hadseregnek egy hadosztálya kétségtelen, hogy
hamarosan feloszlik, továbbá Berthelot számos feladatot
ellátó hadseregét, amelyet meg kell tartani, hogy
rendelkezésre álljon egy lehetséges dél-oroszországi
bevetésre.
Szükségképp tehát meg kell engednünk, hogy román
csapatok foglalják el a Nagyvárad, Nagykároly és
Szatmárnémeti vonalat, beleértve az említett helységeket is,
és azt válasszák új demarkációs vonalnak a maguk számára.
Egyébként minden fenntartással élhetünk, hogy ez a
megszállás ne befolyásolja a Békekonferencia döntéseit,



mint ahogy a Rajna jobb partján a hídfők elfoglalása a francia
csapatok által sem jelenti azt, hogy utólagosan odaítélik a
szövetségeseknek.
Összegezés
Következésképp tisztelettel javasoljuk a következőket: A
magyar fronton a fegyverszünet végrehajtásával megbízott
Franchet d’Esperey tábornok közli a magyar kormánnyal a
következő határozatot:
1) A magyar csapatok (ekkor és ekkor) 10 km-nyit
visszavonulnak a Vásárosnamény, a két Körös összefolyása,
a Szegedtől északra fekvő Algyő vonaltól nyugatra.
2) Szegedtől nyugatra egy semleges övezet létesül, amelyet
nyugat felöl az 1. paragrafusban meghatározott vonal, délről
és keletről a Szeged, Makó, Arad, Nagyvárad, Nagykároly,
Szatmárnémeti vonal határol. Ezeket a helységeket Aradtól
nyugatra (a helységet beleértve) a szövetséges csapatok,
Aradtól északra (a helységet kivéve) a román csapatok
foglalják el.”
Alby tábornok javaslatából kiderül, hogy támogatta a
románoknak jóval kedvezőbb zóna kialakítását. Berthelot-ra
hivatkozott, aki mindig a román érdekek mellett állt. Ebben
az esetben arról volt szó, hogy amennyiben Románia
segítségére számítottak a franciák a Dél-Oroszország elleni
intervencióra, akkor belátható volt, hogy a románoknak
teljességgel kedvezőtlenek az egyszerre két fronton (orosz,
magyar) történő hadműveletek. Ezért a francia vezérkar el
akarta érni a magyar—román fronton a fegyvernyugvást,
azzal, hogy a románok kapják meg Kelet-Magyarország
vasútvonalait, amelyeken északkeleti irányban, Ukrajna és



Lengyelország felé szállíthatnák a csapataikat. A franciák a
Tisza-völgyi vasutakról írtak, a románok ezt nagyon korán
konkretizálták. Nevezetesen nemcsak az Arad—Nagyvárad
Szatmárnémeti — Máramarossziget, hanem a Szeged
Debrecen vonalat is maguknak kívánták megszerezni.
Természetesen a legfontosabb román cél nem a bolsevizmus
elleni küzdelem volt, hanem annak ürügyén a „nemzeti
ideálnak” beállított területhódítás Magyarországtól.
Méghozzá minél gyorsabban, addig, amíg a nyugatiak tűrik
és ameddig a magyar hadsereg meg nem erősödik.
Alby tábornok még azt is mondta, hogy az általa javasolt új
demarkációs vonalnak nem kell befolyásolnia a később
megállapítandó magyar—román határvonalat, hiszen azt
úgyis a Békekonferencia fogja megállapítani. Kétségtelenül
demagóg érv, hiszen a magyar nemzet egy részének az
ellenség számára történő kiszolgátatása nem menthető
azzal, hogy majd ugyanazok a személyek, akik ezt
megteszik, nem sokkal később ennek az ellenkezőjét fogják
javasolni.
Így is lett. Tardieu, a román—jugoszláv bizottság elnöke
február 21-én beszámolt a Legfelső Tanács ülésén az
elvégzett munkáról, majd az utóbbi testület e hónap 26-án
véglegesen elfogadta a románok és magyarok közé vont
semleges zónát. Ez lett az ún. Vix-jegyzék, amit majd
március 20-án adnak át a magyar kormánynak. Most csak
annyit állapítunk meg róla, hogy keleti határvonala nagyjából
megegyezik a későbbi államhatárral. Március 2-án ugyanis
amikor Károlyi Mihály, a Köztársaság Elnöke
Szatmárnémetiben az ország fegyveres fölszabadításáról
beszélt — a békekonferencia egyik bizottsága elfogadta a



magyar—román határvonalat, majd március 18-án
véglegessé tette.
Jegyzék 1919. febr. 19.
Alby tábornok olvasta fel 1919. febr. 19-én a román ügyek
bizottsága előtt
A román ügyek bizottsága február 17-i ülésén azt javasolta,
hogy Magyarország és Románia között alakítsanak ki egy
katonailag meg nem szállt övezetet (1), hogy ezáltal
elkerüljék Erdélyben a közöttük kölcsönösen előforduló
fegyveres összeütközéseket.
A román ügyek bizottsága úgy gondolja, hogy ezt az
övezetet esetleg szövetséges csapatok foglalják el, azért,
hogy az esetleges bolsevista próbálkozások ellen fenntartsák
a rendet.
Ezek a javaslatok az alábbi észrevételeket teszik
szükségessé:
A) Valójában a magyar kormánnyal november 13-án
Belgrádban aláírt katonai megegyezés felmondásáról és egy
új demarkációs vonal kijelöléséről van szó. Mindenekelőtt
minden téves értelmezés elkerülése végett helyénvaló lenne
részletezni, hogy a régi vonal Szegedtől nyugatra (a várost is
beleértve) van megállapítva, s az új vonal csak az Aradtól
északra elterülő Erdélyre vonatkozik.
B) Ami a magyar erők visszavonására javasolt vonalat illeti,
semmiféle ellenvetés nem fogalmazódik meg.
C) A Bizottság azon javaslatai, amelyek a román csapatok
megszállásának határára vonatkoznak, azonban a meg nem



szállt övezetben hagyják Nagyvárad, Nagykároly és
Szatmárnémeti helységeket.
Márpedig, mint ahogy arra Berthelot tábornok már több
ízben felhívta a figyelmet, ezen a ponton rendkívül fontos
vasúti csomópontok vannak, mivel azok biztosítanak minden
összeköttetést Erdélyben. Ezért tehát, ha biztosítani akarjuk
a gazdasági életet, következésképp fenn akarjuk tartani a
rendet és el akarjuk kerülni az összeütközéseket, nem lehet
nem elfoglalni ezeket az olyan térségben fekvő helységeket,
ahol működnek a bolsevista intrikák.
Márpedig, ha Aradot jelenleg francia csapatok tartják és
tarthatják a jövőben is megszállva, annál északabbra
(Nagyvárad stb . . .) nem lehet francia elemeket küldeni,
tekintve a Henrys hadsereg állományának szűkösségét,
amely hadseregnek egy hadosztálya kétségtelen, hogy
hamarosan feloszlik, továbbá Berthelot számos feladatot
ellátó hadseregét, amelyet meg kell tartani, hogy
rendelkezésre álljon egy lehetséges dél-oroszországi
bevetésre.
Szükségképp tehát meg kell engednünk, hogy román
csapatok foglalják el a Nagyvárad, Nagykároly és
Szatmárnémeti vonalat, beleértve az említett helységeket is,
és azt válasszák új demarkációs vonalnak a maguk számára.
Egyébként minden fenntartással élhetünk, hogy ez a
megszállás ne befolyásolja a Békekonferencia döntéseit,
mint ahogy a Rajna jobb partján a hídfők elfoglalása a francia
csapatok által sem jelenti azt, hogy utólagosan odaítélik a
szövetségeseknek.
Összegezés



Következésképp tisztelettel javasoljuk a következőket:
A magyar fronton a fegyverszünet végrehajtásával megbízott
Franchet d’Esperey tábornok közli a magyar kormánnyal a
következő határozatot:
1) A magyar csapatok (ekkor és ekkor) 10 km-nyit
visszavonulnak a Vásárosnamény. a két Körös összefolyása, a
Szegedtől északra fekvő Algyő vonaltól nyugatra
2) Szegedtől nyugatra egy semleges övezet létesül, amelyet
nyugat felől az 1. paragrafusban meghatározott vonal, délről
és keletről a Szeged, Makó. Arad. Nagyvárad. Nagykároly.
Szatmárnémeti vonal határol. Ezeket a helységeket Aradtól
nyugatra (a helységet beleértve) a szövetséges csapatok.
Aradtól északra (a helységet kivéve) a román csapatok
foglalják el.
(1) zöld övezet mellékelt ábra






(Részlet.)
Magyarországon a zónával kapcsolatban reménykedő volt a
hangulat. Az egyik legolvasottabb, nagy példányszámú újság
például egy február 28-ról keltezett hágai jelentést közölt
március 1-jén:
„A románok a párizsi békekonferencián a magyar kérdésben
csúfos kudarcot vallottak. Valamennyi semleges újságíró
tudósításai megegyeznek abban, hogy a békekonferencia
ama határozatát, amely szerint Magyarország és Románia
között semleges zóna teremtendő, a román kormány
intenciói ellenére hozta meg.
A Románia igényeinek megvizsgálásával foglalkozó
albizottság kiküldése óta a románok mindenképpen
bizonyítgatni próbálják, hogy az Erdélyben megállapított
demarkációs vonal a románokra nézve kedvezőtlen. Ez idő
szerint még több vármegye, amelyekben románok laknak, a
magyarok kezében van. A magyarok viszont igyekeznek a
román lakosságot meggyőzni arról, hogy most jobb a dolguk,
mintha román uralom alatt élnének.
A románok szerint minden atrocitás erre a körülményre
vezetendő vissza, annyival is inkább, mert magyar részről
hallatlan ígéreteket tesznek, sőt nyíltan bevallják, hogy
minden parasztnak tíz hold földet fognak ajándékozni, csak
azért, hogy jól menjen a soruk. Hivatkozással arra, hogy
emögött bolseviki tendenciák rejtőznek, követelték a
románok a demarkációs vonalnak nyugati irányban való
kitolását ötven, sőt helyenként száz kilométerrel. Az
albizottság a románoknak ezt az ajánlatát kereken
visszautasította. Nehogy azonban ürügy adassék a magyarok
elleni további vádakra, angol—amerikai részről azt az



indítványt terjesztették elő, hogy állapítsanak meg az egész
határ mentén végigvonuló, de meglehetősen keskeny
demarkációs vonalat, amelyen francia csapatok tartanák
fenn a rendet, úgy, hogy a magyar és a román katonaság
közvetlenül nem is érintkezhetnék egymással. Ehhez az
indítványhoz hozzájárultak az olaszok és a franciák is. Ez idő
szerint szűkebb bizottság foglalkozik ennek a földsávnak a
pontos megállapításával, aminek megtörténte után a magyar
kormányt értesíteni fogják a semleges zóna felállításáról.”
Hihetetlen, de igaz: a magyar kormány a semleges zóna
létét a Hágában dolgozó, semleges országok újságírói által
egy ottani magyar újságírónak elmondott hírből tudta meg.
Az mindenesetre nyilvánvalóvá vált, hogy az 1918.
november 13-i belgrádi egyezményt, amelyben a Marost
tették meg demarkációs vonalnak, az antant hivatalosan is
meg akarja szüntetni.
Mielőtt ismertetnénk teljes terjedelmében a Vix-jegyzéket s a
rá adott magyar választ, kanyarodjunk vissza gondolatban
Erdélybe.
Mi történt 1919. első negyedévében Kelet-Magyarországon,
mialatt Párizsban a terület sorsáról alkudoztak a nagy és
kicsiny győztesek?
Az Erdélyben állomásozó magyar haderőt már 1918 végén
visszavonták a Királyhágó térségébe. Az Apáthy István
professzor vezette Kelet-magyarországi Főkormánybiztosság,
tehát erdélyi magyar főhatalom képviseletének a
fölszámolása 1919. január első felében következett be.
A megszálló hadsereg parancsnoksága a konzervatív
professzort bolsevizmussal vádolta s letartóztatta. Károlyi



Mihály a január 15-i minisztertanácsban jelentette be Apáthy
letartóztatását és Nagyszebenben történt bebörtönzését. A
18-i kormányülésen Jászi Oszkár azt javasolta, hogy a
„legnagyobb nyomatékkai” járjanak el Apáthy ügyében.
Károlyi elmondta, hogy Vix alezredes megígérte „a
legteljesebb elégtételt” az ügyben.
Akárhogyan is volt, a magyar hatalom néhány napon belül
megszűnt Kolozsvárott, bár a Főkormánybiztosság néhány
ügyosztályának a működését a megszálló hatóságok rövid
ideig eltűrték.
Tekintettel arra, hogy a Magyarországot megszálló különböző
hadseregek állandóan átlépték a demarkációs vonalakat, a
magyar kormány január közepén átiratban kérte Vixet,
magyar közreműködéssel határozzák meg a pontos és
végleges vonalakat. Vix január végén így válaszolt:
„A magyar kormánynak azon kifejezett igénye, miszerint a
demarkációs vonal végleges megállapításához ő is
hozzászólhasson, nem fogadható el. A magyar kormány által
hangoztatott elv helyes volna békeidőben és ha két
szomszédos nép országhatárának végleges megállapításáról
volna szó. De erről jelen esetben szó sincs. A legyőzött
Magyarország fegyverletételt kért és a győzedelmes entente
a magyar terület egy részének megszállását követelte a
czélból, hogy biztosítsa magát egy esetleges megújulható
támadás ellen.”
Vix közölte a déli demarkációs vonalat. Magyarország felől
nézve Szeged kívül esett. Mélykúttól, Felsőszentivántól,
Csávolytól délre, Baja, Bátaszék belül van, Pécs belül,
Cserkút kívül, Szentlőrinc, Nagypeterd, Botykapeterd,
Szigetvár Magyarországé marad; innen a Dráva menete a



horvát—szlavón határig, a bal parti falvak kívül esnek. A
magyar—román vonalról így írt a francia alezredes: „A
Tiszától keletre eső területeken a vonalat pontosan meg
fogom határozni, mihelyt megkaptam a dunai hadsereg
főparancsnokságáról bekért adatokat.” Erre Vixnek is várnia
kellett még vagy másfél hónapot.
A magyar kormány február 8-i válaszában természetesen
tiltakozott a belgrádi konvenció egyoldalú megváltoztatása
ellen: „egy kölcsönösen aláírt szerződés kiegészítő
magyarázása csakis mindkét szerződő fél hozzájárulásával
történhet.” Ez így igaz, de még a hozzánk viszonylag nem a
legrosszabb indulattal viseltető Vix is leírta, hogy mivel
Magyarország a vesztesek közé tartozik, nem szólhat bele
saját ügyeibe.
A kormány szerint pedig Vix átiratának „az a része, hogy a
legyőzött Magyarország fegyverletételt kért, csak téves
információn alapulhat, mert tény az, hogy a forradalommal
kormányra jutott ministerium, kormányzásának első napján
spontán elhatározásból rendelte el a magyar csapatoknak a
fegyverletételt, vagyis még oly időben, mikor a volt osztrák
magyar monarchia és annak szövetségesei az
ellenségeskedéseket nem szüntették be, hogy ezzel a
ténnyel is bizonyítsa békés szándékait.” A forradalom
hangoztatása bizonyára nem hangzott valami szépen a
francia hadvezetés előtt; a békés szándékot pedig
valószínűleg a gyöngeség jeleként értékelték.
A kormány a Vix-hez írt jegyzékét így fejezte be: „a magyar
kormány nem érti, hogy miért kelljen a stratégiai előnyök
biztosításával kapcsolatban a demarkátionális vonalat a
megkötött (belgrádi) katonai konventió megsértésével
gazdasági, forgalmi, sőt újabban polgári közigazgatási



határnak is megtenni és ezáltal oly helyzetet teremteni, mely
az ország polgári közigazgatását, forgalmát és gazdasági
életét megbénítja.” Bejelentették azt is Vixnek, hogy a déli
demarkációs vonaltól északra, a magyar területnek hagyott
pécsi és komlói szénbányákat a szerb hadsereg megszállta.
Természetesen a magyar kormány jól tudta, hogy egyesek az
addigi demarkációs vonalból miért akarnak határt csinálni.
Azért, hogy teljesen megszüntethessék a magyar
közigazgatást, államhatalmat az elfoglalt részeken. Ez
korántsem jelentette azt, hogy például a románok a belgrádi
konvenciót akarták végleges magyar—román határul, éppen
ellenkezőleg. A baranyai bányák megszállása és a szén
Szerbiába szállítása — mint csepp a tengert — az egész
ország helyzetét tükrözte.
Szakadjunk el egy kitérő erejéig Erdélytől!
A csehek az északi iparvidékeinket és nyersanyag
lelőhelyeinket akarták megszerezni (s jórészt sikerült nekik!),
közben féktelen terrorral félemlítették meg és
kényszerítették menekülésre a Felvidék magyar lakosságát.
Álljon itt egy jegyzőkönyv, amelyet egy, a Felvidékről
elmenekült magyar vasutassal készítettek a budapesti
miniszteri fegyverszüneti bizottság munkatársai:
„1. Mikor és hogy került a csehekkel érintkezésbe?
A Kassa—Oderberg-i vasútnál Ruttkán vasúti főműhelykovács
vagyok. Az első cseh betörés alkalmával családomat
otthagyva menekültem Ruttkáról Bátorkeszire édesapámhoz.
Január 1-jén Ruttkára Fizetésem, 2-án pedig Puhóra mentem
nyugdíjam felvétele céljából (nyugdíjas csendőr). Puhóra
érkeztemkor Kovács nevű kályhás mesterségű



ismerősömmel találkoztam az utcán, aki engem csehül
üdvözölt; én azonban régi szokás szerint magyarul
viszonoztam köszöntését. Hazaérve nyugdíjnyugtámat éppen
aláírtam, amikor berontott egy hatalmas cseh csendőr,
szuronyt tartott elém és felszólított, hogy adjam meg
magam. Kezeimet feltartottam, átvizsgált, van-e nálam
fegyver? Ezt nem talált. Szerencsémnek tartotta, hogy nincs
nálam fegyver, mert két cseh katonát lőttem le az ő
vádaskodásai szerint s felszólított, hogy menjek a
csendőrlaktanyába, ott majd felakasztanak. Bár cseh katonát
azelőtt nem láttam s így nem is gyilkolhattam s ezt meg is
mondtam, mégis a csendőrlaktanyában két másik cseh
katona segítségével az említett cseh csendőr felakasztott.
2. Hogy menekült meg?
Időközben anyósom ezt sejtve a községi bíróért rohant,
akivel a laktanyába érkezve a bíró bizonyítására az utolsó
percekben vettek le a kötélről, s csak jó idő múlva sikerült
engem eszméletre téríteni. Ezután a cseh—szlovák nemzeti
tanács elé vittek s ott dut. 7h30-ig ütlegelés közben (ez
utóbbit a cseh tisztek távollétében) vallattak, tényvázlatot
felvettek, majd anyósomnál megvacsoráztatva a trencséni
fogházba szállítottak. Nyolcnapi keserves és embertelen
ottartás után, mert kivégeztetésemre elég bizonyítékot
légből sem kaphattak össze, Pozsonyba szállítottak 160 más
hasonló módon megvádolt emberrel. Pozsonyba érve a
kiszálláskor a nagy tömeg közt sikerült eltűnnöm s a hídon
Ligetfalura saját csapataink közé jutnom.”
A cseh egységek — amelyeknek általában olasz
parancsnokaik voltak — 1918. december legvégén szállták
meg Kassát és 1919. január elsején Pozsonyt. Addig azonban
hosszú út vezetett.



Karel Capek: Beszélgetések Masaryk Garrigue Tamással című
könyvében ezt írta a Csehszlovák Köztársaság elnöke:
„(1918-ban) Amerikában már tudatosan felkészültem a
béketárgyalásokra. Először is meg kellett szilárdítanunk a
csehek és a szlovákok egységét. Másik dolog volt a
kárpátoroszokkal való tárgyalás, hogy maguk jelentsék be
csatlakozásukat államunkhoz (...) Arról volt továbbá szó,
hogy az amerikai népet megnyerjük; micsoda mennyiségű
tömeggyűlést, tanácskozást, előadást (...) és kongresszust
tartottunk, de (...) meg kellett dolgozni a közvéleményt..
A Monarchia összeomlásakor a csehek és a szlovákok egy
része kimondta az egyesülést. Kramar miniszterelnök a
köztársaság kikiáltásakor, november elején kijelentette: „Az
osztrák és magyar elnyomás béklyói lehullottak... Kijelentjük,
hogy a mi csehszlovák államunk szabad cseh—szlovák
köztársaság.” Az még nem lett volna baj, hogy Kramar a
szlovákok nevében is nyilatkozott, az viszont már igen, hogy
meglévő néhány fegyveres egységüket azonnal
Magyarországra irányították. November első hetének a
végén Nagyszombat, Trencsén és Csadca, Zsolna irányában
elkezdődött a cseh invázió. A magyar kormány nem sokkal
később tengerészeket vetett be ellenük, akik több
ütközetben megverték a cseheket.
Válaszul Eduard Benes cseh külügyminiszter és mások azt
terjesztették el nyugaton, hogy Magyarországon hódít a
bolsevizmus, azért kell a cseh egységeknek bevonulniuk.
November közepén Kramar és Károlyi között jegyzékváltás
zajlott le ebben az ügyben. Kramar november 14-i
jegyzékében kijelentette, hogy a csehek csak azokat a
falvakat szállták meg, ahonnan elmenekült a magyar
csendőrség és közigazgatás. Ezzel azt akarta mondani a cseh



politikus, hogy ők tulajdonképpen a közrend fönntartását
akarják csak biztosítani.
Erre a nyilvánvaló „csúsztatásra” Károlyi november 17-én
válaszolt. Kifejtette, hogy a belgrádi konvenció csak
stratégiai pontok megszállását engedélyezi, a csehek által
elfoglalt területeket pedig semmiféle antantjegyzék sem
minősítette annak, a cseh egységek Magyarországra való
benyomulása jogtalan.
Kramar azonnal, 20-án válaszolt. Elmondta, hogy mivel az
antant elismerte a Csehszlovák Köztársaságot, a magyar
kormány pedig már október 29-én elismerte a szlovák
nemzet jogait, ezért a Felvidék tulajdonképpen már nem is
tartozik Magyarországhoz.
A harcok folytak tovább. Végül Böhm hadügyminiszter
december 19-i átiratára válaszolva, Vix december 24-én adta
át Károlyinak a Felvidéken megállapított demarkációs
vonalat tartalmazó jegyzéket, amely többször módosult.
Ez gyakorlatilag azt jelentette, hogy Benes küzdelme a
belgrádi katonai egyezmény ellen nagyjából sikerrel járt. A
cseh külügyminiszter a húszas évek végén megjelent
visszaemlékezéseiben így írt erről: „A belgrádi fegyverszünet
nálunk és Szlovákiában bombaként hatott, annál is inkább,
mert magyar részről komoly hadműveletek előzték meg és
követték... Az ebből keletkezett konfliktus jogilag igen súlyos,
politikailag rendkívül kínos és veszélyes volt. Sok munkát,
harcot, bosszúságot és félelmet okozott nekünk.” Benesnek
valóban sok harcot jelentett a konvenció megváltoztatása: az
összes vezető francia politikussal tárgyalt az ügyben.



Csehországban mesterségesen fölszították a magyarellenes
hangulatot. A Ludové Noviny című újság például megírta,
hogy a magyarok sok cseh nőnek kiszúrták a szemét, az
elfogott cseh katonáknak fülét, orrát levágják. Itt azért kilóg
a lóláb: ugyan hol találkozhattak akkoriban magyarok cseh
nőkkel? Mindenesetre a cseh hadsereg megfelelően
előkészítve indult a magyar Felvidékre.
Így került sor Pozsony megszállására. A magyar
hadügyminisztérium 1919. január 1-jén az alábbi jelentést
hozta nyilvánosságra:
„A csehek tegnap délelőtt Dévényújfalun és Lamocson át
megkezdték előnyomulásukat Pozsony ellen. Parlamenter
tárgyalásokat be nem várva, védőőrségeinket harcban a
város északi szegélyéig nyomták vissza. Vérontás elkerülése
végett karhatalmi csapatainkat a Duna déli partjára vontuk
vissza, mire a csehek a pozsonyi tölténygyárat és a város
északi szegélyét megszállották.”
Ezen a napon Masaryk elnök újévi beszédet mondott,
amelyben magától értetődőnek vette a Felvidék
csatlakozását Csehországhoz, s kitért a csehek és szlovákok
által egyáltalán nem lakott Kárpátalja helyzetére is: „Még
nem imperializmus az, ha a magyarországi rutének hozzánk
akarnak csatlakozni, hiszen mi nem akarjuk ezt a területet
erőszakkal meghódítani; a lakosság, amely fél a
magyaroktól, maga kíván hozzánk csatlakozni.”
Kramar cseh miniszterelnök újévi cikket írt a Narodni Listy
be, amelyben kifejtette: „Szlovákiában már megtörtént a
döntés. Hamarosan így lesz egyebütt is és már
katonaságunk is van, amelyre minden körülmények között
számíthatunk.”



Masaryk elnök a szokásos érvet használja: a brutális magyar
elnyomásról nagyon sokat hallott az akkori világ. A
miniszterelnök pedig a Felvidék kapcsán félreérthetetlenül
utal a katonai megoldásra. Egyébként Csehszlovákia olyan
sajátos módon jött létre, hogy előbb volt elnöke és
kormánya, mint hadserege és területe.
1919 január-februárjában került nyilvánosságra a
fantasztikus cseh terv: a cseh—jugoszláv területi korridor
elképzelése. Ezt úgy képzelték, hogy a Nyugat-Dunántúlon
egy kb. 200 km hosszú és 80 km széles területsávot
kihasítanának. Gyakorlatilag északon a Duna, délen a Mura,
nyugaton az Alpok hegyei, keleten a Balaton határolnák a
folyosót, amely természetesen Csehszlovákia és a Szerb
Horvát-Szlovén állam területe lenne. Ezen a Moson, Sopron,
Vas és Zala megyét magában foglaló sávon 1 171 000 ember
él, akik közül 662 000 magyar és 220 000 a szláv.
A cseh—délszláv korridorral egyszerre több célt akartak
elérni a csehek. Kijelentették, hogy a németeket elvágják a
kelettől és Közép-Európától. Ez Franciaországnak szánt érv
volt — emögött az a valódi cél húzódott, hogy Csehország
kijusson a tengerre, valamint hogy Magyarországot a három
utódállam harapófogóba foghassa. Pozsonyt nagy dunai
szabadkikötővé akarták tenni, mint Szlovákia fővárosát. Ez a
város nagy magyar és német többséggel rendelkezett,
úgyhogy a cseh békeküldöttség történelmi érveket
használhatott csak: kifejtették, hogy Pozsony a régi szlovák
birodalom fővárosa volt. A korridor végül nem valósult meg,
de Csehország megkapta a teljes magyar Felvidéket, olyan
színmagyar területeket, mint például a Csallóköz. Hiába
sztrájkolt a felvidéki magyarság, a cseh csapatok mindenütt
pacifikálták a helyzetet. A magyar kormány 1919. január
februárban több jegyzékben tiltakozott a cseh túlkapások



ellen, amit Vix alezredes megunhatott, mert február 8-án
arra kérte a magyar miniszteri fegyverszüneti bizottságot,
hogy „ilyentárgyú fölszólalásait” Hodzsa Milánhoz, az ismert
szlovák politikushoz küldje, annál is inkább, mivel az antant
elismerte a csehszlovák állam szuverenitását.
1919. március 14-én a békekonferencia egyik bizottsága
megállapította a határvonalat Csehszlovákia és
Magyarország között. Ez majd csak a tanácsköztársaság
harcai során változik meg egy időre.
Magyarország délvidéki tartományaiban sem volt különb a
helyzet a magyarok számára. A szerb királyi hadsereg Misic
vajda, vezérkari főnök vezetésével 1918. november első
hetében — kihasználva Magyarország zűrzavaros állapotait
— megindult észak felé. 13-án elfoglalták Szabadkát, 21-én
Aradot. Nagyon rövid idő alatt elérték a magyar—szerb
demarkációs vonalat, s az előtt általában megálltak, kivéve,
ha különleges érdekeik fűződtek e vonal átlépéséhez. Ilyen
érdek volt a baranyai bányavidék kérdése: el akarták érni e
terület Szerbiához csatolását.
A magyar hadügyminisztériumba beérkező első jelentések
szerint a szerb katonák a magyar helységekben bevezetik a
cenzúrát, elkobozzák a magyar újságokat. Ez különösen
fájdalmasan érintette a tisztán magyarok lakta városokat és
falvakat, mert információ nélkül maradt a magyar lakosság.
Így volt ez például a több mint 85%-ban magyarok lakta
Szabadkán is.
A minisztertanács 1918. november 18-i ülésén Jászi Oszkár
bejelentette, hogy a szerb csapatok Torontál megyében
törvénytelenül sorozást rendeltek el. A 21—30 év közötti
magyar fiatalokat akarták besorozni a szerb haderőbe.



Károlyi miniszterelnök szikratávírón egyenesen Franchet
d’Espérey-nél tiltakozott Szalonikiben, de még csak válaszra
sem méltatták. A szerb csapatok egyes helyeken erőszakkal
föleskették a polgári lakosságot a szerb állampolgárság
fölvételére.
Braun Róbert a Jászi-párt lapjába, a Világ 1918. december
14-i számába írt egy kitűnő tanulmányt Magyarország
földarabolása címmel.
Ebben leírja a szerb követeléseket. Ezek szerint Szerbia 33
728 négyzetkilométert követel, 2,9 millió lakossal. Jellemző a
korabeli területharácsolásokra a szerbek által követelt terület
etnikai megoszlása: szerb 18,0%, horvát 4,2%, de magyar
32,8%, német 26,8% (ez a kettő összesen majdnem 60%!),
román 10,8%. Az ilyen jellegű követeléseket nyilván valóban
csak különleges érvekkel lehetett megindokolni. A két
különleges érv akkoriban a hazug adatok terjesztése és a
katonai erőszak alkalmazása volt.
Ahogyan a szerb csapatok haladtak előre Magyarországon,
az étvágyuk egyre nőtt. Mint szó volt róla, elképzelésük
szerint Nyugat-Magyarországon közös határt alakítanának ki
Csehszlovákiával, olyan módon, hogy a határvonal Bajától a
Balaton délkeleti csücskét érintve, a Rábát követve egészen
a Fertő-tóig haladna. Február 10-én a szerb katonai vezetés
jegyzékben követelte Pécset a bányavidékkel egyetemben. E
hihetetlen tervek nem jártak sikerrel, mert a békekonferencia
1919. március 18-án kijelölte a magyar—szerb határt.
Annál nagyobb bajokat okozott a békekonferenciának a
majdnem háborúvá alakult román—szerb vita a magyar
Bánság ügyében, mivel mindkét ország magának követelte
Temesvárt és tágabb környékét.



Brátianu az 1916-os bukaresti titkos szerződés 4. pontjára
hivatkozva követelte az egész Bánságot. E pont így hangzik:
„A határvonal Algyőtől végig halad a Tisza párján, egészen a
Dunába való beömléséig, végül követi a Duna folyását
egészen Románia jelenlegi határáig.”
Románia azonban különbékét kötött, ezért a szerbek 1918.
őszi hónapjaiban a Morava-hadosztállyal megszállták a
terület nagy részét. A birtoklásáért hasonlóan durva
küzdelem kezdődött, mint ami magyarok és románok között
játszódott le. A Világ november 22-én jelentette, hogy
Lugoson „a szerbek egyforma kíméletlenséggel léptek fel
mind a románok, mind a magyarok ellen. A román
nemzetőrséget kiűzték a kaszárnyákból és a parancsnok
kijelentette, hogy csak úgy maradhatnak meg a városban, ha
a szerb parancsnokság fennhatósága alá helyezik magukat.”
A budapesti hadilevéltár jelentései szerint „a fogságból
hazatérő embereket a románok elfogják, s ha szerbek,
agyonlövik.” A szerb csapatok 1918 elején megszállták Ada
Kaleh szigetét és Várciorova falut, ami Románia területén
fekszik, s arról nevezetes, hogy a romániai vasútépítés első
korszakában e falunál csatlakozott először a román vasút az
európai vonalhálózathoz. Az aradi Románul című lap megírta,
hogy a szerbek betiltják a román újságokat, több helyen
erőszakos népszavazást rendeltek el, s általában
„igazságtalan kényszereszközökkel dolgoznak a román
lakosság ellen.” A Románul arra biztatja a románokat, hogy
szintén erőszakkal lépjenek föl a szerbek ellen.
A küzdelem a békekonferencián folytatódott. Brátianu
ragaszkodott az 1916-ban megígért határvonal, a Tisza
elfogadásához. Brátianu ezt jelentette Bukarestbe: „Utánam
a szerbek kijelentették, hogy nem ismerik el a szerződést,
mert az titkos volt; maguknak igényelték a Bánságot



Temesvárral együtt etnikai alapon, bár ők is beismerték,
hogy e részen nem a szerbek, hanem a németek vannak
többségben, de azt állították, hogy a legyőzött németeket
nem kell meghallgatni. Másik indoklásuk az a tény, hogy
több neves szerb, közöttük Putnik vajda, ott született.” Két
érv: a legyőzött németek és a híres szerbek szülőhelye. Hogy
e szerbek családjainak őseit Magyarország fogadta be a
török veszedelem elől, arról 1918—1919-ben már senki sem
beszélt.
Párizsban mindkét küldöttség sovinizmussal és beolvasztási
kísérletekkel vádolta a másikat, s tény, hogy ebben
mindkettőnek mélységesen igaza volt. A szerbek azzal
érveltek, hogy ha Románia megkapná az egész Bánságot,
meg kellene változtatni az új délszláv állam fővárosát, mivel
katonai szempontból védhetetlenül közel kerülne a román
határhoz. Brátianu ezt úgy verte vissza, hogy ha a
szerbeknek fővárost kell változtatni, akkor annak az az oka,
hogy a délszláv állam területi kiterjedése megváltozott.
A szerb csapatok, csakúgy, mint a románok, egyáltalán nem,
vagy csak vonakodva hajtották végre a szövetséges haderők
főparancsnokságának a parancsait. Álljon itt példaként
Franchet d’Esperey tábornok rejtjelesen Foch marsallnak
küldött jelentése:
„... megújítottam a szerb főparancsnoknak (vajdának)
február 5-én kiadott parancsot, amely szerint a Bánságban
Temesvár kiürítését a szerb csapatok hajtsák végre és a
terület parancsnokságát Faret tábornok vegye át. A szerb
parancsnokság ismételten kijelentette, hogy ezeket a
parancsokat képtelen hiánytalanul végrehajtani, amíg
kormánya, amely értesüléseket vár Párizsból, nem hoz végső



döntést. Mindamellett elrendelte a csapatok visszavonását
Resicabányáig.
A szövetségesek megbízottjaként azt válaszolom neki, hogy
továbbra is érvényesnek tartom az előző parancsot és
beszámolok önnek hajthatatlanságáról. Nem tudom, hogy ez
alkalommal végrehajtották-e parancsaimat, de kérem önt,
szíveskedjen közbenjárni a szerb kormánynál, hogy
alkalmazkodjék a meghozott döntésekhez. A szövetséges
haderők főparancsnokságának a tekintélye, amennyiben
több alkalommal megismételt formális parancsait nem
hajtják végre, csak gyengülhet.”
Kiderül ebből a táviratból, hogy az antantnagyhatalmaknak
bizony nehéz dolga volt az egymással is marakodó kicsiny
szövetségeseikkel.
Maga a békekonferencia 1919. február 13-án kezdte meg a
Bánság ügyének a tárgyalását. Négy hónapos vita után végül
június közepén a jelenleg is érvényes vonalon osztották meg
a nagyhatalmak a területet, de addig még sok helyen kellett
a francia csapatoknak szétválasztani egymástól a Bánság új
urait.
Érdekes, hogy Budapesten már 1918 őszén megszületett a
magyar—jugoszláv (pontosabban magyar—szerb) szövetség
gondolata. Egymástól függetlenül ezt javasolta Károlyinak
Szilassy Gyula és a hadügyminisztérium katona-politikai
osztálya. Utóbbi így fogalmazott: „A nagyromán
törekvésekkel szemben egy — Romániát minden oldalról
körülzáró block által védekezhetnénk és a román
imperializmus ellen úgy Szerbiával mint Ukránországgal
egyesülhetnénk, ami csak akkor válik lehetségessé, ha
mindkét országgal fölvesszük a diplomáciai érintkezést.”



Károlyi elvben egyetértett a Szerb—Horvát—Szlovén
Királysághoz történő közeledéssel, de abban a politikai
helyzetben ez gyakorlatilag megvalósíthatatlannak látszott.
Magyarország egyedül, szövetséges és barát nélkül állott
Európa közepén.
És most vegyük föl ismét az erdélyi események fonalát.
Ahogyan látta a párizsi román delegáció, hogy nehezen éri el
eredeti céljait, megfigyelhető, hogy a magyar lakossággal
szemben annál jobban növekedett a terror. Kétségtelen
ugyan, hogy egy nemzet nem foglalkozhat örökké csak a
sérelmeivel és szenvedéseivel, de az 1918—1919-es
események kapcsán nem mehetünk el szó nélkül a
nemzetünket ért súlyos atrocitások mellett. Bizonyos
események ismertetésével nem a gyűlöletet, hanem az
emlékezetet akarjuk erősíteni, abból a célból, hogy velünk
ilyesmik soha többé meg ne történhessenek.
Ezért ismertetjük az Erdélyből akkor elmenekült diák
történetét, amelyet az 1. székely csoportparancsnokság
távbeszélő szakaszánál vettek jegyzőkönyvbe:
„Jegyzőkönyv
Felvétetett Szatmárnémeti, 1919. március hó 17-én Kiss
Ferencz VII. gymn. tanulónak Erdélyből való menekülése, ill.
szökése tárgyában.
1. Honnan és mikor indult el?
Székelyudvarhelyről 1919. márc. hó 7-én.



2. Mi késztette önt arra, hogy Erdélyből elszökjön és a
székely csoportnál jelentkezzen ?
December első felében édesapám, ki Maroshidason
állomásfőnök volt, Székelyudvarhelyre jött, hogy
meglátogasson. Azon időben esett ezen látogatás, mikor
Székelyudvarhelyen a románok a tisztviselőket felszólították,
hogy a hűségesküt tegyék le Nagyromániára. Édes apám is
elment a gyűlésre és amikor tiltakoztak egyhangúlag a
tisztviselők az eskütevés ellen, őt is december 8-án
elhurcolták. December második felében édesanyám
ismerősök körében, a román brutálitásokról lévén szó,
azoknak tettei ellen kikelt és az ismerősei előtt
megjegyzéseket tett a garázdálkodó románokra. Mivel
azonban a románok fizetett kémei minden társaságba és
körbe befurakodtak, akadt besúgó, aki édes anyámat ezért
feljelentette.
December 26-án este megjelent egy román járőr a
lakásunkon és a prefektus elé vitte édes anyámat.
A románok a feljelentett embereket rendesen éjjel 11 és 12
óra közt szokták lakásukon az ágyból kihúzni, a városházára
vinni és reggel a prefektus által kiszabott botbüntetést
végrehajtani. Ha nem bírja ki a botbüntetést, megvárják, míg
aléltságából magához tér és azután folytatják a botozást.
Édesanyámat még aznap este elítélték; a 25 botütés közül
azonban csak 15-öt bírt ki; erre összeesett és magához nem
térve többet, másnap, 27-én este sebeibe belehalt.
28-án, mert nemzeti színű szalag volt köpenyem
gomblyukában, a románok az utcán lefogtak, elvittek a
városházára és 25 botütést mértek rám. Ebből 14-et



éreztem, a többit azonban már, önkívületi állapotban lévén,
nem éreztem.
A botozás után 5 napig kellett feküdnöm.
Osztálytársaimat több alkalommal felszólítottam, hogy
lázadjanak fel a románok ellen és a vasutasokkal is
megtettem ezt; a románok megtudták és ezért 50 ütésre
ítéltek, azonban nem bottal, hanem derékszíjjal kaptam az
50 ütést.
3 Milyen körülmények közt jött ön Székelyudvarhelyről ide?
Februárban még kiállítottak részemre egy Marosillyére szóló
utazási igazolványt. Ezzel Segesvárig tehervonattal, onnan
Marosillyéig személyvonattal jöttem.
Marosillyéből Lugosba, onnan Temesvárra és Lippára, majd
Szolnokon át Szatmárra jöttem.
Útközben a sok igazoltatáson kívül semmi különös nem
történt.”
Különösebb kommentár nem szükséges.
A székelyudvarhelyi magyar hivatalnokokkal a megszálló
csapatoknak még sok gondja volt, ugyanis a tisztviselők nem
kívántak esküt tenni a román államra. 1919 első napjaiban a
városnak mintegy 350 tisztviselőjét összehívta egy román
tiszt. Kijelentette, hogy „mivel egész Szolnokig minden
Románia,” tegyenek esküt Ferdinánd román királyra. Ezt
természetesen megtagadták, mire 34 főt letartóztattak és
Segesvárra vitték őket. A többieknek mindennap
jelentkezniük kell a román parancsnokságon. Az udvarhelyi
megyeházára megfélemlítésképpen géppuskákat, az előtte



lévő téren ágyúkat állítottak. Később újabb letartóztatások
voltam, s a most idézett jelentés hozóját, aki a későbbiekben
megszökött, szintén letartóztatták. A magyar tisztviselőktől
elkobozták a 2-3 hónapra fölvett fizetésüket és az
élelmiszerüket. Fegyveresekkel kényszerítették az udvarhelyi
magyar tisztviselőket arra, hogy végezzék a munkájukat,
mert szerintük „a magyar kormány nem törvényes, ők vele
szóba sem állanak és Erdélyt úgyis a románoknak adta az
entente.” Udvarhelyen a botozás rendszeres. Este hattól
kijárási tilalom van érvényben. A városneveket
elrománosították, a magyar újságokat elveszik és elégetik.
Két személynél nem járhat egyszerre több együtt. Erdélyből
kifele jövet Zámnál többórás vizsgálatot, motozást tartanak,
ahol mindent elvesznek.
Egy másik jelentés szerint Háromszék 44 tisztviselőjét, akik
nem tették le az esküt, fogságba vetettek. Erdély magyar
hivatalnokai nem tették le a hűségesküt, mivel nem tudták
elképzelni, hogy Kelet-Magyarországot valóban Romániának
adják.
Egy jelentés, amely a budapesti hadilevéltárban olvasható,
elmondja, hogy a Kissebesről és Csucsáról Nagyváradra
menekült magyar vasutasok információi szerint a csucsai
harcokban elfogottakat megkínozzák, sebeikbe sót szórnak.
A hadügyminiszter 1919. január 10-én átiratban közölte a
legújabb kolozsvári román katonai intézkedéseket:
„A kolozsvári román parancsnok folyó hó 4-én kelt
rendeletével az összes hírlapok bevitelét 10 napra eltiltotta.
A budapesti napilapok tehát beérkezésük után a nyílt
pályaudvaron a síneken lesznek elégetve.



A kolozsvári nyugdíjasok januári illetményüket Budapestről
még nem kapták meg, az a gyanú merül fel tehát, hogy a
románok az összes pénzutalványokat elkobozzák vagy
esetleg elégetik.
A kolozsvári és környékbeli tisztek vagyonai, abban az
esetben, ha illetőségi helyüket elhagyják, elkoboztatnak.
Ártatlan magyar embereket, akiket a román gárda a
legcsekélyebb okból is bevádol, börtönbe zárják. A szigorított
büntetés koplaltatásból valamint a rendszeresített
botbüntetésből áll.”
A román katonaság és az erdélyi román nemzeti gárdák
kegyetlenkedéseire válaszképpen a Székely Hadosztály
katonái néhány esetben erőszakoskodtak a még magyar
fennhatóság alatt lévő terület román lakosságával. A csapat
parancsnoka, Kratochwill ezredes 1919. január 26-án
parancsban szólította föl katonáit az ilyenfajta tevékenység
beszüntetésére:
„Ismételten előfordult, hogy kikülönítések stb. alkalmával
saját csapataink a román lakossággal szemben erőszakosan
léptek fel, románok kokárdáit, román feliratokat, zászlókat
téptek le és a román lakosságot kigúnyolták.
Katonáimat a román lakosság szívesen kell, hogy lássa, nem
erőszakkal, hanem szívvel, jó bánásmóddal, jó és nyugodt
viselkedéssel kell hódítani. Hadd érezze a román lakosság,
hogy jobbak, műveltebbek vagyunk, mint a román hadsereg
katonai.
Ha a román nép látja, hogy nem rablókkal, hódítókkal van
dolga, akkor Erdélyt vér nélkül fogjuk visszafoglalni.



Kiábrándult már Erdély román lakossága abból, hogy a
román hadseregben üdvözítő felszabadítóját lássa. Rajtatok
múlik, hogy ezt a kedvező helyzetet kihasználjátok.
Becsüljétek meg saját területünk hű román testvéreit.
Azokkal szemben, akik fenti szavaimat semmibe se veszik,
azok ellen a törvények teljes szigorával fogok eljárni. Hadbíró
elé kerül mindenki, aki békés, csendes magyar vagy román
polgártárs életét és vagyonát veszélyezteti, vagy nemzeti
érzelmében sérti.”
Az erőszakot természetesen semmi sem menti, annyit azért
le kell szögezni, hogy ott és akkor a román királyi csapatok
voltak a támadók, akiket a lakosság óriási többsége nem
hívott Erdélybe. A Székely Hadosztály katonái, akiknek nagy
része a Székelyföldön történt román kegyetlenkedések elől
menekült és lépett be a hadseregbe, bizony bosszúvágyat
érezhettek. A magyar hadvezetés azonban — mint ezt a fent
közölt dokumentum is bizonyítja — egyenesen hadbírósággal
fenyegette azokat, akik erőszakosan lépnek föl az erdélyi
románsággal szemben. Kratochwill szándéka kétségtelenül
tisztességes, emberséges; akkor különösképpen, amikor a
magyarok százezreit üldözték, bántalmazták, rabolták és
alázták meg.
1919 februárjában, amikor már látszott, hogy a Román
Királyság nem biztos, hogy meg tudja valósítani területi
célkitűzéseit, a megszálló hadsereg katonáinak szinte szabad
kezet adtak Erdélyben. Ennek az állításnak a bizonyítására
álljon itt egy jegyzőkönyv-részlet, amelyet az erdélyi magyar
katonai kerület debreceni parancsnokságának úgynevezett
H. csoportja vett föl február 28-án:



„Kemecsei Gyula városi irodatiszt, Mészáros János és Kiss
György városi rendőrök, Kiss Lajos kisegítő rendőr és Kállai
József kereskedő, zilahi lakosok, akik Debrecenbe
menekültek, a következőket adták elő a román királyságbeli
katonák és az erdélyi román lakosok által Zilahon elkövetett
sérelmekről:
A román katonaság mindjárt a 15-én megtörtént bejövetele
után a legkegyetlenebb módon járt el a magyar lakossággal.
Még aznap délután általános rablást rendeztek a katonák az
ott levő román csőcselék néppel a városban. Általában
minden magyar embert, aki az ők határtalan
követelődzéseiket (élelmiszer, pénz, lakáskiszolgáltatás) nem
tudtak eleget tenni, megbotoztak, puskatussal ütlegeltek
vagy a házból az utcára kikergettek, házaikat kifosztották és
romboltak. A magyar tisztviselőket letartóztatták és részben
el is hurcolták Zsibóra, ahol a fogházba vetették őket,
megakadályozván, hogy a zsibói magyar lakosság őket
élelemmel és ruhával ellássa. (...)
Február 16-án a szomszéd falvakból szekerekkel jöttek be az
ottani román lakosok és a román katonaság védelme alatt
rendszeresen kirabolták a város összes borpincéit s a bort
elhurcolták ki a falvakba. Ezen idő alatt az ottani román
állomásparancsnok megtiltotta a lakosságnak a város
elhagyását. (Ennek célja, hogy akadálytalanul
garázdálkodhassanak a borpincékben.) A borrablás szervezői
a messzeszentgyörgyi és kásapataki román papok voltak,
akiknek több kocsiját látták borral megrakva román
királyságbeli katona őrizete alatt elvonulni. A román tisztek
állandóan rablott bort ittak, duhajkodtak és a katonák által a
város utcáin lányokat fogattak össze, akiket aztán
megbecstelenítettek.



Mialatt a rablás nagyjában folyt, Bíró József kerékgyártó,
Plósz igazgató és két vasúti őr kimentek a hegyre a
borpincéjükbe, hogy ott megakadályozzák a rablást. A román
katonák behatoltak a pincébe. Plószt és a két vasúti őrt
megölték. Biró nagy nehezen ki tudott szabadulni.
A román intelligencia gyalázatos módon viselkedett a
magyarokkal. Dr. Ghetie János ügyvéd, akihez magyarok
panaszra mentek, azzal utasította ezeket vissza, hogy: fogat
fogért, szemet szemért.
A volt osztrák—magyar hadseregbeli román tisztek és a
legénység sokkal kegyetlenebbül bántak el a magyarokkal,
mint maguk a román királyságbeli katonák.”
Bizony, elég nehéz lenne azokat a katonákat
felszabadítóknak nevezni, akik ezeket a brutalitásokat
elkövették.
A megszálló hatóságok természetesen fölléptek a magyar
egyházak és egyházi személyiségek ellen is. A kolozsvári
Szent Mihály templom apátplébánosát több alkalommal
fölszólították, hogy a templomot engedje át a románoknak.
Hirschler apátplébános minden alkalommal megtagadta az
átadást. (Zárójelben jegyezzük meg, hogy például a
Felvidéken, ahol magyaroknak, németeknek és szlovákoknak
sokszor ugyanaz volt a vallása, a nem-szlovákok templomai
közül sokat elvettek.)
A gyulafehérvári római katolikus püspökség irodája
táviratozott a kormánynak, hogy Mailáth Gusztáv püspököt
elfogták, katonasággal székhelyére kísérték, s onnan „sem
nyomtatásban, sem levélben egyházmegyéjével nem
érintkezhetik.” Az egyházaknak megtiltotta a nagyszebeni



kormányzótanács, hogy „iskolai ügyekben a budapesti
kormánnyal” érintkezzen.
A magyar értelmiség és az iskolarendszer ellen azonnal
megindult a támadás. Kolozsvárott felpofoztak egy magyar
egyetemi tanárt, inzultálták az unitárius gimnázium öreg
igazgatóját. Kálidemeteren a tanítót háromszor kikötötték,
mivel magyarul tanított, az ottani tanítónőt a gyerekek előtt
verték meg.
Az 1872-ben alapított kolozsvári egyetem elrománositása is
megkezdődött. A rektor hiába küldte Budapestre jelentéseit
erről, például az egyiket (amely jelenleg az Országos
Levéltárban látható) egy fehér vászonra, valószínűleg egy
ingre írva egészen apró betűkkel, sűrű sorokban. 1919
februárjában tervbe vették a magyar—román párhuzamos
előadásokat. A román tanárok brassói értekezletén kolozsvári
román egyetem megnyitását javasolták, hozzátéve, hogy
amíg azt meg nem szervezik, vegyék leltárba a magyar
egyetem összes fölszerelését.
Különleges helyzetben voltak a kelet-magyarországi magyar
vasutasok. A román hadsereg természetesen használta a
magyar vasutakat, de mivel személyzetet nem tudott
biztosítani, erőszakkal kényszerítette a vasutasokat a
szolgálat ellátására. Amikor azonban a vasutasok látták a
sok atrocitást, egyre többen elszöktek. Akiket elfogtak,
kegyetlenül megkínozták. Egy magyar vasutassal készített
jegyzőkönyvből kiderül, hogy miután többször arra
kényszerítették, hogy a román katonaság Magyarországra
szállításánál mint vonatkísérő részt vegyen, megszökött. A
legközelebbi alkalommal — ahogyan azt Farsang József
elmondta: „egy üvegben lúgkövet vittem magammal, hogy
ha a kezükbe kerülök, inkább megmérgezem magamat.” Erre



február elején sor is került. Túlélte és immár Szatmárnémeti
—Debrecen irányába szökött: „Most elmenekültem a
beosztási helyemről, mert a románok hűségeskü letételét
követelik, én pedig román vasutas és román alattvaló nem
akarok lenni, inkább beállok a székely légióba és harcolni
fogok ellenük.”
Több kísérlet után a Román Vasutak „átvette” a megszállt
terület vasúthálózatát. Szükségük volt a vasutasokra, s ezt a
hűségeskü letételével akarták megoldani. A vasutasok
azonban nem akartak „román vasutasok és román
alattvalók” lenni, ezért óriási többségük nem esküdött föl az
új impériumra.
Így aztán 1919. március elején a CFR központi igazgatója, Z.
Cristodorescu ultimátumban szólította föl a vasutasokat a
hűségeskü írásban történő letételére:
C. F. R.
Központi igazgatóság
1085. sz. körözvény.
A román csapatok által elfoglalt terület vasútvonalainak
összes személyzetéhez.
Az 1. sz. körözvény által bekért nyilatkozatokat a központi
igazgatóság, a személyzet csak egy részétől kapta meg.
Bebizonyult, hogy a személyzet egy része a nyilatkozatok
aláírását az általános békekötésig kívánta elhalasztani, sokan
meg nem kapták a nyilatkozati nyomtatványt és mások
között ama hamis hír terjesztett, hogy a nyilatkozat aláírása
után az aláírók szerzett jogai tiszteletben nem fognak



tartatni és ők kötelezve lesznek Romániában vagy
Besszarábiában szolgálatot tenni.
Dacára annak, hogy az adott körülmények között választás
nélkül tudnunk kell, mely alkalmazott marad meg
szolgálatban, mégis tekintettel arra, hogy számos körülmény
közrejárt, hogy az alkalmazottak szabad akaratkifejezését
megakadályozza, a központi igazgatóság aláírásra és
beküldésre új határidőt ad: folyó évi március 15-ét.
Hogy a szabad elhatározás kifejezése ne legyen többé
megakadályozva, következőleg határozunk:
1. Az üzletvezetőségek központi hivatalfőnökei, a műhelyek,
fűtőházak főnökei, a forgalmi felügyelők és a
pályafenntartási osztálymérnökségek főnökei, kötelesek a
központi igazgatóságnak március 10-ig egy kimutatást
beterjeszteni, melyben minden a rendelete alatt álló
alkalmazott neve olvashatólag fel legyen írva és mellette a
nyilatkozati nyomtatvány átvételét nyugtázó alkalmazott
saját kezű aláírása. Március 8-án a nyilatkozati nyomtatvány
minden alkalmazottnak kézbesítve kell lennie.
2. A nyilatkozat aláírására kiszabott határidő március 8-tól
11-ig bezárólag terjed. A főnökurak, kik a nyilatkozatokat
szétosztották, gondoskodni fognak, hogy azok
összegyűjtessenek és március 15-ig a központi
igazgatósághoz beküldessenek.
3. A nyilatkozat alá nem Írása és be nem küldése, a szolgálat
elhagyásának tekintetik és az elhagyott állás mással lesz
betöltve.



Az állás betöltése haladéktalanul történik, március 15-étől
kezdve legkésőbben április 1-jétől. Ezen időközben azon
alkalmazottak, kik a szolgálatot elhagyták és a vasúti
épületekben laknak, kötelesek maguknak más lakást
szerezni.
A helyettesítés pillanatáig az alkalmazottak helyükön
maradni tartoznak.
4. A központi igazgatóság mindazon alkalmazottaknak, kik az
állásukat elhagyják, a román csapatok által elfoglalt vasutak
hálózatán szabad utazási igazolványt és poggyászelszállítást
engedményez.
Nagyszeben, 1919. február hó 11-én.
Központi igazgató:
Z. Christodorescu.
Ez a fölszólítás nem más, mint zsarolás, hiszen aki nem teszi
meg a nyilatkozatot, elbocsátják az állásából és a szolgálati
lakásából. Ezt a későbbiekben kíméletlenül végrehajtották.
Az új államhatalomnak nemsokára szüksége lett a
közlekedést és a szállítást lebonyolító vasúton a román
személyzet számára az álláshelyekre és a lakásokra.
A megszálló román hadsereg által jogtalanul elkövetett
atrocitások fölsorolását itt abbahagyjuk. Ezek helyett
közöljük azt az eddig ismeretlen röplapot, amelyet a
nagyszebeni kormányzótanács és a román hadsereg erdélyi
parancsnoksága terjesztett 1919 kora tavaszán magyar
nyelven. Ebben igencsak demagóg módon fölhívják a
székelységet, hogy csatlakozzon Romániához, ahol jobb lesz
a helyzete, mint Magyarországon volt:



„Székelyek!
Testvéri szeretettel szólunk hozzátok. Tudjuk, hogy mélyen el
vagytok keseredve, mert azt hiszitek, hogy a ragyogó
Csíkország, a tündéries Háromszék és a kies Udvarhely nem
lesz a tiétek többé.
Dehogyisnem. A román uralom a Wilson-féle alapon áll és a
legteljesebb mértékben méltányolja különleges helyzetetek.
Egy nép életét senki sem veheti el, csak egyes-egyedül
önmaga áshatja meg nemzeti létének sírját. A román nemzet
megért benneteket, mert ki ne értené meg jobban a
szenvedőt, mint ez a nemzet, melynek lelkét évezredes
szenvedés mélysége gazdagította és tette fogékonnyá
minden nemes érzület iránt.
A székelyeknek a román uralom alatt előnyösebb gazdasági
helyzetük lesz, mint amilyenük lehetne a háborútól
kimerített és tönkre silányított Magyarországon. Egy teljesen
kimerült ország óriási adóterhében részesültetek volna.
Felültök-e a rágalmaknak, a hazug híreknek és a
vészmadaraknak, amelyeket a magyar demokrácia röpít
közétek, csak azért, hogy elámítson és hogy ne lássátok,
hogy az egyedüli lehető boldogulás, ami rátok várhat, csak
Nagy-Románia ölében lelhető meg! (1) Jut-e eszetekbe, hogy
évtizedek óta még mindig jobb kenyeret kerestetek az
agyonrágalmazott Romániában, mint amilyent itthon ettetek,
még a híres „székelyakció” hazug igéjének idejében is!
Pedig a jövőben nem léteznek többé a Kárpátok! Lehullott a
határok akadálya, szabadon léphettek a gazdag Moldova és
Havasföld földjére és akadálytalanul fog közibétek özönleni a



jólét gabonája, kukoricája és bő zsírja. Egy új, a jólét
napsugaras derűjétől rózsás kor köszönt rátok!
Mezőgazdaságilag, kereskedelmileg, az ipari és közlekedési
berendezkedést illetőleg Nagy-Románia a Kelet tündérkertje
lesz. Mindene meg van hozzá: földje, érce és ásványa, folyói
és tengere, tele a legkecsegtetőbb konjunktúrákkal.
És mindezeken felül a román demokrácia a legideálisabb
szabadságokat kész biztosítani a vele tartó összes népeknek.
Nem nehéz választani! Siessetek, mert annál gyümölcsözőbb
lehet a bizalmatok, minél előbb nyílvánítjátok ki azt.
Gondoljátok meg, hogy habár kicsiny nép vagytok, a most
vajúdó világban a népek nem fizikai nagyságuk szerint
fognak boldogulhatni, hanem erkölcsi színvonaluk
arányában. S talán mint a jövendő magyarságnak kultúr
fellegvára, nagyobb hivatást igényelhettek itt Keleten, mint
eddig.
Nagy-Románia a világ intéző nagyhatalmai akaratából és az
örök igazságosság erejéből jött létre éspedig örökre. Ez lesz
a ti honotok mindvégig a föld tekén és mily nagy ostobaság
lenne, ha ezt nem tudnátok saját érdekeitek szempontjából
megérteni.
A székelyekre Nagy-Romániában nem a megsemmisülés,
hanem a faji szokásoknak és nemzeti sajátosságaiknak teljes
érvényesülése vár.
A tiétek marad a fenséges Hargita, és az egész ragyogó föld,
mely lábainál elterül, gazdag völgyeivel, ősi szántóival és
mindazzal a végtelen rengeteggel, mely évszázadokon át
álmaitokat, vágyaitokat ringatta és őrizte. Szabad nép
lesztek szabad földön, szabadabb, mint valaha voltatok.



De elvárja a románság, hogy végre-valahára, megbékült
lélekkel és tiszta szívből viszonozzák hívó szeretetét! Csak a
szászok példáját kell, hogy kövessétek, azok mindezt
megértették. Azé lesz a jövő, aki hinni tud, mert ezáltal saját
életerejében hisz.
A székelyeknek több igaz barátja."
Hemzseg a demagóg állításoktól és ígérgetésektől ez a nyílt
levél. Többek között azt írja, hogy a székelységnek jobb
gazdasági helyzete lesz Romániában, mint a háborúban
elszegényedett Magyarországon. Nos, az igazság éppen
fordított. Magyarországon ugyanis a román királyi haderő
1918 novemberi hadüzenet nélküli támadásáig egyáltalán
nem voltak hadműveletek, ellentétben Romániával, ahol
1916 nyarától a megszálló német és osztrák-magyar
csapatok igen nagy károkat okoztak. Románia tehát sokkal
szegényebb volt Magyarországnál — a háborút a Károlyi
vezette Magyarország ellen éppen az anyagi javak
megszerzéséért is indította Románia. A boldogulás, amely
„csak Nagy-Románia ölében lelhető meg”, a megszállás óta
eltelt 70 év alatt mindenki számára egyértelművé vált. Az
pedig, hogy Romániának minden természeti kincse megvan,
kétségtelen, de a székelyek már akkor is tudták, hogy itt
legnagyobb részben a Magyarországtól erőszakkal elvett
javakról van szó.
A székelyek természetesen nem Bukarestre, hanem
Budapestre hallgattak. Már 1918 őszétől érkeztek a sok
aláírással ellátott kérelmek a kormányhoz az ország egész
területéről, amelyek az ország integritásának a megőrzését
kérték. Ezek között olyan folyamodványok is szerepelnek,
amelyekben egy-egy falu magyar és román lakossága együtt
kéri a területi integritás fönntartását. Itt a Brassó megyei



Hosszúfalu lakosságának a beadványát közöljük (amelyet
egyébként két nyelven, románul is megírtak):
„Igen tisztelt Nemzeti Tanács!
Igen tisztelt Népkormány!
Újságokban olvassuk, hogy hazánkat fel akarják darabolni és
egyes részeit más országokhoz csatolni.
Mi mély tisztelettel alulírottak, mint Hosszúfalu (Brassó
vármegye) község lakosai, ezennel kijelentjük, hogy ezt az
ezeréves hazát, amelynek mi polgárai vagyunk, s amelynek
kebelén mindekkorig éltünk és boldogultunk: feldarabolni
nem engedjük; Hanem azt akarjuk, hogy maradjon ez ország
vagy, amint ezer évben át volt, a mint ezt a jó Isten
megteremtette, hegyekkel és folyókkal körülvette; ellenben
azt semmiképpen sem akarjuk, hogy más ország alattvalói
legyünk.
Alázattal kérjük a Nemzeti Tanácsot és a Népkormányt,
méltóztassék hazánkat megvédeni vagy biztosítani azokkal
szemben, akik feldarabolni akarják.
Mi sem kívánunk semmit más ország területéből; de viszont
azt kívánjuk, hogy hagyjanak minket békében, hogy
nyelvünk és szokásaink megtartásával továbbra is e haza
földjén boldogulhassanak. ”
E folyamodványhoz Petrovics Pál lelkész írt kísérőlevelet.
Kérte a kormányt, hogy annál is inkább vegye figyelembe a
kérelmet, mivel „a legdélkeletibb határszél magyar és román
lakossága összhangos lélekkel intézte nemzetünk azon
illetékes vezető tényezőihez, akik hazánkat a béke óhajtott
részébe határaink integritásával igyekeznek bevezetni.”



Ezek a folyamodványok azt mutatják, hogy a magyar
lakosság, sőt egyes helyeken — a romániai viszonyokat jól
ismerő — románok sem akartak „az európai civilizáció ősi
fészkéhez” csatlakozni. A kolozsvári, marosvásárhelyi,
brassói magyarság 1918 őszén-telén lezajlott nagygyűlései is
az integritás mellett álltak ki. Itt most az 1918. november 27
i brassói nagygyűlés határozati javaslatát közöljük. A
határozat érdekessége, hogy bevezetőjében nem ért egyet
az erdélyi székely-magyarok „külön állásfoglalásával”.
Akkoriban különféle fantasztikus tervek voltak forgalomban
székely köztársaságról, erdélyi köztársaságról Magyarország
és Románia között. Ezzel szemben az ország csorbítatlan
egységét hangsúlyozza az a dokumentum:
„Arra való tekintettel, hogy a román Komité kiáltványában is
Magyarországnak mindazon részeit, ahol románok laknak,
tehát az erdélyi részeken kívül a Tisza—Maros szögét és a
Tisza bal partjának nagy részét is — önálló román állammá
kívánja tenni, szükségesnek tartja, hogy ennek a területnek
egész államhű lakossága foglaljon állást a román
imperialisztikus törekvésekkel szemben.
E csaknem 7 millió lakosságú területen az alig 3 milliót
kitevő román kisebbség akarja uralma alá hajtani a csaknem
vele egyenlő számú magyarságot, a 750 000 főnyi
németséget, és az ott szintén nagy számban élő szerbeket,
ruthéneket és tótokat.
Ezzel az imperialisztikus törekvéssel szemben, mi e területek
őslakói, akiknek egy része — a székelyek — még a hunok
idejében telepedtek le itt, a többi része pedig a
népvándorlások ideje óta, tehát több mint ezer éve él ezen a
földön, akik főleg a 16. és 17-ik században az erdélyrészi
fejedelemségek virágkorában a történelmi Magyarországot



fenntartották, és akik a kultúrát és a haladást képviselték és
védték mindenkor, és 1848-ban is önkéntes
áldozatkészségből szabadították fel a román jobbágyságot:
Európa nyugati népei és a világ előtt tiltakozunk az ellen,
hogy egy kisebbség imperialisztikus törekvései
érvényesüljenek és az ő kívánságukra elszakíttassunk az
ezeréves magyar állam most már demokratikussá vált, és az
összes nemzeteknek, tehát a románoknak és az általuk
lakott vidékeken önrendelkezési jogot biztosító magyar
köztársaság egységes állami kötelékéből.
Ha elszakíttatnánk — amit volt ellenfeleink
igazságszeretetében bízva kizártnak tartunk —, ezzel újabb
küzdelemnek és véres összeütközésekre vezető
elkeseredésnek fullánkja maradna lelkünkben, mely előbb
utóbb vérontásra, újabb háborúra vezetne.
Mi, az emberiesség, a szociáldemokrata gondolat, a teljes
egyenjogúság, a békés megértés és zavartalan egyetértés
elvei alapján akarunk a demokratikus magyar
népköztársasági állam kereteiben ezeréves határai között
együtt élni a román nemzettel, és bízva bízunk abban, hogy
ez az igazságos óhajunk teljesülésre fog találni a
békekongresszuson is.
Ismerve a román nép igazi lelkületét, meg vagyunk
győződve arról is, hogy a pillanatnyi kedvező helyzet által
elkábított vezetőiket is sikerül népük igazi meggyőződésének
fölismerésére és jogos és igazságos álláspontunk
elismerésére bírni.
Leráztuk magunkról a közösen szenvedett függés és
elnyomatás jármát, a szabad népköztársaságnak a teljes



emberi jogokat megadó uralma alatt meg fogjuk érteni
egymást.
Ebben bízva kérjük a magyar népköztársaság kormányát,
juttassa ezt a néphatározatunkat a világ közvéleménye és az
annak nevében tanácskozó békekonferencia elé.”
Magyar részről, dacára a megszállásoknak, elég sokáig
készültek megbékélést hirdető tervezetek. Egy magyar
katonatiszt, Benkő Gábor százados Kelet-Magyarországot 5
területre akarta fölosztani, amely területeket magyar és
román politikusok irányítanák. Tervezetét ezekkel a
mondatokkal fejezte be: A Földön 1,5 milliárd ember él.
Ebből 10 millió magyar, 10 millió román. Mindkettőből pedig
kb. 6 millió lakik vegyesen a Tisza és a Keleti-Déli-Kárpátok
között. Ez a 6 millió egy csepp az emberiség tengerében:
mindössze 1/3 százalék.
De naggyá, óriássá lesz, ha ezen elvek szerint, egymást
megértve és szeretve áll majd a világ ítélőszéke elé,
hirdetvén, hogy Európa keletén van egy földdarab, hol
hárommillió magyar s hárommillió román például szolgálhat
a világnak, mert megértve a borzalmas világháború
tanítását, egymást vezetve él egymás mellett, méltón
egyenként és összességében az Ember elnevezésre.”
Őszinte és igaz mondatok, még akkor is, ha a tiszt 1919.
december 7-én írta, amikor a román csapatok már a
Marosnál álltak. Vajon hogyan alakult a magyar katona sorsa
a későbbi években? A Kárpát-medencei események — sajnos
— nem őt igazolták.
Hiszen még az állítólagosan összetartozó népek között is
ellentétek voltak, például a csehek és szlovákok, valamint a



szerbek és horvátok között. Ezek az ellentétek a két
világháború között majd megnőnek, de már 1919-ben is
érezhetők voltak. 1919 februárjában Budapesten járt a
magyarbarát szlovák mozgalom egyik vezetője, aki a csehek
és szlovákok kapcsolatairól az alábbiakat mondta a magyar
sajtónak:
Ma már bátran állíthatjuk, hogy a megszállott területeken a
köznép hangulata mindenütt a csehek ellen fordul. Így
történt ez még ott is, ahol esetleg a lakosság örömujjongva
fogadta a bevonuló cseh csapatokat. Természetes, hogy a tót
köznépnek a csehekkel szemben hirtelen megnőtt
ellenszenve elsősorban materiális indokokon alapszik.
Nyolcszor rekviráltak eddig hivatalosan a csehek, de a
rekvirált élelmiszereket sohasem a sínylődő éhező városok
élelmezésére fordították, hanem hazaszállították
Csehországba. A régebbi és csak évente ritkán történő
rekvirálásainkat messze meghaladó szigorral dolgoznak a
cseh rekviráló csapatok, akik még ezenfelül oly abnormális
árakat fizetnek a rekvirált élelmiszerekért, hogy azok
nemegyszer a békeárakon is alul vannak. Sok helyről
érkezett ezután még olyan értesülésünk is, hogy a csehek
egyáltalán nem fizettek a rekvirált élelmiszerekért. Liszt és
zsír, amit eddig úgyszólván kizárólag csak az Alföldön tudott
beszerezni a felvidéki lakosság, a rekvirálás következtében,
különösen a nyugati megyékben alig kapható. Liptó
megyében történt, hogy a megye részére beszerzett
sertéseket a csehek minden további nélkül szállították
Csehországba. A lakosság alsóbb rétegeinek, a parasztoknak
és munkásoknak izgatottsága egyre növekszik.
A munkásoké azért, mert a nagy munkahiány dacára
semminemű segélyt nem kaptak, a földmíves lakosságé
pedig azért, mivel munkaalkalom és így kenyér nélkül



néznek a tavasz elé. Most van ideje ugyanis annak, amikor a
mindig részért dolgozó tót aratócsapatok leszoktak szerződni
az Alföldre aratásra. Ezek így szerezték be évi
kenyérszükségletüket és most, hogy ez lehetetlenné válik, a
munkanélküliségen felül még kenyérínségnek is néznek
elébe. Előbb-utóbb lehetetlenné teszi a csehek helyzetét a
földkérdés is, mivel a tót parasztságnak tudomása van arról,
hogy a magyar népkormány méltányos és jogos földosztást
rendel el, ami ellen a cseh kapitalista kormány mindent
megtett saját területein. A cseh katonák igen nagy számmal
szökdösnek. Különösen áll ez azokra, akiket a tót vidékeken
toboroztak és akik csak az ígért húsz korona napidíjért
állottak be a cseh hadseregbe, amiből azonban mindössze
hat koronát kapnak meg.
— A megszállott vidékekre a csehek a legbizonytalanabb
foglalkozású embereket nevezték ki vezetőkké.
Félbenmaradt ősjogászok és teljesen bizonytalan
egzisztenciák az új főszolgabírák, vasúti és postai ellenőrző
tisztviselők, akikkel szemben a tót nép ellenséges
álláspontra helyezkedik. A csehek üzemben tartják a
nyitrabányai szénbányát, azonban a bánya termelését
éjszakánként hazaszállítják. Érdekes és meg kell említeni,
hogy az olasz tisztek mindegyre látják a csehek igazságtalan
és a népjogokkal ellenkező magatartását, amivel szemben
nemegyszer nyíltan fejezik ki ellenszenvüket. Nyitrán
j egy olasz alezredes a cseh tisztek jelenlétében néhány tört
magyar szóval ráparancsolt a cigányra, hogy játssza el a
magyar Himnuszt, amit a kávéházban tartózkodó magyarok
boldogan tapsoltak meg. A csehek és a velük tartó tótok
vezetői a felföldi zsidóság ellen faji harcot hirdetnek, mivel
azok nem akarják magukat cseh-szlovákoknak kijelenteni,
hanem vagy magyar, vagy pedig zsidó nemzetiségi



álláspontra helyezkednek. Szereden történt, hogy a helybeli
katolikus plébános vezetésével a cseh agitátoroktól
fölizgatott csőcselék kirabolta a zsidókat. A pap maga is két
lovat kerített a jól sikerült pogromból, de a Nyitráról kiküldött
olasz parancsnok nyomban elrendelte, hogy az összes
elrablott tárgyakat vigyék vissza tulajdonosainak. A
plébánosnak magának kellett visszavinni az általa rabolt két
lovat.
— Minden jel arra mutat, hogy a csehek ittléte csak
kijózanította a tót nép legnagyobb részét. Mi bátran
követelhetjük, hogy tartsanak népszavazást Tótországban,
mert biztosak vagyunk, hogy a lakosságnak még tíz
percentje sem jelentené ki, hogy szükségesnek tartja az
önálló tót népnek Csehországba való bekebelezését.”
Az 1920-as években aztán megkezdődött a Felvidék
gazdasági kiuzsorázása, a magyar világban alapított gyárak
leszerelése és Csehországba szállítása. Erre azért volt
szükség, nehogy a gyárak konkurenciát jelentsenek a cseh
ipar számára. A Csehországhoz került Kárpátaljára pedig
kizárólag cseh tisztviselőket költöztettek, ami abszurd
helyzetet eredményezett, mert őket ott bizony senki nem
értette meg.
1919. január—februárban nemcsak Erdélyben, hanem a
Felvidéken is sztrájkmozgalom indult a megszállók
tevékenysége ellen. Amikor a pozsonyi sztrájkot erőszakkal
letörték, ez továbbgyűrűzött kelet felé. Február első heteiben
a kassai munkásság szüntette be a munkát, de a posta, a
közigazgatás és még a bíráskodás is szünetelt. Az ungvári
magyar vasutasok pedig küldöttséget menesztettek a cseh
csapatok parancsnokához, az olasz Ciaffi ezredeshez. A
katona kijelentette: „a mi katonai megszállásunk ideiglenes



jellegű. Önök tehát nem polgárai a Cseh-Szlovák
Köztársaságnak, még csak nem is alkalmazottai. A
megszállás első napjaiban az utánpótlás nehézségei folytán
kénytelenek voltunk egyet-mást, így lisztet is rekvirálni.
Mihelyt módunkban lesz, az átadott készleteket a városnak
visszaszolgáltatjuk.”
Korabeli dokumentumok szerint a cseheket vezető olasz
tisztek emberségesebbek voltak a magyarokkal szemben,
aminek az lett a következménye, hogy a cseh politikusok
egyszerűen megvádolták és árulónak tartották az olasz
katonai vezetőket.
Mit tett a magyar kormány az országra mindenhonnan
rázúduló támadások ellen? Mit tehetett egyáltalán?
Ha elolvassuk Károlyi Mihály ideiglenes köztársasági
elnöknek egy beszédét, amelyben a külpolitikai kérdésekkel
foglalkozott, talán kissé csalódunk:
— Én bízom Wilson pacifista tanainak győzelmében és nem
hiszem azt, hogy megengedje valaha is Amerika nagy
elnöke, hogy béke helyett büntető-expedíciókat indítsanak az
ártatlan néptömegek ellen, hogy megengedje azt, hogy az
imperializmus helyébe, amelynek immár vége van, új
imperializmusok létesüljenek és fenyegessék megint a világ
békéjét. Én biztos vagyok a megegyezéses, demokratikus,
valóban tartós és nem fegyverszünetet jelentő béke
győzelmében, azért is, mert Amerikának és Wilson elnöknek
erős támaszai ebben a nyugati demokráciák, az olasz,
francia és angol igazán demokrata politikusok és
államférfiak. De nem is lehet fél Európát elkeseríteni egy
lealázó és hódító békével. Bízom abban, hogy nemsokára
elkövetkezik már az az idő, amikor a körülöttünk lévő kis



nemzetek is belátják, hogy saját érdekeik sem kívánják a
mérték nélküli hódítás és zsákmányolás politikáját. Bár most
még mindenféle ellenségekkel vagyunk körülvéve, én még
sem csüggedek, és hiszem, hogy az ellentéteket sorra le
fogjuk küzdhetni s a bizalmatlanság megszűnvén, helyét a
belátás és megértés fogja elfoglalni.
Nem fogunk többé gránátot adni az emberek kezébe, de
ásót, ekét és kalapácsot. Ezekkel fogjuk összekovácsolni,
összeforrasztani Magyarországot.
A köztársaság elnöke ezek szerint látszólag még mindig a
pacifista politikát képviseli, sőt egyenesen kijelenti, hogy
többet nem fognak fegyvert adni az emberek kezébe.
Titokban azonban egészen más volt a helyzet. Károlyi
gondolkodásmódja megváltozott a magyar állam
végveszélybe kerülése miatt, s 1919. január 20-án magához
kérte Stromfeld Aurél vezérkari ezredest, kinevezte hadügyi
államtitkárrá, s megbízta erős magyar hadsereg
megszervezésével.
A budapesti hadilevéltár Stromfeld-gyűjteményének egyik
forrása szerint Károlyi kijelentette az ezredesnek, hogy a
„legrövidebb idő alatt 100 000 főnyi hadsereget kell
felállítani”. Tombor Jenő alezredes vallomása az 1920-ban
lefolytatott Stromfeld-perben azt mutatja, hogy a
Hadügyminisztériumban valóban tervbe vették az ország
katonai fölszabadítását. Stromfeld 1919. február végén
Tombort a minisztérium V. osztálya vezetőjévé nevezte ki, így
Tombor biztos információkhoz jutott. Szerinte Stromfeld
terveiben egy 18 hadosztályból és 3 székely hadosztályból
álló erős magyar hadsereg szerepelt, amellyel „a cseh és
román előnyomulást vissza lehetett volna verni”.



Stromfeld államtitkárnak nem kellett 72 óra sem ahhoz, hogy
a hadra fogható legerősebb magyar csapatnak, a Székely
Hadosztálynak általános tűzparancsot és ellenállást
rendeljen el a románokkal szemben. Itt hozunk
nyilvánosságra egy eddig nem publikált dokumentumot,
amelyet Kratochwill ezredes írt alá 1919. január 23-án, s
amelynek a címe:
Intézkedés a fegyveres ellenállás szervezésére. Magasabb
csapatparancsnok részéről a Károlyi-forradalom idején ez
volt az első határozott intézkedés:
„I. A románok előnyomulása a Hüm. 1775/eln. 5. számú
rendelete értelmében fegyverrel akadályozandó meg.
A románok csak a fegyverszüneti egyezményben az entente
csapatok részére kikötött azon joggal bírnak, hogy egyes
stratégiai pontokat (Nagyvárad, Szatmárnémeti stb.)
megszállhatnak. Jövőben ezen jogok gyakorlásában csak
akkor nem akadályozandók fegyverrel, ha szándékukat
előzetesen a megszálló csapatok létszámának felemlítésével
bejelentik, s a megszállás módozatainak megállapítására,
előzetes javaslatot tesznek. Ezen megszállási módozat és
szándék, a Hűm. döntésének kikérése végett ide dróton
jelentendő.
Ily stratégiai pontok megtörténő megszállása esetén
csapataink helyeiken maradnak. Minden előzetes bejelentés
nélküli vagy az erre vonatkozó döntés bevárása előtti
előnyomulás vagy rajtaütés fegyverrel a legerélyesebben
megakadályozandó.
2. A fegyveres ellenállás vezetésével a Szeghalom
Sebeskőrös—Nagyvárad (bezárólag)—Fekete és Sebeskőrös



közötti vízválasztó vonaltól északra én bízattam meg, s e
célból az Erdélyből kivont csapatokon kívül a szegedi
kerületnek az említett vonaltól északra elhelyezett, valamint
a kassai kerületnek Máramaros, Ugocsa és Szatmár
vármegyékben fekvő összes csapatai (az onnan kivont
nemzetőrségekkel együtt) nekem rendeltettek alá. Tőlünk
délre a szegedi kerület hasonló ellenállást szervez.
3. A rendelkezésre álló védelmi erők a megfigyelő, biztosító
és védelmi szolgálat ellátása céljából kettő csoportra
osztatnak:
a) Déli csoport Raics Károly ezredes parancsnoksága alatt a
21-ik ezred,
a nagyváradi helyőrség és
a szegedi kerületnek a határvonaltól elhelyezett csapatai és
az ott lévő nemzetőrségek.
Feladata a Kolozsvár—Bánffyhunyad—Nagyváradi vonal
elzárása. Törekedni kell, hogy a már huzamosabb idő óta
igénybe vett 21-ik ezred mielőbb fölváltassék és
rendezkedés végett tartalékba visszavonassék.
b) Északi csoport egyelőre az én parancsnokságom alatt
székely gyaloghadosztály,
39-ik hó-nak az említett három vármegyében lévő csapatai
és az onnan kivont nemzetőrségek, a Varga-különítmény
(Debrecen).
Feladata a Zilah —Nagyléta, Zilah —Nagykároly vonalak,
valamint a Szamos és Felsőtisza völgyek elzárása.



4. A csoportok egymás között és a szomszéd területekkel
állandó összeköttetést tartsanak.
A felderítés minden eszközzel elő mozdítandó.
5. Mindkét csoportparancsnokság minél erősebb tartalékot
különítsen ki és gondoskodjék a gyors eltolás lehetőségéről,
hogy csapataink mindig túlerővel léphessenek föl.
Az alárendelt tüzérség mielőbb harckész állapotba
helyezendő és ennek elérése ide jelentendő. Egyébként a
toborzás és a csapatok további szervezése teljes eréllyel
folytatandók.
Különös súly helyezendő a csapatok anyagi ellátására. E
tekintetben a legnagyobb öntevékenységet elvárom.
Amennyiben szükségletek saját hatáskörben nem volnának
semmiképpen sem előteremthetők, úgy azok szegedi ker.
parságtól igénylendők.
7. A csoport parságok helyzet jelentéseiket naponta dut. 4h
ig az Erdélyi kat. ker. parancsnokság részére a Székely ho.
parsághoz Debreczen 35 telefon számra küldjék be. Sürgős
és fontos események azonnal jelentendők.
8. Kiadom Székely ho. parság. 39. dandárság. 21. ezred
parság. (39 dandár útján) Székely tüzér dandár és
megküldöm a szegedi honvéd ker. parság és 39. ho.
parságnak.”
Nagyon fontos ez a Kratochwill-parancs. Jól mutatja az
eltökéltséget a fegyveres ellenállásra. Kár, hogy nem 1918
novemberében adták ki ezt az utasítást. Utólag persze nem
dönthető el, hogy a hadsereg széthullása hónapjaiban (1918
november—december) lett volna-e lehetősége a



kormányzatnak az ellenállásra. A katonai vezetés nagyon
nehéz helyzetben volt, mert a régi katonai fegyelem a
csapatok még megmaradt részeinél sem volt az igazi. Ezt
bizonyítja a híres aradi eset. Egy Fiatal tiszt, akit Fellner
Andornak neveztek, 1918 őszén a románok ellen akarta vinni
katonáit. Ezek azonban nem engedelmeskedtek neki, mire a
tiszt a katonái előtt főbe lőtte magát. Temetésén a kormány
a légierő egyik gépéből koszorút dobatott a nagyszerű
magyar katona sírhantjára.
Ilyen körülmények között — s ez a fenti Kratochwill
parancsból is kiderül — az volt a katonai felsővezetés célja,
hogy a román előnyomulást és a román és cseh csapatok
északkelet-magyarországi találkozását megakadályozzák.
Stromfeld távlati terve az volt, hogy a leendő erős magyar
haderővel északkelet felé támadást intézve benyomul a cseh
és román csapatok közé, ezután először kiveri a cseheket,
majd a teljes hadsereggel a románok ellen fordul és
megtisztítja tőlük Kelet-Magyarországot. Nagy kérdés, hogy
ez a szimpatikus terv mennyire volt reális az adott
körülmények között. A Székely Hadosztály harcai a
Királyhágó hegyeiben azt mutatták, hogy — mivel meg
tudták állítani a román előnyomulást — a román csapatokkal
szemben több mint esélyesek voltak. Annak ellenére, hogy a
magyar katonai hírszerzés egy olvasható jelentése szerint
némi francia fegyverszállítás indult meg 1919 februárjától az
erdélyi román csapatok számára. (Február 10-én 24 vagon
francia lőszer érkezett Désre, valószínűleg az erdélyi
románság között megkezdődött toborzás során
megszerveződő csapatok számára.) A megszálló román
csapatok állapotát egy másik erdélyi hirszerzői jelentés így
írja le: a dél-romániai katonák „szökdösnek hazafelé (...) és
csak a mitőlünk átpártolt tisztek és legénység tartja fenn a



lelkesedést.” E jelentést román szervektől származó
dokumentumok megerősítik. Ezek szerint 1918—1920 között
tízesével dezertáltak a román katonák, a hadbíróságaik
állandóan ítélkeztek. Nicolae Iorga, a román irredenta
mozgalmak egyik vezére az emlékiratában megdöbbenéssel
ír erről, csodálkozván, hogy a román nép fiai nem értik meg,
mi a tétje a hadműveleteknek.
A cseh csapatoknak még csak saját magasabb
parancsnokaik sem voltak, olasz főtisztek vezették a Felvidék
megszállását. A cseh katonák nagy részének nemigen voltak
harctéri tapasztalatai.
Már 1919 január végén megkezdődött a katonák toborzása
az új magyar hadseregbe. A koncepció nyilvánosságra
hozatala olyan módon történt meg, hogy március 2-án egy
vasárnapi napon a köztársaság ideiglenes elnöke nagyszámú
kísérettel Szatmárnémetibe látogatott és megszemlélte a
Székely Hadosztályt. Nem véletlen, hogy éppen ebbe a
városba utazott az elnök: ott volt ugyanis a székely csapatok
főparancsnoksága. A kíséretnek tagja volt még Böhm Vilmos
hadügy- és Nagy Vince belügyminiszter.
A szatmári nagygyűlés az ellenséggel szembeni összefogás
szép példája volt. A korabeli laptudósító ezt írta: „Amikor az
elnök az emelvényre lépett, dörgő taps fogadta. A
munkásdalárda a Marseillaise-t, a polgári dalárda a Himnuszt
énekelte el.” Milyen furcsa helyzet! Néhány tucat kilométerre
onnan keletre ugrásra készen áll a Marseillaise-t egyáltalán
nem éneklő román hadsereg, a franciák „barátja”;
Szatmáron pedig a franciák „ellenségei” levett kalappal
éneklik a francia himnuszt!



Károlyi elnök rövid beszédében elemezte a helyzetet és
kitért a haza fegyveres megvédésének kérdésére. Íme
beszédének szövege:
„Katonák! Polgárok! Munkások! Régen vágyódtam már
idejönni, hogy megköszönjem azok kitartását, akik itt őrt
állanak. Magyarország sohasem fogja elfelejteni, hogy a
háború öt keserű esztendeje után a székely katonák nem
mentek vissza családi tűzhelyükhöz, hanem a háború
minden nyomorúságát átszenvedve, volt annyi lelkierejük,
hogy ismét fegyverbe álljanak az egész ország ügyéért. Itt
van közöttünk Böhm Vilmos hadügyminiszter úr, aki
szocialista létére minden gondolatával azon van, hogy vissza
lehessen szerezni bányáinkat és erdeinket, amelyek nélkül
nem lehet fűteni a kohókat, s amelyek életet adnak
elvtársainknak, a szociáldemokrata munkásságnak.
A legvakmerőbb hazugság, amikor azt merik állítani, hogy a
szocialisták nem épp úgy akarják visszafoglalni elrablott
területeiket, mint minden más magyar ember, azokat a
területeket, amelyeket militarista, imperialista és kapitalista
államok akarnak tőlünk erőszakkal elvenni. Hiszen akkor
legtöbbet éppen a munkások „veszítenének, mert ők jól
tudják, hogyha ezt az országot megfosztják fájától és
szenétől, akkor az a munkás kivándorolhat, de nem a
szomszédba, hiszen körülöttünk militarista, imperialista és
reakciós országok vannak. A veszedelem itt van a kapuinknál
s nekünk meggyötörten várnunk kell, mert a hazát nemcsak
bátorsággal, hanem okossággal is kell szolgálni. Az
előrelátás, a józan ész követeli tőlünk, hogy semmiféle
uszításba bele ne menjünk. Bennem él a remény és a hit,
hogy Európa areopágja előtt a jog alapján meg fogjuk
menteni Magyarországot. Remélem és hiszem, hogy a
rajtunk elkövetett, világraszóló igazságtalanságokat



orvosolni fogják a versailles-i konferencián. Nem hihetem,
hogy Wilson megengedné az imperiális áramlatok
felülkerekedését, amelyeknek áldozatául esnék
Magyarország is. Meg vagyok győződve, hogy Amerika és az
antant egész demokratikus és szociális érzésű közvéleménye
tiltakozni fog minden olyan amputáció ellen, amely
lehetetlenné teszi, hogy ez az ország életképes legyen.
Mert mi abba soha, soha belenyugodni nem fogunk. Hallja
meg innen az egész világ, hogy nem lehet egy nemzetet
legázolni, nem lehet egy népből kiirtani az önfenntartási
ösztönt, mely azt mondatja vele, hogy élni akar. Nem lehet
elpusztítani egy olyan országot, melynek más célja nincs,
mint hogy minden polgárnak egyforma jogot biztosítson. De
hallja meg és értse meg a világ azt is, hogy ha a párisi
békekonferencia a wilsoni elvek, a népek önrendelkező joga
és megegyezéses béke ellen döntene, akkor mi végső
szükségünkben fegyverrel is fel fogjuk szabadítani ezt az
országot. ”
Lépjünk csak előre az időben néhány évtizedet! Károlyi azt
mondta, hogy Magyarország sohasem fogja elfelejteni a
székely katonák hősiességét. Mégis elfelejtette. Az elmúlt 40
évben, ha egyáltalán beszéltek róluk, minden voltak, csak
honvédő hősök nem. Itt lenne az ideje annak, hogy a
magyarság megismerhesse a Székely Hadosztály igaz
történetét! Az Elnök kijelentette: nem lehet legázolni a
magyarságot. S ehhez fűzte a legázolást egyedül
megakadályozni képes lehetőséget, az ország fegyveres
fölszabadítását. Igen, erre talán nem számítottak azok a
hódítók, akik azt gondolták, hogy mivel a magyarság porba
sújtva hevert, mindenét el lehet venni.



Ezekben a hetekben nagymértékben aktivizálódott a területi
igényeit veszélyben látó cseh diplomácia, amely — a
románhoz hasonlóan — történelmet kreált, hamis adatokat
szolgáltatott a nagyhatalmak politikusai számára, s végül, de
nem utolsósorban minden módon le akarta járatni
Magyarországot.
Említettük, hogy a cseh csapatok 1918 végétől megkezdték
a Felvidék megszállását. Ez év karácsonyán húzták meg az
északi demarkációs vonalat, de az így nyert területekkel nem
volt elégedett a cseh vezetés. Már 1919 januárjában arról
váltott levelet Benes külügyminiszter és Kramaf kormányfő,
hogy — többek között — „Kelet-Szlovákiában” gazdasági és
közlekedési okoknál fogva el kell érni a demarkációs vonal
megváltoztatását. Srobár január közepén a
békekonferenciához írt levelében elmondta, hogy Pozsony
térségében a Duna nem lehet határ, hanem a várostól és az
egész Csallóköztől délre kell megvonni a határvonalat. Úgy
képzelték tehát, az etnikai viszonyoktól teljesen függetlenül,
hogy Győr és Komárom megyének a Dunától a mai
Magyarország felé eső területei még Csehszlovákiához
tartoznának. Srobár a Mátra és a Bükk hegységtől délre (!)
húzódó vasútvonalat is kérte. (Egyes ábrándos tervekben
még Budapestnek is Csehszlovákiához kellene tartoznia!)
Klofác hadügyminiszter, valószínűleg a magyar fegyveres
honvédelmi tervek ellensúlyozása céljából 1919. március 9
én nagyszabású tervezetet dolgozott ki a december 24-i
vonal jóval délebbre (a Dunántúl belseje felé) való
kitolásáról, hangsúlyozva, hogy az még nem a végleges
követelésük.
A cseh követeléseket február 1 -jén Benes és Kramaí
terjesztette a békekonferencia elé. Benes háromórás
beszédben kérte vissza Csehország régi határát (Sziléziát is,



amely az egyik legnagyobb közép-európai iparvidék), a
Felvidéket, Kárpátalját és itt hozta javaslatba a cseh
jugoszláv korridort. A Tízek Tanácsa egy nyolctagú
bizottságot hozott létre, a cseh és szlovák ügyek
tárgyalására. A cseh delegáció összesen 11 memorandumot
adott át a bizottságnak. Többek között azzal érveltek, hogy
minél nagyobb lesz Csehszlovákia, annál megbízhatóbb
„bázis és védőbástya lenne a német imperializmus ellen.”
Benes — Brátianuhoz hasonlóan — sajátos történelmi
érveket használt. Elmondta, hogy a csehek régóta a
szerbekkel szimpatizáltak, s a világháború kitörésétől kezdve
— a cseh ellenállás következtében — a Monarchia és a
csehek között szinte hadiállapot alakult ki. Ezért tehát Benes
kérte a háborús jóvátételből való részesedést. E sajátos
logikája nem engedte elmondani neki azt, hogy a cseh
polgárság volt az egyik legnagyobb haszonélvezője az
Osztrák—Magyar Monarchia piacának.
Az egyik cseh beadvány, amelyik a szlovákok történetével
ismertette meg a békekonferencia illetékeseit, elmondja,
hogy a 18. században csak egymillió magyar volt egész
Magyarországon. A kiegyezés után megindult az erőszakos
magyarosítás, a szlovákokat a legbrutálisabban üldözték.
Benesék szerint az 1873-as felvidéki kolerajárvány idején
például a magyarok szlovák gyermekeket vittek ismeretlen
helyre, s még 1919-ben sem lehet tudni a sorsukról. A cseh
delegáció statisztikai kimutatásokat is bemutatott, amelyek
— enyhén szólva — nem pontos adatokat tartalmaztak.
Gazdasági, közlekedési vagy stratégiai okokra hivatkozva
végül az alábbi határvonalat követelték: a Duna folyó Vácig,
a Cserhát és a Bükk hegység felezővonala, Miskolctól
Gesztelyig, a Hernádtól Aszalóig, a tokaji hegyeken át
Sárospatakig, majd a Bodrog mentén Bereckig, délkeleten



Őrladányig, a Tisza mente a cseh—román—magyar határig.
A cseh egységek azért lépték át minduntalan a demarkációs
vonalat, hogy azt a határt elérjék.
A korridor tervét még februárban elvetette a
békekonferencia, angol és elsősorban olasz javaslatra. Az
amerikai delegáció nyomására pedig a csehek által követelt
vonalat északabbra tolták.
Végül márciusban megállapították a magyar—csehszlovák
határ végleges vonalát.
Távirat
a Minisztertanács elnökétől, a Hadügyminisztertől a Keleti
Szövetséges Haderők parancsnokának.
Primo. — A Békekonferencia azzal a céllal, hogy Románia és
Magyarország között minden olyan összeütközés elkerülhető
legyen, amely megzavarhatná a jelenleg folyamatban lévő
munkáját, február 26-i ülésén elhatározta: „helyesli
Erdélyben, Magyarország és Románia között egy magyar és
román csapatoktól mentes, semleges övezet kialakítását,
amelynek fontos pontjait azonban szövetségközi
csapatoknak (kb. két zászlóalj néhány lovassal vagy egy
lovasezred) kellene elfoglalniuk. Feladatuk ebben az
övezetben a rend és a nyugalom fenntartásának biztosítása,
szükség esetén a szövetségesközi bizottságok segítségével,
amelyek mindenekelőtt a különböző közigazgatási
ellenőrzésekkel lennének megbízva, míg a területek
közigazgatása továbbra is a fegyverszünet által rögzített
feltételeknek lenne alávetve. Ez az övezet az alábbi módon
lesz körülhatárolva: keleti vagy román határ: az aradi
országút Nagyszalontáig, onnan a Nagyvárad—Nagykároly



vasútvonal, Szatmárnémeti. Az említett helységek
mindegyike mentes lesz a románok katonai megszállása alól,
de a gazdasági szükségletek szempontjából mind e
helységeket, mind a vasutat a szövetségesek ellenőrzésével
használhatják a román csapatok és a lakosok. Északi
határvonal: a Szamos folyó. Nyugati határvonal
Magyarországon: a Tiszától kiinduló vonal Vásárosnaménytól
északnyugatra 5 km, amely ezután Debrecentől nyugatra 5
km, Dévaványától és Gyomától nyugatra 3 km távolságban
húzódik, majd csatlakozik a Szegedtől délre húzódó déli
vonalhoz. Déli határvonal: a Maros folyó, Arad és Szeged,
amely térséget a szövetséges csapatok foglalnak el, a román
és magyar csapatok kizárásával.
Secundo. — Kérem, szíveskedjék elrendelni a határozat
végrehajtásához szükséges intézkedéseket.
Tertio. — A táviratot továbbítsák Berthelot tábornoknak.
Aláírás: Clemenceau






/Részlet.)
Távirat
A Minisztertanács elnökétől, hadügyminisztertől a Keleti
Szövetséges Haderők parancsnokának
Konstantinápoly
A márc. 1-jei 2138 BS/3 folytatása.
Primo — Jelezték nekem, hogy Magyarország evakuálja azt
az övezetet, amelyeket román csapatoknak kell elfoglalni,
kiüríti a térséget és túlkapásokat követ el a román lakosság
ellen.
Secundo — Foch marsall úgy véli, hogy a román
hadseregnek engedélyt kell adni a lehető leggyorsabb
előnyomulásra, és a hadműveletet úgy kell szabályozni, hogy
a román megszállás szorosan kövesse a magyar kiürítést.
Tertio — Előnyös lenne egy vegyes bizottság megalakítása,
azzal a feladattal megbízva, hogy biztosítsa a hadművelet
rendben történő végrehajtását, megállapítsa a károkat és
biztosítsa a helyreállítást.
Quarto — Kérem szíveskedjék sürgősen tudatni velem az e
tárgyban hozott intézkedéseit.
Aláírás: Alby
Másolat a hadügyminiszter úrnak (Katonai titkos kabinet) a
külügyminiszter úrnak (Politikai Főnökség) a C. S. G.-nek,
Versailles.






(Részlet.)
Eközben a békekonferencia által február 26-án elfogadott
tervezet a román és magyar csapatok közötti semleges
zónáról elindult a maga útján. A Keleti Hadsereg
főparancsnokságát hívták meg azzal, hogy adassa át a
magyar kormánynak a döntő fontosságú jegyzéket.
Clemenceau maga írta alá az alábbi titkos táviratot,
amelyben Franchet d’Esperey tudomására hozta a tényállást
és a teendőket, 1919. március 1-jén:
„A Minisztertanács elnökétől, a hadügyminisztertől a Keleti
Szövetséges Haderők főparancsnokának.
Primo. — A Békekonferencia azzal a céllal, hogy Románia és
Magyarország között minden olyan összeütközés elkerülhető
legyen, amely megzavarhatná a jelenleg folyamatban lévő
munkáját, február 26-i ülésén elhatározta: helyesli
Erdélyben, Magyarország és Románia között egy magyar és
román csapatoktól mentes, semleges övezet kialakítását,
amelynek fontos pontjait azonban szövetségközi
csapatoknak (kb. két zászlóalj néhány lovassal vagy egy
lovasezred) kellene elfoglalniuk. Feladatuk ebben az
övezetben a rend és a nyugalom fenntartásának biztosítása,
szükség esetén a szövetségesközi bizottságok segítségével,
amelyek mindenekelőtt a különböző közigazgatási
ellenőrzésekkel lennének megbízva, míg a területek
közigazgatása továbbra is a fegyverszünet által rögzített
feltételeknek lenne alávetve. Ez az övezet az alábbi módon
lesz körülhatárolva: keleti vagy román határ: az aradi
országút Nagyszalontáig, onnan a Nagyvárad—Nagykároly
vasútvonal, Szatmárnémeti. Az említett helységek
mindegyike mentes lesz a románok katonai megszállása alól,
de a gazdasági szükségletek szempontjából mind e



helységeket, mind a vasutat a szövetségesek ellenőrzésével
használhatják a román csapatok és a lakosok. Északi
határvonal: a Szamos folyó. Nyugati határvonal
Magyarországon: a Tiszától kiinduló vonal Vásárosnaménytól
északnyugatra 5 km, amely ezután Debrecentől nyugatra 5
km, Dévaványától és Gyomától nyugatra 3 km, Orosházától,
Hódmezővásárhelytől és Szegedtől nyugatra 5 km
távolságban húzódik, majd csatlakozik a Szegedtől délre
húzódó déli vonalhoz. Déli határvonal: a Maros folyó, Arad és
Szeged, amely térséget a szövetséges csapatok foglalnak el,
a román és magyar csapatok kizárásával.
Secundo. — Kérem, szíveskedjék elrendelni a határozat
végrehajtásához szükséges intézkedéseket.
Tertio. — A táviratot továbbítsák Berthelot tábornoknak.”
Közben azonban jól dolgozott a román propaganda, amely
állandóan hangsúlyozta a magyar csapatok kegyetlenségeit.
Ezért a francia miniszterelnök március 14-én újabb táviratot
küldött Konstantinápolyba:
„Primo. — Jelezték nekem, hogy Magyarország evakuálja azt
az övezetet, amelyeket román csapatoknak kell elfoglalni,
kiüríti a térséget és túlkapásokat követ el a román lakosság
ellen.
Secundo. — Foch marsall úgy véli, hogy a román
hadseregnek engedélyt kell adni a lehető leggyorsabb
előnyomulásra, és a hadműveletet úgy kell szabályozni, hogy
a román megszállás szorosan kövesse a magyar kiüritést.
Tertio. — Előnyös lenne egy vegyes bizottság megalakítása,
azzal a feladattal megbízva, hogy biztosítsa a hadművelet



rendben történő végrehajtását, megállapítsa a károkat és
biztosítsa a helyreállítást.
Quarto. — Kérem szíveskedjék sürgősen tudatni velem az e
tárgyban hozott intézkedéseit.”
A magyar csapatok természetesen nem evakuálták a leendő
román sávot, hanem szilárdan álltak az 1919. januári
vonalakon. Foch marsall érthető módon a minél gyorsabb
román előnyomulást sürgette, ugyanis szerinte minél előbb
biztosítják Románia nyugati határait, annál hamarabb lesz
bevethető a román hadsereg Oroszország ellen.
Ugyanezen a napon a békekonferencia egy levelet kapott a
párizsi román követségtől. Nézzük, hogyan látta és láttatta
magát és a szomszédait Bukarest 1919. március közepén:
„Oroszországból a legriasztóbb hírek érkeznek a román
kormányhoz. Jól szervezett és igen sok esetben német
tisztek által irányított bolsevista bandák támadást készítenek
elő Románia ellen. Biztos információnkból következik, hogy a
magyarok és a bolsevisták megegyeztek abban, hogy
támadást szerveznek Románia ellen. Emellett a román
hadsereg harci állománya jelenleg elégtelen, s ezt a
felszerelés, a lószerszám és az élelem hiánya miatt nem
lehet bővíteni.
Mi vagyunk az utolsó bástya a bolsevizmus ellen, és
Oroszországban jelenleg oly nagy az anarchia, hogy
semmiféle megkülönböztetést nem szükséges tenni ukránok
és bolsevisták között.
Egy román ezred, amely Razdelnájában (Ukrajna, Odesszától
északra) helyettesíti a Szövetségeseket, azt kérte, hogy a



francia parancsnokság élelmezze, de az utóbbi azt
válaszolta, hogy ezt nem teheti meg.
A melléklethez három táblázatot csatolok, amely jelzi a
román hadsereg szükségleteit felszerelésben, lószerszámban
és élelmiszerben. Hangsúlyozzuk, hogy e táblázatokban
jelzett mennyiségeknek legalább a felét azonnal küldjék el. A
csapataik nagy részét leszerelő Szövetségesek raktáraikban
bőségesen van miből fedezni Románia szükségleteit.
Tekintettel a kommunikációs nehézségekre, az Ukrajna
mellett zajló katonai hadműveletek érdeke azt kívánja, hogy
mintegy száz repülőgépet küldjenek Romániába, abból a
készletből, amelyet a Szövetségesek a németektől
zsákmányoltak.
Erdélyben és Magyarországon a február 26-án megalapított
új semleges övezet határait csak márc. 8-án közölték a
román kormánnyal, azzal a megjegyzéssel, hogy a román
csapatok a francia parancsnokság engedélye nélkül nem
nyomulhatnak előre, s hogy mindenképp meg kell várniuk,
amíg előbb a magyar csapatok visszavonulnak. Franchet
d’Esperey tábornok hozzáfűzi, hogy ki fog jelölni egy francia
tábornokot vagy törzstisztet, hogy a helyszínen rendezze a
helyzetet. Addig is a magyarok kiürítik a területet. Uszításaik
és fosztogatásaik folytatódnak és egyre gyakoribbak. Sürgős
megoldásra van szükség, amely ezeknek végét veti, és
kényszeríti őket, hogy visszaadják azt, amit elvettek.
Tekintve, hogy a magyarok összejátszanak az ukránokkal, s
hogy az erre vonatkozó érdekeknek összehangoltaknak kell
lenniük és összességükben kell tárgyalni róluk, azért, hogy
hatékony akcióhoz vezessenek, fontos, hogy mindazt, ami az
Erdélyben, Magyarországon és Ukrajnában tartózkodó



Szövetségesek parancsnoksága által hozott döntésekre
vonatkozik, egyetlen katonai hatalom határozza meg,
amelynek székhelye Bukarestben lenne.”
Oroszországból a legriasztóbb hírek érkeznek a román
kormányhoz. Jól szervezett és igen sok esetben német
tisztek által irányított bolsevista bandák támadást készítenek
elő Románia ellen. Biztos információinkból következik, hogy a
magyarok és a bolsevisták megegyeztek abban, hogy
támadást szerveznek Románia ellen. Emellett a román
hadsereg harci állománya jelenleg elégtelen, s ezt a
felszerelés, a lószerszám és az élelem hiánya miatt nem
lehet bővíteni.
Mi vagyunk az utolsó bástya a bolsevizmus ellen, és
Oroszországban jelenleg oly nagy az anarchia, hogy
semmiféle megkülönböztetést nem szükséges tenni ukránok
és bolsevisták között.
Egy román ezred, amely Razdelnájában (Ukrajna, Odesszától
északra) helyettesíti a Szövetségeseket, azt kérte, hogy a
francia parancsnokság élelmezze, de az utóbbi azt
válaszolta, hogy ezt nem teheti meg.
A melléklethez három táblázatot csatolok, amely jelzi a
román hadsereg szükségleteit felszerelésben, lószerszámban
és élelmiszerben. Hangsúlyozzuk, hogy e táblázatokban
jelzett mennyiségeknek legalább a felét azonnal küldjék el.
A csapataik nagy részét leszerelő Szövetségesek raktáraiban
bőségesen van miből fedezni Románia szükségleteit.
Tekintettel a kommunikációs nehézségekre, az Ukrajna
mellett zajló katonai hadműveletek érdeke azt kívánja, hogy



mintegy száz repülőgépet küldjenek Romániába, abból a
készletből, amelyet a Szövetségesek a németektől
zsákmányoltak.
Erdélyben és Magyarországon a február 26-án megállapított
új semleges övezet határait csak márc. 8-án közölték a
román kormánnyal, azzal a megjegyzéssel, hogy a román
csapatok a francia parancsnokság engedélye nélkül nem
nyomulhatnak előre, s hogy mindenképp meg kell várniuk,
amíg előbb a magyar csapatok visszavonulnak. Franchet
d'Esperey tábornok hozzáfűzi, hogy ki fog jelölni egy francia
tábornokot vagy törzstisztet, hogy a helyszínen rendezze a
helyzetet. Addig is a magyarok kiürítik a területet. Uszításaik
és fosztogatásaik folytatódnak és egyre gyakoriabbak.
Sürgős megoldásra van szükség, amely ezeknek végét veti,
és kényszeríti őket, hogy visszaadják azt, amit elvettek.



Tekintve, hogy a magyarok összejátszanak az ukránokkal, s
hogy az erre vonatkozó érdekeknek összehangoltaknak kell
lenniük és összességükben kell tárgyalni róluk azért, hogy
hatékony akcióhoz vezessenek, fontos, hogy mindazt, ami az
Erdélyben, Magyarországon és Ukrajnában tartózkodó
Szövetségesek parancsnoksága által hozott döntésekre
vonatkozik, egyetlen katonai hatalom határozza meg,
amelynek székhelye Bukarestben lenne.






(Részlet.)
A román vezetés, mint látjuk, a román hadsereg oroszországi
egységeit a legsiralmasabb helyzetűnek állítja be, azért,
hogy minél nagyobb anyagi támogatást harcoljon ki a
nyugatiaktól. Ügyes fordulattal a leszerelendő szövetséges
csapatok felszereléseit kéri. Igen nagy légierőt is igényel
magának. A taktika ugyanaz, ami 1916-ban is volt: Románia
üzleti alapon hajlandó szolgálni az antantot, de csak akkor,
ha minden döntését óriási értékű anyagi javakkal honorálják.
A magyar—román viszonyt minél előbb rendezni akarják — s
mint minden jegyzékükben, itt is a magyarok
fosztogatásairól beszélnek. Tetten érhető a román történelmi
érvelés: a magyarok mielőbb adják vissza azokat a
területeket, amelyeket (1000 évvel ezelőtt) elvettek a
románok eleitől.
A magyar—ukrán kapcsolatokról meglepően jók az
információjuk. Valóban szó volt Budapesten Magyarország és
„Ukránia” kapcsolatainak a kiépítéséről.
Az pedig korántsem véletlen, hogy a román hadvezetés az
összes csapatok parancsnokságát Bukarestbe akarta
összpontosítani. Arra gondolhattak, hogy kérésük elfogadása
esetén a román érdekeket nagymértékben figyelembe vevő
Berthelot lenne a főparancsnok. Franchet d’Esperey azonnal
táviratozott a hadügyminiszternek Párizsba:
„/. A Dél-Oroszországi helyzet és a romániai parancsnokság
esetleges változása arra bírhatja a kormányt, hogy sürgős
határozatokat hozzon, és az alábbiakra vonatkozóan új
direktívákat adjon. Egyrészt az intervenció irányára Dél
Oroszországban, továbbá intézkedések meghozatalára



Besszarábiában a román terület védelmére a bolsevisták
ellen, másrészt a román hadsereg mozgósítására,
megszervezésére, megoszlására és felhasználására.
Tekintettel a kormány által hozott határozatok sürgősségére,
úgy gondoltam, hogy hasznos lenne, ha ismerné
véleményemet a román—orosz kérdésről, a jelenlegi
helyzetről, a keleti hadműveletek lehetséges
összehangolásáról és a parancsnokság megszervezéséről.
Ezért az alábbi javaslatokat terjesztem ön elé:
2. A legmegbízhatóbb forrásokból eredő értesülések szerint
Berthelot tábornok kimerült és elcsüggedt. Az általános
érdeket tekintve úgy vélem, hogy eleget kell tenni a
leváltására irányuló kérelmének.
3. Berthelot tábornok visszahívása esetén kérem önt, hogy
Degoutte tábornokkal váltsa fel őt, hogy ez utóbbit
kinevezése után sürgősen indítsák útnak, és hozzon magával
egy teljes, nagyon homogén és már megszervezett E. M.-et,
úgy hogy már megérkezésekor teljes hatékonysággal tudjon
dolgozni.
4. A román hadsereg rövid időn belül hadműveletet indít a
Dnyeszteren a bolsevista erők ellen, esetleg Erdélyben, hogy
végrehajtassa a Békekongresszus döntéseit.
Szerintem a román erőknek a hadműveletek során az én
parancsnokságom alatt kell lenniük ugyanazon címen, mint a
többi szövetséges hadseregnek, mivel csak én tudom
felbecsülni ezen erők megoszlását a Dnyeszter és Erdély
hadszínterei között.



5. A parancsnokság megszervezésének az alábbiak szerint
kell történnie.
A román hadsereg parancsnoksága: a király, akit
adminisztratív hadsegédfőtisztként egy francia tábornok
támogat, siettetve a hadsereg felállítását.
Charpy tábornok az általa elfoglalt pozícióknál fogva nem
tűnik teljesen megfelelőnek erre a posztra.
A besszarábiai hadsereg, beleértve a francia Dunai
Hadsereget, a görög elemek és pillanatnyilag a román
erőknek legalább a fele Degoutte tábornok
főparancsnoksága alatt.
Az erdélyi hadsereg egy román tábornok parancsnoksága
alatt.
A besszarábiai és az erdélyi hadseregek az én
parancsnokságom alatt állnának. A hadseregek között a
mozgósított erők megoszlása a pillanatnyi helyzettől függne,
és a szövetséges kormányok közötti megegyezés szerint
lenne meghatározva.”
Franchet táviratából kiderül, hogy a román hadvezetés
Besszarábia megtartását (1918 tavaszán hódította vissza azt
a területet Románia) és Erdély végleges megszerzését a
bolsevizmus elleni háborúnak állította be.
A Vix-jegyzék átadása körüli napokban Franchet tábornok
táviratilag jelentette Foch marsall hadügyminiszternek a
semleges övezet kialakításának végrehajtásáról kiadott
intézkedéseit.



„A magyarországi hadsereg tábornokának az ön márc. 1-jei
2138 BS/3-ja végrehajtásának biztosítására az alábbi
intézkedéseket írtam elő:
„/.Gondrecourt tábornok van kijelölve, hogy utasításaimat
követve szabályozza a Magyarország és Románia közötti
semleges övezet kiürítését és elfoglalását, amely területnek
ő lesz a parancsnoka.
2. Gondrecourt tábornok közli majd a magyar kormánnyal a
Békekongresszus határozatait, és 48 órát ad a válaszadásra,
mivel a megegyezés után ez a végrehajtás időpontja.
3. Azonnali elfogadás esetén Gondrecourt tábornok a
részletintézkedéseket a helyszínen szabja meg.
Direktíváim:
A — A magyarok által elfoglalt övezet kiürítését a
megállapított határvonalakig szorosan követi a román
megszállás.
B — A semleges zónát 2 francia zászlóalj és 2 francia század
foglalja el, és biztosítja azon francia tisztek missziójának
azonnali őrizetét, akiket a semleges övezet parancsnoka
azzal a feladattal bízott meg, hogy Figyelemmel kísérjék a
magyar és román csapatmozgásokat és az egyezmény
tiszteletben tartását.
C — Gondrecourt tábornok elnökletével e francia tiszteken
kívül még 10 magyar és 10 román tisztből álló vegyes
bizottság ügyel majd a csapatmozgásokra és az előirt
részletintézkedések végrehajtására:



1. A románok által elfoglalandó övezetben található
hadianyagot a magyarok elvihetik.
2. A semleges zónában található hadianyagok a helyszínen
maradnak.
3. A vasúti és gazdasági felszerelés a magyarok által kiürített
területeken mindenütt a helyszínen marad, leltárba vétetik,
majd amíg e tárgyban végső döntést nem hoznak, a
megszállók veszik át.
4. A dobrudzsai övezet Szamos folyó által jelölt és az ön
2138 BS/3-jában megszabott határa és a Kárpátok magyar
határai között egy szabad övezet marad, ahol a magyarok és
a románok akadálytalanul folytathatják ellenségeskedésüket.
Rejtjelzett távirat fordítása
Konstantinápolyból Hadügyminiszternek, Párizs Franchet
d’Esperey tábornoktól
1) A dél-oroszországi helyzet és a romániai francia
parancsnokság esetleges változása arra bírhatja a kormányt,
hogy sürgős határozatokat hozzon, és az alábbiakra
vonatkozóan új direktívákat adjon. Egyrészt az intervenció
irányára Dél-Oroszországban, továbbá intézkedések
meghozatalára Besszarábiában a román terület védelmére a
bolsevisták ellen, másrészt a román hadsereg
mozgósítására, megszervezésére, megosztására és
felhasználására.
Tekintettel a kormány által hozott határozatok sürgősségére,
úgy gondoltam, hogy hasznos lenne, ha ismerné
véleményemet a román—orosz kérdésről, a jelenlegi
helyzetről, a keleti hadműveletek lehetséges



összehangolásáról és a parancsnokság megszervezéséről.
Ezért az alábbi javaslatokat terjesztem ön elé:
2) A legmegbízhatóbb forrásokból eredő értesülések szerint
Berthelot tábornok kimerült és elcsüggedt. Az általános
érdeket tekintve úgy vélem, hogy eleget kell tenni a
leváltására irányuló kérelmének.
3) Berthelot tábornok visszahívása esetén kérem önt, hogy
Degoutte tábornokkal váltsa fel őt, hogy ez utóbbit
kinevezése után sürgősen indítsák útnak, és hozzon magával
egy teljes, nagyon homogén és már megszervezett E. M.-et,
úgy hogy már megérkezésekor teljes hatékonysággal tudjon
dolgozni.
4) A román hadsereg rövid időn belül hadműveletet indít a
Dnyeszteren a bolsevista erők ellen, esetleg Erdélyben, hogy
végrehajtassa a Békekongresszus döntéseit.
Szerintem a román erőknek a hadműveletek során az én
parancsnokságom alatt kell lenniük ugyanazon címen, mint a
többi szövetséges hadseregnek, mivel csak én tudom
felbecsülni ezen erők megosztását a Dnyeszter és Erdély
hadszínterei között.
5) A parancsnokság megszervezésének az alábbiak szerint
kell történnie.
A román hadsereg parancsnoksága: a király, akit
adminisztratív hadsegédfőtisztként egy francia tábornok
támogat, siettetve a hadsereg felállítását. Charpy tábornok
az általa elfoglalt pozícióknál fogva nem tűnik teljesen
megfelelőnek erre a posztra.



A besszarábiai hadsereg, beleértve a francia Dunai
Hadsereget, a görög elemek és pillanatnyilag a román
erőknek legalább a fele Degoutte tábornok
főparancsnoksága alatt.
Az erdélyi hadsereg egy román tábornok parancsnoksága
alatt.
A besszarábiai és az erdélyi hadseregek az én
parancsnokságom alatt állnának. A hadseregek között a
mozgósított erők megoszlása a pillanatnyi helyzettől függne,
és a szövetséges kormányok közötti megegyezés szerint
lenne meghatározva.
Vége.






(Részlet.)
Rejtjelzett távirat fordítása
Konstantinápolyból Hadügyminisztérium, Párizs Foch
marsallnak Francbet d'Esperey tábornoktól
A magyarországi hadsereg tábornokának az ön márc. 1-jei
2138 BS/3-ja végrehajtásának biztosítására az alábbi
intézkedéseket írtam elő:
1) Gondrecourt tábornok van kijelölve, hogy utasításaimat
követve szabályozza a Magyarország és Románia közötti
semleges övezet kiürítését és elfoglalását, amely területnek
ő lesz a parancsnoka.
2) Gondrecourt tábornok közli majd a magyar kormánnyal a
Békekongresszus határozatait és 48 órát ad a válaszadásra,
mivel a megegyezés után ez a végrehajtás időpontja.
3) Azonnali elfogadás esetén Gondrecourt tábornok a
részletintézkedéseket a helyszínen szabja meg.
Direktíváim:
A — A magyarok által elfoglalt övezet kiürítését a
megállapított határvonalakig szorosan követi a román
megszállás.
B — A semleges zónát 2 francia zászlóalj és 2 francia század
foglalja el, és biztosítja azon francia tisztek missziójának
azonnali őrizetét, akiket a semleges övezet parancsnoka
azzal a feladattal bízott meg, hogy figyelemmel kísérjék a
magyar és román csapatmozgásokat és az egyezmény
tiszteletben tartását.



C — Gondrecourt tábornok elnökletével e francia tiszteken
kívül még 10 magyar és 10 román tisztből álló vegyes
bizottság ügyel majd a csapatmozgásokra és az előírt
részletintézkedések végrehajtására: 1) A románok által
elfoglalandó övezetben található hadianyagot a magyarok
elvihetik. 2) A semleges zónában található hadianyagok a
helyszínen maradnak. 3) A vasúti és gazdasági felszerelés a
magyarok által kiürített területeken mindenütt a helyszínen
marad, leltárba vétetik, majd amíg e tárgyban végső döntést
nem hoznak, a megszállók veszik át.
4) A dobrudzsai övezet Szamos folyó által jelölt és az ön
2138 BS/3-jában megszabott határa és a Kárpátok magyar
határa között egy szabad övezet marad, ahol a magyarok és
a románok akadálytalanul folytathatják ellenségeskedésüket.
Az újabb incidensek elkerülése végett a Szamostól északra a
Kárpátok határvonaláig ideiglenesen meghosszabbítottam a
semleges övezetet az alábbiak szerint:
Keletre a Szatmárnémeti vasút vonala Királyházától nyugatra
az útkanyarulatig, majd a huszti, herincsei, (olvashatatlan),
ökörmezői, toronyai országút. Nyugatra a Vásárosnamény,
Sapobony vonal Munkácstól nyugatra 2 km, majd
párhuzamos vonal a Munkács—Volovec vasútvonaltól
nyugatra 3 km Sztrij felé.
A magyarországi hadsereg hadtestparancsnoka pontosan e
határvonalak helyén fog megállni.
Kérem, tudassa velem, hogy ezt az ideiglenes intézkedést
jóváhagyja-e a Békekongresszus, és rögzítheti-e, mint a
sajátját.



5) A magyar kormány visszautasítása esetén arra
szorítkozom, hogy azonnal értesítem önt, mert úgy vélem,
hogy a szövetségeseknek biztosabb és kevésbé költséges
kényszerítő eszközeik vannak Magyarországgal szemben,
mint amilyenekkel én rendelkezem jelenleg a döntés
erőszakkal való kikényszerítésére.
Vége.






(Részlet.)






(Részlet.)
Az újabb incidensek elkerülése végett a Szamostól északra a
Kárpátok határvonaláig ideiglenesen meghosszabbítottam a
semleges övezetet az alábbiak szerint:
Keletre a Szatmárnémeti vasút vonala Királyházától
nyugatra, az útkanyarulatig, majd a huszti, herincsei,
(olvashatatlan), ökörmezői, toronyai országút. Nyugatra a
Vásárosnamény, Sapobony vonal Munkácstól nyugatra 2 km,
majd párhuzamos vonal a Munkács—Volovec vasútvonaltól
nyugatra 3 km Sztrij felé.
A magyarországi hadsereg hadtestparancsnoka pontosan e
határvonalak helyén fog megállni.
Kérem, tudassa velem, hogy ezt az ideiglenes intézkedést
jóváhagyja-e a Békekongresszuson, és rögzítheti-e mint a
sajátját.
5. A magyar kormány visszautasítása esetén arra
szorítkozom, hogy azonnal értesítem önt, mert úgy vélem,
hogy a szövetségeseknek biztosabb és kevésbé költséges
kényszerítő eszközeik vannak Magyarországgal szemben,
mint amilyenekkel én rendelkezem jelenleg a döntés
erőszakkal való kikényszerítésére.”
Ebből a táviratból kiderül, hogy a Keleti Szövetséges Haderők
főparancsnoka tulajdonképpen tisztességes módon akarta a
román és magyar csapatokat elválasztani egymástól. A két
és fél francia zászlóalj elegendő is lett volna a románok
elriasztására újabb előnyomulástól. Gondrecourt tábornok
személyében — aki Aradra utazott, hogy felügyelje a
csapatok mozgását, korrekt parancsnokot kapott a zóna.



Csak egy óriási hibája volt ennek a zónának: az, hogy nem a
Maros vonalánál húzták meg.
Franchet föltételezhette, hogy a magyar kormány esetleg
visszautasítja a jegyzéket. Erre az esetre az intézkedés
lehetőségét visszaszármaztatta a szövetségesek
főparancsnokságának. Ami azt jelenti, hogy ebben az
esetben ő a hadseregével nem akart fegyveresen föllépni
Magyarország ellen.
A jegyzék végül Franchet-től a magyarországi
antanthadsereg ideiglenes parancsnokán, de Lobit
tábornokon át Vixhez jutott, aki március 20-án átadta
Károlyinak.
A magyar vezetők megdöbbenve olvasták a jegyzéknek a
zóna határaira vonatkozó részét. Álljon itt a Vix-jegyzék
(amely természetesen a párizsi béke-konferencia jegyzéke,
Vix csak a postás szerepét játszotta) teljes szövege:
„Magyarországi hadsereg
Belgrád, 1919. március 19.
de Lobit tábornok, a magyarországi hadsereg ideiglenes
parancsnoka
Károlyi gróf Őkegyelmességének a magyar köztársaság
ideiglenes elnöke



Budapesten
Kegyelmes Uram!
A békekonferencián, az 1919. február 26-iki ülésén
elhatározták, hogy azon célból, hogy a munkálatok folyását
akadályozó minden összetűzést elkerüljenek, tanácsos a
magyarok és a románok között egy semleges zónát
létesíteni, amelyben sem magyar, sem román katona nem
lehet, amelynek azonban a fontosabb pontjait a szövetséges
csapatok fogják megszállani. A főparancsnok engem
delegált, hogy mindazon kérdéseket, melyek a konferencia
ezen elhatározására vonatkoznak, Kegyelmességeddel
egyetértésben szabályozzam.
Budapesti képviselőm, Vix alezredes a következőkkel van
megbízva:
1. A fent említett elhatározást Önnek bemutatni és Önnel
közölni, hogy milyen feltételek mellett szándékozom azt
keresztülvinni.
2. Kegyelmességeddel egyetértésben, ezen elhatározás
alkalmazásának részleteit szabályozni.
3. Ezen részletek közül nekem azokat előterjeszteni,
amelyeknél közbenjárásom szükséges lenne.
A) A semleges zóna határai
A semleges zónának, amelyet a szövetséges csapatok
szállanak meg, következők lesznek a határai:



Keleti határ: Aradtól Nagyszalontáig vezető műút, a
Nagyszalonta—Nagyvárad—Nagykároly—Szatmárnémeti
vasútvonal, mind ezen helységek a magyar és román katonai
megszállás alól ki lévén zárva, ezen fentemlített közlekedési
vonalakat azonban a román csapatok és a szövetségesek
ellenőrzése alatt álló lakosság — amennyiben ezt a
gazdasági szükségletek megkívánják — használhatják.
Északi határ: a Szamos és Tisza folyó, Vásárosnaménytól öt
kilométerre eső pontig.
Nyugati határ: a Tiszát öt kilométerre Vásárosnaménytól öt
kilométerre eső pontig.
Nyugati határ: a Tiszát öt kilométerre Vásárosnaménytól
északnyugatra elhagyja, aztán Debrecentől öt kilométerre
nyugatra, Dévaványától három kilométerre nyugatra,
Gyomától nyugatra, Orosházától, Hódmezővásárhelytől és
Szegedtől öt kilométerre nyugatra húzódik.
Déli határ: Maros folyó. Arad és Szeged városok, amelyek
minden magyar és román csapat kizárásával a szövetséges
csapatok által lesznek megszállva.
A határok részletes vázlata későbben fog megállapíttatni.
B) A zóna kiürítésének és megszállásának feltételei
A magyar csapatoknak a semleges zóna nyugati határa
mögé való visszavonulása, inkluzíve március 23-án kezdődik
és egy maximális tíz (10) napi időközben kell hogy
befejeztessék.
Ezen idő alatt Gondrecourt tábornok, akit a semleges zóna
keleti parancsnokságával bíztam meg, ezt



a szövetséges csapatok által el fogja foglaltatni
és ellenőrizni fogja a magyar csapatok kiürítési mozdulatait.
A román csapatokat felhatalmazza a békekongresszus, hogy
vonalaikat a semleges zóna keleti határáig előretolják,
jelenlegi elhelyezésükbe megmaradnak azonban mindaddig,
míg a magyar csapatok ezen zóna nyugati határán túl nem
jutottak.
C) Anyag
1. Hadianyag: Azon hadianyagot, amely a románok által
megszállandó zónában van, francia tisztek és katonák fogják
leltározni és megőrizni ezt az anyagot, minthogy nem
tekintik hadi foglalásnak, a magyarok el fogják vihetni.
Az anyag, amely a semleges zónában van, a magyar
kormány rendelkezésére bocsáttatik, amelynek
szabadságában van ezt vagy a mostani helyén hagyni, vagy
elvinni.
II. A magyar állam tulajdonát képező vasúti és gazdasági
anyag: Ennek az anyagnak szintén a helyén fog kelleni
maradni addig, amíg fölötte határozat nem hozatik.
Leltározva lesz és egy magyar—román komisszió a
Gondrecourt tábornok elnöksége alatt nekem a használatba
vételének kérdésében ajánlatokat fog tenni.
D) Közigazgatás
A polgári közigazgatás a semleges zónában a szövetséges
parancsnokság ellenőrzése alatt a magyar kormány kezében
fog maradni; a magyar csendőrségi és rendőrségi



karhatalom a fent említett parancsnokság vezetése alatt a
rend és nyugalom fenntartását fogják biztosítani.
Van szerencsém Kegyelmességedet kérni, hogy szíveskedjék
március 21-én tizennyolc órakor Vix alezredessel azt a
dátumot közölni, amikor a magyar csapatok a semleges zóna
túloldalon megjelölt határát érték el, amint előbb a B)
szakaszban említtetett, hogy a mozdulatok március 23-án
kezdődnek és hogy a maximális tiznapi időközben kell hogy
végrehajtassanak.
Az anyagok miatti kérdéseket semmiesetre sem szabad azon
célból ürügyül venni, hogy ezen határidő
meghosszabbíttassék, minthogy minden rendelkezés
megtétetett, hogy ezt a kérdést kiürítés után is meg
lehessen tárgyalni.
de Lobit s. k."
Ha elfogadja a kormány a jegyzéket, önként lemond teljes
Kelet-Magyarországról, benne Erdélyről.
Magyar kormány ezt el nem fogadhatta. Ráadásul — a 2.
pont szerint — Károlyival akarták „ezen elhatározás
alkalmazásának részleteit” meghatározni. A későbbiekben
meglehetős pontossággal e jegyzék zónájának a keleti
vonala lett az államhatár. A jegyzéket ultimátumszerűen
fogalmazták meg, Károlyi már csak azért sem fogadhatta el,
arról nem is beszélve, hogy a magyar nép nem fogad el
olyan kormányt, amely lemond a saját területének 1/3-áról.
Károlyi március 20-án, csütörtökön délután rendkívüli
minisztertanácsot hívott össze. A kormány úgy döntött, hogy
azonnali hatállyal lemond. Szende Pál mindjárt



megfogalmazta a lemondási okiratot, a kormány tagjai
aláírták. Károlyi megfogalmazta a válaszjegyzéket, amit báró
Podmaniczky Tibor külügyminiszteri osztálytanácsos átadott
Vixnek. A válaszjegyzék teljes szövege:
„MAGYAR NÉPKÖZTÁRSASÁG Károlyi Mihály, a magyar
népköztársaság ideiglenes elnöke Vix alezredeshez, a
szövetséges katonai misszió főnökéhez



Budapest
Alezredes Úr!
Ön szíves volt de Lobit tábornok úr nevében egy jegyzéket
átnyújtani nekem, amely közli a magyar kormánnyal a
békekonferenciának 1919. február 26-án egy semleges
zónára vonatkozólag hozott határozatát.
Van szerencsém tudatni Önnel, hogy fent említett jegyzéket
átadtam a magyar köztársaság kormányának és hogy
a kormány nincs abban a helyzetben, hogy tudomásul
vehesse a békekonferencia
határozatát,
és hogy közreműködjék annak végrehajtásában. Ez a
határozat teljes ellentmondásban van az 1918. november
13-án kötött fegyverszüneti katonai konvencióval, minthogy
nem veszi tekintetbe az ország létérdekeit,
megakadályozhatja az ország fejlődését és zavarhatja a
békét. Minthogy a magyar kormány nem viselheti a
felelősségét ennek a határozatnak a végrehajtásáért,
minthogy nem hívták meg a békekonferenciára és nem
működhetett közre a határozat meghozatalában —,
kényszerítve látja magát, hogy ma lemondjon.
Fentieket tudomására hozva, van szerencsém kérni Önt,
Alezredes Úr, hogy szíveskedjék megtenni a szükséges
intézkedéseket, hogy a békekonferencia a legrövidebb idő
alatt megismerhesse a magyar kormány határozatát.



Kérem, fogadja Alezredes Úr a legmélyebb tiszteletem
kifejezését.
KÁROLYI s. k.
Károlyi a válaszában minden lényeges tényezőt elmondott.
Valóban a magyarság létérdekeit veszélyeztette az
ultimátum, s a magyar álláspontot meg sem hallgatták,
nemhogy figyelembe vették volna.
Ezzel Magyarországon történelmi jelentőségű fordulat
történt. A szociáldemokraták egyes vezetői elárulták Károlyit
és a maroknyi, ám annál erőszakosabb, hataloméhes
kommunista mellé álltak.
A magyar jegyzék átadása másnapján 21-én, pénteken este
7-kor összeült a munkástanács és létrehozták a
tanácsköztársaság elnevezésű diktatúrát.
Károlyit és a Berinkey-kormányt nem érte teljesen váratlanul
az antant kegyetlen döntése. Egy Franchet tábornok által
1919. március 23-án föladott táviratból tudjuk, hogy egy
amerikai tiszt sejttette a magyar vezetőkkel az antant
szándékait. Néhány mondatot idézünk a távirati jelentésből:
„A Magyarországi Hadsereg vezénylő tábornoka az
alábbiakat táviratozta nekem:
Idézet: Továbbítom önnek a Budapesten átutazó Yates
ezredesnek, az Egyesült Államok bukaresti katonai
attaséjának azon értesüléseit, amelyeket Vix ezredessel
közölt.
1. Yates ezredes meglátogatta Károlyi elnököt, aki
panaszkodott a román túlkapások és a csehek szlovákiai



inváziója miatt. Az ezredes azt válaszolta neki, hogy a
magyaroknak meg kell hajolniuk a versailles-i kongresszus
határozataiból eredő szlovák megszállás tárgyában, mint
ahogy utólag meg kell majd hajolniuk az Erdéllyel
kapcsolatban hozott döntés előtt is. Az ezredes megjegyezte,
hogy a fentiekben mint egyetértő szövetségeseknek, ha
jelenleg nem is rendelkeznek nagylétszámú haderővel,
egyéb erős eszközeik vannak, mint amilyen az élelmezés és
a pénzügyi kérdések rendezése.
2. Yates ezredes táviratozna Párizsba, és kérné, hogy a
románok minden hadműveletet függesszenek fel
Magyarországon, amíg nem áll módjukban, hogy ők maguk
támogassák követeléseiket, miszerint angol és amerikai
tisztek is vegyenek részt a semleges övezet megszállásában,
amennyiben az létrejön."
Yates ezredes ezek szerint éreztette Károlyival azt, hogy
Erdély kérdésében a legközelebbi jövőben döntés várható, s
elfogadása esetében az élelmezési és bizonyos pénzügyi
kérdések megoldását helyezte kilátásba. Hiába, a magyarság
akkori, igen nehéz helyzetében az ultimátum tartalma
elfogadhatatlan volt. Vix alezredes a választ tudomásul
vette, egyben szabad hazautazást kért az antant misszió
tagjai számára.
Térjünk vissza egy levél közlésének erejéig Gondrecourt
tábornok személyéhez. Ő lett volna a semleges zóna
parancsnoka, ezért Franchet utasítására Aradra utazott.
Néhány nap alatt tájékozódott a helyzetről, s Barrere
nagykövetnek az alábbi levelet írta:
„Vajon mi lesz velem két hét múlva? Itt a dolgok a lehető
legrosszabbra fordultak. Az önnek írt levelem tanúsíthatta,



hogy ideérkezésemkor arra a meggyőződésre jutottam,
miszerint a Békekongresszuson rossz irányba tévedtünk.
Vaknak kellett lennünk, hogy semmiféle adattal nem
rendelkeztünk erről az országról, ha azt hittük, hogy ilyen
csonkításokat kényszeríthetünk Magyarországra anélkül,
hogy kétségbeesésbe ne taszítanánk. Ráadásul, miközben
ezt írom önnek, még nem is mondtam el legmélyebb
gondolatomat, mert túlságosan új jövevénynek éreztem
magam, de meggyőződésem azóta túlságosan is
beigazolódott. Románia és mondjuk ki nyíltan, Szerbia sem
érdemelte meg, hogy kielégítsék túlzott ambícióit, és
megkockáztattuk, hogy újfent gyászos kalandoknak tegyük
ki magunkat, ismét kirobbantva a háborút a bolsevizmus
alakjában.
A magyar bolsevizmus sajátossága, hogy nacionalista
bolsevizmus. Mivel másképp többé nem tudnak
megszerveződni, hogy újra felvegyék a harcot a siker
esélyével, a magyarok a bolsevizmusból akarnak fegyvert
kovácsolni azért, hogy 1. fellázítsák a tömegeket és rájuk
támaszkodjanak, 2. hogy elterjesszék Romániában és
Csehországban, ahol lappangó állapotban már létezik, s ily
módon semmisítsék meg ezeknek az országoknak a katonai
hadműveleteit, s hogy lassanként Olaszországban is
elterjesszék, és megrendítsék az antant országait, 3.
támogatást találjanak az orosz bolsevista seregekben.
A kétségbeesettek programja, akiknek nem lévén több vagy
legalábbis nagyobb vesztenivalójuk, megkísérlik saját
magukkal együtt romba dönteni az egész világot. Bizonyos,
hogy nehéz egy országnak élnie, amikor nem hagytak neki
sem szenet, sem bányákat, sem erdőket, sem ipart...
valóban kissé túl messzire mentünk!



Még volna idő egy fordulattal mindezt orvosolni, s ennek
szükségességét először Romániának kellene megéreznie, de
két hét múlva már késő lesz, és a Konferencia több időt
fordítana arra, hogy ebben megegyezzen, Magyarország
nagy többsége csak kedve ellenére, nacionalizmusból vagy
félelemből bolsevista. De ha a gyülevész nép kerekedik felül,
a bolsevizmus új jelleget fog ölteni, s akkor lehetetlen lesz
gátak közé szorítani, míg most ezt még bizonyosan meg
lehetne tenni.
Jelenleg elég nagy tömörülés formálódik ellenem Aradtól
északra, jóllehet nagyon fogytán vagyok az eszközöknek
Franciaország ugyanis botrányos módon elhanyagolja keleti
hadseregét. Nem túlságosan félek, sőt ellenkezőleg,
szeretném ha megadatna nekem, hogy szigorú leckében
részesítsem őket. De el vagyok keseredve, mert nem vagyok
elég erős, hogy kivonuljak Aradról, s megtoroljak minden
fosztogatást, amelyet a környéken és a megyében
elkövetnek. Jelenleg a gazdaság esztelen pazarlása folyik.
Ezek a banditák most éppen azzal vannak elfoglalva, hogy
tönkretegyenek egy országot, amely olyan bőkezűen
megfizethette volna a háborús költségek egy részét. Ha a
jelenlegi forrongásnak nincs más következménye, csak ez,
már akkor is elég komoly ahhoz, hogy mélységesen sajnáljuk
a Kongresszus döntését.
Mintegy véletlenül, ismét mi, franciák játsszuk itt a hálátlan
szerepet. Olyan jól fogadtak bennünket. Franciaországnak itt
néhány hónapig olyan tekintélye volt, hogy ennek sok
gyümölcsét élvezhette volna. Ennek most vége! Jelenleg az
antant akarata végrehajtóinak, ha ugyan nem sugalmazóinak
hírében állunk, mert egy francia ezredes az (eredetileg én
lettem volna), aki felszólította Budapestet és a tömeg



egyszerűen okoskodik. Egyébként csak mi vagyunk itt, akik
őrt állunk.
Aradon 48 óra óta elrendeltem az ostromállapotot.
Egyébként a városban minden csendes, mivel a fegyveres és
garázda elemeket parancsomra evakuálták.”
Gondrecourt tábornok annak a véres kornak azon kevesei
közé tartozott, akik föl tudták mérni a helyzetet, s akik
képesek voltak pártatlanul gondolkodni. Ő volt az, s nem
Foch és a többiek, akik Franciaország igazi érdekeit
fölismerték e térségben.
Sajátosan nyilatkozik a magyar „nacionalista
bolsevizmusról”. Annyiban kétségtelenül igaza van, hogy a
Vörös Hadsereg katonái és tisztjei elsősorban azért álltak be
a hadseregbe, hogy harcoljanak az ország megszállói ellen.
Bizony jogosan ítéli el Gondrecourt azt, hogy éppen egy
francia „ezredes” adta át a magyaroknak a megalázó
ultimátumot. (Egyébként Vix csak alezredes volt, jól mutatja
az antant egyes vezetőinek mentalitását, hogy míg
Bukarestbe tábornoki delegációt küldtek, több beosztott
ezredessel, addig Budapestre elégnek éreztek egy alezredest
és néhány fiatal tisztet mellette.)
A Tanácsköztársaság négy és fél hónapos történetének
néhány eseménye érinti a könyv témáját.
Kun Béla és társai egyáltalán nem álltak a területi integritás
alapján. Amikor Smuts angol tábornok 1919. április 4-én
Budapestre érkezett, a Vix-jegyzékben foglaltnál kevésbé
súlyos demarkációs vonalat ajánlott (a Makó—Békéscsaba
Debrecen vonaltól keletre húzódott volna). Kun és Garbai



Sándor kijelentették; „A magyarországi tanácsköztársaság
nem a területi integritás elvének alapján áll, de a területi
kérdéseknek az imperialista hódítás alapján való megoldását
ellenzi.” Smuts javaslatait nem fogadták el.
Válaszul április 16-án a román hadsereg a bolsevizmus elleni
háború címén általános támadásba kezdett. Április 20-án
elfoglalták Nagyváradot, ahol a román csapatokat egyes
magyar emberek is örömmel fogadták, hiszen a románok
megszüntették a bolsevizmust, sőt üldözték a
kommunistákat. Két hét múlva a Tisza partján állt meg a
román hadsereg, aztán majd egy nagy támadással eléri a
magyarok fővárosát, 1919. augusztus 4-én.
Egy román történész könyvében diadalittasan írta le a 20-as
években, hogy amikor a román csapatok Budapest felé
indulva, átkeltek a Tiszán, Ferdinánd román király, Mária
királynő és Ionel Brátianu megjelent a folyó partján, s
köszöntötte az 1. vadászhadosztály átkelő katonáit. A román
történész nem felejti el megemlíteni, hogy itt egy
hagyományról van szó, ugyanis, 1877-ben, amikor a román
hadak átkeltek Budapesttől délre a Dunán, s indultak a török
ellen, akkor I. Károly királyuk és miniszterelnöke, Ion C.
Brátianu megjelent az átkelésnél. Ebben a könyvben több
fényképen is látható a királyi pár, amint szemléli a
csapatokat.
A tanácsköztársaság időszakában történt a Székely
Hadosztály megszűnése is. Prezan román tábornok titkos
ajánlatot juttatott el Kratochwillhez, hogy a hadosztály adja
meg magát. Megindultak a tárgyalások, végül megtörtént a
megegyezés. 1919. április 25-én Kratochwill napiparancsot
intézett a kb. 8-10 ezer fős hadosztályhoz:



„A román királyi csapatok parancsnoksága a székely
hadosztálynak a következő ajánlatot tette:
A román királyi hadsereg nem tekinti a székely hadosztály
csapatait se bolseviki, se vörös, se kommunista csapatoknak.
Tudja azt, hogy a vörös csapatok ellenséges érzülettel
vannak a székely hadosztály iránt. Ennélfogva a román
királyi hadsereg megszünteti az ellenségeskedést abban, ha
készek vagyunk máris a fegyverszünetre. Jelzi egyúttal, hogy
az antantcsapatok, tehát a román királyi csapatok is azért
támadnak, mert a kommunizmus betörésére egész
Magyarországot meg akarják szállani és erre a célra minden
oldalon nagy erőket összpontosítottak. (...)
A vörös katonák rosszabbul viselkednek veletek szemben,
mint az eddigi harcban volt ellenségeitek.
Az ellenségnek túlereje ajánlatot tesz nektek, hogy életetek
biztonságban lesz, pénzetek, magánvagyonotok épségben
marad és békésen visszatérhettek lakóhelyetekre.
Mérlegelve a reménytelen általános helyzetet, nem
vállalhatok felelősséget azért, hogy tovább vért ontassak
ilyen körülmények között. Válasszatok ti, melyik utat
akarjátok ...”
A hadosztály megoszlott. Mintegy 5000 katona április 26-án
13.00 órakor letette a fegyvert a románok előtt. A többiek
megalakították a Székely Dandárt, s tovább harcoltak.
A magukat megadó katonákat a román hadvezetés az első
perctől kezdve becsapta.
Internálták őket Brassóban és más helyeken, mint Fogarason
és Craiován. Végül angol segítséggel bocsátották haza őket,



de a kiszabadulóknak az alábbi kötelezvényt kellett aláírni:
„Kijelentés
Alulírott, székely hadosztálybeli hadifogoly szabadlábra
helyezésem alkalmával becsületszavamra kötelezem
magamat, hogy
1. Állandóan ... községben fogok lakni és onnan csakis a
legközelebbi román katonai parancsnok engedélyével fogok
eltávozni.
2. A községbe érkezésem utáni első nap a legközelebbi
román parancsnokságnál fogok ellenőrzés céljából
jelentkezni, ahányszor megkívántatik.
3. Nem fogom az osztrák—magyar egyenruhát viselni, csak
egészen átalakítva; sapkát semmiképp.
4. Nem fogok viselni, sem pedig elrejteni semmiféle fegyvert.
5. Nem fogok a román állam, hadsereg vagy nemzet ellen
sem tettben, sem szóval véteni.
6. Ha nem fogom az első vagy a második pontot betartani,
ötévi börtönre legyek ítélve, ha a 3. pont ellen fogok véteni,
egyévi börtönre, ha ezen kijelentésem negyedik pontjától
fogok eltérni, tízévi börtönre és 10 ezer lej pénzbüntetésre
legyek ítélve, ha pedig az 5. pont ellen fogok véteni, golyó
általi halálbüntetésre legyek ítélve.”
Az állam új urai úgy bántak a székely katonákkal, mint a
bűnözőkkel.”



Magyarország történetének egyik mélypontja Budapest
román megszállása.
A békekonferencia 1919. augusztus 2-án még úgy döntött,
hogy meg kell tiltani a románoknak a bevonulást. Miután a
románok ismét kész helyzet elé állították az egész antantot,
a párizsi konferencia 4-én hivatalosan hozzájárult a magyar
főváros megszállásához, azzal, hogy amíg nem létezik
magyar nemzeti haderő, addig a román csapatok
Budapesten tartózkodhatnak. Mivel azonban a megszállók a
bevonulás pillanatától megkezdték a főváros kirablását, a
legsúlyosabb atrocitásoktól sem riadva vissza, a
békekonferencia másfél hét alatt négy jegyzéket küldött
Bukarestbe, amelyekben felhívták a román vezetést a
helyzet tisztességes rendezésére.
Románia már a megszállás másnapján, augusztus 5-én
fegyverszünetet akart Magyarországra kényszeríteni, amit a
békekonferencia megakadályozott. Egy másik jegyzék párizsi
vitájában még a francia politikusok is fölvetették annak a
kérdését, hogy Romániát még mindig szövetségesüknek
tekintsék-e? Brátianu a válaszjegyzékében a szokásos érvre,
a bolsevizmus elleni küzdelemre hivatkozott.
Hiába érkezett Budapestre az antant tábornoki bizottsága, a
helyzet ura Márdárescu tábornok, a magyarországi román
csapatok parancsnoka volt, aki egyszerűen nem
engedelmeskedett az antantnak. Augusztus 10-e körül
érkezett Budapestre Constantin Diamandy román diplomata,
aki meghatalmazott miniszternek és a román kormány
budapesti képviselőjének mondta magát. Természetesen
sem a hadsereget, sem őt nem hívta senki.



Brátianu pedig augusztus 14-én részletesebben válaszolt az
antant jegyzékeire. Ezt írta: „A hadsereg sikerei nyomán
Románia nem módosította területi követeléseit, de úgy véli,
hogy a katonai erőfeszítések, amelyekre rákényszerült a
magyar offenzíva visszaverése érdekében, és azok a
szolgálatok, amelyeket áldozataival a civilizációnak tett, új
jogcímet biztosítanak neki arra, hogy jogait követelje.”
Egyértelmű megfogalmazás, s szerény is, hiszen — mint azt
Brátianu maga mondja — Románia annak ellenére sem
növeli a területi követeléseit, hogy leverte a magyar
bolsevizmust és eljutott egészen a Dunántúlig.
A történeti kutatások szerint akkoriban Románia, kihasználva
katonai erőfölényét, erőszakosan szövetséget akart kötni
Magyarországgal. Olyan szövetséget, amelyben
Magyarország valamiféle alávetett szereppel bírt volna,
például a külpolitikájának alakításában: meg kellett volna
fogadni azt, hogy Magyarország nem folytat irredenta
politikát Románia ellen.
Közben természetesen folyt az ország kirablása, oly nagy
mértékben, hogy a békekonferencia augusztus második
felében is több, s egyre erélyesebb jegyzéket küldött
tiltakozásképpen Bukarestbe — eredménytelenül.
A magyar politikai élet a legnagyobb zűrzavar képét mutatta.
Több magyar politikus a román hadsereg vállain akart
fölkapaszkodni a kormány élére, Brátianu pedig megüzente
Párizsba, hogy csak akkor lesz demokratikus kibontakozás
Magyarországon, ha a békekonferencia elfogadja a román
megszállást. Clemenceau ultimátumot akar küldeni a román
kormánynak, Balfour pedig — szinte hihetetlen — fölvetette
egy Románia-ellenes, Fekete-tengeri flottademonstráció
gondolatát is. Végül szeptember 5-én elment az ultimátum



Bukarestbe. Három kérdésre várt választ a békekonferencia:
hajlandó-e Románia kivonni a csapatait, hajlandó-e
visszaszolgáltatni az elvett javakat és hajlandó-e a magyar
belpolitikai helyzetnek az antanttal együtt történő
normalizálására?
A szövetségesek Sir Georg Clerket küldték a román és a
magyar fővárosba, azzal, hogy rendezze a helyzetet.
Amikor Bukarestbe ért, ott éppen elhúzódó kormányválság
volt. Szeptember 12-én ugyanis lemondott Brátianu.
Lemondásának oka az volt, hogy nem fogadta el az osztrák
békeszerződés bizonyos pontjait és egyáltalán nem volt
hajlandó tárgyalni arról a kisebbség-védelmi egyezményről,
amelyet a szövetségesek — másik négy kelet-európai ország
mellett — Romániával is alá akartak íratni.
Brátianu ugyanis képtelen volt elfogadni azt a
gondolatmenetet, hogy a megszerzett területeken élő több
millió nem román sorsának szabályozásába bármelyik
külhatalom beleszóljon. A kisebbségi egyezményt előkészítő
párizsi bizottságnak küldött memorandumaiban leszögezte,
hogy Románia az elmúlt évtizedekben is megadott minden
jogot és ezután is ezt fogja tenni. Pherekyde miniszterelnök
helyettesnek ezt írta egyik levelében: „Azt fogom erre
válaszolni, hogy Románia, bár elhatározta, hogy teljes
egyenlőséget és széles szabadságjogokat ad a
kisebbségeknek, nem engedheti meg semmiféleképpen,
hogy saját belügyeiben más államok ellenőrizzék.” A
mindenkori román szemléletet a kisebbségi politikával
kapcsolatban jól szemlélteti ez a kulcsmondat: a
nemzetiségek ügye szigorúan román belügy.



Az új román kormány csak szeptember 27-én lépett
hivatalba. A hat tábornok és néhány civil minisztert magába
foglaló minisztertanácsnak Arthur Váitoianu tábornok lett az
elnöke.
Eközben Clerk, aki a román fővárosban nem ért el sikert,
Budapestre utazott. November 7-én a román hadsereg
parancsnokság megígérte, hogy amennyiben Clerk
közreműködésével megalakul a többpártrendszeren alapuló
magyar kormány, akkor a román csapatok november 15-ig
kivonulnak Budapestről. Még október elején újabb
ultimátumban követelte a békekonferencia a románok
kivonulását. A román válaszjegyzéket csak november 11-én
adták át a szövetségeseknek. Nyilvánvaló volt, hogy
Románia az időhúzás taktikáját folytatja, hogy minél több
anyagot kiszállíthasson Magyarországból. E novemberi
jegyzékben is Brátianu szelleme, politikája érvényesült:
kijelentették ugyanis, hogy csak a Tiszáig hajlandók kimenni.
(Brátianu a szeptember 12-i, a királynak írt lemondó
levelében arra hivatkozott, hogy azért mond le, mert az
antant nem hajlandó az 1916-os bukaresti titkos
szerződésben megígért román területi követeléseket
teljesíteni.) A román jegyzék értékelésekor Clemenceau
annyira fölháborodott, hogy kijelentette: jogi alapon
gondolkodik arra nézve, hogy el lehessen venni Erdélyt a
románoktól! Végül az antantszövetségesek ultimátumszerű
válaszát 1919. november 25-én adták át a párizsi román
küldöttség vezetőjének, Coandá tábornoknak, azzal hogy a
jegyzék határideje december 2-án jár le, s legkésőbb
december 5-ig válaszolniuk kell. Ez a jegyzék három
követelést terjesztett a román kormány elé:
1. A magyar területek kiürítését a végleges határig;



2. Az osztrák békeszerződés aláírását, a kisebbségvédelmi
egyezménnyel együtt;
3. A Magyarországon „összeszedett” anyagok ellenőrzésének
a megengedését.
A szövetségesek jegyzékére a román király válaszolt, de az
ultimátum határideje vészesen közeledett.
Végül úgy oldották meg Bukarestben a helyzetet, hogy
december 1-jén — a bukaresti francia követ javaslatára — az
erdélyi Alexandru Vaida-Voevod alakított kormányt, s ő látta
el egy ideig a külügyminiszteri teendőket is. Az ő utasítására
december 9-én Párizsban Coandá tábornok aláírta a
kisebbségvédelmi egyezményt, amelyből a románok nagy
nehezen „kiküzdötték” a zsidók emancipálásáról szóló
cikkelyt; valamint az osztrák békeszerződést. Még aznap
ismét határozatot hoztak a szövetségesek a román csapatok
teljes kivonásáról Magyarország területéről. A románok még
csak nem is válaszoltak erre a döntésre.
A szövetségeseknek akkor, 1919 végén már látniuk kellett,
hogy kicsiny, de annál erőszakosabb közép-európai
szövetségeseikkel igen nehezen bírnak. 1919 decemberében
például a szerb-horvát-szlovén királyság a Pécs környéki
magyar bányákat követelte.
Térjünk vissza néhány megállapítás erejéig Budapest és a
trianoni magyar területek román megszállására!
A románok teljesen megbénították a normális politikai életet.
A sajtót cenzúrázták: minden újság fejlécén ott volt a román
szó: cenzurat (cenzúrázva). Újságok egész oldalai teljesen
üresen jelentek meg, ám a román hadsereg közleményeit



román és magyar (néha német) nyelven kötelező volt
közölni.
Diamandy „követ” a megszállás végéig Budapesten maradt.
Az 1919. október 7-i lapokban jelent meg nagy nyilatkozata
arról, hogyan képzeli ő a magyar-román viszonyt:
„Mindenképpen azon vagyok és a román királyi kormányt is
az a vágy tölti el, hogy a lehető legjobb, legbarátságosabb
szomszédi viszony alakuljon ki Magyarország és Románia
között. Ez mind a két ország érdeke, de talán mégis inkább
Magyarországé. Az önök gazdasági talpraállítása és
fellendülése nem is képzelhető másképp, csak úgy, ha az új
román területről, Erdélyből, nyersanyagot kapnak. Csak
gondoljunk a fára. Mi hajlandók vagyunk Magyarországot
támogatni, mindenben segítségére lenni, de természetesen
ennek ára van: attól függ minden, hogy teljesíti-e
Magyarország a reája háruló kötelességeket és lojális lesz-e
velünk szemben.
Ami engem illet, kezdettől fogva azt szerettem volna, ha a
megszállás minél rövidebb ideig tart. A román megszállás
idejét az nyújtotta hosszúra, hogy le kellett szerelnünk az
ellenséget. Kun Béla hadserege megtámadott bennünket,
tehát a megszállás arra való, hogy minden, esetleges
későbbi támadásnak elejét vegyük s így nemcsak az
ellenséges csapatokat kell leszerelnünk, hanem azt is
lehetetlenné kell tennünk, hogy a fegyver- és lőszergyártás
újból megindulhasson.
... nagy nehézségei vannak a kiürítésnek. Arra
figyelmeztetnek bennünket, hogy nem mehet ki a román
hadsereg addig, amíg nem tudjuk, mi marad mögöttünk,
nem lesz-e nyomában káosz, ami Ausztriára is kihatással
volna.”



Diamandy a diplomácia nyelvén akarta megmagyarázni az
ország kirablását és a megszállást, cinikusan éreztetve, hogy
az „új román területről” esetleg, ha jól viseljük magunkat,
kaphatunk nyersanyagokat.
Egy hét múlva Mosoiu tábornok, budapesti román
parancsnok gyülekezési tilalmat vezetett be: egyszerre
három személynél több ember nem találkozhatott
egymással. Ez jelentette talán a jó viszonyt.
Okoztak-e anyagi kárt a román csapatok Magyarországon? A
rendelkezésre álló adatok szerint a román megszállás okozta
pusztítás a tatárjárás pusztításaihoz mérhető. Most csak
néhány tényt említünk meg.
A magyar gyáripar elérhető gépeit leszerelték, elvitték. A
muníciógyárat leszerelték, s nemcsak a gépeket, hanem a
nyersanyagot is elvitték, amivel a gyárat üzembe lehetett
volna ismét állítani. Leszerelték a csavargyárakat, a
nyomdagépeket gyártó üzemeket, a mezőgazdasági
gépgyárakat és a malmokat. Nagy károkat okoztak a
villamossági és a szivattyúgyáraknak, a vagongyárnak és az
állami nyomdának. Kiürítették a raktárakat, elvittek több
száz vagon gyapjút. Nem volt olyan pesti gyár, amelyet
megkíméltek volna. Elkobozták az automobilokat és más
járműveket. Weiss Manfréd gyárai nyolc-százmillió, a
Wolfner-féle bőrgyár huszonötmillió, a Fémközpont 8-10
millió, a Bárdi Autógyár 3,5 millió kárt szenvedett (a sort
oldalakon át folytathatnánk).
A mezőgazdaságban elvitték az igás- és haszonállatokat, a
termést, a művelési eszközöket, a baromfikat, a takarmányt,
a húst, a tejet. Elrabolták még a vetőmagnak félretett
gabonát is, úgyhogy nagy veszélybe került az 1920-as



termés, illetve kenyérellátás. A vidéki ipart is
megsemmisítették. Például a diósgyőri vasgyárnak a röviddel
azelőtt Németországból vett új gépeit mind leszerelték. Volt
olyan eset, hogy egy román tisztnek megtetszett egy csillogó
gép — elvitette, bár nem tudta, hogy mire való. A tokaji
borvidéken kb. 24—30 ezer hektoliter legjobb minőségű bort
koboztak el, úgy, hogy úgynevezett tiszti beszerző
bizottságok járták a borvidéket.
A „zsákmányvonatok” hosszú szerelvényei a legtöbbször
sokáig álltak a pályaudvarokon, mert a nagy mennyiség
miatt nem tudták elszállítani. Aztán a szövetségesek
megtiltották az elvitelt, illetve össze akarták írni a javakat. A
magyar vasutasok megfigyelése szerint ettől kezdve a
románok átfestették a vagonokat és idegen országok
vasútjainak a jelzéseit festették a kocsikra. Ezt ugyan
tiltották már akkor is a nemzetközi egyezmények.
1919 őszétől azonnal megkezdődött az elvitt javak
összeírása, mivel azt gondolták Budapesten, hogy ezeknek
az értékét majd beleszámítják a Romániának fizetendő
jóvátétel összegébe.
Magyarország elszegényedett a rövid román hódítás
hónapjai alatt. Romániában pedig egy idő után a román
lapok cikkezni kezdtek egyes politikusokról és magas rangú
katonatisztekről, akik meggazdagodtak a román „nemzeti
ideál” megvalósítása során, éppen a magyar állam és nép
javaiból. Politikai botrány is keletkezett a magyarországi
rekvirált, elvett anyagok miatt. A Tara nouá („A mi
országunk”) című lap például azzal támadta a kormányt,
hogy az elvett javak pontos, összeírt értékével sem
rendelkezik, ezért a nemzetközi jogszokás szerint a
kárvallottak bejelentései fognak érvényesülni. Ez persze igen



sajátos gondolatmenet: kirabolják Magyarországot, s még ők
félnek attól, hogy esetleges nemzetközi felelősségrevonás
során többet kell visszafizessenek, mint amennyit elvittek.
Mindenesetre 1920 kora tavaszán a román kormány
megbízta a békedelegáció új vezetőjét, Cantacuzino
herceget, hogy érje el a magyar—román határ és a román
jugoszláv (bánsági) határ módosítását Románia javára.
Románián belül 1920 tavaszára, talán a túlzottan nagy
nyeresége hatására is, elhatalmasodott bizonyos politikai
körökön a nemzeti megalománia és az idegengyűlölet.
Idézünk néhány mondatot a nagy román költőnek a
Renasterea románá (Román újjászületés) című lapban
megjelent írásából: „A dobrudzsai határon a bolgár őrület
tombol. A magyarok, ezek a javíthatatlan romantikusok,
maroknyi földjükön a revans eszméjét hirdetik.” Az ilyen
cikkek persze nemcsak egy-egy költő lírai írásai voltak,
hanem fölértek egy följelentéssel: magyar emberek tucatjait
végezték ki a román hadbíróságok azokban a hónapokban.
Főleg a volt magyar katonatiszteket üldözték.
Természetesen korántsem csak a volt magyar területeken
terrorizálták a nem román lakosságot. Például
Besszarábiában is hasonlóak voltak a viszonyok. 1920
februárjában Vasile Stroescu ott élő román parlamenti
képviselő kijelentette: „Fájdalommal kell megállapítanom,
hogy Besszarábiában a viszonyok a régi orosz uralom alatt
sokkal tűrhetőbbek voltak.” Amikor ezt elmondta, hatalmas
vihar keletkezett az ülésteremben, Nicolae lorga pedig
megvonta Stroescutól a szót.
Visszatérve Budapestre: a megszálló erők főparancsnoka,
Márdárescu tábornok és Diamandy „követ” az 1919.



november 11-i újságokban kiáltványt tett közzé, amelynek
első mondata megörvendeztette a magyarokat:
„A román hadsereg visszavonul, Budapestet kiüríti. Mielőtt
elhagyjuk Magyarország fővárosát, Románia kötelességének
tartja újból kijelenteni, hogy katonai akciójában, amit a tiszai
támadás tett indokolttá, más nem vezérelte, mint csupán a
jogos védelem, és katonai érdeke. Az elnyomatásnak vagy
megtorlásnak minden gondolata távol állt tőle.
A román hadsereg mindig arra törekedett, hogy a
csapatoknak Magyarországon való jelenléte a lakosságnak a
lehető legkisebb mértékben legyen terhére és semmit el
nem mulasztott a tekintetben, hogy a szenvedő lakosság
sorsán segítsen.
Azon érzéssel, hogy humánus kötelességet teljesített és
jogait gyakorolta, a román hadsereg még egyszer kijelenti,
hogy Magyarország belügyeit mindig úgy kezelte, mint saját
jogkörét a magyar népnek, amelynek kívánsága, hogy a
nyugalom helyreálljon, elkerülve mindennemű politikai,
társadalmi vagy felekezeti üldözést...
A román hadsereg köszöni a főváros lakosságának korrekt
viselkedését, amelyet a megszállás egész ideje alatt
tanúsított.”
Ez a nyilatkozat — az első, ténymegállapító mondatot kivéve
— nem felel meg a valóságnak. Mindenesetre igen nagy
örömöt okozott ez a proklamáció a fővárosban, úgyhogy két
nappal később egy újabb hirdetmény jelent meg a magyar
újságokban, valamilyen oknál fogva románul is:



„Tekintettel az erdélyi csapatok főparancsnokságának a
napilapok november 11. számában közzétett kiadványára és
az érvényben lévő katonai haditörvényekre, felszólítjuk a
lakosságot, hogy a román csapatok visszavonulása
alkalmával a legteljesebb mértékben őrizze meg nyugalmát
és hidegvérét.
A parancsnokság minden intézkedést megtett arra nézve,
hogy a román hadsereg ellen megnyilvánuló bármi csekély
tüntetés vagy egyetlen katonának megérintése azonnal
tudomására hozassék, amely esetben rögtön intézkedni fog,
hogy úgy a tettes, mint a bűntársak, akik az esetet nem
jelentették be, vagy nem akadályozták meg annak kivitelét,
a helyszínen agyonlövessenek.
Azon esetben, ha a mozgalom nagyobb méreteket öltene,
köztudomásra hozzuk, hogy azt azonnal a legnagyobb
szigorral ágyútűzzel fogjuk elfojtani.”
Aztán megtörtént a kivonulás.
November 14-ről 15-re virradólag a román csapatok egész
éjjel meneteltek kifelé a fővárosból. A bevagonírozás a Keleti
pályaudvaron történt. Utoljára a 8. gyalogezred maradt,
amely reggel fél 7-kor menetelt át a Ferenc József hídon a
pályaudvar felé. Negyedórával később a hid budai hídfőjét
szpáhik szállták meg. Röviddel ezután a budai laktanyákból
magyar tiszti őrjáratok jöttek, majd nemzetiszín karszalagos
magyar katonák jöttek a fővárosba.
A budapesti román parancsnokság épületére, az új Gellért
Szállóra magyar zászló került, majd reggel 8 órakor két
virágdíszes, piros-fehér-zöld lobogós automobil robogott a
városba. Az egyikből Lehár Antal ezredes, a nyugat



magyarországi hadsereg parancsnoka szállt ki. A nemzeti
hadsereg csapatai estig megszállták az egész Budapestet.
Horthy Miklós, a hadsereg főparancsnoka az itt következő
kiáltványt bocsátotta ki:
Magyarok!
Közel egyévi züllés után újjászületett a magyar haderő és
hála a Dunántúl nemes népének, megindul Budapest felé.
Fölöttetek hónapokig vörös rongy és idegen nép zászlója
lengett. Ezt a gyalázatot hitvány nemzetközi kalandorok és
megrontott magyarok hozták reánk. A nemzetrontásnak
immár vége van. Az újraébredt magyarság ereje le fog
sújtani minden próbálkozásra, mely építőmunkánkat
hátráltatni merészelné.
Büszkén és örömmel dobog fel a magyar szív, amerre
sastollat lenget a szél és elnémul minden kishitűség,
gáncsoskodás és nemzetrontás.
Csapataim mindenütt megtartatják és megtartják a rendet.
Mindenkitől fegyelmezett, öntudatos és tettrekész
magatartást követelek meg.
A románok kivonulása közben rendbontás, incidens nem
történt.
Néhány nappal később, 1919. november 25-én a Huszár
Károly vezette kormány fogadta Clerket, aki jegyzéket
nyújtott át a magyar miniszterelnöknek. A jegyzékben az állt,
hogy a szövetségesek, mivel a kormány magában foglalja „a
főbb politikai irányzatok képviselőit”, elismerik Magyarország
kormányának, amellyel hajlandók tárgyalni. Clerk



jegyzékében az a feltétel szerepel, hogy mielőbb meg kell
tartani a szabad választásokat és biztosítani kell
mindenkinek a polgári szabadságjogokat.
Egy héten belül Budapesten volt Clemenceau levele,
amelyben meghívta a magyar delegációt Párizsba:
„A szövetséges és csatlakozott hatalmak legfőbb tanácsa Sir
Georg Clerk-nek (...) a meghallgatása után elhatározta, hogy
felhívja a magyar kormányt arra, hogy küldje ki Neuilly-be
(Chateau de Madrid) a szükséges meghatalmazásokkal
ellátott megbízottait, hogy a békét a szövetséges és
csatlakozott hatalmakkal megkössék.”
Clemenceau jegyzékét Bandholtz amerikai tábornok adta át
a magyar miniszterelnöknek. Aznap estére rendkívüli
minisztertanácsot hívtak össze, amelyen a kormány tagjain
kívül ott volt Horthy Miklós, gróf Bethlen István, gróf Teleki
Pál és mások.
Másnap két, Clemenceau-nak szóló jegyzéket adatott át
Huszár Bandholtz-nak.
Az elsőben arra kérte a francia miniszterelnököt, hogy három
magyar politikus, Grandpierre Emil, Servatius Lajos és Muth
Gáspár részére tegyék lehetővé, hogy Erdélyből Budapestre
jöjjenek, hogy részt vehessenek a magyar békedelegációban.
Erre azt válaszolta Clemenceau, hogy a legfelső tanács „nem
tartja magát illetékesnek” ebben a kérdésben.
A másik jegyzékben Huszár leírta a magyarság helyzetét, s
kérte, hogy a román hadsereg vonuljon vissza a legfelső
tanács által meghatározott vonalra. Majd ezzel fejezte be: „A
legfelsőbb tanács hathatósan hozzájárulhatna a kedélyek



lecsillapításához, (...) ha szíves lenne bizottságokat kiküldeni
Erdélybe, nevezetesen Kolozsvárra, Nagyváradra és
Marosvásárhelyre. Észak-Magyarországra, nevezetesen
Pozsonyba, Rózsahegyre és Kassára és végül Dél
Magyarországba, Szabadka és Zombor városok környékére,
hogy azok a helyszínen meggyőződhessenek azon
erőszakoskodásokról, melyeknek a magyar lakosság
áldozatul esett és a bajok orvoslásáról gondoskodjanak.”
Clemenceau erre a kérésre nem is válaszolt.
Mielőtt a magyar delegációt elindítjuk nehéz párizsi útjára,
idézzünk egy román és egy magyar nyilatkozatot, amelyek
pontosan érzékeltetik a kor romániai és magyarországi
atmoszféráját!
Ionel Brátianu 1920. július 1-jén a román képviselőházban
ezt mondta: „Nem nyughatunk addig, míg a magyar népet
gazdaságilag és katonailag teljesen tönkre nem tesszük,
mert mindaddig, míg Magyarországban az életképességnek
szikrája is van, mi magunkat biztonságban nem érezhetjük.”
íme egy liberálispárti politikus a Balkán-félszigetről!
Heinrich Ferenc magyar kereskedelmi miniszter pedig ezt
nyilatkozta: „A magyarság szeme ma Páris felé fordul... Mi
magyarok sohasem mondunk le a Felvidékről, a Kárpátokról
vagy Erdély bérceiről ... A bolsevizmust gyökeresen kell
megfojtani és azt a fegyvert kell velük szemben használni,
amit először vettek el tőlünk: a valláserkölcsi jogokat.”



Küzdelem a méltányos békéért
A magyar békedelegáció indulásáról szóló hivatalos
közlemény a Pesti Napló január 4-i számában jelent meg:
„A béketárgyalások
Hétfőn reggel elindul a békedelegáció
Hivatalosan jelentik: A magyar békedelegáció egy
küldöttsége gróf Apponyi Albert vezetése alatt január 5-én,
hétfőn reggel Párizsba utazik, hogy a békefeltételeket a
békekonferencia elnökségétől átvegye. Tekintettel az
elhelyezés nehézségeire Párizsban, valamint a valuta okozta
tetemes kiadásokra, továbbá arra a körülményre, hogy
Budapesttel a távirati érintkezés lehetősége erősen
korlátozva van, a kormány úgy határozott, hogy a kiküldöttek
az összeköttetés fenntartása végett néhány tagból álló
képviselet hátrahagyása mellett visszatérnek Budapestre,
ahol a politikai pártok képviselőinek, a szakembereknek és a
társadalom minden tekintetbe jövő faktorának bevonásával
a választervezet előkészíttetik, miáltal az illetékes köröknek
alkalma nyílik a béke kérdésében állást foglalni.
A békedelegáció budapesti munkáját e célra kijelölendő
helyiségben fogja végezni. A munka megkezdéséről a
delegáció tagjai hivatalos értesítést kapnak.
Hétfőn a titkárságon, a fordítókon, valamint az irodai és
segédszemélyzeten kívül csak azon néhányan utaznak, akik
erre vonatkozólag már írásbeli értesítést kaptak. Ha netalán
felmerülne szüksége annak, hogy a békefeltételeket átvevő
kis küldöttség egy vagy más irányban kiegészíttessék, úgy



azok utólag csatlakoznak a delegáció hétfőn induló részéhez.
A békedelegáció eredeti útiránya Svájcon keresztül vezetett
volna Párizsba. Értesítés érkezett azonban arról, hogy az
arlbergi alagút lavinaomlás következtében egyelőre a
forgalom számára használhatalanná vált. A Bux—Basel
Dennoux vonal helyett tehát valószínűleg egy hosszabb
útvonalon, Németországon keresztül fog utazni a
békedelegáció. Végleges elhatározás azonban csak útközben
történik.
A különvonaton utaznak: gróf Apponyi Albert, a
békedelegáció elnöke, gróf Bethlen István, gróf Teleki Pál,
Lers Vilmos államtitkár, Zoltán Béla volt igazságügyi
miniszter és gróf Somssich László. Mint szakértő-tanácsadók
a főmegbízottakkal együtt mennek: Kállay Tibor államtitkár,
mint pénzügyi tanácsadó, báró Láng Boldizsár, vezérkari
alezredes, mint katonai szakértő. Konek sorhajókapitány,
mint tengerészeti és dunai szakértő. Kíséretükben vannak:
Prasznovszky Iván miniszteri tanácsos, a külügyminisztérium
politikai osztályának vezetője, gróf Csáky Imre és Wettstein
János követségi tanácsosok, Jármay Elemére és Szeitovszky
Ernő miniszteri tanácsosok, Walter Emil osztálytanácsos,
Hauer Ernő konzul, Ezry Sándor és gróf Csáky Gusztáv
titkárok.”
A magyar békedelegáció előkészületeinek minden
mozzanatát és tevékenységét óriási érdeklődéssel kísérte a
közvélemény, a sajtó pedig részletesen beszámolt erről. A
felfokozott hangulat és a delegáció utazása körüli
bonyodalmak sejtetni engedték, hogy a magyar
küldöttségnek nemcsak álláspontja elfogadtatásáért kell
majd keményen megküzdenie, hanem tevékenységének
körülményei is igen mostohák lesznek, annak ellenére, hogy
technikai és szakmai szempontból maga a delegáció nagyon



alaposan felkészült az útra. Az előzetes bonyodalmakat írja
le a Pesti Hírlap január 4-i tudósítása:
„Apponyi Albert ruhatára a párizsi útra
A csehek nem engedték ki a garderobot Eberherdról
Január 5-én reggel indul el a magyar békedelegáció párizsi
útjára. Ennek a történelmi jelentőségű utazásnak a
külsőségei is igen érdekesek. Akármilyen históriai szerepre
szemelte is ki a sors Apponyi Albertet és társait, ők is csak
emberek, akik az utazásnak ezer kisebb-nagyobb gondjával
küzdenek. Igaz, hogy külön vonat viszi őket és bizonyára
nem békedelegátusoknak kell gondoskodnak az útravalóról,
mert hát az ilyen országot reprezentáló küldöttségnek kijár
az „útimarsall”, de hát a személyes poggyász bepakoltatása
mégis csak egyéni gond.
Gróf Apponyinak például igen meg kellett válogatnia, hogy
milyen garderobot vigyen magával. Ő a vezetője a magyar
küldöttségnek és habár nem hódító, hanem „visszahódító”
szándékai vannak az ország egyik eme legnagyobb fiának,
és ilyenkor az a fontos, hogy mit tud a belsejéből adni, mégis
számolnia kellett azzal, hogy a békeszerződés átvétele olyan
diplomáciai ünnepély, amelynek formaságai közt még az
öltözék ünnepiessége is kötelező. Kell oda frakk, redingo,
zsakett és sok más toalett kellék. Az útra is kell ruha és a
párisi utcára, a párisi szalonba, a színházba is kell
öltözködnie annak, akit az egész világ figyel.
Apponyi a forradalom kitörése óta pozsonymegyei birtokán,
Eberhardon lakik és budai lakásáról odaszállíttatta ruhatárát.
Mint ismeretes, onnan jött Budapestre, hogy a
béketárgyalásokat előkészítse. Eberhard a cseh megszállást



nyögi és csak a csehek engedelmével lehet onnan, vagy oda
utazni. Apponyi már nem is ért rá, hogy visszamenjen
Eberhardra és személyesen intézkedjék ruhatára
előkészítéséről. Táviratozott és meghagyta, hogy melyik
öltönyeit hozza el a komornyikja Budapestre.
Elhozta volna szegény, de a csehek nem engedték. Nem
engedték meg, hogy Apponyi ruháihoz jusson. Azt nem
mondjuk, hogy a cseheknek nem lenne annyi eszük és ne
tudnák, hogy ezzel az intézkedéssel nem lehet a magyar
béke ügyét meghiúsítani, de nem is ezt akarták.
Kellemetlenkedni akartak Apponyinak és a magyar
békedelegációnak.
Hát ez nem sikerült nekik. Néhány nap óta egy előkelő
fővárosi szabócégnek húsz munkása dolgozik azon, hogy
gróf Apponyi Albert méltóan jelenhessék meg Párisban és
egy pillanatnyi kését se szenvedjen az utazás, amelytől ha
nem is várjuk szenvedéseink megváltását, de feltétlenül
tudni fogjuk, hogy mi lesz a teendőnk a jövőben.
A békedelegáció útimarsallja Wettstein János I. osztályú
követségi tanácsos. Ő gondoskodik a magyar békekövetek
kényelmes utazásáról, podgyászairól, étkezéséről, stb. Az
útiterv szerint Apponyiék 7-én érkeznek Párisba. A
békeszerződést előreláthatólag a jövő hét végén nyújtják át
a delegációnak. Érdekes, hogy a magyar békekövetek
mázsaszámra menő könyveket, térképeket visznek
magukkal. A békeszerződés magyar anyaga eddig négyszáz
kötetet tesz ki. A békekonferencia számára készített
térképek több mint két mázsát nyomnak. A térképek
legnagyobb részét gróf Teleki Pál készítette.”



A magyar békeküldöttséget Huszár Károly miniszterelnök
búcsúztatta a pályaudvaron és Apponyi Alberthez a
következő beszédet intézte:
„Soha még magyar államférfiú nehezebb útra nem indult
mint Te — mondotta —, aki egy életen át ennek a nemzetnek
legnagyobb fia, az ő nemzeti érzésének, gondolkozásának,
nemzeti lelkületének és nemzeti fejlődésének lánglelkű
apostola voltál. Nem adta meg Neked a sors azt, hogy
megérjed ideáljaidnak és vágyaidnak teljesülését: egy
ezeréves nemzetnek kivirágzását. Az, ami miránk vár,
nemcsak a magyarság sorsát fogja eldönteni, hanem az
európai békének a tartósságát is fogja jelenteni. Egy
igazságos béke az európai civilizációnak nyugalmát, békéjét,
biztonságát fogja jelenteni, egy igazságtalan béke egy újabb
öngyilkossági kísérlete lesz Európa békéjének.
A nemzetnek legjobb fiát, a magyar nemzetnek büszkeségét
küldjük el erre a feladatra. Kísérjen Téged az Isten szent
áldása, minden magyarok hő imája s hozzon a sors bármit is
reánk, mi úgy fogjuk venni, mint hőseink viselkedtek
ezeréven át jó és balszerencsében.
Mint egy nemzet, mely nem csügged el, ha balsors fenyegeti
és nem bizakodik el, ha a szerencse jut osztályrészéül.
Tudjuk, hogy mindent meg fogsz tenni, amit tehetsz, tudjuk,
hogy nem sok reményünk van, hogy valóra váljék, amit
várunk, de hisszük, remélünk abban, hogy a béke olyan lesz,
ami a nemzetnek újjászületését, újjáépülését és további
századokon át való fennmaradását biztosítani tudja. Isten
áldjon, vezéreljen utaitokon. Adja Isten, hogy a nemzet jobb
jövőhöz jusson munkátok által.”



Apponyi Albert a következőképpen válaszolt a miniszterelnök
búcsúszavaira:









„Valóban nem tudom, hogy mit szóljak ebben az ünnepies és
nehéz órában, amidőn a gondviselés úgy akarta, hogy egy
viszontagsággal teljes és hosszú politikai pálya
kicsúcsosodjék abban a misszióban, amelyet most
elvállalnom kell, amelyet éppen azért nem utasíthattam
vissza, mert nehéz, mert kínos csak úgy, mint ahogy a
katonának nem szabad visszautasítani egy küldetést azért,
mert veszélyes. Istenbe vetett törhetetlen bizalommal,
nemzetünk igazának teljes átérzésével megyünk a mi nehéz
feladatunk megoldása elé és minden attól függ, hogy adatik
e nekünk egyáltalán alkalom arra, hogy azt, ami a
lelkünkben lakik, ami nemcsak minket érdekel, hanem igen
jól mondtad, Európának jövőjét, az emberi civilizációnak
legközelebbi óráját, mindazt megértethessük és



átéreztethessük. A nemzetnek sorsa nem ennél a
békekötésnél fog eldőlni, bármi legyen annak eredménye, az
életképességnek bármely feltételétől fosszanak meg minket
esetleg igazságtalan intézkedések, aminek korántsem
akarom bizonyos bekövetkezését előre jósolni, de
amelyeknek gondolatával számolnunk kell, egytől nem
foszthatnak meg minket, egy ezeréven át kipróbált akarattól
az élethez.
Azt tudom, hogy nemcsak a kormánynak, hanem minden
magyar embernek a szíve velünk van és kísér bennünket
utunkon, azt is tudom, hogy nemcsak magyar érdekeket,
hanem emberiségi nagy érdekeket védünk meg. Ha ezt nem
sikerül megértetnünk, nem minket, nem a magyar nemzetet
fogja ezért érni a gáncs és nem a magyar nemzetet fogja
majd az igazságos Isten megbosszulni. Még egyszer
köszönöm a szíves bizalmat és jóindulatot, amellyel útnak
eresztenek bennünket.”
Gróf Apponyi Albert válasza után a Területvédő Liga népes
küldöttségének nevében Raffay Sándor evangélikus püspök
mondott beszédet. A vonat indulása előtt pár perccel adták
át a küldöttség vezetőjének Horthy Miklós levelét. Ezek után
a küldöttség tagjai beszálltak a vonatba, mely lassan
elindult. A közönség levett kalappal a Himnuszt énekelve
búcsúztatta őket.
A magyar békedelegáció vonata Budapest és Bécs között
több helyen is megállt, de azokon az állomásokon is, ahol
csak áthaladt a szerelvény, mindenütt tömeg várta nemzeti
zászlókkal és feliratokkal. Egyes állomásokon rövid
üdvözlőbeszédek hangzottak el, Komáromban, Győrben és
Sopronban pedig nagyobb szabású ünnepség keretében
búcsúztatták a küldöttséget, amelyeken az elhangzott



beszédek mindenütt hangot adtak a békeszerződéssel
kapcsolatos aggodalmaknak. Apponyi Albert soproni
válaszbeszédében a következőket mondotta: „Az, hogy
Magyarország egy részét Ausztriához akarják csatolni,
osztrák szomszédainknak sem kívánsága, erről tanúságot
tehetek. A hatalom birtokosaival szemben, akiknek akaratát
mi nem tudjuk majd leküzdeni, apellálni fogunk az
elvhűséghez és az erkölcsi tudathoz. Súlyos mondanivalónk
lesz számukra; emberek ezreit, emberek millióit barom
módjára akarják-e az egyik határtól a másikig hajtani, vagy
pedig elismerik őket embereknek, akiknek joguk van, hogy
önmagukról határozzanak. Ha régi határainkat nem akarjátok
elismerni, ám legyen, de kérdezzétek meg a lakosságot, mi
az ő akarata. Ha azt mondja a lakosság: mi Magyarországnál
akarunk maradni, akkor hiába állapítják meg önhatalmúlag a
határt. A történelem vaskeze erős lendülettel fogja eltörölni.”
Más helyen pedig így bíztatta az egybegyűlteket: „Ha a
térképen összeszorítják is Magyarországnak határait,
Magyarország igazi határai addig fognak nyúlni, ahol igaz
magyar lelkek laknak.”
A magyar küldöttség 1920. január 7-én érkezett meg Neuilly
be, ahol a Madridi kastélyban szállásolták el őket szigorú
rendőri őrizet alatt. Egyedül a küldöttség vezetőjének, a 74
éves Apponyi Albernek engedték meg korára való tekintettel,
hogy egy rendőrfelügyelő kíséretében egészségügyi sétát
tehessen. A magyar küldöttség megbízólevelével együtt
nyolc jegyzéket nyújtott át a konferencia elnökének, mely
jegyzékek nagyon sok adatot és térképet tartalmaztak. Ezek
az adatok arra szolgáltak, hogy egyfelől elhárítsák azt a
felelősséget, amellyel az antanthatalmak Magyarországot a
háború kirobbantásáért vádolták, másrészt pedig az ország
területi egysége és épsége fenntartásának szükségességét



bizonyították. Ezek közül azt idézzük, amely Magyarország
helyzetét, történelmi szerepét elemzi a múltban és a
jelenben, s egyben előterjeszti a magyar igényeket:
„A magyar delegáció eljött, hogy tudomásul vegye a győztes
hatalmak által megszabott békefeltételeket.
Teljes tudatában vagyunk annak, hogy munkánk elé
akadályul tornyosulnak a győztes hatalmak korábbi
kötelezettségei és a már megkötött békeszerződések. Mégis
mielőtt a legfőbb tanács döntene nemzetünk sorsa felett és
a békeszerződés végleges szövegét megállapítaná,
kötelességünknek tartjuk Magyarország népével és egész
Európával szemben, hogy a végső pillanatban beszámoljunk
országunknak úgy jelenlegi, mint a múltban elfoglalt
helyzetéről. Magyarországot Európában nagyon felületesen
ismerik. Ennek oka, hogy országunknak sem önálló
diplomáciai képviselete nem volt, sem pedig hatékony
külkereskedelmet nem folytatott, mert külkereskedelme
nyolcvan százalékát Ausztria foglalta le. Közjogilag
Magyarország és Ausztria az osztrák-magyar monarkiának
két teljesen külön állama volt. De míg Ausztria egysége csak
a dinasztikus politika eredménye volt, addig Magyarország
ezeréves, teljesen önálló államisággal bíró nemzet.
Magyarország függetlenségét csak a török uralom csorbította
meg, mely időben az ország egész Európa védelmében
vérzett és néptelenedett el annyira, hogy ebben a
korszakban vetkőzte le némely vidéke magyar jellegét.
Magyarország története ettől az időtől kezdve Rákóczi,
Thököly és az 1848-as küzdelmeken át folytonos harc volt
függetlenségéért. Az 1867-es kiegyezés húsz éves elnyomás
után újra visszaállította Magyarország függetlenségét, de a
közös hadsereg és a közös diplomácia intézményeinél fogva
ez a függetlenség illuzórikussá vált.



MAGYARORSZÁG ELSZAKÍTHATATLAN EGYSÉGE
Azok a megbízottak, akiket a legfelsőbb tanács a
magyarországi helyzet megvizsgálására kiküldött, bizonyára
maguk is meggyőződtek róla, hogy Magyarország tökéletes
földrajzi és történelmi egység. Erről a nyugati tudomány oly
kiváló képviselői tehetnek tanúságot, mint Reclus, Michelet,
Sir Thomas Holdrich. Éppen ez az organikus egység tette
lehetővé, hogy a különböző nemzetiségek évszázadokon
keresztül ebben az egységes államban találják meg
közgazdasági szükségleteik kielégülését, amely államnak
határai ezer év óta, jelentéktelen hódításoktól eltekintve,
állandóan ugyanazok voltak.
Hogy az ilyen organikus egység, különösen közgazdasági
szempontból mennyire az egységes állam érdekeit kell, hogy
szolgálja, azt olyan francia kiváló tudósok, mint Vidal de la
Blache, Lavisse és maga Clementel miniszter ismerte el.
Azok a rendkívül komplikált életjelenségek, amelyek az
embert és az általa lakott területet egymáshoz kötik, mind
Magyarország területének organikus egységét bizonyítják.
Ami ennek a területnek az ethnografiai egységét illeti, eleve
meg kell állapítanunk, hogy a nyelvi különbség önmagában
még nem indokolhatja a közgazdasági és politikai egység
szétszakítását, amelynek megőrzését a természet és egy
ezeréves történelmi együttélés hagyománya parancsolólag
követeli. A nyelvi különbség csak a különböző
nemzetiségeknek nyelvükre és külön egyéniségükre való
jogát foglalja magában az oszthatatlan egységes keretein
belül. A legutóbbi, 1910-es népszámlálási statisztika szerint
Erdélyben a községek túlnyomó többsége vegyes
nemzetiségű és a nemzetiségek eloszlása olyan természetű,
hogy lehetetlen megoldást találni, amely a szinte



ugyanolyan erős kisebbség jogait nem sértené. Ettől csak ott
különbözik a helyzet, ahol mesterséges gyarmatosítás
történt, mint a Bánátban, ahol a XVIII. században fejedelmi
szóra német, román és szerb lakosságot telepítettek le. A
jegyzékhez csatolt térkép mutatja továbbá a román
csoportok vándorlását a bihari Érchegység lejtői felé. Ez a
vándorlás már önmagában is
lehetetlenné teszi politikai vagy közgazdasági határoknak
Magyarországon belül való felállítását:
Ha az országot feldarabolnák; a jelenlegi egyetlen állam
helyett három vegyes nemzetiségű állam alakulna. Tegyük
fel, hogy a demarkációs vonalat állapítanák meg
Magyarország végleges határainak. Akkor a nemzetiségek
eloszlása tekintetében
három állam lenne ugyanolyan, sőt még rosszabb
helyzetben, mint a mai Magyarország.
Azt 1910-es statisztika szerint például Magyarországon és
Romániában a két legnagyobb nemzeti többség arányszáma
alig mutat különbséget, mert míg az előbbiben 54,5 százalék
magyar lakik 16,1 százalék románnal szemben, az utóbbiban
61,5 a románok és 13 százalék a magyarok száma.
Csehszlovákiában a legnagyobb többség, a cseh csak 48,2
százalékot tenne ki, a legnagyobb kisebbség, a németek,
28,4 százalékot. Jugoszláviában a szerbek arányszáma 36,6
százalék, a horvátoké ellenben 19,9 százalék.
Magyarország feldarabolása tehát nem oldaná meg a
problémát és csak még lehetetlenebb helyzetet teremtene.



Míg ugyanis Magyarország földrajzi határait lakatlan
hegyláncolatok határozzák meg, az új államok határai a
közgazdasági élet ütőerét vágnák át.
ÖNRENDELKEZÉS ÉS NEMZETISÉGI ELV
A népek önrendelkezési joga és a nemzetiségi elv, ezen a két
eszmén nyugszik a világbéke gondolata. De az egyik elv a
másik nélkül még kiáltóbb igazságtalanság. A nemzetiségi
elvek azt hangoztatják, hogy a nyelv önmagában nem eleve
a priori döntő tényezője a nemzetiségi kérdés lényegének.
Ezzel szemben a tudomány; különösen Taine teljesen
világosan felismerte a milliók és a gazdasági közösség
befolyását az emberiség életére. És ha csak maguknak a
nyelvi kritériumoknak alapján akarnék Európa új térképét
meghatározni, akkor a Középduna medrének egész eddigi
közgazdasági élete megszűnnék. Ha a Duna hátának és az
országnak természetes központja, Budapest elszakíttatnék
természetes földrajzi területeitől, az e területen élő
lakosságnak minden legkisebb életmegnyilvánulása
erőszakos átalakuláson menne keresztül. A természetes
viziutak az időszaki munkásvándorlások, a hegyilakók élete
mind erőszakos átalakulást szenvedne. Hogy csak egy példát
említsünk: az erdélyi népnek, ha elszakítják a nagy magyar
síkságtól és Romániába kell mennie aratni, le kell mondania
legfontosabb munkájáról, mert a román aratás ezzel
összeesik.
AZ ALFÖLD EGYEDÜL NEM ÉLETKÉPES
A külföldi azt hiszi, hogy a magyar Alföld egymagában is elég
lehetőséget nyújt egy agrárország megélhetéséhez.
Csakhogy az Alföld termése nagyon változó és eddig a klíma
különbség következtében az Alföld szeszélyes



terméseredményeit éppen azoknak a vidékeknek termékei
egészítették ki, amelyeket nemzetiségek laknak.
Magyarország erőszakos feldarabolása lehetetlenné tenné
továbbá a megmaradt terület nagyobb arányú öntözését, az
áradás elleni védekezést stb. Ehhez járul még, hogy
Magyarország szénanyaga alig ötven évre elég. Ennek az
energiaforrásnak az eltűnésével Magyarország a vizi erők
kihasználásával tudná csak közgazdasági életét fenntartani.
De ezek a vizienergiák akkor más államterületen lennének,
amelyekkel többé az ország nem rendelkezhetnék ...
A megcsonkított Magyarország állatállománya a különböző
okkupációk és a bolsevizmus pusztításai után rendkívül
megfogyott. Ennek a ténynek igen messzemenő
következményei lehetnek. A juhállomány például 1 200 000
ről 800 000-re süllyedt. Ennek döntő befolyása lesz a
textiliparra, amelynek viszont szociális természetű
következményei lennének. De hatása lenne ennek másrészt
a hódító állam szociális viszonyaira is. Hogyan szállítsa le a
felvidéki tót fáját Prága felé — kérdezte az egyik képviselő az
eperjesi gyűlésen tavaly októberben —, mikor a tót tutajos
természetes útja eddig a Duna felé vezetett? A felvidéki
tótok és a nyugatmagyarországi németek iparát a cseh vagy
német ipar tönkretenné és ezzel a tót nép elvesztené
megélhetési forrását, amelyet a magyar állam gyakran
mesterségesen támogatott.
Az elszakítás tehát gazdasági nyomorba döntené a
magyarságot éppúgy, mint az úgynevezett felszabadított
népeket is, akkor, amikor egész Európát nyomor fenyegeti és
mindenütt a gazdasági újjáéledésre törekednek.”



A konferencia békefeltételeit Clemenceau január 15-én
közölte a magyar küldöttséggel. Apponyi Albertnek csak az
utolsó napon, január 16-án volt lehetősége arra, hogy a
konferencia előtt elmondja észrevételeit. A magyar
küldöttség vezetője visszaemlékezések szerint „olyan
megható szavakkal védte hazáját, hogy a küldöttség számos
tagja nem tudta titkolni megindultságát”.
A Pesti Napló így tudósított Apponyi beszédéről:
„A gyilkos béke ellen
Szombaton este forgalmi zavarok miatt nem érkezett meg
teljes egészében Apponyi Albert nagy beszéde, amelyet a
békekonferencia vezetősége előtt mondott, s a nevezetes
ülés külsőségeiről is csak töredékes részleteket kaptunk. Az
alábbi szikratávirat kiegészíti a lapunk vasárnapi számában
megjelent párisi tudósítást.
Páris, január 19.
(Szikratávirat.) Pénteken délután félhárom órakor nyitotta
meg Clemenceau a legfelsőbb tanács ülését, s azonnal gróf
Apponyi Albertnek adta át a szót. Amikor Apponyi
fölemelkedett helyéről, Clemenceau fölhívta, hogy ülve
beszéljen. Apponyi azonban állva maradt, megjegyezve,
hogy jobban szeret állva beszélni, mert ehhez van szokva.
(Apponyi beszéde)
Beszédét azzal kezdte, hogy még egyszer köszönetet
mondott azért, hogy a fölszólalásra alkalmat adtak neki.
Voltaképpen megvitatást szeretett volna, minthogy azonban
a legfelsőbb tanács erre vonatkozólag már döntött, nem
maradt más hátra, mint hogy a döntés előtt meghajoljon és



elfogadva a helyzetet úgy, amint van, egyenesen célja felé
haladjon. Nem habozik kijelenteni, hogy
lényeges módosítások nélkül a békeszerződés tervezetét
nem fogadhatja el.
Tudatában van, mit jelent az aláírás megtagadása, tudja,
minő súlyos veszélyek és bajok származnának ebből, de
végre is, ha csak a föltétien elfogadás és a békeszerződés
visszautasítása között lehetne választani, akkor az ország
előtt csak az a kérdés áll, öngyilkos legyen-e, nehogy
megöljék.
Szerencsére még nem vagyunk ennyire. Önök fölhívtak arra,
hogy tegyük meg észrevételeinket, ami annyit jelent, hogy
Önök még nem mondták ki az utolsó szót
és hogy azok a dokumentumok, amelyeket Önök elé
terjesztünk abban a komoly figyelemben és lelkiismeretes
mérlegelésben fognak részesülni, amit e súlyos problémák
megkövetelnek. Ebben az esetben reméljük, hogy Önöket
meggyőzhetjük. Reméljük ezt annál inkább, mert sem ma,
amidőn szerencsém van Önökhöz szólani, sem a
dokumentumokban, amelyeket az Önök mérlegelése alá
bocsátunk nem szándékozunk érzelmeinkkel kérkedni, sem
pedig külön érdekeinket védelmünkbe venni. Közös
terrénumot keresünk, amelyen Önökkel találkozhatunk és ez
a terrénum magától kínálkozik.
Ez a terrénum a nemzetközi igazságnak és a népek
szabadságának az alapelve,
amelyet olyan fennen hirdettek a szövetségesek, valamint az
állandó békéhez és az európai újjáépítéshez fűződő nagy



érdekek.
Clemenceau itt félbeszakította a szónokot és megjegyezte,
hogy le fogják fordítani angolra, amit idáig mondott.
Apponyi azt az észrevételt tette, hogy jobb szeretné, ha
maga fordítaná le szavait és ha ezt megengedik, akkor ezzel
a joggal beszédének végén fog élni.
Clemenceau azt válaszolta erre, hogy a legfelsőbb tanács
kétségtelenül szívesen megengedi, hogy saját maga fordítsa
le beszédét, de azt ajánlja neki, hogy a hallgatóság
figyelmének lekötése érdekében inkább szakaszról szakaszra
tegye ezt.
Apponyi erre csodálatos könnyedséggel és szabatossággal
angolul ismételte szavait és egyórás beszédének egész
további folyamán időről időre megszakította szavait, hogy
angolul is tolmácsolja, amit franciául mondott.
— Ezeknek az alapelveknek a szempontjából — folytatta
tovább — első pillanatra megdöbbentő a föltételeknek
rendkívül súlyos volta. Bizonyos, hogy kemény föltételeket
szabtak a többi hadviselő nemzeteknek is, Németországnak,
Ausztriának, Bulgáriának, de ezek a feltételek egyik országot
sem sújtották, mint sújtanák Magyarországot, területének és
lakosságának tökéletes földarabolásával. De Magyarország
nemcsak teljesen földaraboltatnék, hanem — amint lesz
alkalmunk azt kétségbevonhatatlan adatokkal igazolni
az a terület, amely Magyarországból megmaradna, meg
lenne fosztva a gazdasági virágzás minden lehetőségétől.






Mi ez, ha nem egyéb, mint egy nemzet teljes és szándékos
elpusztítása? Hogyan állanak meg ezzel szemben azok az
egyetemes érdekek, amelyek kell, hogy ítéletüket irányítsák?
Apponyi ezután a hadifoglyok ügyét hozta szóba és kérte,
enyhítsenek azon a szigorú kikötésen, hogy a foglyokat csak
a békekötés érvénybe lépte után lehet hazaszállítani. A
Szibériában sínylődő sok százezer fogoly mérhetetlen
szenvedéseit fölemlítve, főleg Japánnak és az Egyesült
Államoknak a jóakaratát kérte és megköszönte, amit eddig
ezek az államok hadifoglyaink érdekében tettek.
Azután az ország földrajzi és gazdasági egységének a
kérdésére tért át és kifejtette mindazokat az ismert elveket,
amelyek bizonyítják, hogy a békeföltételek Magyarországot
teljesen lehetetlen helyzetbe juttatják, mert például fát és
vasat kívánnak tőlünk, holott mi ezekben a cikkekben
magunk is behozatalra szorulunk.”
Külföldi lapvélemények így kommentálták a beszédet:
„Az Oeuvre a legfelsőbb tanács pénteki üléséről azt írja,
hogy gróf Apponyi Albert grand seigneur, aki minden nyelven
beszél. Előbb franciául, majd angolul, végül olaszul beszélt,
bámulatra méltó, egyforma künnyűséggel. Ami érveit illeti,
azok nem voltak ügyetlenek. Apponyi igyekezett kimutatni,
hogy a magyar nép nem tehető felelőssé a bécsi politikáért.
Apponyi tanúnak hívta a mi kitűnő tudósunkat, Elise Reclust,
hogy az ő szavaival bizonyítsa Magyarország mezőgazdasági
és ipari értékét. Beszédének a magva az, hogy Magyarország
történelmi egységét nem lehet szétrombolni, csak az igazság
és elővigyázat ellenére. Az entente vezetői udvariasan
hallgatták meg ezt a dicshimnuszt, de nagyon kételkedünk,
hogy a beszéd módosíthatná elhatározásunkat.



Illetékes helyen ehhez a lapszemléhez a következő
megjegyzéseket fűzik:
A közölt francia lapvélemények meglehetősen szomorú képét
tárják fel előttünk annak, hogy a francia sajtó igen nagy
részének érzésvilága mennyire eldurvult a háború folyamán.
A legyőzött kis magyar nemzettel szemben alig csillan meg a
jóindulatnak vagy igazságos megítélésnek valamelyes
nyoma. Az igazság elől való elzárkózásnak ily nagy
mértékével szemben nem sok kilátás van arra, hogy
fölvilágosítással és rábeszéléssel a francia sajtót
kedvezőbben hangoljuk, annál kevésbé, mert a francia
lapvéleményeket nem tekinthetjük teljesen elfogulatlan
megnyilatkozásoknak. Elég e részben Clemenceau
karácsonyi nagy beszédére utalni, amelyben arra mutatott
rá, hogy a francia sajtó által a románoknak nyújtott
mértéktelen támogatás lovalta föl jórészt a románokat arra,
hogy az entente hivatalos politikájával
szembehelyezkedjenek. Ez a nyilatkozat kellő értékére
szállítja le már eleve a most elhangzott francia
lapvéleményeket és fölhatalmazza a magyar közvéleményt
is arra, hogy az egykor oly komoly hírben álló újságról, mint
például a Journal des Debais megalkossa a maga kevésbé
hízelgő véleményét.
Barátságos külföldi lapvélemények
Páris, január 17.
A skandináv távirati ügynökség párisi tudósítója részletesen
ismerteti a magyar békedelegátusok fogadtatását, kiemelve,
hogy a magyarok Párisban egész más elbánásban
részesültek, mint a németek és osztrákok.



A tudósító leírja azután a békedelegáció egyes tagjait és azt
mondja róluk, hogy csupa érdekes ember, de mindegyikük
sovány és hiányosan táplált. Apponyinak két órán át tartó,
három nyelven mondott beszéde szónoki mesteralkotás volt,
amilyet a világbíróság, de talán egyetlen parlament sem
hallott soha még. A hetvenöt esztendős ember csodálatot és
meglepetést keltett. Mint a bombák, úgy csaptak le Apponyi
érvei és amikor arról beszélt, hogy három és fél millió
magyart idegen uralom alá akarnak hajszolni, mindennemű
meghallgatásuk nélkül, akkor nem csupán a semleges
hallgató döbbent meg, az angolok és olaszok is figyelni
kezdtek és Lloyd George úgy érezte magát, mint akinek
hályog esik le a szeméről. A magyarok intrikus szomszédok
áldozatai lettek és a legfelsőbb tanács ebben a pillanatban
nem sokat változtathat majd a magyar béke torzszülöttjén,
amely azonban állandó nem lesz.”
A magyar békedelegáció január 20-án tért vissza
Budapestre. Apponyi Albert még útközben szalonkocsijában
fogadta a magyar és a külföldi sajtó képviselőit, akiknek arra
a kérdésére, hogy véleménye szerint van-e remény a
békeszerződésnek Magyarország javára való
megváltoztatására, a következőket mondta:
" - Ezt a lehetőséget tagadni épp úgy elhamarkodott dolog
volna, mint azt állítani, hogy fennáll. Abban a teljes
elzártságban, amelyben Párisban részünk volt, ahol a
külvilággal minden érintkezéstől el voltunk rekesztve,
lehetetlen volt közvetlen benyomásokat szerezni. Mindez
olyan pszichológiai tényezőktől függ, amelyeket nem
ítélhetünk meg. Alkalmam volt mindenesetre, hogy részletes
expozémban megvilágítsam az egész helyzetet és a
békeszerződést, melyet elém tettek, nem annyira a magyar
érzelmek és érdekek szempontjából, amelyek azoknak a



szíveknek nagyon mellékesek, hanem általános
szempontokból, általános európai érdekekből és az európai
stabilitás nézőpontjából világítsam meg. Mindenesetre a
legnagyobb figyelemmel hallgatták végig és bizonyos
részletekre nézve meg is kérdeztek. Hogy fejtegetéseim
tettek-e maradandó hatást, arra nézve nincs semmiféle
támpontom. Nincs okom arra, hogy a dolgot lényegesen más
világításban lássam, mint ahogy akkor láttam, amikor Páris
felé átutaztam Bécsben. Inkább azt hiszem, hogy a
szövetséges hatalmak döntését a helyzet általános
eltolódása befolyásolhatja, amely az orosz bolsevizmus új
sikereiben nyilvánul meg.
Bizonyára közelről érinti őket ez a kérdés, vajon az
évszázadokon át bevált európai államalakulatok
összerombolása kívánatos-e, amelyekben igazi ellenálló erő
van, vagy az, hogy helyettük új alakulatokat teremtsenek
tartós életerő és a fennmaradás minden biztosítéka nélkül.
Ha remélhetek valamiben, akkor a helyzetnek ez az
eltolódása az és a veszedelmeknek az a közelsége, amely az
életképtelen államokkal való kísérletezésben rejlik.
Most is azt állítom, hogy mindazok az új állami alakulatok,
amelyeket Magyarország romjaiból akarnak építeni,
életképtelenek, mert sem eszmén, sem vezérlő állameszmén
nem nyugosznak.
Hogy tanácsos dolog-e ilyen életképtelen alakulatokkal
kísérletezni, amelyek óriási kulturális visszaesést jelentenek,
azt kétlem. Talán hatása lesz ennek a megfontolásnak a mi
ellenségeinkre. Pozitív támpontom azonban erre nincs. Ha
ellenségeinkkel hasonló tárgyalási feltételek mellett
közvetlenül tárgyalnánk, könnyebb volna ez. Ha egyszer van
alkalmam álláspontomat másfél óra alatt elmondani, rögtön



utána azonban ismét csakis és kizárólag az ellenséges
álláspont érvényesül, akkor vakmerőség volna azt hinni,
hogy az én fejtegetéseim hatása megmarad az ellenséges
munkával szemben, amely újból megkezdődik és amellyel
szemben teljességgel védtelen és tehetetlen vagyok.”
Arra a kérdésre, Hogy tanácsos dolog-e ilyen életképtelen
alakulatokkal kísérletezni, amelyek óriási kulturális
visszaesést jelentenek, azt kétlem. Talán hatása lesz ennek a
megfontolásnak a mi ellenségeinkre. Pozitív támpontom
azonban erre nincs. Ha ellenségeinkkel hasonló tárgyalási
feltételek mellett közvetlenül tárgyalnánk, könnyebb volna
ez. Ha egyszer van alkalmam álláspontomat másfél óra alatt
elmondani, rögtön utána azonban ismét csakis és kizárólag
az el fennáll-e az a lehetőség, hogy a béketárgyalásokat
Páris helyett Londonban fejezzék be. Apponyi ezeket felelte:
— Ez meglehet, de nem hiszem, hogy Clemanceau nem
marad hatalmi tényező Franciaországban. Nem volna bölcs
dolog találgatásokba bocsátkozni, de fölteszem, hogy az
ellenfél hozzáférhető lesz olyan érvek számára, amelyeket
teljesen közös érdekekből következtetek.
Arra a kérdésre, mi lehet az oka, hogy az új államok, főleg
Csehország, Románia és a délszláv állam megbízottai nem
jelentek meg a magyar békefeltételek átadásánál, Apponyi
így felelt: — Sok embert láttam ott és igazán nem tudom,
hogy ezek ott voltak-e. Az egész szertartás alig öt percig
tartott. A második napon, amikor expozémat mondtam el,
nem voltak ott. Ez csak az ötös tanács tagjainak jelenlétében
történt.
Arra a kérdésre, vajon Párisban számolnak-e annak
lehetőségével, hogy Magyarország nem írja alá a



békeszerződést, Apponyi ezt felelte:
Nyilvánosan kijelentettem, hogy ez a békeszerződés úgy
amint most van, Magyarországra nézve elfogadhatatlan.
Tettem ezt a kijelentést mindazon veszedelmek tudatában,
amelyek emiatt Magyarországot érhetik. Szerencsére még
nem tartunk ott. Minthogy felszólítottak bennünket, hogy
adjuk elő a mi feltételeinket, remélem, hogy ellenfeleinket
még meggyőzhetem a mi jogunkról. Hogy mi történik akkor,
ha nem kapunk engedményeket, arról ma még nem
nyilatkozhatom, arról a nemzetgyűlésnek kell dönteni.
Végül kijelentette Apponyi, hogy a békedelegáció addig
marad Budapesten, amíg befejezi tanácskozásait. Párisban
egyébként már bejelentette, hogy a tizennégynapos
határidőn belül nem tud elkészülni.
A sajtó képviselőinek fogadása után gróf Apponyi
visszavonult, hogy folytassa munkáját és a különvonat
háromnegyedkettőkor útjára indult Budapest felé.”
Budapestre érkezve Apponyi Albert már a pályaudvari
fogadóbizottság előtt összegezte párizsi tapasztalatait:
Pontosan kell mérlegelnem — mondta —, e pillanatban
minden szavamat, mert lelkiismeretlenség volna részemről,
ha vérmes reményeket akarnék kelteni a haza
közönségében. De egyúttal kötelességem felelősségemnek
teljes tudatában megmondani, hogy gyászlobogóknak
kitűzése, gyászfátyolnak a mi lobogónkra fűzése még idő
előtti volt. (Viharos tetszés és éljenzés.)
— Olyan békefeltételeket tűztek elénk, amelyekre — ismét
felelősségem teljes tudatában — a szövetséges hatalmak



főtanácsa előtt kijelentettem, hogy azok, ha lényeges
módosításoknak nem vettetnek alá, Magyarországra nézve
elfogadhatatlanok. (Igaz, úgy van!)
— De egyúttal felhívást kaptunk, hogy ellenészrevételeinket
megtegyük. És amikor a minket környező izoláltságon
egyszer sikerült keresztültörnünk és szóhoz jutottam, az
ötöstanács elnöke biztosított engem, hogy amiket
elmondottam és amiket az eléjük terjesztendő okmányokban
beigazolni fogunk, azokat a leggondosabb mérlegelés
tárgyává fogják tenni. (Élénk tetszés.)
— Nekem nincs jogom arra, hogy akikkel tárgyalni engem
kiküldtek, azok kijelentéseit üres frázisoknak vegyem, azok
kijelentéseinek hitelt ne adjak. (Élénk helyeslés.)
Roppant nehéz napokat éltünk át. A helyzet súlya abban
állott, hogy minden érintkezéstől, érveink felhozásának
minden lehetőségétől, minden még magántermészetű olyan
beszélgetéstől, amelyben igazainkat érvényesíthettük volna,
gondosan és áttörhetetlen kordonnal el voltunk zárva.
— Nagyon gyenge ügy lehet az, amely a diskussziónak
kereszttüzét kerüli. (Úgy van!) Ezt iparkodtam a velünk
szemben álló nagynemzetek vezető-férfiaival megértetni.
Bizonyos pontig meg is értették, mert — ami eddig még nem
történt a békeküldöttségekkel — alkalmat adtak nekem,
hogy terjedelmes expozéban kifejthessem előttük az egész
helyzetet, kifejthessem, hogy azok a békefeltételek,
amelyeket elénk tűztek, ellentétben állnak azokkal az
elvekkel, amelyeket a szövetséges hatalmak hirdettek,
ellentétben állnak Európának nagy érdekeivel, ellentétben
állanak a civilizáció követelményeivel, ellentétben állanak a



gazdasági rekonstrukció általános emberi érdekével. (Úgy
van!)
- Amikor elmentem innen, megígértem Önöknek, hogy bármi
legyen, a nemzet méltóságán csorba nem fog esni. Ezt az
ígéretemet eddig megtartottam és minden körülmények
között meg fogom tartani. (Viharos tetszés.)
— Nem a könyörületességre apelláló, nem a szomorkodó,
nem a kegyelmet kérő nemzetnek, hanem az élni akaró, a
maga igazának tudatában lévő olyan nemzetnek
képviselőjeként léptem fel, amelynek lehet sok megbánni
valója, de szégyellni valója nincs. (Viharos tetszés és
éljenzés.)
— Uraim! Ezek a férfiak, akikben magukban jogos, duzzadó
nemzeti önérzet lakik, megértették egy legyőzött, de
becsületes nemzet önérzetét. (Élénk tetszés.)
— Én ehhez nem akarok semmi vérmes reményt fűzni, de
ígérem azt, hogy további törekvésünk tárgya lesz mentői
több érintkezést keresni. Hogy miképp fogjuk ezt elérni, nem
tudom, de minden eszközt fel fogunk használni. (Élénk
tetszés.) A mi ügyünk igazsága abban rejlik, hogy a mi
érdekünk az, hogy világosság legyen, míg a velünk
szembenállók érdeke az, hogy sötétség legyen. (Igaz! Úgy
van!) Ennek éreztetése, ennek folytonos hangsúlyozása
lehetetlen, hogy minden hatás nélkül maradjon utóvégre
azoknak a nemzeteknek a követelményére is.
— Uraim, csak ennyit mondhatok. Ha a nemzet nem vonja
meg bizalmát tőlem (Viharos felkiáltások: Éljen Apponyi!) és
páratlan önfeláldozással és munkakedvvel dolgozó
társaimtól (Lelkes éljenzés.) akik éjjel-nappal egyebet nem



tettünk, mint tanácskoztunk azokról a módokról, hogyan
tudjunk áttörni a minket övező jégkérgen, akkor mi minden
csüggedés nélkül, erkölcsi és szellemi erőnk egész
megfeszítésével és a nemzet élni akarásának átérzésével,
ezt az érzést magunkban, a magunk személyében
megszemélyesítve, tovább fogunk dolgozni. (Lelkes
éljenzés.)
— Az eredmény Isten kezében van. De ha a pillanatnyi
eredmény nem is volna kielégítő: mi a nemzet jövőjének
megalapozására a jövendő rekonstrukció feltételeinek
javítására dolgozunk. (Elénk tetszés.)
— Ma még semmi hálára, semmi elismerésre igényt nem
tarthatok. Törekvésem az lesz, hogy ezt az igényt magamnak
megszerezzem. Nem a magam javáért, mert igen hitvány
ember, aki önmagára ma egy gondolatot is pazarolni tud: a
nemzet javáért, melyet egy félszázad óta szolgálok és amíg
bírom, szolgálni fogok.”
A trianoni békeszerződés békefeltételeinek nyilvánosságra
hozatala országszerte kiváltotta a lakosság tiltakozását is. A
kialakult hangulatról a Pesti Napló január 23-i száma „A
nemzet gyásza” című cikkében tudósít.
„A békefeltételek átnyújtása és a békedelegáció hazaérkezte
alkalmából az egész országban impozáns erővel nyilvánult
meg a tiltakozás a lehetetlen és igazságtalan béke ellen.
Ennek az országos tiltakozásnak és gyásznak egyik
legkiemelkedőbb aktusa folyt le ma délután a Szent Jobb
körmenet alkalmával.
Félnégy órakor kezdődött az ünnepélyes szertartás a
Ferenciek-templomából. A templom előtti teret és a



Bazilikához vivő útvonalat már jóval előbb a különböző
testületek és társulatok, iskolák stb. lepték el, majd sorba
megérkeztek a templomhoz a körmenet résztvevői, végül
pont félnégy órakor megjött a Szent Jobbot hozó automobil,
melyben dr. Mészáros János érseki helynök, a Szent Jobb őre
ült segédletével. A Szent Jobbot papjai bevitték a
templomba, hol ünnepélyes szertartás vette kezdetét,
melyet dr. Csernoch János hercegprímás pontifikáit.
A ferencrendiek templomából a Kossuth Lajos-utcán, Károly
körúton és Vilmos császár úton át a Bazilikába indult a Szent
Jobb-körmenet. Az utakon kétoldalt a rendőrség kordont
vont, mely mögött ezrével állt a nép és zászló alatt a
különböző egyesületek, testületek. A menetet egy szakasz
lovasrendőr nyitotta meg, majd a vasmegyei gyalogezred
díszszázadának két szakasza következett, ezek után a
papság és szerzetesek, majd pedig a Szent Jobb, egyik
oldalán a városi tanács Bódi polgármesterrel az élén, a másik
oldalán pedig az egyetemi tanács ment, ezeket két oldalról a
koronaőrség és darabonttestőrség tizenkét-tizenkét
díszruhás alabárdos vitéze kísérte. A Szent Jobb után a
főpapok, köztük Csernoch hercegprímás következett, a
hercegprímás után kócsagtollas sapkában, egyenruhában
József főherceg és fia, utánuk dr. Huszár Károly
miniszterelnök, Horthy fővezér, ezek mögött pedig a
kormány összes többi tagjai és közöttük a magyar
békedelegáció elnöke gróf Apponyi Albert következett, majd
a fővezérség tisztjei, Pest vármegye küldöttsége gróf Rádai
Gedeon kormánybiztos-főispán és dr. Agorasztó Tivadar
alispán vezetésével a különböző hatóságok és hivatalok.
A Szent István-bazilikában már várták a menetet Auguszta
főhercegnő és leánya, Zsófia és Horthy fővezér neje,
valamint sok más előkelőség. Zadravecs István ferencrendi



atya, a fővezérség tábori vikáriusa mondott szentbeszédet,
majd a hercegprímás könyörgést. Ezután a Szent Jobbot a
Himnusz hangjai mellett kikísérték a Bazilika előtt várakozó
autóhoz, mely visszaszállította a vártemplomba. A félhat
órakor kivonuló ünneplő előkelőségeket kint sötétben az
ezrével csoportosuló nép lelkes ovációkkal fogadta, majd
pedig a nemzeti dalok éneklése mellett szétoszlott a
közönség, s ezzel a lélekemelő gyászünnepély véget ért.
Tiltakozások az ország megcsonkítása ellen
A magyar kormányhoz a miniszterelnök címére az ország
meg nem szállott területéről tömegével érkeznek a táviratok,
melyek többé-kevésbé azonos vagy hasonló értelemben
tiltakoznak az ország békeszerződésben tervezett
megcsonkítása ellen és hangos szóval állást foglalnak a
területi integritása mellett.”
A magyar békedelegáció február 9-én indult vissza Párizsba
és február 12-én juttatta el a magyar kormánynak a
békefeltételekre adott válaszát a nagykövetek tanácsához.
„Mint Párisból jelentik, az a nyolcnapos határidő; amelyet a
legfelsőbb tanács a magyar békeküldöttségnek adott, hogy
megszerkessze és kinyomassa azokat a jegyzékeket,
amelyek a békeföltételekhez fűzött észrevételeit
tartalmazzák, pénteken, 13-án kezdődött. A legfelsőbb
tanácsnak ezt az elhatározását a magyar békedelegációval a
legfelsőbb tanácsnak Londonban kelt közlése útján hozták
tudomására. A közlést Lloyd George írta alá.
A magyar békeküldöttség pénteken beterjesztette a 36.
számú jegyzéket, amely az Oroszországban, Turkesztánban
és Szibériában lévő hadifoglyokra vonatkozik és azt a kérést



tartalmazza, hogy Szibériába egy magyar bizottság
utazhasson ki sürgősen.
Azonkívül gróf Apponyi külön jegyzéket adott át a
békekonferenciának, amelyben összefoglalta azokat az
alapelveket, amelyek a részleteket tartalmazó
előterjesztéseinek helyes megértéséhez és az ezekben az
előterjesztésekben foglaltak horderejének megítéléséhez
szükségesek. Ez a főelveket tartalmazó jegyzék két részre
oszlik.
Az első rész főként a népszavazás kérdésével foglalkozik és
ennek szükségességét megtámadhatatlan érvekkel teszi
kétségtelenné. A bevezető sorok az okokat ismertetik,
amelyek Magyarország területének megcsonkítása ellen
szólnak, s feltárják a tervezett feldarabolásból származható
veszedelmeket.
Magyarországnak történelmi joga van területi épségéhez,
területe ezer év óta politikai egység, mert a természet erre
predesztinálja.
A nemzetiségi elv alapján való feldarabolása egyáltalában
nem okolható meg, mert azok az államok, amelyek a magyar
állam romjain keletkeznének, nemzetiségi szempontból épp
olyan heterogének lennének, mint a jelenlegi Magyarország,
azzal a különbséggel azonban, hogy nélkülöznék azt a
gazdasági szerves egységet, amely lehetetlenné teszi
Magyarország hosszú időre való feldarabolást. Emellett a
feldarabolás gazdasági hátrányait nemcsak az
életképtelenné vált Magyarország, hanem az elszakított
területek is súlyosan megéreznék, mert az önkényes
határmegállapítás az ipari területeket a nyersanyagot
termelő területektől sok esetben elválasztaná.



Nem kívánatos általános európai érdekből sem
Magyarország feldarabolása. A kultúra kisebb fokán álló
népfajok ugyanis feltétlenül nyomást gyakorolnának az
elszakított területeken élő magyarokra és egyéb
nemzetiségekre, ami egyrészt a kultúra visszaesését,
másrészt állandó nyugtalanságot eredményezne és gyakori
lázongásokat idézne elő. Ez azután egész Európa békéjére
kihatással lenne.
De a fentiektől eltekintve, a békeszerződés értelmében
Magyarország feldarabolása az érdekelt lakosság
megkérdezése nélkül történnék, ami az annyiszor
hangoztatott önrendelkezési joggal homlokegyenest
ellentétben áll. Az a feltevés, hogy az elszakításra ítélt
területeken lakó népek Magyarországtól úgyis elszakadni
kívánnak, már csak azért sem állhat meg, mert e területek
népességének közel fele magyar és német nemzetiségű.
E területeknek az érdekelt lakosság meghallgatása nélkül
való elszakításába Magyarország sohasem fog belenyugodni.
A jegyzék ezután arról emlékezik meg, hogy a
népszavazásnak reánk nézve kedvező eredménye esetén a
nemzetiségi kérdés Magyarországon milyen megoldást
találna. Ebben az esetben a nem magyar nemzetiségeknek
széles körű kulturális autonómia és a földrajzi lehetőségek
határain belül területi autonómia is biztosíttatnék, Erdély
pedig még messzebbmenően a magyar korona autonóm
országa lenne.
A magyar békedelegáció azt javasolja, hogy népszavazás
döntsön olyan területek (Horvátország kivételével)
hovatartozása felett, amelyek a jelenlegi magyar határ és a
békeszerződésben megjelölt határok között feküsznek. A



népszavazás a nagyhatalmak bizottsága és a magyar
kormány megbízottai által egyetértően megállapítandó
kerületek szerint tartatik meg. A kerületek beosztása főleg a
nemzetiségi szempontoknak, de egyúttal az illető területek
gazdasági viszonyainak tekintetbe vételével történik. A
határozatot általános szótöbbséggel hozzák.
A népszavazásban nemre való tekintet nélkül mindazok részt
vesznek, akik 21. életévüket betöltötték, feltéve, hogy a
kérdéses területen 1918. november elsején rendes
lakóhelyük volt.
A szavazás titkos s az érdekelt kormányok megbízottainak
jelenlétében semleges bizottság felügyelete alatt történik.
Három hónappal a népszavazást megelőzően a
népszavazásnak alávetett területeket semleges rendőrség
vagy katonaság szállja meg.
A jegyzék második része a békeszerződésre vonatkozó
néhány különösen fontos észrevételre hívja fel a figyelmet. A
hadifoglyaink azonnali hazaszállítása iránt való kérelem
előterjesztése után a Magyarországnak maradó területtel
földrajzilag összefüggő területeken lakó 1 800 000 magyar
sorsával foglalkozik.
Azután a jegyzék felsorolja a békeszerződésben
megállapított határ közelében fekvő, azokat a nagyobb
magyar városokat (Pozsony, Kassa, Komárom, Nagyvárad,
Szatmár, Arad, Temesvár, Kolozsvár, Marosvásárhely,
Szabadka, Zenta), amelyeknek lakossága csaknem kizáróan
magyar, vagy magyar és német s foglalkozik az 510 000
lelket számláló székelységnek, ennek a tipikus magyar fajnak
sorsával.



Végül arra való tekintettel, hogy a nemzet az államforma
tekintetében még nem döntött, arra kéri a szövetséges és
társult hatalmakat, hogy országunkat a békeszerződésben
»Magyar Köztársaság« helyett »Magyarország« elnevezéssel
jelölje meg.”
Csaknem négy hónapi várakozás után adták át május 6-án a
magyar küldötteknek az antant békefeltételeinek végleges
szövegét, magát a szerződést. A nagykövetek tanácsa úgy
határozott, hogy a békeszerződést Versailles-ban, a Hotel
Reservoirban adják át a magyar küldötteknek. Az átadásnál
mellőztek minden formaságot. A békeszerződés szövegén
kívül Henry ezredes átadta Praznovszky Ivánnak, a magyar
békedelegáció titkárának azt a levelet is, melyet a legfőbb
tanács a szerződéshez csatolt, s melyet az antant
delegátusok nevében Millerande francia miniszterelnök írt
alá.
„Elnök Úr! A szövetséges és társult államok a
leglelkiismeretesebb figyelemmel tanulmányozták azokat a
jegyzékeket, amelyekben a magyar békedelegáció
észrevételeit előterjesztette a már közölt békefeltételek
tárgyában. Ebben a vizsgálatban az az egyedüli óhaj vezette
őket, hogy oly határozatokat hozzanak, amelyek megfelelnek
az igazságnak (?) és azoknak a magasabb érdekeknek,
melyek fölött őrködnek. Ha a tanulmány eredménye
lényeges pontjaiban nem egyezik a magyar békedelegáció
által tett ellenjavaslatokkal, ennek az a magyarázata, hogy a
hatalmak lehetetlennek látták, hogy a magyar delegáció
szempontjait elfogadják. (!)
A szövetséges és társult hatalmak remélik ugyan, hogy a
jövő Magyarországa Európában a konszolidáció és a béke
tényezője lesz, de maguk részéről nem hagyhatják ügyeimen



kívül a felelősség ama részét, mely Magyarországot a
világháború előidézése és általában a kettős monarhia által
követett imperialista politika miatt terheli. (?) A magyar
békedelegáció a neki átadott békefeltételekben foglalt
határozatokat beható kritika alá vetette. Mellékelten
megtalálja a feleletet, melyet a szövetséges és társult
hatalmak kötelességüknek tartottak ezen észrevételekkel
szemben megadni. Ha nem foglalkoztak minden egyes
ellenvetéssel, melyet a konferenciának megküldött jegyzékei
tartalmaznak, avégből, hogy azokat mind megcáfolják, úgy
ez nem azért történt, mintha helyesnek találták volna őket; a
szövetséges és társult hatalmak hallgatása semmi esetre
sem tekinthető hozzájárulásnak; világosan meg kell érteni,
hogy a válasz hiánya semmiképp sem egyenlő az Önök által
védett tétel elfogadásával.
Az önnek átadott megjegyzések, külön nem tartalmaznak
semmi észrevételt a magyar delegáció által a magyar
határok tárgyában előterjesztett számos jegyzékre
vonatkozólag. Úgyszintén nem válaszoltak a magyar
békedelegáció ama javaslataira, melyeknek tárgya a
népszavazás elrendelése azokon a területeken, amelyekről a
hatalmak elhatározták, (!) hogy más államhoz kerülnek. A
szövetséges és társult államok csak beható megfontolás
után határozták el, hogy a békefeltételek területi
határozatait egyáltalán nem változtatják meg.
Ennek az elhatározásnak az az oka, hogy meg vannak
győződve arról, hogy az általuk megállapított határok
minden megváltoztatása oly sérelmeket vonna maga után,
melyek súlyosabbak a magyar békedelegáció által
felsoroltaknál. (?) Az e tárgyban folytatott tanulmányok
különben is csak megerősítik azokat a következtetéseket,
amelyekre a szövetséges és társult hatalmak már ezt



megelőzően mindazon okmányok megvizsgálása révén
jutottak, melyek a magyar álláspontot támogathatják:
ezeknek a következtetéseknek az alapján kijelölték a
határokat, melyek az Önöknek átadott békefeltételekben
vannak megállapítva.
Középeurópa néprajzi viszonyai olyanok, hogy valóban
lehetetlen, miszerint a politikai határok egész
kiterjedésükben a néprajzi határokkal összeessenek. Ebből
az következik és a szövetséges és társult hatalmak nem
sajnálat nélkül nyugodtak bele abba a szükségszerűségbe,
hogy bizonyos magyar nyelvű területek más állam
fennhatósága alá kerülnek.
De ilyen helyzetre támaszkodva, mégsem lehet azt vitatni,
hogy jobb lett volna a régi területi állapotokat változatlanul
hagyni. Egy helyzet, még ha ezer évig tart is, nem maradhat
fenn, ha megállapították róla, hogy ellenkezik az igazsággal.
(?!)
A magyar delegáció azzal érvel, hogy a békefeltételek sehol
sem veszik tervbe a népszavazást. A szövetséges és társult
hatalmak azon a nézeten voltak, hogy céltalanul fordulnának
a népek megkérdezésének ilyen formájához, (?) ezt az
álláspontot csak akkor foglalták el, amikor biztosak voltak
afelől, hogy e megkérdezés, ha a teljes pártatlanság
biztosítva volna, nem hozna oly eredményeket, melyek
érezhetően eltérnének azoktól, melyeket Középeurópa
néprajzi viszonyainak és a nemzeti aspirációknak beható
tanulmányozása eredményezett. A népek akarata 1918.
októberében és novemberében nyilvánult meg, (?) mikor a
kettős monarkia összeomlott és mikor a hosszú ideig
elnyomott népek olasz, román, jugoszláv, vagy cseh-tót
testvéreikkel egyesültek. Az azóta lefolyt események



ugyanennyi újabb bizonyítékát nyújtják a még nemrégen
Szent István koronája uralma alatt állott népek érzelmeinek.
A magyar kormány elkésett rendelkezései, melyeknek az volt
a célja, hogy a nemzetiségek autonómia iránt való
szükségletének eleget tegyenek, nem téveszthettek meg
senkit; nem változtatnak semmit a történeti igazság
lényegén, azon, hogy hosszú éveken át a magyar politika
minden fáradozása oda irányult, hogy a nemzetiségi
kisebbségek hangját elnyomja. (?!)
A szövetséges és társult hatalmak hívek ahhoz a szellemhez,
mely őket a béke által megállapított határok kijelölésénél
eltöltötték, foglalkoztak azzal a lehetőséggel is; hogy az így
kijelölt határ esetleg nem felel meg mindenütt pontosan a
néprajzi vagy gazdasági követelményeknek. Lehetséges,
hogy egy helyszíni vizsgálat bebizonyítja majd a
békeszerződésben tervbevett határok egyes pontokon való
megváltoztatásának szükségességét. Ilyen vizsgálatot
azonban nem lehet jelenleg lefolytatni anélkül, hogy a béke
megkötését, amelyre egész Európa törekszik, bizonytalan
időre ne késleltessék. De ha a határkijelölő-bizottságok
megkezdik munkájukat és arra a nézetre jutnak, hogy a béke
határozmányai valahol, mint azt már feljebb említettük,
igazságtalanságot teremtenek, melynek kiküszöbölését
általános érdekek megkívánják, arról a népszövetség
tanácsának jelentést tehetnek.
Ebben az esetben a szövetség és társult hatalmak
hozzájárulnak ahhoz, hogy a szövetség tanácsa, ha a
tekintetbe jövő felek egyike azt kívánta, felajánlhassa jó
szolgálatait az eredeti határok békés úton való kiigazítására,
ugyanazon feltételek mellett, azokon a helyeken, ahol egy
határbizottság valamely változtatást kívánatosnak tartott. A
szövetséges és társult hatalmak bíznak abban, hogy ez az



eljárás megfelelő módot ad arra, hogy minden a határok
kijelölésénél elkövetett igazságtalanság, mely ellen alapos
ellenvetést lehet felhozni, jóvátétessék.









A rutén kérdésben a szövetséges és társult hatalmak a
felmerült nehézségek teljes tudatában hozták
határozataikat. A Ruténország és a csehszlovák állam közt
létrejött uniót elismerték egy szerződésben, melyet az utóbbi
állammal kötöttek és amely speciális módon biztosítja a
rutének autonómiáját. Megegyeztek a cseh-szlovák állammal
arra nézve, hogy a szerződés határozatai, amennyiben
nemzeti, vallási vagy nyelvi kisebbségeket érintenek, a
népek szövetségének garanciája alá kerüljenek. A
szövetséges és társult hatalmak azon a nézeten vannak,
hogy a cseh-szlovák állammal kötött szerződésük módot
nyújt az autonóm rutén tartomány lakosságának arra, hogy
kívánságait nyilvánosságra hozhassa. Nem fogják egyben
elmulasztani, hogy a legnagyobb figyelmet fordítsák azokra



az óhajokra, melyeket e népek a jövőben nyilváníthatnának.
Különben is a népek szövetségéről szóló egyezmény a
szövetségtanács minden tagjának megadja azt a jogot, hogy
a Saint Germain en Laye-ben 1919. szeptember 10-én a főbb
szövetséges és társult hatalmak és a cseh-szlovák állam
között kötött szerződést aláíró hatalmak figyelmét minden
olyan a rutén földre vonatkozó kérdésre felhívhassa, mely
megérdemli, hogy azt megvizsgálják.
Ily körülmények között a hatalmak azon a nézeten vannak,
hogy a határmenti népek érdekei teljesen meg vannak
védve. Ami pedig azokat a magyar nyelvszigeteket illeti,
amelyek idegen uralom alá kerülnek, a Románia és a S. S. S.
államok által aláírt, valamint a cseh-szlovák állam által
ratifikált szerződések, melyek a kisebbségek védelmére
vonatkoznak, teljesen biztosítják a teljes védelmet.
A szövetséges és társult államok megelégedéssel veszik
tudomásul a magyar delegáció hozzájárulását azokhoz az
elvekhez, amelyek a Népek Szövetsége szerződésének
alapját képezik. A szövetség nemcsak a békét aláíró összes
nemzetek jogait védi, hanem megteremti azt a szervezetet
is, amelynek segítségével minden egyezség, melynek
felvételét a béke szabályai közé újabb körülmények
szükségessé teszik, békésen és törvényes úton létrejöhet. A
lojalitás mellyel Magyarország eleget tesz a békeszerződés
által reá rótt kötelezettségeknek, közelebb fogja hozni azt az
órát, amelyben fel lehet majd venni a szövetségbe.
A szövetséges és társult hatalmak azon a nézeten voltak,
hogy további engedményeket nem tehetnek. A területi
határozatok kérdésében a határkijelölő-bizottságra ruházott
jogkör, valamint azok a helyreigazítások, melyeket a béke
különböző pontjain eszközöltek és amelyeket az Önöknek



egyidejűleg átadott észrevételek részletesen tartalmaznak,
az engedmények végső határát jelentik. Az Önöknek ma
átadott békefeltételek tehát véglegesek.
Ennélfogva a szövetséges és társult hatalmak a jelen
közlemény átadásától számított tíz napon belül a magyar
békedelegáció nyilatkozatát várják, amellyel tudtukra adja,
hogy fel van hatalmazva a békét úgy ahogy van, aláírni. Az
aláírás eszközlésére az intézkedések mielőbb meg lesznek
téve.
Fogadja Elnök Úr mély tiszteletem kifejezését.
Millerande. ”
A május 10-én, hétfőn összeült nemzetgyűlés, mely a
szerveződést és a kísérő levelet tárgyalta, különösen ez
utóbbinak azt a kitételét találta sérelmesnek, hogy „Egy
állapot fennmaradása nem indokolt akkor sem, ha ezeréves,
amikor az, az igazsággal ellentétes”. Az „igazságot” a francia
kormány és a közvélemény is Magyarországot feldaraboló
cseh, román és szerb propaganda, és ezek alapján
megfogalmazódó területi igények alapján ismerte és
képviselte. Csehszlovákia, Jugoszlávia és Románia
megbízottai egyébként közös memorandumban tiltakoztak a
békekonferencia előtt a magyar küldöttség, illetve a magyar
kormány népszavazási követelése ellen. A kormány és az
állam tragikus helyzetbe került. A feltételeket elfogadni nem
akarta, megtagadni nem tudta. Apponyi Albert gróf a
békeszerződés aláírása előtt visszaadta megbízatását.
„Elnök Úr! A szövetséges hatalmak legfőbb tanácsa folyó évi
május hó 6-án közölte a magyar békeküldöttséggel válaszát
a delegációnak Magyarország békefeltételei tárgyában tett



észrevételeire, valamint a békeszerződés véglegesen
megállapított szövegét, felszólítván egyszersmind a
küldöttséget, hogy tíz napon belül nyilatkozzék, fel van-e
hatalmazva ezt a békeszerződést, úgy amint most
bemutatott, aláírni.
A magyar békeküldöttség az alábbi okoknál fogva erre nem
véli magát felhatalmazottnak.
Legyen szabad mindenek előtt a küldöttség elnökének a
főtanács 1920. január 16-án tartott ülésén a delegáció
nevében tett szóbeli nyilatkozatából a következőket
idéznünk: »Mélyen átérzem óriási felelősségem súlyát,
midőn a bemutatott feltételekkel szemben Magyarország
első szavát kell kimondanom. Mégsem habozom teljes
őszinteséggel kijelenteni Önöknek, hogy azok a
békefeltételek, melyeket nekünk felajánlani szívesek voltak,
hacsak lényeges módosítások nem eszközöltetnek rajtuk,
hazámra nézve elfogadhatatlanok.«
Már pedig a januári szövegezéssel szemben lényeges
módosítások a végleges szövegben nincsenek.
De mi nem szorítkozunk erre a negatív kijelentésre. Az
említett beszéd folyamán a delegáció elnöke megjelölte a
békeszerződés által felvetett területi kérdéseknek azt a
megoldását, amely egy általunk közösnek hitt alapon és a
szövetséges hatalmak által hirdetett elveken, mindenekelőtt
a népek önrendelkezési joga elvének alapján nyugodott.
Tehát nem Magyarország régi területeivel szemben fennálló
történelmi jogából indultunk ki nem mint ha ezt a jogot
kétesnek tartanók, nem mintha nem tiltakoznánk lelkünk
egész erejével minden olyan beállítás ellen, amely évezredes
birtoklásunkat igazságtalannak minősíti — mi az érdekelt



népek jogaihoz ragaszkodtunk, amikor számunkra
népszavazást követeltünk. Ezt az utat azért választottuk,
mert ellentétek minden lehetőségét kerülni akartuk egy
önmagában vitán felül álló és hatásában páratlanul működő
elvnek alapulvételével; mert azt is kijelentettük, hogy előre
alávetjük magunkat az érdekelt népek szabad
akaratnyilvánításának, mely a kellő biztosítékkal ellátott
népszavazás útján nyerne kifejezést. Evvel egyszersmind
végérvényesen feleltünk a nemzetiségek elnyomása címén a
magyar nemzet ellen szórt örökös vádakra, azáltal, hogy
bírákká tettük ugyanazokat, akiket állítólag elnyomtunk; mi
indítványoztunk, mi követeltünk, mi most is követeljük ezt a
bíróságot, mely a legjobban tájékozott, a
leglelkiismeretesebb és bizonyára a legszigorúbb.
Ellenfeleink utasították azt vissza és ezáltal az egy tény által
a kérdés eldöntöttnek látszik.
Fájdalmas meglepetésünkre a szövetséges hatalmak a mi
esetünkben elzárkóztak annak az elvnek alkalmazásától,
melyet maguk hirdettek volt. De ez minket nem ment fel
azon kötelezettség alól, hogy a magunk részéről ahhoz hűek
maradjunk. Ez az elv megdönthetetlen erkölcsi erőt képvisel,
mi azt meg nem tagadhatjuk, mert sok millió polgártársunk
emberi jogairól, az emberi méltóság egy kérdéséről van szó.
Mondják ugyan nekünk, hogy a kérdéses népek már
megnyilatkoztak volna új állami összeköttetéseik mellett,
melyekre a béke kötelezi őket, de ez könnyen megállapítható
ténybeli tévedés. Soha ilyesmi nem történt. Nem hisszük,
hogy bárki is gondolna arra, hogy ilyen nyilatkozatot az
érdekelt magyar és német ajkuakról, tehát az összes
érdekelteknek majdnem a feléről feltételezzen. A más
nemzetiségek körében folytak le gyűlések és tüntetések,
még pedig ellentétes irányúak: de sohasem voltak oly



tüntetések, melyek képviseleti jelleggel birtak, sem pedig oly
gyűlések, melyek fel lettek volna hatalmazva arra, hogy
azokon bármely nép nevében beszéljenek. Az így
Magyarországtól elszakított területek lakosságának tehát
kényszert kellene elviselnie, melyet szentesíteni sem
jogunkban, sem hatalmunkban nem áll.
Különben is bármilyen lojalitással fogunk is alkalmazkodni
szerződésileg vállalt minden kötelezettségünkhöz, az az
erkölcsi kötelék, mely ama népekhez köt minket, soha meg
nem szakadhat; soha nem lehetünk közömbösek sorsuk iránt
és ha, mint félő, a kisebbségek védelmére létesített
szerintünk elégtelen minden megállapodás dacára is az
üldözések, melyeket szenvedniük kell, továbbtartanak, mi
szünetlenül fogunk a nemzetek szövetségéhez fordulni,
panaszaikat és szenvedéseiket ott érvényesíteni azon napig,
amelyen a dolog természetes fejlődése békés hatásaival
győzedelmeskedni fog az erőszakon, mely rajtuk
elkövettetett.
Elismerjük, hogy gazdasági és pénzügyi természetű némely
megjegyzésünk figyelembe vétetett. Annak a területnek,
amely a szerződés értelmében Magyarország marad,
gazdasági helyzete ezután is nem kevésbé kétségbeejtő. Az
ország természetes kijáratai sem az Adriai, sem Égéi, sem a
Fekete tenger irányában biztosítva nincsenek, megterhelve
maradunk teljesíthetetlen pénzügyi követelésekkel,
melyeknek némi könnyítését a jóvátételi bizottságok útján
csak homályosan kilátásba helyezik, de nem biztosítják.
Ebből a szempontból sem találhatunk alapot álláspontunk
megváltoztatására. A döntő tény azonban a Magyarországot
feldaraboló területi intézkedések változatlan fenntartása és a
népek önrendelkezési joga érdekében kért népszavazás
visszautasítása, melyet az érdekelt népek számára kértünk.



Ezzel számunkra meg van jelölve a követendő út. Nem is
szólva a Magyarországgal szemben bennerejlő
igazságtalanságokról, ez a békeszerződés sérti azon népek
kétségbevonhatatlan jogait, melyeket anélkül, hogy
akaratukat nyilváníthatták volna, új államoknak ítéltek oda,
tehát nyilvánvaló ellentétben áll azzal a szabadsági elvvel,
melyet a magyar békeküldöttség abban a hitben, hogy a
szövetséges hatalmak egyetértésével találkozik, alapul vett.
Saját érdeme szerint elbírálva, ez a békeszerződés
elfogadhatatlannak látszik; a békeküldöttség tehát,
amelynek megbízása erre az elbírálásra szorítkozik, nem
tarthatja magát felhatalmazottnak az aláírásra.
Tudjuk, hogy e szükséges elhatározásokra különböző
természetű szempontok döntő befolyást gyakorolhatnak,
tudjuk, hogy hidegvérrel és világos látással kell
mérlegelnünk az általános helyzetet és annak a nyomásnak
mértékét, mely ebből következik és mely ezen elhatározások
szabadságára hat. Nem zárkózunk el annak elismerésétől
sem, hogy a szövetséges hatalmaknak hozzánk intézett
kísérő levele utat látszik nyitni a szerződésben foglalt
némely igazságtalanság (ez az ő kitételük) kiküszöbölésére.
De ezek politikai szempontok, amelyek elbírálása nem
tartozik a békeküldöttség illetékességi körébe; nem a
megbízott, hanem a megbízó van hivatva azok horderejének
mérlegelésére és annak mérlegelésére, hogy mennyi súllyal
esnek latba a végső elhatározások megállapításánál.
Vissza adjuk megbízatásunkat annak a kormánynak a
kezébe, melytől azt vettük és átadjuk nekik azokat az
okmányokat, melyeket Ön szíves volt hozzánk eljuttatni. Ön
van hivatva arra, hogy az ország érdeke szerint határozzon.
Az ő kötelessége, hogy feleljen az Ön kérdésére, mely a béke
aláírására vonatkozik.



Fogadja Elnök úr kiváló tiszteletem nyilvánítását.
Budapest, 1920. május hó 17-én.
Gróf Apponyi Albert.
a magyar békeküldöttség elnöke.”
Praznovszky Iván meghatalmazott miniszter Apponyi
jegyzékével egy időben átadta a magyar kormány válaszát is
Millerande levelére.
„Elnök Úr! A magyar békeküldöttség, mint az május 17-én
kelt leveléből kitűnik, visszaadta meghatalmazását
megbízójának.
A békeküldöttség erkölcsi lehetetlenségnek véli, hogy
aláírjon egy olyan szerződést, amelyet elfogadhatatlannak és
teljesíthetetlennek jelentett ki, amelynek rendelkezéseit
hiába igyekezett megváltoztatni. Véleménye szerint csak egy
kivételes helyzet teremtette kényszer tehetné megokolttá a
szerződés aláírását, azonban a békeküldöttség nem érzi
magát illetékesnek annak elbírálására, vajon ez a kényszer
tényleg fennáll-e.
A magyar kormány teljesen osztja azokat a megokolt
ellenvetéseket és bírálatokat, amelyeket a békeküldöttség
állandóan hangoztatott, úgyszintén osztja azt az általános
tiltakozást, amelyet a békeküldöttség mind a tárgyalások
folyamán, mind pedig jelen lemondó levelében kifejezésre
juttatott. Tiltakozik különösen a magyar kormány a népek
szabad önrendelkezési jogának nyílt megsértése ellen mert
csak ez a jogelv alkalmas arra, hogy bonyodalmaknak és
zavaroknak elejét vegye. S éppen erre a jogalapra



helyezkedve mondott le a magyar kormány elvitatlan
történelmi jogaihoz való ragaszkodásának hangoztatásáról.
Nem kerülték el azonban a magyar békeküldöttség figyelmét
a szövetséges és társult nagyhatalmak kísérő levelének azok
a részei, amelyek véleménye szerint, ha nem is tényleges
biztosítékok, mégis határozott ígéreteknek látszanak arra,
hogy a békeszerződés kikötései a közeljövőben enyhíttetni
fognak.
A szövetséges és társult hatalmak kijelentik a kísérő
levélben, hogy a határvonalakat megváltoztatni nem lehet.
Ugyanakkor azonban felhatalmazzák a határmegállapító
bizottságokat, hogy előterjesztéseket tegyenek a
szükségesnek mutatkozó változtatások iránt, hogy
kiküszöböltessenek amaz igazságtalanságai, amelyeknek
megszüntetése általános érdek. A kísérő levél szerint a
határmegállapító bizottságok által teendő intézkedések
teljes mértékben biztosítani fogják a határ mentén élő
népességek érdekeit. Nem kételkedhetünk tehát abban,
hogy a szövetséges és társult hatalmak őrködni fognak
afelett, hogy a jóvátételi bizottságok mindannyiszor,
valahányszor valamely igazságtalanságnak jönnek
tudomására, híven megfognak felelni feladatuknak és rajta
lesznek, hogy a népszövetség tanácsa teljes befolyásának
latbavetésével igyekezzék megszüntetni minden
igazságtalanságot és méltánytalanságot.
A rutén földet illetően a kísérőlevél széleskörű autonómiát
helyez kilátásba, amely lehetővé teszi, hogy a rutén nép
akaratát szabadon nyilváníthassa és minden befolyástól
mentesen dönthessen sorsa és hovatartozandósága
dolgában. A szövetséges és társult hatalmak bizonyára nem
vették volna föl a kísérőlevélbe ezeket a határozott és



világos kijelentéseket, ha nem lett volna komolyan
szándékukban, hogy biztosítsák a rutének számára a
választásoknak és nemzetgyűlésük működésének teljes
szabadságát.
Végül a kísérőlevél kilátásba helyezi Magyarországnak a
népszövetségbe teljesen egyenlő jogú tagként való
fölvételét, azzal a föltétellel, hogy híven teljesíti a
békeszerződésből reá háruló kötelmeket. A szövetséges és
társult hatalmak bizonyára teljesen tudatában vannak, mily
súlyosak a Magyarországra rótt kötelezettségek. De ha
Magyarország jóhiszeműségét nem is lehet kétségbevonni,
akkor, amikor a szerződés anyagi és erkölcsi követelései
túlhaladják a lehetőség határait, a legjobb akarat is
legyőzhetetlen nehézségekbe ütközik.
A jelen óra súlyos volta, valamint a szövetséges és társult
hatalmak kétségbevonhatatlan tekintélye egészen rendkívüli
fontosságot ad azoknak az ígéreteknek, amelyek
bennfoglaltatnak a Magyarországot a béke aláírására fölhívó
okmányban.
A határozott ígéretek összessége kifejezésre juttatta a
közeledésnek azt a gondolatát, amelyet részünkről mi is
érvényesíteni törekedtünk. A magyar kormány meg van
győződve arról, hogy a megértésnek e kibontakozófélben
lévő szellemében fogják megoldani a békeszerződésből
kifolyóan fölmerülő vitás kérdéseket és ugyanez a szellem
fogja megszüntetni azokat az igazságtalanságokat is,
amelyek nincsenek kifejezetten megemlítve a
kísérőlevélben, vagy amelyeket a kísérőlevél nem ismer el
ilyenekül.



Ezen föltevésben és az ország súlyos helyzetének teljes
tudatában úgy véli a magyar kormány, hogy nem térhet ki a
békeszerződés aláírása elől.
Ezzel az elhatározásával a magyar kormány azt is bizonyítja,
hogy Magyarország Középeurópa politikai rendszerének
értékes eleme, melynek belső megszilárdulása Európának
egyetemes érdeke.
Van szerencsém értesíteni Elnök Urat, hogy mihelyt a
magyar kormánynak tudomására jut a béke aláírásának
időpontja, Magyarország haladéktalanul ki fogja küldeni a
kellő felhatalmazással ellátott megbízottait, hogy aláírják a
békeszerződést.
Fogadja Elnök Úr legmélyebb tiszteletem nyilvánítását.
Budapest, 1920. május 18-án.
SIMONYI-SEMADAM s. k. TELEKI s. k.
miniszterelnök. külügyminiszter.”
A békeszerződés aláírására 1920. június 4-én került sor a
Trianon palotában. A helyszínt így mutatta be a Pesti Napló
aznapi száma:
„Ahol a gyászbékét aláírják



A Trianon
1920. június 4. délelőtt tíz óra, tragikusan szomorú dátum a
magyar történelemben. Ekkor írják alá a magyar kormány
meghatalmazottai a reánk erőszakolt békét a Trianonban. A
francia szépművészeti államtitkár erre az alkalomra külön
feldíszíttette a francia királyok kéjlakának középfolyosóját,
ahol a magyar urak remegő kézzel, de önérzettel és az
elkövetkező szebb jövőbe vetett rendíthetetlen hittel jegyzik
neveiket a békeokmányra. A francia köztársaság
lovasgárdájának egy százada díszőrséget áll a történelmi
aktus időtartamára és az eddigi hírek szerint a görög király
személyesen vesz részt a magyar béke aláírásán. Mennyi
fény és külső pompa ott kinnt, mialatt egy nemzet itthon
vérez és szenved!
Trianon. Mily borzalmas megpróbáltatása ennek a
nemzetnek, hogy ez a név belekapcsolódott a történelmébe,
hogy tanítani fogják a magyar iskolákban a versaillesi
gyönyörű parkból kiemelkedő két évszázados királyi kastély
históriáját.
A Trianon két részből áll. A Grand Trianonból, amelyet XIV.
Lajos építtetett kedvesének, Maintenon asszonynak és a
Petit Trianonból, amelyet egy évszázaddal később XV. Lajos
emelt Dubarry asszonynak. A két épületet folyosó köti össze.
Ezt a folyosót, ahol holnap a magyar békét aláírják, Napoleon
építtette. A Trianon helyén egykor falu állt. Triarnum volt a
neve és amikor a kastély 1688-ban felépült, XIV. Lajos
Trianon de Porcelaine-re keresztelte. Híres mulatságokat
rendezett itt a Roi de soleil, a Napkirály, hetekig tartó
mulatságokat és itt fogadta nagy ünnepségek közepette II.
Jakabot, a száműzött angol királyt is. 1694-ben a király



végleg ide költözött és utolsó éveit megszakítás nélkül itt
töltötte. Az öreg podagrás fejedelmet gyakran látták a
parkban, amint tolókocsiján gyönyörködött a tavaszi
virágokban, míg betegsége végleg nem kötötte ágyhoz.
Utódját a régens nem engedte a Trianonban székelni és így
az udvar Párisba költözött. Mikor azonban 1. Péter cár
meglátogatta a francia királyt, a Trianonban helyezték el.
Ahol 1722-ben és 24-ben, a krónikások feljegyzései szerint,
nagy mulatságokat rendeztek. Negyvenegyben, amikor a
királyné családi eseményeknek nézett elébe, újból élénk lett
az élet a versaillesi kéjlakban és később — amidőn XV. Lajos
kedvese, Chateaurous asszony meghalt — a király is
ideköltözött, felejteni.
Napokon már csak ritkán kereste fel a Trianont, de Josephine
hosszabb ideig tartózkodott itt. Mária Lujza is vendége volt a
kastélynak. Igaz, hogy csak rövid pár napig, az egykori
feljegyzések szerint 1810. augusztus elsejétől tizedikéig.
Napoleonnak gyönyörű könyvtára volt a kastélyban. Amikor
száműzték, arra kérte a képviselőházat, hogy ezt a könyvtárt
magával vihesse Szent Ilonára, a ház meg is adta erre az
engedélyt, de az időközben bevonuló poroszok elpusztították
az értékes könyvtárt. A Grand Trianon történetéhez tartozott,
hogy sem XVIII. Lajos, sem X. Károly egyszer sem látogatták
meg, és hogy ebben a nevezetes kastélyban folyt le a
Bazaine marsall elleni híres pör. A Petit Trianonról, amelyet
XV. Lajos 1755-ben építtetett, azt jegyzi fel a krónikás, hogy
a király kedvenc tartózkodási helye volt. XV. Lajos nagyon
érdeklődött a botanika iránt és a kastély parkjában exotikus
fákat, virágokat ültetett. Itt kísérelte meg 1757-ben egy
Damiens nevű anarkista merényletét a király ellen.
XVI. Lajos a Petit Trianont feleségének Mária Antoniának
ajándékozta és megengedte, hogy azt teljesen saját ízlése



szerint rendezhesse be. A királyné a kastélyt átalakíttatta,
újból bebútoroztatta és mondhatni, hogy saját
egyéniségének bélyegét nyomta a kastélyra. Mária Antonia
itt egyszerűen, háziasan élt, perkál ruhában, szalmakalappal
lehetett látni, amint a parkban gyermekével játszik.
A forradalomban egy Langlois nevű limonádé árus költözött a
Petit Trianonba, aki később vendéglőt is nyitott itt. Lajos
Fülöp első dolgai közé tartozott, hogy a kastélyt újból
visszaállítsa régi pompájába és hogy a nyomát is eltüntesse
annak, hogy itt egykoron limonádét árultak és bort mértek
ki. Végül még csak azt jegyezzük meg, hogy később az
orleansi herceg itt tartotta nyári szezonját.
Ez a Trianon története. Királyok mulatóhelye, amelyet
szeretőiknek építettek — nekünk egy tragikusan fájdalmas
emlék. Olyan, mint egy rossz álom. De minden álomnak
egyszer csak vége van.”
A békeszerződés aláírását követő tiltakozást, mely mind a
lakosság, mind a nemzetgyűlés és az összes politikai
szervezetek részéről megnyilvánult, szintén hűen tükrözte a
Napló:
„Aláírták a békeszerződést
A főváros és az ország tiltakozása — Szent mise a
Bazilikában és istentiszteletek — A menekültek néma
tüntetése.
A magyar távirati iroda jelenti Párisból június 4-én: A magyar
békeszerződést ma délután 4 óra 30 perckor aláírták. (Havas
— ügynökség.)



(Saját tudósítónktól.) A budapesti templomokban ma délelőtt
megkondultak a harangok, a gyártelepek megszólaltatták
szirénáikat és a borzongós őszies levegőben tovahömpölygő
szomorú hanghullámok a nemzeti összeomlás fájdalmas
gyászát jelentették: ma délután 4 óra 30 perckor írták alá a
Trianonban a magyar meghatalmazottak a békeokmányt.
Ma tehát elszakították tőlünk a ragyogó magyar városokat: a
kincses Kolozsvárt, a Rákócziak Kassáját, a koronázó
Pozsonyt, iparkodó Temesvárt, vértanúk városát, Aradot és a
többit mind, felnevelt kedves gyermekeinket, a drága, szép
magyar centrumokat. Ma hazátlanná tettek véreink közül sok
millió hű és becsületes embert és béklyókat raktak dolgos
két kezünkre. És a világ urai ma azt hiszik, hogy befejezték
művüket, hogy kifosztva, kirabolva, elvérezve és
megcsonkítva már csak egy papírlapot kell ránk borítaniuk
szemfedőnek.
Pedig a mi sorsunk még nem teljesedett be. A csapások
súlya alatt összeroskadtunk, s a fájdalomtól felzokogott a
lelkünk. De mint istenítéletes vihar a levegőt, úgy tisztítanak
meg minket is a szenvedések és edzenek keményebbre a
csapások. Mint ahogy az anyaföld Anteusznak új erőt adott
küzdelmeihez — úgy sarjadzik ki az áldott, életet adó
magyar humuszból nemzeti újjászületésünk reménysugára.
A lemondás borzasztó órájában fogamzik meg bennünk a
nagy elhatározás, hogy azért is élni fogunk és hogy
becsületes iparkodással, dacos törekvéssel, szent akarattal
és megszentelt munkával szerezzük vissza mindazt, amitől
ma megfosztottak.
És hisszük, hogy sikerülni fog. Hisszük ... de óh ma még
mindig újra és újra feljajdul bennünk a bánat. Ma még friss a
seb, s ha tehetetlenül fetrengünk is, azért az entente érthet



abból, amit ma itt látott. A város és az ország némán,
méltóságteljesen, de komor daccal tüntetett az erőszakos
béke ellen. Egész Budapest a gyászünnep hatása alatt állott.
A mulatóhelyek zárva voltak, a vonatok, a kocsik megálltak,
s a munkások letették a szerszámot néhány percre ezen a
fekete pénteken. A nemzetgyűlés, a főváros tanácsa, az
egyházak, a hazafias egyesületek és az idegen megszállás
borzalmai elől idemenekült véreink impozáns módon fejezték
ki tiltakozásukat a ránk kényszerített aktus ellen.



A menekültek néma tüntetése
Árpád fejedelem szobra előtt már félkilenc óra tájban
gyülekeztek a megszállott területek elüldözött magyarjai.
Asszonyok, leányok, gyermekek jöttek el a hontalanná vált
családfőkkel, hogy részt vegyenek a tragikus jelentőségű
napon rendezett néma tüntetésen. Őszi hangulatot árasztó
eső verte a vaggonlakók, menekültek és kiüldözöttek
tömegét és minduntalan hangzott a megjegyzés: — Még az
ég is velünk gyászol ...
Az elszakított területek menekültjei hatalmas jelzőtáblák
mögött csoportosultak. Keletmagyarország,
Északmagyarország, Délmagyarország fiai álltak össze
tömött négyes sorokban. Külön csoportba állottak a
vaggonlakók és táblákat tartottak kezükben a következő
felirattal: »Békés otthonából kiüldözött 12 000 vaggonlakó
tiltakozik a békeszerződés ellen.« Külön csoportba
tömörültek az Unió zászlaja alatt az Erdélyi Magyar—Székely
Szövetség tagjai, valamint a menekült államvasúti
alkalmazottak is.
Féltíz órakor indult el a tüntető menet az Árpád-szobor elől.
A menet élén vitték az Erdélyi Otthon újonnan fölavatott
zászlaját, majd egymás után következtek a különböző
csoportok. Zajtalanul, némán de méltóságteljesen
demonstrálva haladt végig az esőverte menet az Andrássy
úton, melynek utcai közönsége nagy megilletődéssel és
együttérzéssel nézte az igazán megrendítő felvonulást.
Szent mise a Bazilikában és felvonulás Petőfi
szobrához



Tíz óra után néhány perccel érkezett meg a menekültek
tüntető tömege a Bazilika épületébe. A nemzetiszínű
zászlókkal és hazafias feliratú táblákkal a főoltár körül
helyezkedtek el és a templomot az utolsó sarokig
betöltötték a menekültek csoportjai.
A szent misét Kovács Kálmán apát celebrálta fényes papi
segédlettel és ő tartotta meg a szentbeszédet is, minthogy
Zadravecz István tábori püspököt betegsége
megakadályozta a megjelenésben. — A fájdalomnak
végtelen tengerében élünk — mondotta a főapát. ~ Nem
tudjuk, hogy megálljunk-e vagy tovább haladjunk a
fájdalmak útján. Bíznunk kell abban, hogy az Isten nem
fogja elfelejteni millió és millió magyar szív bánatát,
szenvedését, bizalmát és szebb jövőbe vetett hitét. Nagy
nemzeti küzdelemről, a feltámadás munkájáról van itt szó.
És mi meg fogjuk mutatni, hogy élni akarunk és élni fogunk.
Nem a keserűség, nem a gyűlölség vezet bennünket, hanem
a feltámadásba, a szebb jövőbe és az isteni gondviselésbe
vetett törhetetlen hitünk.
A szentbeszéd elhangzása után a templom egész közönsége
a Hymnuszt énekelte el.
Tizenegy órakor ért véget a szent mise. A menekültek
tüntető tömege kiözönlött a Bazilika épületéből és a zászlók
és jelzőtáblák mögött elhelyezkedve, néma csendben haladt
a Vilmos császár-úton, Károly király-úton, a Kossuth Lajos
utcán keresztül a Petőfi-térre. Minden szónoklat
mellőzésével helyezkedett el a tüntető tömeg a szobormű
körül és a szitáló esőben elénekelték a magyar nemzet
imáját. A Hymnusz elhangzása után a tüntető csoportok
méltóságteljes rendben tértek vissza helyiségeikbe, ahol



megbeszéléseket folytattak további teendőikre
vonatkozólag.



Istentiszteletek
A Kálvin-téri református templomban, valamint a fasori
evangélikus templomban délelőtt tíz órakor tartottak a béke
aláírásának idejében istentiszteletet. Az evangélikus
templomban Raffay Sándor püspök, a református
templomban pedig Barabás Samu kolozsvári esperes
mondott beszédet és azt hangoztatták, hogy minden
magyarnak kitartóan, fáradhatatlanul és minden erejével
dolgoznia kell, hogy a nagy csapást el tudja a nemzet
hárítani.
Az egyetemi templomban is istentiszteletet tartottak
délelőtt 10 órakor Ballagj Aladár rektor, a kari dékánok, az
egyetemi tanács és a tanári testület jelenlétében. A szent
misét Ámon Pál, a papnevelő-intézet igazgatója celebrálta.
Wolkenberg Alajos hittudományi dékán intézett ezután
buzdító beszédet a jelenlevőkhöz. Az istentisztelet a
Hymnusz eléneklésével fejeződött be.
A főváros és törvényszék tiltakozása
A főváros tanácsa a tegnapi ünnepre való tekintettel, ma
tartotta meg rendes tanácsülését, melyet tíz órakor nyitott
meg Bódy Tivadar polgármester. A békeszerződés elleni
néma tiltakozás jeléül a tanácsülést egy órára
felfüggesztették, úgy hogy a tanácskozást csak tizenegy
órakor kezdték meg.
A budapesti büntetőtörvényszéken ma délelőtt tíz órakor az
összes tárgyalásokat tíz percre felfüggesztették, hogy a bírói
testület is kifejezést adjon hazafias tiltakozásának.



Az egyesületek tiltakozása
A békeszerződés aláírásának napján Szent István
birodalmának összes nemzeti szövetségei és egyesületei
felhívást intéztek minden magyar állampolgárhoz, melyben
kifejtik, hogy a magyar nép hősiesen teljesítette a
világháborúban kötelességeit és csak árulás kényszerítette
a magyarságot arra, hogy lerakja fegyverét. A győztes
hatalmak azonban páratlanul lealázó és irgalmatlan békét
diktáltak reánk. A legyőzött nép, mely nem vesztette el
önérzetét, elejét fogja venni annak, hogy ez a
békeszerződés sokáig tartsa igában a magyar népet. Az
elszakított területeken élő magyarság szíve az egységes
nagy magyar nemzet felé dobog. Nem fogják elfelejteni az
új országhatárokon túl sem, hogy Szent István birodalma
mindenkor a szabadság, a jog, a rend és a műveltség hazája
volt. A magyar nép adta a kontinensnek az első szabad
alkotmányt és ez a nép védelmezte Európát évszázadokon
át a keleti barbársággal szemben. A felhívás azzal végződik,
hogy a nemzet sorsa nem írott szerződéseken, hanem
fiainak erényein alapszik.
Ma délelőtt a béke aláírásának órájában az összes
hivatalokban, a hivatalnokok 10 percre letették a tollat,
hogy ők is némán tiltakozzanak a rettenetes békeszerződés
ellen.
Az ország felzúdulása
A Magyar Távirati Iroda jelenti: Az ország minden részéből
nap-nap után garmadával érkeznek most is a kormányhoz a
tiltakozások a ránk erőszakolt béke ellen mind magánosok
és testületek, mind pedig egyes községek és városok
részéről.



A megszállott vármegyék követeinek tiltakozása
A megszállott vármegyék követei ma gyűlést tartottak a
vármegyeházán. Persay Ferenc, Bars-vármegye volt
alispánjának hazafias elnöki megnyitó beszéde után dr.
Király Aladár, Háromszék-vármegye követe előterjesztette a
világ összes népeihez intézendő kiáltványt, melyben
tiltakoznak az ország igazságtalan megcsonkítása ellen s
kijelentik, hogy a vérszerződés azt a kötelezettséget rótta
ránk, hogy hazánkat, ha másképp nem lehet, vérrel is,
vassal is megtartsuk utódaink számára.
A nemzetgyűlés tiltakozása az erőszak békéje ellen
(Saját tudósítónktól.) Magyarország történelmének
leggyászosabb napján, amikor Versaillesben megjelentek a
kormány megbízottjai, hogy aláírják a „békéről” szóló fekete
papirost, ülésre gyűltek össze a nemzetgyűlés tagjai. Az ülés
néhány percig tartott, csupán fájdalmas jajkiáltás volt. A
nemzetgyűlés elnöke a mélyen megilletődött Ház előtt
erőteljes szavakkal az önérzet és igazság hangján
deklarálta, hogy a kényszer hatása alatt aláírjuk ugyan az
entente ítéletét, de a halálos ítéletbe nem nyugszunk bele
soha, annál kevésbé, mert él bennünk a meggyőződés, hogy
a nemzeten elkövetett rettenetes igazságtalanság meg
fogja magát bosszulni. Mély hatást keltett az elnök ama
kijelentése, hogy a tőlünk elszakított országrészeket
szívünkhöz szorítjuk, de ezeket a területeket sem ármány,
sem erőszak, sem hatalom nem tudja tőlünk elszakítani. A
fájdalomnak ebben a pillanatában a nemzetgyűlés nem is
folytatta ülését, az egész napirend tárgyalását szombatra
halasztotta.



Az erőszak békéje
A magyar kormány és Apponyi Albert is úgy nyilatkozott azután, hogy
csakis a későbbi revízió reményének alapján került sor 1920. június 4
én Trianonban a békeszerződés aláírására. Persze önmagában a
kegyetlen feltételek megváltoztatásának távoli illúziója nem indokolta
volna a szerződés aláírását, azt sokkal inkább a Magyarországot
körülvevő kényszerítő körülmények idézték elő. A kényszerítő
körülmények pedig az 1918. november 3-tól, a fegyverszünet
aláírásától számított jó másfél év alatt alakultak ki. Ezek közül az
egyik legfontosabb tényező az, hogy amíg a fegyverszünet aláírásakor
Magyarország területén egyetlen idegen katona sem volt, addig a
békeszerződés elfogadásakor az ország területeinek 2/3része idegen
megszállás alatt állt, sőt még a békeszerződés érvénybe lépése előtt
idegen államok részévé vált, mert a hódítók nem csak megszállták,
hanem be is kebelezték azokat a földeket, ahová a lábukat rátették.
Azt lehet mondani, hogy a már a háború előtt és alatt megfogalmazott
háborús és békecélok érvényesítése Magyarország rovására
maradéktalanul sikerült, ugyanakkor Magyarország a maga céljait
nem tudta megvalósítani. Ez a cél Magyarország részéről az ország
területi egységének, épségének biztosítása volt, melyhez
hozzátartozott a magyarországi nemzetiségek jogainak elismerése és
biztosítása, másrészt hozzátartozott annak a hangsúlyozása, hogy
Magyarország ha be is lép a háborúba, azt nem a területgyarapodás
igényével teszi, egyetlen km2-t sem szándékozik annektálni a
szomszédos országok területéről. Ezzel szemben a szomszédos
államok kivétel nélkül új területek megszerzésének igényével léptek
be a háborúba, a háború előtti és alatti diplomáciai és
propagandakampányaik is ezt a célt szolgálták, és ezért tettek katonai
lépéseket a fegyverszüneti egyezmények aláírása után is
Magyarországgal szemben. A szomszédok szeme előtt Nagy
Csehország, Nagy-Szerbia és Nagy-Románia lebegett. Masaryk 1915
ben emlékiratot juttatott el az angol külügyi hivatalhoz, melyben
igényeiket így fogalmazta meg: „A cseh állam állna az úgynevezett
cseh országokból, nevezetesen Csehországból, Morvaországból és
Sziléziából; ehhez jönnének Észak-Magyarország tót területei,
Ungvártól Kassán keresztül a néprajzi határvonalak mentén, az Ipoly



folyó mentén a Dunáig, befoglalván Pozsonyt és a magyar határtól
északra elterülő egész Szlovákiát. A tótok, csehek, annak ellenére,
hogy saját dialektusukat használják irodalmi nyelv gyanánt... A cseh
és szerbhorvát óhajok maximumát az képezi, hogy Csehország és
Szerbia—Horvátország között összeköttetés legyen... Ez azáltal válnék
lehetségessé, ha Magyarország nyugati határán egy keskeny földsávot
Szerbiának, vagy felerészben Cseh-országnak, felerészben Szerbiának
adnának. — Ezen korridort Pozsony, Sopron, Moson és Vas
vármegyékből alkotnák meg ... Szerb-cseh korridor megkönnyítené a
gazdasági cserét az iparos Csehország és a földmívelő Szerbia
Horvátország között és ez Csehországtól szerb-horvát kikötőkhöz
vezetne.” A korridor tervét a háború befejezése után újra
felelevenítették, sőt 1919 decemberében megvalósítása céljából
Benes fegyveres segítséget is ajánlott a szerbeknek. A
békekonferencián azonban Nyugat-Magyarországnak Csehországhoz
való csatolását egyedül csak Franciaország támogatta, így végül is
létrejött Burgenland, melyet Ausztriának ítéltek. A román igényeket
Seton Watson írta le 1915-ben megjelent könyvében (Roumania and
the Great War — Románia és a Nagy Háború), olyan pontosan, hogy a
trianoni határeltérései az általa leírtaktól csupán pár kilométerrel
térnek el. Persze a románok többet szerettek volna még ennél is
elérni, követeléseik a Tiszától a Dnyeszterig terjedtek, de azért
átmenetileg megelégedtek azzal is, amit a trianoni béke kínált
számukra. Arra a kérdésre, hogy példátlan követeléseiket a
szomszédos államok Magyarországgal szemben miként tudták
érvényesíteni, Seton Watson egy 1924-ben mondott beszédében a
következőképpen felelt: „Amint most beszélek, sok embert látok
magam előtt, akik a békekonferencián szerepet vittek és akik
megértik azt, hogy néhány szakértő szoros összetartása, kik ismerik
egymást és minden erejüket egy adott cél elérésére összpontosítják,
el tudnak érni egyet-mást, mire a nem értesült közvélemény és a nem
értesült államférfiak képtelenek.”
Céljaik megvalósítására Magyarország kormányai is kitartóan
törekedtek a körülmények és lehetőségek által meghatározott
változatos módszerekkel. Láttuk, 1918 őszén az antanthatalmak
jóindulatában bízva a diplomácia eszközeivel próbálták megállítani
Magyarország különböző területeinek megszállását. Ekkor a fegyveres



ellenállásra még sem hadsereg, sem az annak ellátásához szükséges
muníció nem állt rendelkezésre. A fegyveres honvédelem
szükségességének felismeréséhez és koncepciójának kidolgozásához
azonban már a Károlyi-kormány hozzálátott, a kivitelezés azonban a
Tanácsköztársaságra maradt. A kezdeti sikereket azonban újabb
katonai vereség követte. 1919 augusztusától 1920 júniusáig az új
kormányoknak konszolidálni kellett a polgári rendszert, meg kellett
szabadulnia a szélsőséges elemektől, el kellett magát fogadtatnia a
győztes nagyhatalmakkal, s mindezt olyan körülmények között, mikor
az ország 2/3 része idegen katonai megszállás alatt volt és ennek
következtében, valamint a háborús veszteségek miatt a gazdaság
gyakorlatilag működésképtelenné vált. Érthető módon 1919 végén és
1920 elején újra a diplomáciai kísérletek kerülnek előtérbe, s ezekben
a próbálkozásokban a győztes nagyhatalmak, mindenekelőtt az
Egyesült Államok kormánya által meghirdetett rendezési elvek
szolgáltatják a hivatkozási alapot. Az USA elnöke, Wilson 1918
legelején hozta nyilvánosságra 14 pontba foglalva azokat az
elképzeléseket, melyeket a háború befejezése után békekötéseknél, a
határváltozásoknál és a különböző népek sorsát politikai szempontból
is megszabó intézkedéseknél figyelembe kell venni. Ha végigtekintünk
a nyilvánosságra hozott pontokon, érthetővé válik, miért táplált
illúziókat a háború utáni rendezést illetően a Károlyi-kormány és tette
le a fegyvert 1918 őszén, s miért ébredtek újjá ezek az illúziók minden
más próbálkozás kudarca után egy évvel később, a békekonferencia
döntéseit közvetlenül megelőzve. A 14 pontot Woodrow Wilsonnak, az
Egyesült Államok elnökének a kongresszushoz intézett 1918. január 8
i üzenete tartalmazta: „I. Nyílt, nyíltan letárgyalt békeszerződések,
amelyek megkötése után nem lesz többé semmiféle titkos nemzetközi
megállapodás, hanem a diplomácia mindig nyíltan és a nyilvánosság
színe előtt fog tevékenykedni.
II. A hajózás teljes szabadsága a parti vizeken kívül eső tengereken,
békében és háborúban egyaránt, kivéve ha a tengereket nemzetközi
szerződések végrehajtására irányuló nemzetközi akció révén teljesen
vagy részben lezárnák.
III. Minden gazdasági akadály lehető legnagyobb mértékű
megszüntetése és egyenlő kereskedelmi feltételek megteremtése



mindazon nemzetek részére, amelyek hozzájárultak a békéhez és
csatlakoznak annak fenntartásához.
IV. Megfelelő biztosítékok nyújtása és elfogadása arra, hogy a nemzeti
fegyverkezéseket a belső biztonsággal összefüggő legalacsonyabb
szintre csökkentik.
V. Az összes gyarmati igények szabad, elfogulatlan és teljesen
pártatlan rendezése, annak az elvnek szigorú betartása alapján, hogy
a szuverenitás idevonatkozó kérdéseinek eldöntésénél az érdekeli
lakosság érdekei ugyanolyan súllyal essenek a latba, mint annak a
Kormánynak méltányos igényei, amelynek igényei jogosságát el kell
bírálni.
VI. Az összes orosz területek kiürítése és az Oroszországot érintő
összes kérdések olyan rendezése, amely a világ többi nemzeteinek
legjobb és legszabadabb együttműködését biztosítja arra nézve, hogy
Oroszország akadálytalanul és korlátozás nélkül alkalmat kapjon saját
politikai fejlődésének és nemzeti politikájának független
meghatározására, valamint hogy biztosítva legyen Oroszország
őszinte fogadtatása a szabad nemzetek társaságában az általa
választott intézményekkel együtt, sőt ezen a fogadtatáson túlmenően
biztosítva legyen részére minden olyan támogatás, amelyre szüksége
lehet, és amelyet ő maga is óhajt...
VII. Az egész világ egyet fog érteni abban, hogy Belgiumot ki kell
üríteni és helyre kell állítani anélkül, hogy megkísérelnénk korlátozni
szuverenitását, amelyet minden más szabad nemzettel együtt élvez ...
VIII. Az egész francia területet fel kell szabadítani, és elözönlött részeit
helyre kell állítani. Azt az igazságtalanságot, amelyet Poroszország
1871-ben Elzász-Lotharingia tekintetében Franciaországnak okozott és
amely közel ötven évig nyugtalanította a világ békéjét, jóvá kell tenni,
hogy a béke mindenki érdekében újból biztosíttassék.
IX. Az olasz határokat a világosan felismerhető nemzetiségi vonalak
szerint kell kiigazítani.
X. Ausztria-Magyarország népei részére, amelyeknek helyét a
nemzetek között oltalmazni és biztosítani kívánjuk, meg kell adni az



önálló fejlődés legszabadabb lehetőségét.
XI. Romániát, Szerbiát és Montenegrót ki kell üríteni, a megszállt
területeket helyre kell állítani, Szerbiának szabad és biztosított
kijáratot kell adni a tengerhez; a különböző balkáni államok egymás
közötti kapcsolatait barátságos tanácskozás útján az állami és
nemzetiségi hovatartozás történelmileg kialakult vonalai szerint kell
meghatározni; a különböző balkáni államok politikai és gazdasági
függetlenségét és területi sérthetetlenségét nemzetközi garanciákkal
kell alátámasztani.
XII. A jelenlegi Ottomán Birodalom török részeinek teljes szuverenitást
kell biztosítani, de a többi nemzetiségek részére, amelyek most török
uralom alatt élnek, biztosítani kell létük feltétlen biztonságát, önálló
fejlődésük teljes és zavartalan lehetőségét. A Dardanellákat állandóan
nyitva kell tartani, mint nemzetközi garanciákkal biztosított szabad
átjárót minden nemzet hajói és kereskedelme számára.
XIII. Független lengyel államot kell létesíteni, amely magában kell,
hogy foglalja a vitathatatlanul lengyel lakosság lakta területeket,
szabad és biztosított kijáratot kell biztosítani számára a tengerhez,
politikai és gazdasági függetlenségét és területi sérthetetlenségét
nemzetközi szerződéssel kell biztosítani.
XIV. Különleges szerződésekkel meg kell alakítani a nemzetek
általános szövetségét avégből, hogy a nagy és kis államok politikai
függetlensége és területi sérthetetlensége kölcsönös garanciákkal
egyaránt biztosíttassék.”
A Magyarországot leginkább érintő X. pont tekintetében ugyan
megváltozott az Egyesült Államok álláspontja, és 1918 végére már
lemondtak a Monarchia fenntartásáról, a Monarchia népeinek
önrendelkezési jogára vonatkozó megállapítás azonban továbbra is
érvényben maradt. Hivatkozási alapul szolgált a szerb, román, rutén,
szlovák, cseh stb. népek követeléseinek megvalósításához,
ugyanakkor Magyarország területi épségének védelméhez is, vagy
legalábbis ahhoz, hogy népszavazást lehessen követelni a vitatott
területek hovatartozása kérdésében. A több millió más nemzetiségű
mellett több millió magyar sorsáról is szó volt, akik, ha a szomszédos



államok területi igényei kielégítést nyernek, ezen belül kisebbségi
sorba kerülnek.



Az eddig elmondottakból mindenesetre kiderül az, hogy legalábbis elvi
alapja volt a békekonferencián a magyarok számára remélt méltányos
bánásmódnak. Másfelől egyértelműnek tekinthető, hogy
Magyarországot a béke-konferencia nem a Tanácsköztársaság miatt
„büntette meg”, illetve nem a „bolsevizmus veszélye” volt az oka a
szomszédos országok katonai akcióinak, hiszen amikor ezek 1918
őszén megindultak, még nem volt Magyarországon ilyen veszély. Ezen
kívül 1918. november 3-tól, a fegyverszünet aláírásától 1920. június 4
ig, a békeszerződés aláírásáig eltelt idő alatt a politikai rendszer
jellege Magyarországon több ízben alapvetően megváltozott. A
Károlyikormány a valódi polgári demokráciát képviselte, a
Tanácsköztársaság Európában a legmesszebb ment a forradalmi
mozgalom útján, a Horthy Miklós nevével fémjelzett politikai vezetés,
mely a békeszerződést aláírta, pedig már a konzervatív polgári
berendezkedés megszilárdulását garantálta mind Magyarország, mind
Európa számára. Sem a győztes hatalmak béketerveit, sem a
szomszédos államok területi követeléseit nem befolyásolta
Magyarország társadalmi berendezkedése. A háború végén a győztes
nagyhatalmak célja Közép-Európa lehető legrövidebb időn belüli
pacifikálása volt és törekedtek arra is, hogy az európai
nagybirodalmak romjain létrejött kis utódállamok között jószomszédi
viszony alakuljon ki. Felvetődött esetleg egy új államszövetségi
rendszer létrehozásának lehetősége is, amely a német és szovjet
veszély ellensúlyozására egyaránt alkalmas lehetett volna. Hogy ez a
háború utáni rendezés végül is Magyarország rovására valósult meg,
ez a francia, cseh, román, szerb diplomáciai és katonai aktivitás
eredménye, mely meghaladta mind Magyarország, mind pedig Anglia
és az Egyesült Államok tevékenységét. Hozzájárultak a nagyhatalmak
közötti ellentétek is, illetve Magyarország vonatkozásában az a tény,
hogy a háború, a forradalmak és a honvédelem következményeinek
együttes jelentkezése a magyar kormányok számára sem mindig tette
lehetővé a tisztánlátást, vagy ha igen, akkor sem rendelkeztek a
megfelelő eszközökkel szándékaik keresztülvitelére. Így azután
Magyarország tragédiája bekövetkezett. 1920. június 4-én a
békeszerződés aláírásának napján az országban megkondultak a
harangok, bezártak az üzletek, az iskolák, 10 percre leállt az utcai
forgalom, a Területvédő Liga tiltakozó tüntetést szervezett. Még 1920
júniusában a védőligák szövetsége pályázatot hirdet az ország régi



határainak visszaállítására buzdító ima és jelmondat megírására,
melynek győztese Papp-Váry Elemérné alkotása.
A magyar nemzetgyűlés 1920. november 11-én ünnepélyesen
tiltakozó nyilatkozat megfogalmazása után fogadta el a trianoni
békeszerződésről szóló törvényt, melyet azután 1921. július 26-án
cikkelyezett be. Az amerikai parlament nem szentesítette a trianoni
szerződést, hanem 1921. augusztus 29-én különbékét kötött
Magyarországgal. A francia parlamentben is élénk viták folytak a
szerződésről 1921 júniusában és júliusában, ami azt mutatta, hogy az
alkotók közül is többen „elborzadtak a zordon mű felett”. A
békeszerződés előadója Charles Daniélu volt, ő is, valamint a felsőház
és képviselőház más tagjai is Franciaország felelősségét
hangsúlyozták Magyarországgal szemben, leleplező kijelentéseket
tettek a békeszerződés létrejöttének körülményeire és intézkedéseire
vonatkozóan. A szerződést ezek után csak azzal ratifikálták, hogy a
francia kormány gondolkodni fog a tévedések és igazságtalanságok
felülvizsgálásáról. Erre persze nem került sor. A nemzetközi
közvélemény számára lord Rothermere-nek a londoni Daily Mail 1927.
június 21-i számában megjelent cikke mutatott rá a trianoni szerződés
tarthatatlanságára. A már említett Charles Daniélu írta a
következőket: „Akik a nemzetiségi elveket akarták alkalmazni, a
legnagyobb tévedést követték el akkor, amikor kirekesztettek az
országból 3 millió magyart. A 3 millió aránya az országban maradt 8
millióhoz igen nagy. Ki hinné, hogy ezek a magyarok beletörődtek
abba, hogy testvéreiktől örökre elszakítva éljenek. Különös irónia,
hogy a cseh határt 40 km-re előre tolták Budapest felé, hogy ez a
város a cseh ágyúk lőtávolságába kerüljön, ugyanakkor a Bácskát
azért csatolták Jugoszláviához, hogy Belgrád távol essék a magyar
ágyúk hatótávolságától.” Charles Tisseyre képviselő a következőket
mondta: „Az egyik fél teljes rosszindulatának kellett a másik fél
tudatlanságával párosulnia ahhoz, hogy a régi Magyarország
csodálatos egységét egy képzelt elnyomás nevében szétrombolja.
Szétszakították ezt a nemzetet, amely politikai, közigazgatási
egységét 10 évszázadon át megtartotta, azzal a kifogással, hogy
különböző népekből áll. Mit tettek ezek után? Alkottak három új
államot, még vegyesebb népességgel, mint amilyen a magyarországi
volt. Szétrombolták egy életerős egészséges ország politikai és



gazdasági egységét és romjaiból új államokat alkottak, melyek
messze állnak az előző egységétől ... Magyarország nem ok nélkül
tartja felelősnek Franciaországot a tévedésekért és
igazságtalanságokért. Ez a helyzet nem tarthat a végtelenségig. Miért
tette, vagy engedte tenni ezt Franciaország? Ezt a káros cselekedetet?
Ez a szerződés a mi munkánk. Egy hosszú történelem tényeivel
szemben ügyetlen politikai cselekménnyel eltávolítottuk magunktól
egy népet, melynek inkább közelebb kellett volna kerülnie
Franciaországhoz ... Bizonyos, hogy a magyarok a háború alatt a
németek hűséges és őszinte szövetségesei voltak ... nem is arról van
szó, hogy erről tudatosan megfeledkezzünk; szemére vethetjük-e
azonban Magyarországnak, hogy Németország szövetségesévé vált?
Nem mi sodortuk-e arrafelé azzal, hogy tőlünk telhetőén támogattuk
az osztrák— magyar államokban a pánszláv mozgalmak kifejlődését?
Trianonnal Magyarországot ismét Németország karjaiba sodortuk.
Megtehette-e tehát Magyarország, hogy nem visel háborút Ausztria
oldalán? Ma már tudjuk, milyen volt Tisza István gróf magatartása a
szarajevói merénylet után, a Bécsben tartott tanácskozásokon. A
háború magyar részről nem Franciaország, hanem az őt fenyegető
Oroszország és Szerbia ellen irányult. Az egész háború alatt a franciák
minden korlátozás nélkül, szabadon élhettek Budapesten,
beszélhették nyelvüket, a budapesti színházak továbbra is játszották a
francia darabokat.
Hozzátehetjük még, hogy Károlyi Mihály forradalma Vive la France-ot
(Éljen Franciaország) kiáltott. Érthető, hogy a háborúban való
részvételért meg akartuk büntetni Magyarországot, mért kellett
azonban erősebben sújtanunk, mint Németországot vagy Ausztriát? A
magyarok Franciaországtól még egy szemernyi igazságot sem
kaphattak idők múltán, ez egyébként úgy tűnik előttünk, hogy mi
vagyunk felelősek mindazokért a szenvedésekért, melyek
Magyarországot Trianon óta sújtották ... A francia sajtó különösen
dühös magyarellenes hangot alkalmazott . .. Magyarországon az a
benyomás, hogy minden szerencsétlenség Franciaországtól származik
... Feltehetjük a kérdést, hogy milyen esztelen indítékok késztették a
trianoni békeszerződés értelmetlen művének összetákolására.”
Gróf Apponyi Albert, aki a trianoni magyar békedelegáció vezetője volt
(de aláírására már nem volt hajlandó, azt a kormány megbízásából



Benárd Ágoston és Drasche Lázár Alfréd látta el kézjegyével), a
szomszédos országok nemzeti fejlődése szempontjából is élesen
kritizálta a szerződést „Állítom írta — hogy Magyarország rovására
történt megnagyobbodásuk az emberi haladás nagy érdekeinek
rovására történt, mert ezek szolgálatában érettebb erőket gyengített
meg és magukat a területileg megnagyobbodott nemzeteket saját
történelmi hivatásuk teljesítésében inkább akadályozza, semmint
elősegíti ... Az utódállamok ugyanis területi terjeszkedésük által nem
csupán fajrokonokat vettek fel az ő bélyegüket magukon viselő
államokba, hanem nagy számú idegen fajokat is, melyeknek úgy
számaránya, mint kulturális minősége a helyzetet legalábbis
kérdésessé teszi. A legkedvezőbben áll e tekintetben, a vezető nemzet
magas kulturális színvonalánál fogva, a cseh-szlovák köztársaság, ha
a cseheket és a szlovákokat egy fajnak vesszük.
Ez azonban legalábbis nagy kérdés; részemről alig hiszem, hogy a
szlovákok többsége külön nemzeti egyénisége megszűnésével
megbarátkozott volna, hogy nem tekinti-e magát inkább — még pedig
teljes joggal — a nagy szláv család egyik önálló és különleges
sajátosságokkal bíró tagjának. Ha ekképp fogja fel helyzetét, akkor az
most sokkal veszélyesebbé vált, mert a magyar uralom talán nem
támogatta eléggé ennek a faj-egyéniségnek és a benne levő erőknek
a kifejlődését, de a nagy heterogenitás folytán, létezését nem is
veszélyeztette; a cseh ellenben támogatja ugyan, de a közelrokonság
és a politikai erőviszonyok folytán agyon is támogatja. Csak a vak nem
látja, hogy a szlovákok elcsehesítése, a pittsburgi becsapás
segítségével, a cseh politikának egyik alapgondolata, melynek sikere
kétségtelen. A nagyrészt egész szeszélyesen, geográfiai kényszer
nélkül Csehszlovákiához csatolt közel egymillió magyar kisebbségről
nem is kívánok szólni.
De Nagy-Románia és Nagy-Szerbia — területi hódításainál még
kirívóbb a visszásság. Azon a területen, amelyet Nagy-Szerbia a
szoros értelemben vett Magyarországtól — Horvátországot számításon
kívül hagyva — elnyert, 21 ezer négyzetkilométer egy és félmillió
lakosságában 460 ezer a magyar, 300 ezer a német (közelebbi
áttekintés végett kerek számokat írok), körülbelül 300 ezer a tót,
ruthén, román és egyéb fajbeli és csak 90 ezer a horvát, 380 ezer a
szerb, tehát együtt 470 ezer a jugoszláv, vagyis az egész elszakított



népességnek nem egészen 30%-a, a magyarnak és a németnek
valamivel több mint a fele. Vajon minő elven alapult ez a hódítás,
mely még relatív többségre sem támaszkodhat, a kulturális
vezetőségre való jogos igénnyel pedig éppenséggel nem? Azt a
kérdést nem is vetem fel, vajon abban a csakugyan tisztán jugoszláv
államban, melyet a szerb-horvát-szlovén királyság alkotna, ha a
Magyarországtól elvett területek nem bontanák meg a faj-egységet
szolgálja-e az emberiségi haladás érdekeit a szerb hegemónia, a
régóta nyugathoz tartozó horvát és szlovén nép fölött? Lehet-e
egyáltalán a kulturális fejlődési irány és már elért fejlettség ily kirívó
ellentétei mellett valóban homogén nemzetnek tartani ezt a délszláv
alakulást? A macedón kérdést sem akarom e fejtegetések körébe
bevonni; elég nekem annak megállapítása, hogy a Magyarországtól
elvett terület ennek a homogenitásnak létrejövetelét csak zavarja és
így, midőn magán ezen a területen kulturális visszaesést jelent, az új
államnak és emberiségi hivatásának kialakulását megnehezíti.
Még világosabb ez Nagy-Románia esetében. A nemzetiségi elv címén
elért népességszaporodásból, 5,2 millióból csak 2,8 millió, vagyis 53%
román, 47% nem román, ebből 1,7 millió magyar, 560 ezer német,
együtt 2,3 millió nyugati kulturális típust képviselő nemzetbeli; a többi
apró arányszámokban oszlik el. Már most van-e a magasabb
emberiségi érdekek szempontjából ezen a területen jogosultsága a
román impériumnak, amikor a szám szerinti túlsúly csekély, kisebb,
mint amilyen a magyarságnak abszolút többsége volt a régi
Magyarország területén (Horvátországtól eltekintve, ahol
tulajdonképpeni magyar impérium nem létezett), a kulturális
aránytalanságot pedig az 1920. évi népszámlálás alapján a következő
számok tüntették fel kézzelfoghatóan:
Magyar Német Román Vegyes
Erdély összes lakosságának Az
írni-olvasni
34,3% 8,7% 55,0% 2,8%
nem tudóknak 20,1% 2,1% 74,6% 0,7%
Az írni-olvasni tudóknak 48,0% 15,5% 35,8% 0,9%



A középiskolát végzetteknek 63,9% 17,0% 18,2% 0,9%
A hivatalokban levőknek 60,5% 14,5% 24,5% 0,5%
A gazdasági értelmiségnek A
szellemi
71,7% 20,7% 6,5% 1,0%
foglalkozásúaknak 63,5% 16,1% 19,6% 6,8%
A trianoni békeparancs aláírásának helyszíne
Trianon kegyetlensége más országokra alkalmazva



Trianon kegyetlensége más országkra alkalmazva



Trianon kegyetlensége más országokra alkalmazva



Hogy pedig a magyarságnak és a csekély számú németségnek ez az
óriási kulturális fölénye nem a románság mesterséges háttérbe
szorításának eredménye, már abból is kitűnik, hogy annak
részesedése a közhivatalokban (24,5%) nagyon túlhaladja azt,
amelyet a gazdasági élet vezető szereplésében, de még a szabad
szellemi foglalkozásokban is, elérni tudott (6,5, illetve 19,6%).
Mivel pedig az itt kimutatott kulturális elmaradottságnak dacára az
erdélyi románság még mindig magasabb fokon áll, mint a régi
királyságbeli, onnan tehát pótlás nem várható, a román impérium
kiterjesztése a Magyar-országtól elszakított részekre nyilvánvalóan és
szükségképp kettőt eredményez: az egész kormányzat színvonalának
katasztrofális süllyedését és a gyors kiegyenlítés erőszakolása folytán
— melyre való törekvés a dolog természetében rejlik — a magasabb
kultúrarendszerek elnyomását, sőt, amennyire lehet kipusztítását... De
ez az irányzat kiszámíthatatlan mértékben hátráltatója magának a
román kultúrfejlődésnek is, mert teljesen ferde irányba tereli a
nemzeti energiákat és azt az erőt, amelyet saját felemelkedésükre
kellene fordítaniuk, mások leszorítására pazaroltatja. A nacionalista
szellem így megtagadja nemesebb tartalmát és egyenesen
antikulturálissá válik . . . Valójában sok veszett el, és egészségtelen
ambíciókat kivéve, senki nem nyert semmit... Az emberiség nagy
szellemi érdekeinek szempontjából ellenérték nélkül való veszteség
Magyarországnak megcsonkítása, a magyarságnak gyengítése.”



A trianoni békeszerződés becikkelvezett formája a követezőképpen
kezdődik: „1921: XXXIII. TÖRVÉNYCIKK
az Északamerikai Egyesült Államokkal, a Brit Birodalommal,
Franciaországgal, Olaszországgal és Japánnal, továbbá Belgiummal,
Kínával, Kubával, Görögországgal, Nikaraguával, Panamával,
Lengyelországgal, Portugáliával, a Szerb-Horvát-Szlovén Állammal,
Sziámmal és Cseh-Szlovákországgal 1920. évi június hó 4. napján a
Trianonban kötött békeszerződés becikkelyezéséről. (A megerősítő
okiratok letételéről felvett első jegyzőkönyv kelte: 1921. július hó 26.
napja.) (Kihirdetése elrendeltetett 1921. évi július hó 27-én.
Kihirdettetett az „Országos Törvénytár"-ban 1921. évi július hó 31-én.
1. §
Tekintettel a kényszerhelyzetre, amely Magyarországra nézve a
világháború szerencsétlen kimenetele folytán előállott, és amely
annak idején a m. kir. kormánynak a békeszerződés aláírására
vonatkozó elhatározásánál is döntő súllyal bírt: az Északamerikai
Egyesült Államokkal, a Brit birodalommal, Franciaországgal,
Olaszországgal és Japánnal, továbbá ... 1920. évi június hó 4. napján a
Trianonban kötött békeszerződés a hozzátartozó térképpel és a
békeszerződés egyes rendelkezéseinek függelékeivel, valamint a
békeszerződés kiegészítéséül ugyancsak 1920. évi június hó 4. napján
kelt jegyzőkönyvvel és nyilatkozattal együtt a magyar állam törvényei
közé iktattatik ...”
Ezek után következik a békeszerződés hivatalos magyar fordítása,
melynek elején felsorolják a magas szerződő felek megbízottait, „akik
jó és kellő alakban talált meghatalmazásaik kicserélése után a
következő rendelkezésekben állapodtak meg: A jelen szerződés
életbelépésével a hadiállapot megszűnik.
Ettől az időtől kezdve, s a jelen szerződés rendelkezéseinek
fenntartásával, a Szövetséges és Társult Hatalmak Magyarországgal
hivatalos érintkezésbe lépnek.”
A békeszerződés 1. része a Nemzetek Szövetségének
Egységokmányát tartalmazza, melyet a párizsi békekonferencia 1919.



április 28-án fogadott el.
„A Magas Szerződő Felek,
avégből, hogy a nemzetek együttműködését előmozdítsák és a
nemzetközi békét s biztonságot megvalósítsák, mégpedig:
azzal, hogy egyes esetekben kötelezettséget vállalnak a háború
elkerülésére,
azzal, hogy igazságos és becsületes nemzetközi összeköttetéseket
tartanak fenn,
azzal, hogy a nemzetközi jogszabályait ezentúl a Kormányok
kölcsönös magatartásának valóságos zsinórmértékéül határozottan
elismerik, és
azzal, hogy a szervezett népeknek egymásközti érintkezésében az
igazság uralmát és mindennemű szerződéses kötelezettségnek
lelkiismeretes tiszteletben tartását biztosítják, megállapították a
Nemzetek Szövetségének alább következő Egyezségokmányát”
1. cikk
A Nemzetek Szövetségének eredeti tagjai azok az aláírótagok,
amelyeket a jelen Egyezségokmány Függeléke megnevez, valamint az
ugyanott megjelölt más államok közül is azok, amelyek a jelen
Egyezségokmányhoz fenntartás nélkül csatlakoznak ...
2. cikk
A Szövetség a jelen Egyezségokmányban körülírt tevékenységét
Közgyűlés és Tanács útján gyakorolja, amelyek mellett az állandó
Titkárság működik.
4. cikk
A Tanács a Szövetséges és Társult főhatalmak képviselőitől, továbbá a
Szövetség más négy tagjának képviselőiből áll...



A Tanács a maga ülésein minden üggyel foglalkozhat, amely a
Szövetség működésének körébe esik, vagy a világbékét érinti.
8. cikk
A Szövetség tagjai elismerik, hogy a béke fenntartása megköveteli a
nemzetek fegyverkezésének csökkentését, addig a legalacsonyabb
fokig, amely az Állam biztonságával és nemzetközi
kötelezettségeknek közös eljárás útján megvalósítandó
kikényszerítésével még összeegyeztethető.
A Tanács a kérdéses csökkentésnek terveit minden egyes Állam
földrajzi fekvésének és különös körülményeinek figyelembe vételével
elkészíti avégből, hogy a különféle Kormányok ezeket a terveket
megvizsgálhassák és megfelelően intézkedhessenek...
A Szövetség tagjai kötelezik magukat, hogy kölcsönösen nyílt és
kimerítő felvilágosítást adnak egymásnak fegyverkezésük mértékéről,
szárazföldi, tengeri és légi véderőprogamjaikról, és hadi célokra
alkalmas iparágaik helyzetéről ...
10. cikk
A szövetség tagjai kötelezik magukat arra, hogy a Szövetség
valamennyi tagjának területi épségét és jelenlegi politikai
függetlenségét tiszteletben tartják és minden külső támadással
szemben megóvják ...
19. cikk
A Közgyűlés időnként felhívhatja a Szövetség tagjait az
alkalmazhatatlanná vált szerződéseknek vagy olyan nemzetközi
állapotoknak a megvizsgálására, amelyeknek fennmaradása a
világbékét veszélyeztetné.”
Magyarország a trianoni békeszerződés becikkelyezésekor még nem
tagja a Népszövetségnek, a Népszövetség Közgyűlése majd 1922.
szeptember 18-án veszi fel tagjai sorába egyhangú határozattal. Több
kérdésben fordult Magyarország a Nemzetek Szövetségéhez. Ezek egy



része gazdasági természetű, Magyarország háború utáni
elszigeteltségének feloldását, illetve jelentős kölcsönök felvételének
lehetővé tételével a trianoni Magyarország gazdaságának
talpraállítását célozta. Más részük politikai természetű és
mindenekelőtt a szomszédos országokhoz csatolt területeken élő
magyar népesség jogvédelmével kapcsolatos.
A békeszerződés II. része Magyarország határait állapítja meg, azok
részletes leírását tartalmazza.
A szerződés részletesen végigmegy a Magyarországnak a környező
országokkal újonnan megalkotott határvonalán Ausztriával, a Szerb
Horvát-Szlovén Állammal, Romániával, Cseh-Szlovákországgal. A 29.
cikk úgy rendelkezik, hogy „A megjelölt határokat a helyszínen
határrendező bizottságok fogják kitűzni, amely bizottságok
összeállítását a jelen szerződés vagy a Szövetséges és Társult
Főhatalmak és az érdekelt Állam vagy Államok között kötendő
szerződés határozza meg.
A bizottságok hatásköre teljes mértékben kiterjed nemcsak a
»helyszínen megállapítandó vonal« néven megjelölt
határvonalrészletek megállapítására, hanem, ha valamelyik érdekelt
Állam kéri, s a bizottság azt helyénvalónak találja, a közigazgatási
határok útján megjelölt határvonalrészletek felülvizsgálására is
(kivéve az 1914. évi augusztus havában fennállott nemzetközi
határokat, amelyekre nézve a bizottságok szerepe csupán a
határcölöpök vagy a határkövek felülvizsgálására fog szorítkozni). A
bizottságok mindkét esetben arra fognak törekedni, hogy szigorúan
kövessék a szerződésekben foglalt meghatározásokat, a lehetőség
szerint figyelembe véve a közigazgatási határokat és a helyi
gazdasági érdekeket.”
Természetesen ezek az utóbbi megállapítások nem jelentették a
békeszerződésben lefektetett határok felülvizsgálatának lehetőségét,
hanem csak apróbb, a helyi sajátosságokat figyelembe vevő esetleges
módosításokat tettek lehetővé. Tulajdonképpen a békeszerződésnek
ez a II. része tartalmazta a lényeget, Magyarország területének
megcsonkítását, az összes többi rendelkezések ezzel összefüggésben
születtek, ehhez kapcsolódtak. Az új határok sem helyrajzi, sem



vízrajzi, sem nemzetiségi választóvonalat nem követtek, nem
jelentettek. Briand, az 1921-ben választott francia kormányfő maga is
így nyilatkozott róluk: „Ki kételkedhet abban, hogy a magyar határt
nem önkényesen vonták meg? Elég ránézni a térképre, követni a
határvonalat, amely egyébként egyáltalán nem végleges, hogy
meggyőződjünk arról, hogy az nem fedi a valóságot.” (Briand csak
abban tévedett, hogy a határ nem végleges, mert ugyan a II.
világháború alatt a bécsi döntések részben megváltoztatták őket, a II.
világháború utáni békeszerződések azonban újra a tiranoni határt
állították vissza.) Nézzük meg ezután a részletes adatokat
Magyarország veszteségeire és a szomszédos államok nyereségeire
vonatkozóan:
Magyarország területét a szerződés 282 ezer km2-ről 93 km2-re
csökkentette. A területi veszteségből a legnagyobb zsákmány
Romániának jutott, Magyarországból 103 ezer km2-t ítéltek neki, így
más nyereségekkel együtt az 1914-es 137 903 km2 Románia 1920-ra
294 967 km2-re hízott. A 103 ezer km2 a régi Magyarország
területének 36,2%-át tette ki. A területi nyereségek sorrendjében
Romániát Csehszlovákia követi, melyhez 63 ezer km2-t, a régi
Magyarország területének 22,2%-át csatolták. A délszláv állam 21
ezer km2-t kapott, ami 7,4%-ot tett ki, Ausztriához pedig 4000 km2
került, 1,5%.
Ami a magyar nemzet testéből kiszakított népességet illeti, hasonló
arányszámokat találunk. Romániához 5,24 millió lakos került, ebből
1,7 millió magyar 30,2%; Csehszlovákiába 3,5 millió lakos, közte 1
millió 72 ezer magyar, 30,2%. A délszláv állam 1,6 millió új polgárt
mondhatott magáénak, melyből 465 ezer volt magyar, 28,7%;
Ausztriához pedig 292 ezer lakos került, ebből magyar 26 ezer, 8,8%.
A számok önmagukért beszélnek és napnál világosabban mutatják,
hogy a Monarchia romjain létrejött utódállamok körvonalainak
kialakulásánál sokkal nagyobb szerepet kapott a területi, mint az
etnikai követelmények figyelembevétele. Sokkal kevésbé
beszélhetünk a nemzeti önrendelkezés megvalósulásáról, mint a
különböző nemzetiségek által lakott területek más nemzetek
rendelkezésére bocsátásáról, hiszen a békekonferencia egyetlen
esetben sem tette lehetővé, hogy az érintett területek lakossága



népszavazás útján maga döntsön afelől, hogy melyik államhoz kíván
tartozni. A végeredmény azután az lett, hogy egy soknemzetiségű
államalakulat helyett, amely azonban nem mesterségesen alkotott,
hanem a történelem hosszú századai folyamán spontán kialakult
egység volt, több soknemzetiségű államot hoztak létre. Ezekben az
együttélő népek egymáshoz való viszonya is alapvetően
megváltozott, mint ahogy megváltozott az új körülmények között
gazdasági szerepük, annak a területnek a súlya és sajátos
kultúrájának helye az egész államon belül, amelyben most már éltek.
A Trianon előtti Magyarország (Horvátország nélkül) 18 millió lakost
számlált, melyből 54,5% volt magyar. 16,1% román, 10,7% szlovák,
10,4% német, 2,5% szerb, 2,5% rutén, 1,1% horvát, 1,2% vegyes
nemzetiségű. Nagy-Románia népessége 16-17 millió volt, melyből a
románság legfeljebb 65%-ot tett ki, a magyarok lélekszáma
meghaladta a 10%-ot, német nemzetiségű volt 5,5%, 5% körül volt a
zsidóság létszáma és ugyanennyi a bolgároké is, 3% fölött volt az
oroszok és ukránok száma, illetve 1-2% cigány, török, görög, gaganc,
szerb, horvát, szlovén, lengyel és más, összesen 17 nemzetiség
alkotta Romániát.



Nyugat-Magyarország tervbevett határai
A csehszlovák állam népessége 13,5 millióra tehető, ebből cseh és
morva 46-48%, szlovák 12-13%, a csehek és szlovákok együtt tesznek
ki körülbelül 60%-ot, német 27-30%, magyar 6,5%, a többi rutén és
lengyel. Nagy-Szerbia lakossága körülbelül 12,5 millió, ebből szerb 40
42%, szlovén 9%, magyar 7-8%, német 7-8%, muzulmán 5%, a többi
vegyes. A többségi nemzet tekintetében azt láthatjuk, hogy ezekben
az államokban alig múlják felül a nemzetiségek lélekszámát, sőt
Csehszlovákiában a csehek kisebbségben vannak, ha eltekintünk attól
a kevéssé megalapozott feltevéstől, hogy a csehek és szlovákok egy
népet alkotnak. Látjuk tehát, hogy a nemzetiségi elv hangoztatása az
új határok kialakításánál mennyire nem játszott szerepet.
Amikor a régi Magyarország nemzeti kisebbségei kezdték politikai
céljaikat megvalósítani, akkor már nem elsősorban a nemzeti
önrendelkezés gyakorlati megvalósításáról volt szó, hanem bizonyos
területek más nemzetekhez csatolásáról, amely területeken
természetesen az adott nemzetek tagjai is éltek. Kivételt a csehek
által nyert területek jelentenek, hiszen azon csehek egyáltalán nem,
csak magyarok, németek, rutének stb. éltek. Itt tehát a nemzeti elv



hangoztatása csak a fügefalevél szerepét töltötte be, mely a lényeget,
a legkényesebb pontokat volt hivatva elfedni.
Az elmondottakból is kitűnik, hogy mennyire a tisztánlátást zavaró,
káros véleményeknek lehet tekinteni azokat az értékeléseket, melyek
a trianoni békeszerződés pozitív vonásaként emelik ki, hogy azzal
Magyarország végre elnyerte nemzeti függetlenségét, mivel
megszabadult Ausztriától, illetve, hogy az Osztrák—Magyar Monarchia
összeomlásával valóra válhatott az elnyomott nemzetek függetlenségi
törekvése. Való igaz, hogy a békeszerződés eredményeként
Magyarország formailag független állam lett, pusztán önálló életének
alapvető feltételeitől, létfeltételeitől fosztották meg. Körülbelül olyan
helyzetben volt, mint az a harcokban megsebesült hadifogoly, kinek
mindkét lábát amputálni kellett és azután szabadon engedték, hogy
most már mehet, amerre lát. Ebben a helyzetében afelett örvendezni
felhőtlenül, hogy milyen jó a szabadság, nem lehet, sőt cinikus dolog.
Annál is inkább, mert a területi és népességbeni veszteség elképesztő
mértékű gazdasági veszteségekkel is párosult. Arról, hogy milyen
gazdasági és kulturális javak kerültek más államok politikai határai
közé, a hagyományos gazdasági, társadalmi egység, a kulturális
közösségek felbomlása hogyan sodorta veszélybe a magyar állam
létezését, megint csak igen kevés ismerettel rendelkezik a
közvélemény, természetesen önhibáján kívül. Pedig annak a
kifejezésnek, hogy „történelmi Magyarország” csakis ebben az
értelemben van létjogosultsága, ha az évszázadok során kialakult,
szerves egységet képező, természeti, gazdasági, társadalmi
szerkezetet értünk alatta és nem egyedül az éppen aktuális politikai
határokkal akarjuk meghatározni.









A mezőgazdasági termelést illetően a búza vetésterületének 45,7%-a,
a rozsénak 62,9%-a, az árpáénak 47,3%-a, a zabénak 32,2%-a, a
kukoricáénak 35%-a, a burgonyáénak pedig 39,1%-a maradt a trianoni
határok között (a főbb learatott termények területét az 1911 — 1915.
évek átlagában számolva). A legnagyobb feleslegtermelő területek
Bács-Bodrog és Torontál megyében voltak, az itteni többlettermelés
nagysága megközelítően 5 millió q kenyérmag (búza és rozs együtt).
Magyarország 1913-ban 10,5 millió q gabonát (búzát, rozst,
kenyérlisztet) exportált elsősorban az osztrák tartományokba. A
békeszerződés megkötése után az 1913-as adatokat (bevetett terület
és terméshozam) alapul véve az export lehetőségét az 1913-as évi
40%-ra becsülték, melynek eléréséhez azonban még évekre volt
szükség.
Az ipari potenciál 52,2%-a, a foglalkoztatottak 50,7%-a, a termelési
érték 44,4%-a került a határokon kívülre. Különösen érzékenyen
érintette a rendelkezés a vas- és acélgyártást, a textilipar bizonyos
ágait, a cement- és üveggyártást, a malomipart, faipart,
papírgyártást. A sóbányák kivétel nélkül, a kőbányák nagy része, a



vasércbányászat szinte teljesen az elcsatolt területeken maradt.
Ugyanez vonatkozik az ásványi fűtőanyagkészlet jelentős részére,
melyen belül különösen a barnaszén és a földgázvagyon szenvedte a
legnagyobb veszteségeket.
Megszakadtak a kereskedelem összekötő csatornái, az út-, vasút- és
telefonhálózat hagyományos vonalai. A vasutak 57,8, az utak 60,3%-a
került a határokon kívülre.
A magyar nemzet szétdarabolásával széttöretett a gazdasági egység,
a forgalom, az erdőgazdálkodás, a folyamszabályozás, a
vízgazdálkodás rendszere.
Álljon itt néhány összefoglaló táblázat az elmondottak illusztrálására:
Magyarország területe 28 227 466 hektár volt. A békeszerződés
megállapította határvonalon belül esik az összes terület 32,3%-a,
mely művelési ágak szerint a következőképpen oszlott meg:
Terület szántó kert rét szőlő legelő erdő nádas nem
termő
%-ban
Trianoni
Magyar
ország
42,9 25,0 25,1 68,4 30,5 14,3 54,0 39,0
Románia
Délszláv
26,6 48,3 46,2 14,8 39,9 49,8 8,0 29,2
Állam 11,2 5,6 3,4 10,3 7,0 1,6 20,0 10,0
Ausztria 1,9 1,6 1,8 2,1 0,9 1,9 13,9 2,9



A mezőgazdasági művelési ágakon belül Magyarország számára az
egyik legnagyobb veszteséget az erdők elvesztése jelentette.
Magyarország erdőterülete 1913-ban 7 400 000 hektár volt, melyből 1
964 000 hektár tölgyerdő, 3 661 000 hektár bükk- és más lomberdő és
1 775 000 hektár fenyőerdő. Ekkor körülbelül 76 millió koronát tett ki
a nyers- és megmunkált faexportból származó bevétel, mely a
tűzifakivitellel együtt meghaladta a 80 millió koronát. A főleg
fenyőerdőkre települt papírgyárak termelési értéke 35 millió korona
volt. A békeszerződés megállapította határokon belül az
erdőterületnek csak 13,4%-a esik, a határvonalon belül maradó összes
papírgyárak termelési értéke pedig az 1913. évi termelésnek pusztán
1%-át teszi ki.
Hasonlóan súlyos veszteségeket mutat a következő táblázat is, mely
az ipar elszenvedett kárait foglalja össze:
Terület Ipartelepek
száma
Munkáslétszám Termelési
érték
%-ban
Trianoni
Magyarország 47,8 49,3 55,6
Csehszlovákia 19,3 22,0 18,2
Románia 21,9 10,8 18,1
Délszláv
Állam
7,1 3,5 4,4
Fiume 0,8 1,9 2,2
Ausztria 3,1 2,5 1,5
A megszerzett új területeket nagyon nehéz volt egybeolvasztani,
nehéz volt bánni az újonnan megszerzett gazdasági és kulturális



adottságokkal és megküzdeni az erőszakosan elcsatolt területek
lakosságának ellenállásával. Az okokra, a fejlődési különbségek
nagyságára két példát idéznénk, adatokkal együtt, melyek a két
legnagyobb nyertes, Románia és Csehszlovákia nehézségeit, s e
nehézségeknek a nemzeti kisebbségek sorsán való csattanását
szeretnénk most még csak néhány számmal érzékeltetni.
A következő táblázat adataiból kiderül, hogy Romániát illetően a kelet
magyarországi területek (Erdély és Bánát) az iparágak nagy
többségében jóval fejlettebbek voltak a Román Királyságnál. Az
Ausztriától megszerzett Bukovina esetében többségében jóval
fejletlenebb, az Oroszországtól elfoglalt Besszarábiával pedig minden
területen elmaradottabb területek kerültek Romániához. Az új
szerzemények fejlettségi aránya az iparban az Ókirálysághoz képest
1919-ben a következőképpen alakult:
Iparágak Ókirály
ság
Erdély Bánát Bukovina Bessz
aráuia
összesen
Fémipar 1,0 1,06 5,82 0,37 0,09 1,40
Faipar 1,0 1,95 0,61 3,30 0,50 1,22
Vegyipar 1,0 1,07 0,13 0,09 0,00 0,91
Élelmiszeripar 1,0 0,80 1,36 1,18 0,54 0,92
Textilipar 1,0 0,58 3,60 0,00 0,11 0,93
Bőripar 1,0 0,82 1,61
1,35
0,22 0,17 0,86
Kerámiaipar 1,0 2,19 2,58 0,04 1,26
Elektromosipar 1,0 1,22 1,60 0,68 0,26 1,00
Nyomdaipar és
egyéb
1,0 0,40 0,63 0,59 0,09 0,66



összesen 1,0 1,2 2,33 1,27 0,22 1,06
Ezekre az eltérésekre tekintve válik érthetővé az a türelmetlenség,
mellyel a román kormányok igyekeztek minden tekintetben
egységesíteni országukat.
Ami Csehszlovákiát illeti, ezen belül a szlovákok által is lakott észak
magyarországi terület és a magyar Alföld gazdasági tekintetben
erősen egymásra volt utalva. Az alföldiek a felföldről szerezték be
sójukat, fájukat, és ott értékesítették állataikat, gabonájukat,
élelmiszereiket. A szlovákok által lakott terület ugyanis sóban, fában,
vízben rendkívül gazdag, de nagyon szegény mezőgazdasági
terményekben. A Felvidék elszakítása ezt a természetes cserét
megszüntette, a felvidéki lakosság elvesztette aratási keresetét,
melyet Csehországban nem tudtak számukra pótolni, ugyanakkor a
felvidéki ipartelepek Magyarországtól elszakítva és az erős cseh ipar
versenyének kitéve egymás után mennek tönkre. Ilyen körülmények
között a Felvidék szerepe arra korlátozódik az új államon belül, hogy
Csehszlovákiának olcsó munkaerőt és nyersanyagot szolgáltasson.
Természetesen lehetetlen számbavenni a kulturális veszteségeket,
pusztán tájékoztatásul sorolunk fel az intézetekre és iskolákra
vonatkozóan néhány adatot. 2958 kisdedóvó intézetből például csak
1206 maradt a határokon belül. A 17 000 elemi iskola száma 6402-re
csökkent. A kilenc óvónőképzőből 5, férfi-tanítóképzőből 33, leány
tanítóképzőből 22 került a határokon kívülre, s maradt a magyar
területen 4 óvónőképző, 17 férfi és 30 leány-tanítóképző.
Középiskolából 100 tanintézet maradt, 121 került a határokon kívülre.
Az 1921. XXV. törvénycikkben, melyet a nemzetgyűlés 1921. június
16-án fogadott el, rendelkeztek a trianoni béke folytán székhelyüket
vesztett egyetemekről. A kolozsvári Ferencz József
Tudományegyetemet Szegeden, a pozsonyi Erzsébet
Tudományegyetemet Pécsen helyezték el „ideiglenesen”.
A száraz adatok felsorolása után talán nem felesleges az a
megjegyzés, hogy a veszteségek ezen töredékének ismerete is
indokolttá teszi a trianoni békediktátum igazságtalan voltának
hangsúlyozását, sőt Trianonnak magyar nemzeti tragédiaként való
értékelését. Egyértelmű, hogy a trianoni katasztrófa felett érzett



felháborodás és elkeseredés nem minősülhet sem
búsmagyarkodásnak, sem pedig irredentizmusnak és sovinizmusnak,
mely megbélyegző jelzőket az elmúlt 40 évben tények puszta
felemlegetése is kiválthatta. A trianoni békeszerződés milliók sorsát
befolyásolta, és milliók sorsát kedvezőtlenül alakította. Ezek az
emberek 1920; június 4-ét nem csupán lelkileg érték meg, hanem
számukra nagyon sok esetben a létfeltételeik (lakóhely, munkahely,
családi és egyéb kapcsolatok) megszűnését vagy fenyegetettségét
jelentették az új viszonyok, vagy ha ezek meg is maradtak, nemzeti
hovatartozásuk, kultúrájuk, nyelvük ápolása, megtartása került
veszélybe.
A trianoni békeszerződés ratifikálása egy ponton, Ausztria irányában
nem zárta le a határkérdés megoldását, ugyanis a magyar fél
változatlanul bízott abban, hogy legalább Ausztriával közvetlenül
megegyezhet ebben a kérdésben. Ezért a párizsi magyar delegáció
1921. július 19-én azzal a kéréssel fordult a francia bizottsághoz, hogy
Nyugat-Magyarország határainak megállapítását halasszák el. Ausztria
azonban nem volt hajlandó a megegyezésre és követelte a vitás
terület azonnali kiürítését. Azt is hangsúlyozták, hogy szükség esetén
a cseh és a délszláv kormányok fegyverrel is támogatni fogják őket.
Erre az antant hatalmak beavatkozása miatt nem került sor. Élénk
diplomáciai csatározások, jegyzékváltások és alkudozások, valamint
helyi fegyveres csetepaték befolyásolták Nyugat-Magyarország
további sorsának alakulását. 1921. szeptember 8-án mintegy 100
főnyi, főleg diákokból álló csoport Ágfalván feltartóztatta a bevonuló
osztrák csendőröket. Az összecsapásnak magyar részről három,
osztrák részről egy halálos áldozata volt, de a csendőrök
visszavonultak. Nyomukban augusztus végén Prónay Pál, Héjjas Iván
különítményei vonultak be a békeszerződésben Ausztriához csatolt
nyugat-magyarországi területre. Ostenburg őrnagy csendőrzászlóalja
Kismartonba, Prónayé Felsőőrre ment rendfenntartás végett, sőt
Ostenburg Sopront is megszállta. Közben a tárgyalások is folytatódtak.
Szeptember 26-án a magyar külügyminiszter Bánffy Miklós gróf
Eduard Benessel tárgyalt, a csehszlovák miniszter-elnökkel, aki
Ausztria és Magyarország határvitájában közvetített és támogatta
Magyarországnak Sopron és környékére vonatkozó területi igényeit. A
Nagykövetek Tanácsa a történtek után felszólította Magyarországot,



hogy 1921. október 3-ig ürítse ki Nyugat-Magyarországot, ellenkező
esetben szankciókat léptet életbe Magyarország ellen.
A kiürítés meg is történt, csak Ostenburg zászlóalja maradt
Sopronban. Az átadásról szóló jegyzőkönyvet október 3-án a
szövetségesek részéről R. G. Gorton angol, Hamelin francia és Carlo
Ferrario olasz tábornokok, magyar részről pedig Hegedűs Pál tábornok
írta alá. Éppen az átadás napján érkezett meg a hír, hogy a
Nagykövetek Tanácsa elfogadta Olaszország javaslatát, hogy a
budapesti és a bécsi kormány is küldjön megbízottakat Rómába, akik
az olasz külügyminiszter elnöklete mellett egyezséget köthetnek a
határvitában. A tárgyalások október 11 — 13. között végül is
Velencében zajlottak, a magyar küldöttséget gróf Bethlen István
miniszterelnök és gróf Bánffy Miklós külügyminiszter vezette. Az
alkudozások eredményre vezettek, Sopronban és környékén, nyolc
községben az antant tábornoki bizottságának ellenőrzése mellett
népszavazást rendeltek el a terület hovatartozásának eldöntésére. A
népszavazásra december 14—16. között került sor és
eredményeképpen Sopron és környéke megközelítően 73%
szavazattal (24 072 szavazatból 15 343 Magyarországra, 8277
Ausztriára szól, 502 pedig érvénytelen) visszakerült Magyarországhoz.
Az átadásról szóló jegyzőkönyvet Hamelin francia tábornok olvasta fel,
Carlo Ferrario olasz, Gorton angol, Guilleaume Árpád magyar
tábornokok, illetve Coppi ezredes és Ullein katonai attasé
jelenlétében. A katonai bizottság az átadás után két nappal, munkája
végeztével elhagyta Sopront. A magyar nemzetgyűlés az 1922: XXIX.
törvénycikkben örökítette meg a határkorrekciót és Sopronnak a
„civitas fidelissima” (a leghűségesebb város) jelzőt adományozta.
Délvidéken a nyugat-magyarországi események fordítottja zajlott.
Pécset és környékét ugyanis a trianoni békeszerződés
Magyarországnak hagyta, ennek ellenére a szerb megszálló csapatok
igyekeztek öt évre meghosszabbítani ott-tartózkodásukat. Pécs 1918.
november 14-én került szerb megszállás alá és a megszállt területet
saját kormánybiztossal a szerbek is kormányozták. Miután a
ratifikációs békeokmányokat a szövetségesek és Magyarország 1921.
július 26-án Párizsban kicserélték, a Nagykövetek Tanácsa utasította a
délszláv államot a terület végleges kiürítésére.



Az antantot szövetségközi katonai bizottság képviselte, amelynek
vezetője Gosset angol ezredes volt, tagjai pedig Forster angol, Derain
francia őrnagy és Mazuo olasz kapitány. A katonai intézkedésekre és a
polgári igazgatás szükséges teendőinek ellátására Bádoki Sós Károly
altábornagy, kaposvári körletparancsnok kapott megbízatást. A
megszálló szerb csapatok élén Autich Cholok szerb ezredes állt, a
polgári hatóságok vezetője pedig Rajics szerb kormánybiztos volt.
Augusztus 14-én Pécsen egy nagygyűlés keretében a kiürítést
megelőzendő kikiáltották a Baranyai Köztársaságot, Baranya—Baja
Szerb—Magyar Köztársaság néven. A nagygyűlés a köztársaságot
Jugoszlávia protektorátusa és az antant védelme alá helyezte. Ez a
közjáték azonban csak huszonnégy órával tudta késleltetni a kiürítés
megkezdését és a magyar csapatok annak befejezése után, augusztus
22-én bevonultak Pécsre. Ezzel a város és környékének szerb
megszállása véget ért.
A nemzetközi és a magyarországi helyzetet is tovább bonyolították a
béke-szerződésben foglaltak végrehajtása körüli huzavonákon kívül az
úgynevezett királypuccsok. IV. Károly ugyan 1918. november 13-án
Eckartsauban nyilatkozatot adott ki, melyben lemondott arról, hogy
részt vegyen a továbbiakban a magyarországi államügyekben és
kinyilatkoztatta, hogy elismeri azt az államformát, amit a nemzet
választ magának. Az adott dokumentumban a trónról való lemondás
ugyanakkor nem szerepelt. 1921-ben a monarchia restaurálását
kívánó politikai erők biztatására két ízben is visszatért
Magyarországra, nem kis bonyodalmat keltve ezzel a lépésével.
Először 1921. március 26-án lépett újra magyar földre. Felkereste
Horthy Miklós kormányzót is, aki azonban távozásra szólította fel, s
felhívta a figyelmét, hogy visszatésére nemzetközi konfliktusok forrása
lehet. IV. Károly ezek után valóban el is hagyta az országot április 5
én. Ennek ellenére rövid látogatása eredményeként Teleki Pál
miniszterelnök lemondott, több állam pedig tiltakozó jegyzéket
juttatott el a magyar Külügyminisztériumba. Április 6-án a
nemzetgyűlésben a külügyminiszter bejelentette, hogy Románia és
Olaszország március 28-án, Jugoszlávia 29-én, Csehszlovákia pedig
30-án tiltakozott IV. Károly visszatérése ellen. Április 5-én a
Nagykövetek Tanácsa a következőket hozta a magyar kormány
tudomására: „a szövetségesek kötelezettségüknek tartják



megismételni, hogy a Habsburgok visszahelyezése a békét alapjában
megrendítené, tehát ezt a restaruációt a szövetségesek sem el nem
ismerhetik, sem pedig meg nem tűrhetik”. A tiltakozó államok IV.
Károly visszatérését háborús oknak tekintették.
A történtek ellenére IV. Károly még egyszer megkísérelte a
visszatérést, de most már nem maradt meg az egyszerű
tájékozódásnál. 1921. október 20-án érkezett feleségével, Zita
királynéval együtt Svájcból repülőgépen a Sopron megyei Dénesfára.
A kormány, értesülve újabb lépéséről, azonnal összeült és kijelentette,
hogy IV. Károly nem veheti át az uralkodó hatalmat. Az antant
képviselői már másnap megjelentek Bánffy Miklós külügyminiszternél
és erélyes tiltakozásukat jelentették be, a szomszédos államok pedig
részleges mozgósítást rendeltek el. Eközben október 21-én Sopronban
IV. Károly proklamálta a királyi jogok átvételét. Kinevezte kormányát,
melynek miniszterelnöke Rakovszky István, külügyminisztere gróf
Andrássy Gyula, pénzügyminisztere Gratz Gusztáv, honvédelmi
minisztere Lehár Antal ezredes lett. A király Lehárt tábornokká
nevezte ki, aki csapataival együtt fölesküdött a királyra. Ezek után
Ostenburg Gyula és Lehár Antal csapatai kíséretében vonattal
elindultak Budapestre. Horthy kormányzó, mint legfőbb hadúr,
hadparancsot adott ki, felszólítva a katonaságot, hogy tartsa meg a
neki tett esküjét. A királyt támogató csapatok és a nemzeti hadsereg a
budaörsi csatában csapott össze október 23-án délelőtt. Délfelé a
királyi csapatok visszavonulásra kényszerültek. A király és kísérete
Tatán szállt meg, ahol a nemzeti hadsereg október 24-én IV. Károlyt,
feleségét, Rakovszky Istvánt, Andrássy Gyulát és Gratz Gusztávot
őrizetbe vette Az antanthatalmak képviselői követelték a királyi pár
kiadatását a magyar kormánytól. Először Tihanyba vitték őket, majd
Bátaszékre, ahol átadták a dunai angol flottilla parancsnokának.
November 1-jén az antant megbízottai a Glowworm ágyúnaszádon
fogadták a királyi párt, majd az angol Cardiff hajóval Madeira
szigetére, Funchal városába szállították őket száműzetésbe. IV. Károly
itt halt meg 1922. április l-jén. 1921. október 31-én a békekonferencia
erélyesen felszólította a magyar kormányt, iktassa törvénybe a
Habsburg-ház trónfosztását. Ez meg is történt hamarosan, a
nemzetgyűlés 1921. november 6-án cikkelyezte be a Habsburg-ház



trónfosztásáról szóló törvényt, melyet az 1921: XLVII. törvénycikk
tartalmaz.
A trianoni békeszerződést tartalmazó törvény III. része politikai
rendelkezéseket tartalmaz, melyeknek első öt cikke szervesen
kapcsolódik az első rész határmegállapító rendelkezéseihez. Ezekben
Magyarország, Olaszország, a Szerb—Horvát—Szlovén Állam,
Románia, a Cseh—Szlovák Állam és Fiume tekintentetében lemond
mindazokról a területekről, valamint az ezekre vonatkozó összes
jogokról és igényekről, amelyek a II. részben (Magyarország határai)
megállapítottak szerint Magyarország új határain kívül esnek. Ezen
kívül Magyarország egyúttal elismeri a Szerb —Horvát—Szlovén Állam
és Csehszlovákia teljes függetlenségét. Cserébe a „Szerb—Horvát
Szlovén Állam Magyarországgal szemben elismeri és megerősíti azt a
kötelezettségét, hogy hozzájárult a Szövetséges és Társult
Főhatalmakkal kötött szerződésbe oly rendelkezések felvételéhez,
amelyeket ezek a Hatalmak szükségesnek ítéltek abból a célból, hogy
a Szerb—Horvát—Szlovén Államban a népesség többségétől eltérő
fajú, nyelvű és vallású lakók érdekei, valamint a forgalom szabadsága
és más Nemzetek kereskedelmének méltányos szabályozása
védelemben részesüljenek”. Ugyanez a kötelezettségvállalás szerepel
Romániát illetően is a törvényben. A Cseh—Szlovák Állam esetében
hasonlót nem találunk, a Cseh—Szlovák Állam kötelezettsége arra
irányul, hogy „semmiféle katonai művet nem emel területének
Pozsonytól délre, a Duna jobb partján fekvő részén”. A kisebbségek
védelméről szóló kötelezettségvállalások törvénybe iktatását illetően
korántsem tanúsítottak azonos magatartást a különböző államok és
delegációik.
Az osztrákok például indokolatlannak tartották a kisebbségvédelem
bevételét a szerződésbe, mondván, hogy Ausztriában nincs is jelentős
számú nyelvi kisebbség, illetve feleslegesnek tartották a nemzetközi
garanciákat. Az Eduard Benes vezette csehszlovák küldöttség viszont
kezdeményezőleg és aktívan részt vett a kisebbségvédelmi szerződés
kidolgozásában. A Magyarországgal kötendő békeszerződés
szövegében eredetileg a szomszédos államoknak a magyar
kisebbségekre is vonatkozó garanciái nem szerepeltek, s ezt az
Apponyi Albert vezette delegáció szóvá is tette. A szövetséges és
társult hatalmak eddigre már mind a Szerb—Horvát—Szlovén



Állammal, mind Romániával, mind pedig a Cseh—Szlovák Állammal
megkötötték a kisebbségvédelmi szerződéseket, s ez utóbbinak a
ratifikálása is megtörtént. Ezért csak a Szerb— Horvát—Szlovén Állam,
valamint Románia tekintetében tartották indokoltnak a
kisebbségvédelmi garanciák felvételét a magyar békeszerződés
szövegébe.
A kisebbségvédelem szükségességét és jogi garantálását a magyar
delegáció is fontosnak tartotta és szorgalmazta, különösen azután,
hogy a békekonferencia elutasította Magyarország azon igényét, hogy
a vitatott területek hovatartozásának megállapítására írjanak ki
népszavazást. Az érintett román, jugoszláv, csehszlovák felek
egyaránt úgy érveltek, hogy a határok megvonása nem mond ellent a
nemzetek önrendelkezési jogának, mert az elcsatolandó részeken a
magyarok kisebbségben vannak. Maga Lloyd George is így
nyilatkozott az Apponyi Albert által előterjesztett népszavazást
követelő javaslatról: „Nem volt szerencsés, hogy nem helyezte az
ügyet azon határmenti területekre, amelyeket — azon tény ellenére,
hogy a magyarok ott kétségtelen többségben voltak — a
határmegállapító bizottság gazdasági és geográfiai okokból más
államokhoz javasolt. Ha ezen területekre irányozza kritikáját, anyag
állt volna rendelkezésére, amely képessé tette volna őt erőteljes és
bizonyos területekre vonatkozóan — ellenállhatatlan felhívásra az
orvoslásra honfitársai javára.”
A kérdés megítélésénél két dolgot okvetlenül külön kell választani
egymástól. Mégpedig egyfelől annak megítélését, hogy
Magyarországnak milyen érvek alapján és mennyi esélye lehetett
volna egy számára és természetesen a magyarság milliói számára
előnyösebb határmegvonás elérésére, másfelől pedig azt, hogy a
magyar kormány által képviselt és követelt népszavazást mennyire
valós érvek alapján utasították el. Ugyanis a gazdasági és geográfiai
megfontolások éppen a Kárpát-medence természeti, s ennek
következtében gazdasági egységét támasztják alá. Másodszor igaz
ugyan, hogy az elcsatolandó területeken túlnyomó többségben nem a
magyarok éltek, de a túlnyomó többséget azok a nemzetek sem
tudták produkálni, amelyekhez kerültek. A csehszlovák államhoz
csatolt Felvidéken 1,7 millió szlovákkal szemben 1,87 millió más
nemzetiségű állt, Kelet-Magyarországon 2,8 millió románnal szemben



2,46 millió más nemzetiségű, a Szerb—Horvát—Szlovén Államban 1
millió szerbbel szemben 1,7 millió horvátot és 1,36 millió más
nemzetiségűt találunk, és 232 ezer németre jut 126 ezer egyéb
nemzetiségű osztrák uralom alatt. Csak mellékesen jegyezzük meg,
hogy a szlovákokat sem kérdezték meg egyúttal, hogy kívánnak-e
cseh vezetés alá tartozni, mint ahogy a horvátokat sem a szerbek
vezető szerepéről. Harmadszor ezen területeknek az elszakítása, mint
ahogy már az eddigiekből is kitűnt, sem az etnikai elvek
figyelembevételével, a nemzetek önrendelkezési joga alapján történt,
hiszen akkor a másik oldal igényei is csak azokra a területekre
terjedtek volna ki, ahol a saját nemzetük tagjai túlnyomó többséget
képviseltek. Az önrendelkezési jog hangoztatása pusztán ürügy volt a
területi igények kidolgozására. A magyar kormány álláspontja a
trianoni tárgyalások idején és a szerződés aláírása után is azon az
alapon állt, amit Delcassé francia külügyminiszter így fogalmazott
meg: „Egy nemzet sincs megalázva azzal, hogy legyőzték, vagy ha
aláírt késsel a torkán egy végzetes békeszerződést. Becstelenné válik
azonban, ha nem tiltakozik, ha tönkretételéhez maga is hozzájárulását
adja. Nem a vesztés a bukás, hanem a lemondás.”
A kisebbségi szerződések törvénybe iktatása és nemzetközi garanciái
nem váltották be a hozzájuk fűzött reményeket. Azok a győztesek
teljes önbizalomhiányában keresendők, hiszen sem számbeli; sem
gazdasági, sem kulturális tekintetben nem voltak túlsúlyban a
hozzájuk csatolt nemzetiségekkel szemben, s a különböző fejlettségű
területek és kultúrák egybeolvasztásának, egységesítésének igénye
türelmetlenné tette őket a nemzeti kisebbségekkel szemben, gyors
beolvasztásukra törekedve az önbizalomhiány kíméletlen
elnyomásukat eredményezte.
Természetesen a magyar állam is kötelezettséget kellett, hogy
vállaljon a területén maradt nemzeti kisebbségekkel szemben. A
kisebbségek védelméről rendelkezik a békeszerződés VI. cím alatt
szereplő 54—60. cikke, melyek fontosabb passzusait idézzük:
54. cikk



„Magyarország kötelezi magát arra, hogy a jelen címben foglalt
rendelkezéseket alaptörvényekül ismeri el...
55. cikk
Magyarország kötelezi magát, hogy az ország minden lakosának
születési, nemzetiségi, nyelvi, faji vagy vallási különbség nélkül, az
élet és szabadság teljes védelmét biztosítja ...
56. cikk
Magyarország magyar állampolgároknak ismeri el jogérvényesen és
mindennemű alakiság nélkül mindazokat a személyeket, akiknek a
jelen szerződés életbelépésének idejében magyar területen van
illetőségük (pertinenza) és nem állampolgárai más Államnak.
57. cikk
A magyar területen való születés puszta tényével jogérvényesen
megszerzi a magyar állampolgárságot minden személy, akit
születésénél fogva valamely más állampolgárság nem illet meg.
58. cikk
Minden magyar állampolgár faji, nyelvi vagy vallási különbség nélkül a
törvény előtt egyenlő, és ugyanazokat a polgári és politikai jogokat
élvezi ...
Egyetlen magyar állampolgár sem korlátozható bármely nyelv szabad
használatában ...
A Magyar Kormánynak a hivatalos nyelv megállapítására vonatkozó
intézkedését nem érintve a nem magyar nyelvű magyar
állampolgárok nyelvüknek a bíróságok előtt akár szóban, akár írásban
való használata tekintetében megfelelő könnyítésekben fognak
részesülni.



Azok a magyar állampolgárok, akik faji, vallási vagy nyelvi
kisebbségekhez tartoznak, jogilag és ténylegesen ugyanazt a
bánásmódot és ugyanazokat a biztosítékokat élvezik, mint a többi
magyar állampolgárok. Nevezetesen: joguk van saját költségükön
jótékonysági, vallási vagy szociális intézményeket, iskolákat és más
nevelőintézeteket létesíteni, igazgatni és azokra felügyelni, azzal a
joggal, hogy azokban saját nyelvüket szabadon használják és
vallásukat szabadon gyakorolják.
59. cikk
Olyan városokban és kerületekben, ahol nem magyar nyelvű
állampolgárok jelentékeny arányban laknak, a Magyar Kormány a
közoktatásügy terén megfelelő könnyítéseket fog engedélyezni
avégből, hogy ily magyar állampolgárok gyermekeit az elemi
iskolákban saját nyelvükön tanítsák. Ez a rendelkezés nem
akadályozza a Magyar Kormányt abban, hogy a magyar nyelv
oktatását az említett iskolákban is kötelezővé tegye ...
60. cikk
Magyarország hozzájárul ahhoz, hogy amennyiben a jelen cím előző
cikkeinek rendelkezései oly személyeket érintenek, akik faji, vallási
vagy nyelvi kisebbségekhez tartoznak, ezek a rendelkezések
nemzetközi érdekű kötelezettségek, és a Nemzetek Szövetségének
védelme alatt fognak állni. Ezek a rendelkezések a Nemzetek
Szövetségeinek Tanácsa többségének hozzájárulása nélkül nem
vitathatók meg. A Tanácsban képviselt Szövetséges és Társult
Hatalmak kölcsönösen kötelezik magukat arra, hogy nem tagadják
meg hozzájárulásukat az említett cikkeknek egyetlen oly
módosításától sem, amelyet a Nemzetek Szövetsége Tanácsának
többsége megfelelő formában elfogadott...
Magyarország azonkívül hozzájárul ahhoz, hogy abban az esetben, ha
ezekre a cikkekre vonatkozó jogi vagy ténykérdésekről a magyar
kormány és oly Szövetséges vagy Társult Hatalom, vagy bármely más
oly Hatalom között merülne fel véleménykülönbség, amely Hatalom a
Nemzetek Szövetsége Tanácsának tagja, ez a véleménykülönbség a



Nemzetek Szövetségéről szóló Egyezségokmány 14. cikke értelmében
nemzetközi jellegű vitának tekintendő. A Magyar Kormány hozzájárul
ahhoz, hogy minden ilynemű vitás kérdés, ha a másik fél kéri, a
Nemzetközi Állandó Bíróság (Court permanente de Justice) elé
terjesztessék. Az Állandó Bíróság döntése ellen fellebbezésnek nincs
helye ...”
Nagyon fontos hangsúlyozni, hogy a békeszerződések, deklarációk és
az egyes államok között kötött (összesesen 17 különböző típusú
kisebbségi) szerződések a kisebbségek védelmére vonatkozó
rendelkezéseket nemzetközi érdekeltségű kötelezettségeknek
deklarálták és a Nemzetek Szövetségének védelme alá helyezték.
Vagyis a kisebbségek helyzetének alakulása ebben a felfogásban nem
egy-egy ország belügye csupán, hanem nemzetközi súlyú kérdés,
melynek megnyugtató megoldása az európai országok közötti jó
viszony záloga. Ugyanis, mint azt Teleki Pál gróf földrajztudós és
államférfi megállapította éppen az I. világháborút követő rendezést
illetően, „Európát úgy rendezni, hogy kisebbségek ne legyenek, nem
lehet. Ez következménye Európa természeti és történelem által
megerősített, azután integrált jellemvonásainak, változatos
sokszerűségének. Ezért nem lehet a kisebbségek helyzetének teljesen
kielégítő rendezése nélkül Európa sorsát, jövőjét megalapozni.”
Teljesen megnyugtató megoldás nyilvánvalóan az lehetett volna, ha a
kisebbségek maguk dönthetnek sorsukról népszavazás útján, ami,
mint tudjuk, nem történt meg. Fontos és az előző mulasztások
jelentőségét erősen csökkentő lépést tehettek volna a különböző
soknemzetiségű államok, ha betartják az aláírt kisebbségi
szerződéseket és ha a Nemzetek Szövetsége valóban nemzetközi
garanciákat tud adni a kisebbségek jogvédelmére vonatkozóan, ha
felügyelni tudja a szerződések végrehajtását. A gyakorlatban azonban
nem ez történt. A szerződések végrehajtásában jelentős
különbségeket látunk az egyes országok magatartásában. A
szomszédos országok esetében azt látjuk, hogy magatartásukat az
elnyomó nemzetiségi politika jellemzi, minden lelkiismeret-furdalás
nélkül szegik meg a nemzetközi szerződéseket és saját, a kisebbségi
jogok biztosítására és védelmére szolgáló törvényeiket. Azok az
államok, melyek a békeszerződések eredményeképpen területi és
népességi gyarapodást értek el, ezeknek a szerzeményeknek a



megtartására törekedtek, a különböző szövetségekhez való
csatlakozásuk és nemzetközi lépéseik, valamint a kisebbségekkel
szemben folytatott, azok beolvasztására irányuló politikájuk egyaránt
ezeket a célokat szolgálták.
Ezzel szemben Magyarország az 1868-as liberális szellemű
nemzetiségi törvényhez visszanyúlva a területén maradt kisszámú
nemzeti kisebbség számára a 4800/1923. ME számú rendelettel széles
körű nemzetiségi jogokat biztosított. Nem titkolta a magyar állam
ezen intézkedésének azt a célját sem, hogy példát akar mutatni, s a
példaszerű nemzetiségi politikával azt akarja szorgalmazni, hogy a
szomszédos országokban a nagyszámú magyar lakosság számára is
elvárják ezeknek a jogoknak a biztosítását. A Pester Lloyd és a Pesti
Hírlap egyaránt megállapította: „Amikor követeljük a tőlünk elszakított
területeken élő magyarság kisebbségi jogait a környező országokból
és a világ segítségét hívjuk fel érdekükben, ugyanakkor biztosítanunk
kell a nálunk élő nemzeti kisebbségek jogait ... Körülöttünk nemzeti
elnyomás tombol; ugyanaz a Magyarország, amely a múltban
nemzetiségi politikája miatt túlzott rágalmaknak volt kitéve, a háború
után az államok közül elsőnek oldja meg ezt a kérdést.”
Ugyancsak a békeszerződés III. részéhez tartoznak még a VII. cím alatt
a sok vitát kiváltó állampolgárságról szóló intézkedések.
61. cikk
„Mindazok a személyek, akiknek illetősége (pertinenza) oly területen
van, amely azelőtt a volt Osztrák—Magyar Monarchia területeihez
tartozott, a Magyar állampolgárság kizárásával jogérvényesen annak
az Államnak az állampolgárságát szerzik meg, amely az említett
területen az állami főhatalmat gyakorolja.
62. cikk
Nem érintve a 61. cikk rendelkezéseit, azok a személyek, akik a jelen
szerződés értelmében a Szerb—Horvát—Szlovén vagy a Cseh
Szlovák Államhoz csatolt valamely területen 1910. évi januárius hó 1
je után szereztek illetőséget, csak olyan feltétellel szerzik meg a szerb



—horvát—szlovén vagy a cseh—szlovák állampolgárságot, ha a Szerb
—Horvát—Szlovén, illetőleg a Cseh—Szlovák Államtól erre engedélyt
nyernek.
Ha az előbbi bekezdésben említett engedélyt nem kérték, vagy azt
tőlük megtagadák, az érdekeltek jogérvényesen annak az Államnak
állampolgárságát szerzik meg, amely az állami főhatalmat azon a
területen gyakorolja, ahol az illetőknek azelőtt volt az illetőségük.
63. cikk
Azoknak a 18 évesnél idősebb személyeknek, akik magyar
állampolgárságukat elvesztik, és a 61. cikk értelmében jogérvényesen
új állampolgárságot szereznek, jogukban áll a jelen Szerződés
életbelépésétől számított egyévi időtartamon belül annak az Államnak
állampolgárságát igényelni (opció), amelyben illetőségük volt, mielőtt
illetőségüket az átcsatolt területen megszerezték.
Azok a személyek, akik a fent említett opciójogot gyakorolták, az ezt
követő tizenkét hónapon belül kötelesek abba az Államba áttenni
lakóhelyüket, amelynek állampolgárságát optálták.
Jogukban áll azonban megtartani azokat az ingatlanokat, amelyeket
annak a másik államnak területén birtokolnak, amelyben opciójukat
megelőzően laktak.
Magukkal vihetik bármi néven nevezendő ingó vagyonukat. Emiatt
sem kilépési, sem belépési díjakkal vagy illetékekkel nem terhelhetők.
64. cikk
Azok a személyek, akiknek a volt Osztrák—Magyar Monarchiához
tartozó valamely területen van illetőségük, és ott a lakosság
többségétől fajra vagy nyelvre nézve különböznek, a jelen szerződés
életbelépéséből számított hat hónapi időtartamon belül Ausztria,
Magyarország, Olaszország, Lengyelország, Románia, a Szerb—Horvát
—Szlovén Állam vagy a Cseh—Szlovák Állam javára optálhatnak,
aszerint, amint a lakosság többsége ott ugyanazt a nyelvet beszéli, és
ugyanahhoz a fajhoz tartozik, mint ők. A 63. cikknek az opciójog



gyakorlására vonatkozó rendelkezései a jelen cikkben megállapított
jog gyakorlására is alkalmazást nyernek.
65. cikk
A Magas Szerződő Felek kötelezik magukat, hogy semmi akadályt sem
gördítenek a jelen Szerződésben, vagy a Szövetséges és Társult
Hatalmak és Németország, Ausztria vagy Oroszország között, vagy
maguk a nevezett Szövetséges és Társult Hatalmak között kötött
szerződésekben megállapított oly opciójog gyakorlása elé, amely az
érdekelteknek minden más számukra elérhető állampolgárság
megszerzését megengedi.
66. cikk
A jelen cím rendelkezéseinek alkalmazása tekintetében a férjes
asszonyok férjük, a 18 évesnél fiatalabb gyerekek szüleik állapotát
mindenben követik.”
Magyarországnak a békeszerződést követően százezreket kellett
befogadnia, akik magyar állampolgárságért folyamodtak és
egzisztenciájukat, állásukat, ingatlan és ingó vagyonukat odahagyva
menekültek az elszakított területekről Magyarországra. Az Országos
Menekültügyi Hivatal adatai szerint 1924-ig jugoszláv területről 44
903, a Felvidékről 106 841, Erdélyből pedig 197 035, összesen 348
779 fő menekült át Magyarországra. A menekültek hátrahagyott
ingatlanaiknak, elsősorban birtokainak kérdésében, amelyek, mint a
békeszerződésben láttuk, megmaradhattak tulajdonukban, éles vita
bontakozott ki Romániával. Magyarország törekvése az optáns
birtokosok kártalanítására irányult, melyet 1923-tól egészen 1930-ig
napirenden tartottak, mivel Romániával ebben a kérdésben csak akkor
sikerült megegyezni. Hogy kilépjen az I. világháborút követő
gazdasági és politikai elszigeteltségéből, Magyarország igyekezett a
szomszédos államokkal mielőbb tárgyalásokat folytatni, és
megegyezésre jutni a gazdasági, kereskedelmi, közlekedési
együttműködést illetően. Bethlen István miniszterelnök először is
Romániával szeretett volna megegyezni, ami 1924 áprilisában, igaz
jelentős kompromisszumok árán sikerült is. Magyarország román



követelésre elismerte, hogy Románia hadviselő félként részt vett a
Tanácsköztársaság leverésében, s ezért Romániát kártérítést illeti.
Ugyanakkor a román fél nem teljesítette Magyarország kérését, az
optáns birtokosok kártalanítását. A két fél között a vita a
Népszövetség előtt folyt. A vitában Romániát Franciaország,
Magyarországot Anglia támogatta. 1929-ben az ügyet levették a
Népszövetség napirendjéről és Magyarország és Románia olasz
közvetítéssel először Olaszországban, majd Ausztriában közvetlen
tárgyalásokat kezdett, melyek 1929 végére kompromisszumhoz
vezettek. 1930. január 30-án Bethlen István miniszterelnök aláírta a
jóvátételi és optáns ügyben született megállapodást a hágai
konferencián. Ennek értelmében a jóvátételt Magyarország 1943 után
is, még 23 évig kell hogy fizesse. Ez évi 13,5 millió összegű terhet
jelentett. Az optáns birtokosok kártérítésére a nagyhatalmak és az
utódállamok külön 240 millió aranykorona összeget kitevő alapot
hoztak létre. Egyúttal megszüntették Magyarország pénzügyi
ellenőrzését.
A békeszerződés III. részének VIII. címe alatt egyes európai országokra
vonatkozó politikai rendelkezéseket találunk, melyekben
Magyarország kötelezi magát arra, hogy tiszteletben tartja mindazokat
a szerződéseket, melyeket a Szövetséges és Társult Főhatalmak vagy
közülük egyesek Belgium, Luxemburg, Schleswig, Törökország és
Bulgária, Ausztria, Oroszország és az orosz államok háború utáni
helyzetét rendezendő kötöttek vagy kötni fognak.
A IX. cím általános rendelkezései közül Magyarország szempontjából a
legfontosabb megállapítások a következők:
73. cikk
„Magyarország nem mondhat le függetlenségéről, csak a Nemzetek
Szövetsége Tanácsának beleegyezésével. Következésképpen
Magyarország kötelezi magát, hogy az említett Tanács
beleegyezésének esetetét kivéve, tartózkodni fog minden olyan
természetű cselekedettől, amely közvetlenül vagy közvetve és
bármely módon, főként addig, amíg a Nemzetek Szövetségébe tagul



fel nem veszik, valamely más Hatalom ügyeiben való részvétel útján
függetlenségét veszélyeztethetné.
74. cikk
Magyarország már most kijelenti, hogy elismeri és elfogadja Ausztria,
Bulgária, Görögország, Lengyelország, Románia, a Szerb—Horvát
Szlovén Állam és a Cseh—Szlovák Állam határait úgy, amint ezeket a
Szövetséges és Társult Főhatalmak megállapítják.
Magyarország kötelezi magát, hogy elismeri mindazoknak a
békeszerződéseknek és pótegyezményeknek teljes érvényességét,
amelyeket a Szövetséges és Társult Hatalmak kötöttek vagy kötni
fognak azokkal a Hatalmakkal, amely Hatalmak a volt Osztrák
Magyar Monarchia oldalán küzdöttek ...
75. cikk
Magyarország a maga részéről a Szövetséges és Társult Főhatalmak
javára lemond azokra a területekre vonatkozó minden jogáról és
igényéről, amely területek azelőtt a volt Osztrák—Magyar
Monarchiához tartoztak, s amelyek Magyarországnak a II. rész
(Magyarország határai) 27. cikkében ez idő szerint semmiféle más
megállapodásnak nem tárgyai.
76. cikk
Magyarország kötelezi magát, hogy elismeri azokat a rendelkezéseket,
amelyeket a Szövetséges és Társult Főhatalmak ezekre a területekre
nézve, különösen a lakosság állampolgársága tekintetében meg
fognak állapítani.
77. cikk
A volt Osztrák—Magyar Monarchia egyik lakosát sem lehet zavarni
vagy zaklatni sem amiatt a politikai magatartás miatt, amelyet az
illető 1914. évi július hó 28. napjától kezdve az említett területek
állami fennhatóságának végleges elismeréséig tanúsított, sem pedig



állampolgársági viszonyainak a jelen Szerződés alapján való
rendezése miatt...
78. cikk
Magyarország és minden egyes Állam, amelyhez a volt Magyar
Királyságnak valamely területét átcsatolták, vagy amely a volt Osztrák
—Magyar Monarchia feldarabolásából keletkezett, a lakosság
érdekeinek szabályozásáról, különösen polgári jogaikra,
kereskedelmükre és hivatásuk gyakorlására vonatkozólag egymással
kötendő külön-külön egyezmények útján fognak gondoskodni.”
Ezek a cikkek tehát tulajdonképpen az eddigi rendezések
megerősítését, azok elfogadásának politikai alátámasztását
tartalmazzák, nem új rendelkezések, hanem ugyanazon kérdések más
oldalú megközelítését jelentik.
Új és meghatározó jelentőségűek azonban azok a törvénycikkek,
melyek a szerződés V. részét alkotják, a katonai, hadihajózási és
léghajózási rendelkezések. Az V. rész szövege a törvény célját abban
jelöli meg, hogy „az összes Nemzetek fegyverkezésének általános
korlátozása előkészíthető legyen.” A törvény szövegének idézése után
azonban az adatokból ki fog derülni, hogy milyen aránytalanságok
voltak a fegyveres erők létszámát és felszereltségét tekintve csak
Közép-Európában Magyarország és a szomszédai között: I. Cím
„Katonai rendelkezések
I. FEJEZET
Általános rendelkezések
102. cikk
A jelen szerződés életbelépését követő három hónapon belül
Magyarország katonai erőit az alábbi mértékig le kell szerelni.
103. cikk



Az általános hadkötelezettséget Magyarországon meg kell szüntetni. A
magyar hadsereget a jövőben csak önkéntes belépés alapján lehet
felállítani és kiegészíteni.
II. FEJEZET
A magyar hadsereg létszáma és tagolása
104. cikk
A magyar hadsereg katonai erőinek összessége nem haladhatja meg a
35 000 főt beleértve és a pótkeretek alakulatait is ...
A magyar hadsereget kizárólag a rendnek Magyarország területén
való fenntartására, és határrendőr-szolgálatra szabad alkalmazni...



105. cikk
Csapatvezetésre vagy a háború előkészítésére vonatkozó minden
más szervezet tilos.
106. cikk
Mozgósítást elrendelő vagy mozgósításra vonatkozó minden
intézkedés tilos...
Állatok vagy egyéb katonai szállító eszközök igénybevételének
előkészítését célzó mindennemű intézkedés tilos.
107. cikk
A csendőrök, pénzügyőrök, erdőőrök községi és városi rendőrök,
vagy egyéb közegek száma nem haladhatja meg azoknak a
számát, akik 1913-ban hasonló szolgálatot teljesítettek, s akik
most Magyarországnak a jelen szerződésben megállapított
határain belül szolgálnak ...
III. FEJEZET
Hadkiegészítés és katonai kiképzés
109. cikk
Minden tisztnek hivatásos tisztnek kell lennie. Azoknak a jelenleg
szolgáló tiszteknek, akik a hadseregben megmaradnak,
kötelezniük kell magukat arra, hogy legalább 40 éves korukig
szolgálnak ...
Az újonnan kinevezett tiszteknek kötelezniük kell magukat arra,
hogy legalább húsz egymást követő éven át tényleges
szolgálatot teljesítenek ...



110. cikk
Az altisztek és legénységi egyének szolgálati kötelezettségének
teljes tartama alatt legalább hatévi szolgálatot magában foglaló
tizenkét egymást követő évnél nem lehet kevesebb.
IV. FEJEZET
Katonai iskolák, tanintézetek, társulatok, egyesületek
111. cikk
A katonai iskolák tanfolyamainak látogatására bocsátott
növendékek száma szigorúan arányban álljon a tisztikarban
beállott üresedésekkel...
Ennek folytán a fenti szükségletet meghaladó iskolákat meg kell
szüntetni.
117. cikk
A jelen szerződés életbelépését követő három hónapon belül
Magyarországon található és a megengedett mennyiséget
meghaladó minden fegyvert, lőszert, hadianyagot, ideértve a
repülő-elhárítás mindennemű eszközét, tekintet nélkül
származására, ki kell szolgáltatni a Szövetséges és Társult
Főhatalmaknak ...
118. cikk
Mindennemű fegyvernek, lőszernek, hadianyagnak behozatala
Magyarországba kifejezetten tilos. Hasonlóképpen tilos bárminő
fegyvernek, lőszernek, hadianyagnak külföld részére való
gyártása és kivitelezése.



Az egységek legkisebb létszáma, tekintet nélkül a hadsereg
szervezetére
Legnagyobb
létszám (pro
memória)
Legkisebb
létszám
Egységek Tisztek Legénység Tisztek Legénység
Gyalogoshadosztály 414 10 780 300 8 000
Lovashadosztály 259 5 380 180 3 650
Vegyes dandár 198 5 350 140 4 250
Gyalogezred 65 2 000 52 1 600
Gyalogzászlóalj 16 650 12 500
Gyalog- vagy
géppuskás szd. 3 160 2 120
Kerékpárosztag 18 450 12 300
Lovasezred 30 720 20 450
Tüzérezred 80 1 200 60 1 000
Tábori tiizériiteg 4 150 2 120
Aknavető század 3 150 2 100
Utászzászlóalj 14 500 8 300



Hegyi tüzérüteg 5 320 3 200
A fegyverzet a lőszer engedélyezett legnagyobb mennyisége
Anyag 1000 főre eső
mennyiség
Egy fegyverre eső
lőszermennyiség
Puska vagy karabély
(1)
1150 500 lövés
Nehéz vagy könnyű
géppuska
15 10 000 lövés
Könnyű aknavető 1 000 lövés
Középnagyságú
aknavető
2 500 lövés
Tábori vagy hegyi
ágyú, vagy tarack
3 1 000 lövés
(I) Önműködő puskát vagy karabélyt könnyű géppuskának kell
tekinteni. Jegyzet: Nehéz vagyis 105 milliméternél nagyobb
kaliberű löveg használata nincs megengedve.
II. Cím
Hadihajózási rendelkezések.
120. cikk
A jelen Szerződés életbelépésének időpontjával az összes osztrák
—magyar hadihajók — beleértve a tengeralattjárókat is — a
Szövetséges és Társult Főhatalmak részére végérvényesen
kiszolgálatottnak jelentetnek ki.



A dunai flottillához tartozó minden monitort, torpedót és
felfegyverzett vízi járművet ki kell szolgáltatni a Szövetséges és
Társult Főhatalmaknak.
Magyarországnak mindamellett jogában áll, hogy a dunai
folyamrendőri szolgálat céljaira a jelen szerződés 138. cikkében
meghatározott Bizottságtól kiválasztandó három felderítő
naszádot tartson.
122. cikk
A Magyarországhoz tartozó, vagy megelőzően az Osztrák
Magyar Monarchiához tartozott kikötőkben jelenleg építés alatt
álló hadihajókat — ideértve a tengeralattjárókat is — le kell
bontani ...
123. cikk
Bárminemű — vízen vagy tenger alatt járó — osztrák—magyar
hadihajó lebontásából származó összes tárgyakat, gépeket és
mindennemű anyagokat kizárólag csakis ipari vagy kereskedelmi
célra szabad felhasználni.
Azokat a külföldnek eladni, vagy átengedni nem szabad.
127. cikk
A jelen szerződés életbelépését követő három hónapon át a
budapesti magyar nagyáramú drót nélküli távíróállomást a
Szövetséges és Társult Főhatalmak hozzájárulása nélkül a
Magyarországot, vagy a háború folyamán Ausztria
Magyarországgal szövetségben állott bármely más államot érintő
hadihajózási, katonai vagy politikai természetű közlések
továbbítására felhasználni nem szabad. Ez az állomás
kereskedelmi táviratokat továbbíthat, de csak az említett



Hatalmak ellenőrzése mellett, amelyek a használandó
hullámhosszat meg fogják állapítani.
III. Cím
A katonai és haditengerészeti léghajózásra vonatkozó
rendelkezések
128. cikk
Magyarország haderejének katonai vagy hadihajózási
repülőszolgálata nem lehet.
Kormányozható léghajót megtartania nem szabad.
130. cikk
A Szövetséges és Társult Hatalmak csapatainak Magyarország
területéről való teljes kivonulásáig a Szövetséges és Társult
Hatalmak légi járműveinek Magyarországon szabad közlekedési,
átkelési és leszállási joguk van.
132. cikk
A jelen szerződés életbelépése után Magyarország saját
költségén az összes katonai és haditengerészeti léghajózási
anyagot a Szövetséges és Társult Főhatalmaknak kiszolgáltatni
köteles ...
IV. Cím
Szövetségközi Ellenőrző Bizottságok
133. cikk



A jelen szerződésben foglalt összes olyan katonai hadihajózási és
léghajózási rendelkezéseket, amelyeknek végrehajtására
bizonyos határidő van megszabva, Magyarország a Szövetséges
és Társult Főhatalmak által erre a célra külön kinevezett
Szövetségközi Bizottságok ellenőrzése alatt köteles végrehajtani
...
134. cikk
A Szövetségközi Ellenőrző Bizottságok hivatalaikat Budapesten
állíthatják fel, s jogukban áll, hogy valahányszor csak
célszerűnek tartják, a magyar államterület bármely pontjára
kiszállhassanak, oda albizottságokat küldhessenek, vagy az
odautazással egy vagy több tagjukat megbízhassák.
136. cikk
Az Ellenőrző Bizottságok eltartását és költségeit, valamint a
működésük által okozott kiadásokat Magyarország viseli.
V. Cím
Általános rendelkezések 140. cikk
A jelen szerződés életbe lépésétől számítandó három hónapi
határidőn belül a Magyar Kormánynak az idevágó magyar
törvényeket a jelen szerződésnek ezzel a részével összhangban
meg kell változtatnia, s így fenntartania.”
A békeszerződés idézett katonai rendelkezései Magyarországot
teljes mértékben kiszolgáltatottá tették. A hadsereg
engedélyezett létszáma és felszereltsége nem csak azt tette
lehetetlenné, hogy egy esetleges külső támadás esetén meg
tudja magát védeni, hanem még a belső feladatok ellátására is
kevés volt. A katasztrofális helyzethez az is hozzájárult, hogy
Magyarország körül és ellenére szoros politikai és katonai



szövetség jött létre a Kisantant formájában. A Kisantant
szövetségi rendszerének alapjául az a tény szolgált, hogy a
benne részt vevő államok mindegyike Magyarország rovására
jelentősen gyarapodott az I. világháborút követően és a háborút
lezáró békék eredményeképpen kialakult helyzet fenntartásához
közös érdek fűzte őket. Kialakulásának folyamatában az első
szerződés 1920. augusztus 14-én Belgrádban köttetett a Cseh
Szlovák Állam és Jugoszlávia között és a trianoni béke
fenntartását tűzte ki célul. Az egyezmény szigorúan titkos
katonai része a két állam együttműködéséről szólt
Magyarországgal szemben akár védelmi, akár támadó háború
esetére. A második lépés a csehszlovák—román szerződés
megkötése volt 1921. április 23-án. Ebben a két fél megegyezett,
hogy egymást kölcsönösen segítik egy esetleges magyar
támadás esetén, illetve, hogy összehangolják a Magyarországgal
szembeni külpolitikai lépéseiket. A Kisantant a Jugoszlávia és
Románia között 1921. június 7-én megkötött szövetségi
szerződéssel vált teljessé, amelyben azonban nemcsak
Magyarországgal szemben, hanem Bulgáriával szemben is
szövetkeztek. A védelmi szerződés célja a trianoni és neully-i
békék garantálására egyaránt irányult. A Kisantant Romániával
való kiegészüléséhez jelentős mértékben járultak hozzá IV. Károly
visszatérési kísérletei, a Habsburg monarchia restuarálásának
veszélye, mely a szomszédos országokban nem kis
nyugtalanságot váltott ki. A Habsburg monarchia kérdésének
rendezése, a Habsburg-ház trónfosztásának törvénybe iktatása a
békeszerződésből kimaradt, így ezt a királypuccsok leverése után
a Nagy- és Kisantant együttes követelésére külön törvényben
kellett rendezni.
Ha Magyarország és a szomszédos országok katonai erejét
összehasonlítjuk, már 1920-ban, még a békeszerződés szigorú
szankcióinak életbe lépése előtt is jelentős eltolódást találunk a
formálódó Kisantant javára. A magyar hadsereg 1920
szeptemberében 52 gyalogzászlóaljból, 20 lovasszázadból és 107



lövegből állt, mellyel szemben a cseh hadsereg 106 zászlóaljjal,
86 lovasz-századdal és 836 löveggel.
A Kisantant katonai ereje, békelétszámot figyelembe véve,
meghaladta a félmilliót, míg Magyarországét 35 ezerre
csökkentette a békeszerződés. Ez azt jelentette, hogy 1 magyar
katonára 16 Kisantant-katona jutott. A Magyarországnak
megengedett 185 ágyúval szemben a Kisantant államainak 3750
ágyúja volt, a magyar géppuskák és lövegszórók száma 525, míg
a szomszédos országoké 6400, a magyar tarackoké 70, míg a
Kisantant országaié 570.
Természetesen a magyar katonai vezetés igyekezett késleltetni a
szerződési kötelezettségek végrehajtását, illetve rejtett
alakulatokat szervezett. Ezeket „felriasztott” („fr”) alakulatoknak,
illetve hadrendnek nevezték. Ezek létszámát 2 év alatt az
engedélyezett létszám több mint háromszorosára sikerült
növelni, azonban felszereléssel nem tudták őket ellátni. Arról
nem is beszélve, hogy mivel a békeszerződés megtiltott minden
mozgósítási rendelkezést, ezeknek az alakulatoknak a
hadrafoghatósága egy esetleges fegyveres konfliktus esetén
erősen kétséges lett volna.
A békeszerződésben megszabott katonai rendelkezések
végrehajtását 1922 májusáig kellett megtenni. Megkezdték az
önkéntesek toborzását, de a 12 éves szolgálat nem nagyon
vonzotta a jelentkezőket. Ezzel a módszerrel, de még a később
titokban elrendelt kényszertoborzással sem lehetett feltölteni,
1925-ben is még csak 22 ezerre tehető a legénységi létszám, a
megengedett 62%-a. A hadsereg helyzetében alapvető
változások majd csak 1927-től következnek be, amikor megszűnt
a Katonai Ellenőrző Bizottság tevékenysége Magyarországon.
Ekkor kezdődött meg a hadsereg nagyobb arányú fejlesztése.”
Magyarországnak nemcsak területi veszteségei voltak a
békeszerződés következtében és nemcsak a hadseregét



szerelték le és tették alkalmatlanná ily módon önmaga
megvédésére is. Súlyos jóvátételi kötelezettségeket is kiróttak
rá, melynek következtében gazdasági önállósága is hosszú
évekre megszűnt. A jóvátétel szabályozásait és a vele
összefüggő pénzügyi rendelkezéseket a szerződés VIII. és IX.
része tartalmazza, melyekből ismét csak a legfontosabb cikkeket
idézzük.
161. cikk
„A Szövetséges és Társult Kormányok kijelentik és Magyarország
elismeri, hogy Magyarország és szövetségesei, mint e
veszteségek és károk okozói felelősek mindazokért a
veszteségekért és károkért, amelyeket a Szövetséges és Társult
Kormányok, valamint polgáraik az Ausztria—Magyarország és
szövetségesei támadása folytán rájuk kényszerített háború
következményeként elszenvedtek.
162. cikk
A Szövetséges és Társult Kormányok elismerik, hogy
Magyarország jövedelemforrásai, tekintettel e
jövedelemforrásoknak a jelen szerződés egyéb rendelkezéseiből
folyó állandó jellegű csökkenésére, nem elegendő arra, hogy e
veszteségek és károk teljes jóvátételét biztosítsák.
A Szövetséges és Társult Kormányok mégis megkövetelik és
Magyarország kötelezi magát, hogy az alább megszabott
módozatok szerint jóváteszi mindazokat a károkat, amelyeket a
Szövetséges és Társult Hatalmak polgári lakosságában és
javaiban szárazföldi, tengeri és légi támadása okozott az alatt az
idő alatt, amíg a Szövetséges és Társult Hatalmak bármelyike
háborút viselt Magyarországgal...
163. cikk



Azoknak a károknak az összegét, amelyeknek jóvátételére
Magyarország köteles, szövetségközi bizottság állapítja meg,
amelynek »Jóvátételi Bizottság« lesz a neve, s amelynek
szervezetét és hatáskörét a jelen szerződés, nevezetesen az e
címhez tartozó II—V. Függelék határozzák meg ...
A Jóvátételi Bizottság a követeléseket felülvizsgálja és méltányos
módon alkalmat nyújt a Magyar Kormánynak arra, hogy
meghallgassák.
A Bizottság egyúttal Fizetési tervezetet készít, amely
megállapítja, hogy Magyarország 1921. évi május hó 1-jétől
kezdődő harminc éven át, mely határidőkben és milyen
módozatokkal tartozik a jóvátételi tartozásnak azt a részét
törleszteni, amelyet reá ki fognak vetni, miután a Bizottság már
megállapította volt azt, hogy Németország képes-e az ellene és
szövetségesei ellen támasztott és a Bizottság által felülvizsgált
követelések teljes összegének fennmaradó részét megfizetni.
Abban az esetben pedig, ha Magyarország ez alatt az idő alatt
tartozásának törlesztésével hátralékban maradna, minden
kiegyenlítetlen részösszeg fizetése a Bizottság tetszése szerint
későbbi évekre elhalasztható, vagy olyan módon kezelhető,
aminőt a Szövetséges és Társult Kormányok a jelen szerződés
jelen részében megszabott eljárásnak megfelelően meg fognak
állapítani.
164. cikk
A Jóvátételi Bizottság 1921. évi május hó l-jétől kezdve időnként
köteles megvizsgálni Magyarország jövedelmi forrásait és
teljesítőképességét, és miután méltányos módon alkalmat
nyújtott Magyarország képviselőinek meghallgattatására, ez
alapon a 163. cikkhez képest belátása szerint a határidőket
kitolhatja, s a megállapított fizetési feltételeket
megváltoztathatja; nem engedheti el azonban a tartozásnak



semmilyen részét sem a Bizottságban képviselt Kormányoknak
erre vonatkozó meghatalmazása nélkül.
166. cikk
Magyarország beleegyezik abba is, hogy gazdasági erőforrásai
közvetlenül felhasználtassanak jóvátételre úgy, amint ezt a
kereskedelmi hajózásra a természetbeni újjáépítésre és a
nyersanyagokra vonatkozólag a III., IV. és V. Függelékek
részletezik.
170. cikk
A Magyar Kormány meg fog adni a Bizottságnak minden olyan
felvilágosítást, amelyre annak Magyarország és állampolgárai
pénzügyi helyzetét, pénzügyi műveleteit, javait,
termelőképességét, készleteit, nyersanyagtermelését és ipari
termelését illetőleg szüksége van, továbbá felvilágosítást az
1914—1920. évi háborúnak azokra a hadműveleteire
vonatkozólag, amelyeknek ismeretét a Bizottság szükségesnek
fogja tartani.
Magyarország beleegyezik abba, hogy a Bizottságnak és esetleg
alkalmazott személyzetének fizetését és költségeit ő fizeti.
II. Függelék
2. §.
A Bizottság tagjait az Észak-Amerikai Egyesült Államok, Nagy
Britannia, Franciaország, Olaszország, Japán, Belgium,
Görögország, Lengyelország, Románia, a Szerb—Horvát—Szlovén
Állam és Cseh—Szlovákország nevezik ki.
8. §.



A Bizottság valamennyi ülése titkos ...
10. §.
A Bizottság megvizsgálja a követeléseket és méltányos módon
alkalmat nyújt a Magyar Kormánynak arra, hogy meghallgassák,
anélkül azonban, hogy ez utóbbinak módja lenne bármiképpen
részt venni a Bizottság döntésében.
11. §
A Bizottság semmiféle törvényhozáshoz, semmiféle
törvénykönyvhöz, a vizsgálatra vagy az ügyvitelre vonatkozó
semmiféle szabályhoz nincs kötve; a Bizottságot csak az
igazságosság, a méltányosság és a jóhiszeműség fogja vezérelni.
12. §.
... a Bizottság részére a következő feltételek és rendelkezések
irányadók:
a) az összes megállapított követelések teljes összegének
mindazon részletei fejében, amelyeket aranyban vagy
hajóanyagban, értékpapírban és árukban, avagy bármely módon
ki nem fizetne, Magyarország tartozik fedezetet adni
egyenértékű összeg erejéig kötelezőjegy, adóslevél vagy más
címlet alakjában annak biztosítékául, hogy az illető
részadósságot elismeri, a közelebbi módozatokat a Bizottság
állapítja meg.
b) Magyarország fizetőképességének visszatérő időszakonként
foganatosítandó becslése alkalmával a Bizottság megvizsgálja
Magyarország pénzügyi rendszerét abból a szempontból, hogy: 1.
Magyarország összes bevételei, ideértve minden belső kölcsön
kamatfizetésére és törlesztésére rendelt jövedelmeket is,
elsősorban a jóvátételi összegek fizetésére fordíttassanak, és 2.



bizonyságot szerezhessen arra nézve, vajon Magyarország
adórendszere aránylag általában legalább is olyan terhes-e, mint
a Bizottságban képviselt bármelyik hatalomé.
16. §
Az 1921. évi május hó 1. napjától kezdve a Magyar Kormányt
kamatfizetési kötelezettség terheli a Bizottság részéről
meghatározandó összegű tartozása után...
17. §
Azok az intézkedések, amelyek a Szövetséges és Társult
Hatalmak részéről Magyarország szándékos
kötelezettségmulasztása esetén igénybe vehetők, és amelyekre
nézve Magyarország kötelezi magát, hogy azokat nem tekinti
ellenséges cselekményeknek, gazdasági és pénzügyi tiltó és
megtorló intézkedések, valamint általában más olyan
kényszerrendszabályok lehetnek, amelyeket az illető Kormányok
az adott körülmények között szükségesnek tartanak.
III. Függelék
1. §
Magyarország elismeri, hogy a Szövetséges és Társult
Hatalmaknak joguk van arra, hogy a hadiesemények folytán
elpusztult vagy megrongált minden kereskedelmi és
halászhajójukért ugyanannyi és ugyanolyan hajót — tonnát
tonnáért (bruttó súlybón) és hajóosztályt hajóosztályért
kapjanak kárpótlásul.
IV. Függelék
2. §



A Szövetséges és Társult Hatalmak Kormányai a Jóvátételi
Bizottságnak kimutatásokat fognak adni, amelyekbe felveendők:
a) azok az állatok, gépek, vasúti anyagok, felszerelések,
esztergapadok és kereskedelmi forgalomban szereplő összes
hasonló árucikkek, amelyeket Magyarország lefoglalt, felhasznált
vagy elpusztított, avagy amelyek közvetlenül a hadműveletek
következtében semmisültek meg, és amelyekre nézve, minthogy
azok halaszthatatlanul sürgős szükségletek kielégítésére
kellenek, a nevezett Kormányok azt kívánják, hogy azokat
Magyarország a jelen szerződés életbe lépésének idején
területén található ugyanolyan állatokkal vagy árucikkekkel
pótolja.
b) az újjáépítéshez szükséges anyagok, úgymint: kő, tégla,
tűzálló tégla, fedőcserép, épületfa, ablaküveg, acél, mész,
cement, fűtőgépek, fűtőkészülékek, bútorok és a kereskedelmi
forgalomban szereplő mindazok az árucikkek, amelyekre
vonatkozólag a nevezett Kormányok azt kívánják, hogy azokat az
elpusztított területek újjáépítése céljából Magyarország neki
termelje és gyártsa.
4. §
A Bizottság a kimutatások beérkezése után azonnal
megvizsgálja, hogy az azokban foglalt anyagok és állatok milyen
mértékben követelhetők Magyarországtól . . .
Végül figyelembe veszi a Szövetséges és Társult Kormányoknak
azt az érdekét, hogy Magyarország ipari élete ne szenvedjen
olyan rázkódtatást, amelynek következtében egyéb jóvátételi
kötelezettségeire vonatkozó teljesítőképessége kérdésessé
válnék.
V. Függelék
1. §



Magyarország részleges jóvátétel címén a Szövetséges és Társult
Kormányok mindegyikének opciót biztosít az alább felsorolt
anyagoknak a jelen szerződés életbe lépésétől számított öt év
tartama alatt évenként való szállítására, éspedig oly mennyiség
erejéig, amely olyan arányban áll az illető árucikkeknek a háború
előtt Ausztria—Magyarországból az illető országba évenként
bevitt mennyiségéhez, amint ahogy a jelen szerződés
megállapította határok közötti Magyarország erőforrásai
viszonylanak a volt Osztrák—Magyar Monarchiának háború előtti
erőforrásaihoz.
Ezek az anyagok:
épületfa- és fatermékek;
vas és vasöntvények.
Opciót biztosít továbbá Magyarország részleges jóvátétel címén
a Szövetséges és Társult Hatalmaknak a jelen szerződés életbe
lépésétől számított öt éven át a pécsi szénbányákból származó
vontatószén szállítására évenként olyan mennyiségben, amelyet
a Jóvátételi Bizottság időszakonként meghatároz: a Jóvátételi
Bizottság a szállított szenet az ő részéről megállapítandó
módozatok mellett a Szerb—Horvát—Szlovén Állam javára fogja
fordítani.
IX. cím
Pénzügyi rendelkezések
180. cikk
A Jóvátételi Bizottság részéről engedélyezhető kivételek
fenntartásával Magyarország minden vagyona és jövedelme
rangsorbeli elsőbbséggel szavatol a jóvátételi követelések
megfizetéséért és azokért az egyéb terhekért, amelyek a jelen
szerződésből vagy az azt kiegészítő szerződésekből és



egyezményekből vagy pedig azokból a megállapodásokból
származnak, amelyeket Magyarország a Szövetséges és Társult
Hatalmakkal az 1918. évi november hó 3-án aláírt fegyverszünet
ideje alatt kötött.
Az 1921. évi május hó 1. napjáig a Magyar Kormány a Jóvátételi
Bizottságban képviselt Szövetséges és Társult Hatalmak
engedélye nélkül maga aranyat ki nem vihet, s aranyra nézve
nem rendelkezhetik, és egyúttal aranykiviteli és rendelkezési
tilalmat köteles megállapítani.
181. cikk
A jelen cikk ötödik bekezdésének fenntartásával Magyarországot
terheli az 1918. évi november hó 3-i szüneti szerződés aláírásától
kezdve, a Szövetséges és Társult Hatalmak mindazon hadseregei
fenntartásának minden költsége, amely hadseregek
Magyarországnak a jelen szerződésben megszabott határain
belül fekvő területeket tartottak megszállva.
A Magyar Kormány a fenti csoportokba tartozó minden kiadást,
amennyiben azokat a Szövetséges és Társult Kormányoknak a
megszállt területen végzett vásárlásai és rekvirálásai idéztek elő
... köteles a Szövetséges és Társult Kormányoknak megtéríteni.
191. cikk
Azok az Államok, amelyekhez a volt Osztrák—Magyar Monarchia
területeiből valamely részt csatoltak, vagy amelyek az említett
Monarchia feldarabolásából keletkeztek, megszerzik a volt vagy a
jelenlegi Magyar Kormánynak saját területeiken fekvő összes
javait és birtokait.
A jelen cikk értelmében a volt vagy a jelenlegi Magyar Kormány
javait és birtokait úgy kell értelmezni, hogy azok magukban
foglalják a volt Magyar Királyság javait, és ennek a Királyságnak



részesedését az Osztrák—Magyar Monarchia közös javaiban,
valamint az összes Korona-birtokokat és Ausztria—Magyarország
volt uralkodócsaládjának összes magánjavait is.
A fentemlített Államok mindazonáltal semminemű követeléssel
sem léphetnek fel Magyarország volt vagy jelenlegi
Kormányának olyan javai és birtokai tekintetében, amelyek az ő
területeiken kívül esnek.
A Jóvátételi Bizottság megállapítja, Magyarország kivételével, a
különféle Államok részéről megszerzett javak és birtokok értékét
avégből, hogy ezt az értéket a megszerző Állam jóvátételi
számlájának terhére, viszont Magyarország jóvátételi
számlájának javára írja. Az ilyen módon megszerzett közvagyon
értékéből a Jóvátételi Bizottság levon megfelelő összeget
azoknak a kiadásoknak fejében, amelyeket tartományok,
községek vagy más önkormányzati helyi hatóságok közvetlenül
fordítottak pénzben, telekben vagy anyagban a kérdéses
közvagyonra.
Ha valamely Állam a jelen cikk értelmében szerez közvagyont,
úgy a 186. cikkben a biztosított adósságra nézve foglalt
rendelkezések fenntartásával a jóvátételi számlán Magyarország
javára és a megszerző Állam terhére írt ösz-szegből le kell vonni
a volt Magyar Kormány külön nem biztosított adósságának azt a
részét, amelyet a 186. cikk értelmében a megszerző Állam
terhére róttak, s amely a Jóvátételi Bizottság véleménye szerint
megfelel az így megszerzett javakra és birtokokra fordított
beruházásoknak. A Jóvátételi Bizottság a levonandó értéket
méltányosaknak ítélt elvek szerint állapítja meg.
A volt vagy a jelenlegi Magyar Kormány javai és birtokai közé kell
számítani a Bosznia-Hercegovinában levő bármely jellegű
ingatlanvagyonnak egy részét is, amelyért az 1909. évi február
hó 26-án kelt egyezmény 5. cikke értelmében a volt Osztrák
Magyar Monarchia Kormánya 2 500 000 török fontot fizetett az



Ottomán Kormánynak. Ez a vagyonrész arányos lesz a volt
Magyar Királyságnak az említett fizetésben való részesedésével
és értékét a Jóvátételi Bizottság becslésének megfelelően
Magyarország jóvátételi számlájának javára kell írni.
A fenti rendelkezésektől eltérőleg kivételképpen fizetés nélkül
szállnak át:
1. a volt Osztrák—Magyar Monarchia tartományainak,
községeinek és más helyi önkormányzati intézményeinek javai és
birtokai, valamint Bosznia-Hercegovinában azok a javak és
birtokok, amelyek nem voltak az Osztrák—Magyar Monarchiáé; 2.
a volt Osztrák—Magyar Monarchia tulajdonában álló iskolák és
kórházak.
Azonfelül azt első bekezdésben jelzett azok az Államok,
amelyekhez területrészeket csatoltak, a Jóvátételi Bizottság
felhatalmazása alapján fizetés nélkül megszerezhetik a
területükön fekvő mindazokat az ingatlanokat és egyéb javakat,
amelyek azelőtt a Cseh vagy a Horvát—Szlavón—Dalmát
Királyságokhoz, vagy Bosznia-Hercegovinához, vagy a Raguzai
vagy a Velencei Köztársaságokhoz, vagy a Trienti vagy a Brixeni
Hercegérsekségekhez tartoztak, és amelyeknek értékét főleg a
hozzájuk fűződő történelmi emlékek adják meg.
X. rész
Gazdasági rendelkezések I. Cím
Kereskedelmi vonatkozások 200. cikk
Magyarország kötelezi magát, hogy bármelyik Szövetséges és
Társult Államnak magyar területre bárhonnan bevitt áruit,
nyersterményeit vagy ipari gyártmányait nem fogja más vagy
magasabb vámokkal vagy illetékekkel sújtani — ideértve a belső
adókat is —, mint aminők az említett Államok bármelyikének



vagy akármely más külföldi országnak ugyanolyan áruit,
nyersterményeit vagy ipari gyártmányait terhelik.
Magyarország bármelyik Szövetséges és Társult Állam áruinak,
nyersterményeinek vagy ipari gyártmányainak magyar területre
bárhonnan történő bevitelére nézve nem fog oly tilalmat vagy
korlátozást fenntartani vagy létesíteni, amely egyaránt ki ne
terjedne az említett Államok bármelyikének, vagy akármely más
külföldi ország ugyanolyan áruinak, nyersterményeinek vagy
ipari gyártmányainak bevitelére is.
202. cikk
A kivitelt illetőleg Magyarország kötelezi magát, hogy a magyar
területről bármelyik Szövetséges és Társult Államnak területére
kivitt árukat, nyersterményeket vagy ipari gyártmányokat nem
fogja más, vagy magasabb vámokkal vagy illetékekkel sújtani
ideértve a belső adókat is —, mint aminők az említett Államok
bármelyikének, vagy akármely más külföldi országnak
ugyanolyan áruit, nyersterményeit vagy ipari gyártmányait
terhelik.
Magyarország bármelyik Szövetséges és Társult Államba magyar
területről küldött mindenféle áruk kivitelére nézve nem fog oly
tilalmat vagy korlátozást fenntartani vagy létesíteni, amely
egyaránt ki ne terjedne az említett Államok bármelyikére, vagy
akármely más országba küldött ugyanolyan áruknak,
nyerstermékeknek vagy ipari gyártmányoknak kivitelére is.
203. cikk
Az áruk bevitelére, kivitelére vagy átvitelére vonatkozó minden
kedvezmény, mentesség vagy kiváltság, amit Magyarország
bármelyik Szövetséges és Társult Államnak vagy akármely más
külföldi országnak nyújtana, egyúttal és feltétlenül kiterjed



minden további kérelem vagy ellenszolgáltatás nélkül
valamennyi Szövetséges és Társult Államra is.
213. cikk
Magyarország kötelezi magát, hogy elismeri állampolgárainak
olyan új honosságát, amelyet azok a Szövetséges és Társult
Hatalmak törvényei szerint, és e Hatalmak illetékes hatóságainak
határozatai alapján akár honosítással, akár valamely szerződés
rendelkezése folytán megszereztek vagy megszerezhetnek, és
hogy az új honosság megszerzésének okából ilyen állampolgárait
minden tekintetben feloldja eredeti hazájukkal szemben fennálló
mindenféle kötelezettségeik alól.”
Az első áttörést az elszigeteltségen és a Kisantant építette
falakon Magyar-országnak a Népszövetségbe való felvétele
jelentette 1922-ben. A politikai elismeréshez azonban a
gazdasági talpraállás feltételeit is meg kellett teremteni. A
magyar kormány rendkívüli nehézségekkel küzdött ebben a
tekintetben; 1922 márciusában közölnie kellett a Jóvátételi
Bizottsággal, hogy egyszerűen nincs olyan helyzetben, hogy
jóvátételt fizessen. A Jóvátételi Bizottság hozzájárult a fizetés
elhalasztásához, de az látható volt, hogy a háború utáni
viszonyok között egy szétdarabolt gazdasággal belső
erőforrásokból nem lesz képes talpraállni a magyar gazdaság.
Éppen ezért a kormány a Jóvátételi Bizottsághoz folyamodott,
hogy 40-50 millió korona rövid lejáratú és 550-600 millió korona
hosszú lejáratú hitelt biztosítson számára, illetve kérte, hogy a
jóvátétel biztosítására lefoglalt egyes állami bevételeket
szabadítsa fel. A Kisantant államai és Franciaország mereven
szembehelyezkedtek a kéréssel, sőt tartani kellett attól is, hogy
amennyiben Magyarország nem teljesíti a trianoni békéből adódó
kötelezettségeit, tagországai követni fogják Franciaország
példáját és megszállják Magyarországot. A jóvátételi fizetési
kötelezettségek elmulasztásáért ugyanis francia és belga



csapatok szállták meg a Ruhr-vidéket a Jóvátételi Bizottság
határozata alapján 1923. január 11-én. A békeszerződés szövege
pedig, mint láttuk, Magyarországgal szemben is lehetővé tett
bármilyen megtorló intézkedést hasonló esetben.
A holtpontról való elmozdulást ismét az angol—francia ellentétek
segítették. A magyar kormány 1923. június 13-án kérte a
Jóvátételi Bizottságot, hogy a Magyarországnak adandó kölcsön
felhasználását a Népszövetség ellenőrizze és a jóvátétel,
valamint a magyar gazdaság talpraállítását szolgáló kölcsön
ügyét válasszák el egymástól. Végül is Anglia a Kisantant
országaira gyakorolt pénzügyi nyomással kényszerítette ki, hogy
a magyar kölcsön ügye a Népszövetség elé kerüljön. A Kisantant
országok 1923 júliusában Sinaiában tartott konferenciája
hozzájárult ahhoz, hogy a kölcsön összegéből ne vonjanak le
jóvátételi célokra, de egyidejűleg ragaszkodott ahhoz, hogy részt
vehessen a Magyarországon működő Katonai Ellenőrző Bizottság
munkájában, illetve, hogy a kölcsön felhasználását a Jóvátételi
Bizottság ellenőrizze. 1923 novemberében a Népszövetség
pénzügyi bizottságának londoni ülése elfogadta Magyarország
pénzügyi szanálásának tervét. Az alkudozások eredményeként a
Magyarország számára biztosított kölcsön csak a kért összeg
mintegy felét tette ki, s azt is megalázó politikai
kompromisszumok árán kapta meg. Anglia, Franciaország és
Olaszország megbízottai 1924. március 6-án írták alá a
Magyarország pénzügyi szanálásáról szóló jegyzőkönyveket.
Magyarország 250 millió aranykorona népszövetségi kölcsönt
kapott 20 évre. A szerződésben javasolták egy a
bankjegykibocsátás terén monopóliumot élvező jegybank
felállítását is. Magyarország a kölcsön fejében beleegyezett
abba, hogy gazdasági életét két és fél évre a Népszövetség
ellenőrzése alá helyezze. Égy héttel később Genfben a Kisantant
tagországai is aláírták a magyar népszövetségi kölcsönre
vonatkozó egyezményt, mely egyúttal azt is tartalmazta, hogy
Magyarország lemond a románok által okozott háborús károk
megtérítéséről. Ugyancsak 1924-ben került sor a Magyarország



által fizetendő jóvátétel összegének meghatározására, melyet a
Jóvátételi Bizottság 179 millió aranykoronában állapított meg.
Ehhez jött még 3 évi szénszállítás Jugoszlávia javára. A később
megkötött szerződések azután a jóvátétel fizetésének idejét meg
fogják növelni. Mint az előző fejezetnél láttuk, a Romániával az
optáns birtokok kártalanításáról szóló megállapodás értelmében
Magyarország még 1943. után is folytatta volna a jóvátétel
fizetését.
A népszövetségi kölcsön egy működésképtelen gazdaság
felvirágoztatásához és az óriási jóvátételi terhek
kiegyenlítéséhez nem bizonyult kellő alapnak. A gazdasági
nehézségek is szerepet játszottak abban, hogy a nemzetközi
helyzet változásával a magyar politika egyre inkább a trianoni
békeszerződés revíziójától várta a helyzet megváltozását, s ezt
állította a 20-as évek közepétől kezdődően egyre inkább a
középpontba.
A békeszerződés X. része gazdasági rendelkezéseket tartalmaz,
melyek elsősorban a háború előtt kötött szerződések kezelésére,
illetve különböző részkérdésekre vonatkoznak. A XI. rész
értelmében, míg Magyarországot fel nem veszik a
Népszövetségbe a Szövetséges és Társult Hatalmak légi járművei
teljesen szabadon repülhetnek és leszállhatnak. A XII. részben a
kikötők, viziutak és vasutak, a XIII. részben pedig a Nemzetközi
Munkaügyi Szervezet kérései szerepelnek, a XIV. rész végül
vegyes rendelkezéseket tartalmaz. Természetesen nem
törekedhettünk arra, hogy a békeszerződés teljes szövegét
bemutassuk. A cél pusztán az volt, hogy a Magyarország további
sorsát és helyzetét alapvetően meghatározó, befolyásoló
rendelkezések szerepelhessenek és tájékoztassanak a
békeszerződés súlyáról. Érzékeltessék, hogy miért és hogyan
jelentett nemzeti katasztrófát Trianon a magyar nép számára. A
szerződés szövege a következő szavakkal zárul: XIV. RÉSZ
Vegyes rendelkezések



363. cikk
„A jelen Szerződés ellenkező rendelkezéseinek sérelme nélkül a
Magas Szerződő Felek között megegyezés van és marad arra
nézve, hogy mindazokban az esetekben, amikor ez a Szerződés
egyes Államokat érintő valamely kérdés szabályozását az
érdekelt Államok között létesítendő különös egyezmény útján
tervezi, azokat a nehézségeket, amelyek ebben a tekintetben
netalán felmerülnének, a Szövetséges és Társult Főhatalmak
oszlassák el addig, amíg Magyarország a Nemzetek
Szövetségének tagjává lehet.
364. cikk
A jelen Szerződésnek ez a kifejezése: »a volt Magyar Királyság«
magában foglalja Bosznia-Hercegovinát is, hacsak a szöveg mást
nem mond. Ez a rendelkezés nem érinti Ausztriának erre a két
területre vonatkozó jogait és kötelezettségeit.
A jelen Szerződés, amely francia, angol és olasz nyelven készült,
meg fog erősíttetni; eltérés esetében a francia szöveg lesz
irányadó, kivéve az I. részt (A Nemzetek Szövetségének
Egyességokmánya) és a XIII. részt (Munka), amelyre nézve a
francia és az angol szövegek ereje azonos lesz.
A megerősítő okiratok letétele, mihelyt lehetséges, Párisban fog
végbemenni.
Azok a Hatalmak, amelyek Kormányának Európán kívül van
székhelye, arra szorítkozhatnak, hogy párisi diplomáciai
képviselőjük útján tudatják a Francia Kormánnyal a saját
megerősítésük megtörténtét, és ebben az esetben mielőbb át
kell szolgáltatniuk a vonatkozó okiratokat.
Az első jegyzőkönyvet a megerősítő okiratok letételéről fel kell
venni, mihelyt a Szerződést egyrészről Magyarország, másrészről



a Szövetséges és Társult Főhatalmak közül három megerősítette.
Az első jegyzőkönyv keltének időpontjában a Szerződés életbe
lép azok között a Magas Szerződő Felek között, amelyek azt
ekként megerősítették.
A jelen Szerződésben kitűzött összes határidők számításánál ez a
kelet lesz az életbelépés időpontja.
Minden más tekintetben a Szerződés minden egyes Hatalomra
nézve a saját megerősítő okirata letételének időpontjában lép
életbe.
A Francia Kormány minden aláíró Hatalommal közli a megerősítő
okirat letételéről felvett jegyzőkönyveknek megfelelően
hitelesített egy-egy másolatát.
Ennek hiteléül a fent nevezett meghatalmazottak a jelen
Szerződést aláírták.
Kelt a Trianonban, az egyezerkilencszázhuszadik évi június hó 4.
napján, egyetlen példányban, amely a Francia Köztársaság
Kormányának levéltárában marad elhelyezve, és amelynek
hiteles másolatát minden egyes aláíró Hatalom részére meg kell
küldeni. ”



Trianon következményei
Az 1920-as évek elején Magyarország tökéletesen
kisemmizve, teljes elszigeteltségben állt Európa közepén. Az
1920-as évek közepétől elzártsága oldódott, de mozgástere
továbbra is erősen korlátozott maradt. Körülölelte továbbra
is a Kisantant, ugyanakkor maga is részévé vált egy teljesen
más céllal létrehozott, lazább konglomerátumnak, a
Szovjetunió körül kialakított „egészségügyi”, biztonsági
övezetnek. Ezek a meghatározottságok és sorsközösségek
irányították azután lassanként a magyar politikai élet egyre
szélesebb köreit a német szövetség felé.
A magyar nemzetnek nemcsak a politikai határokon belül
maradt része, hanem a kisebbségi sorba került elszakított
nemzettestek is a fennmaradásukért küzdöttek. Éppen ezért
feltétlenül meg kell vizsgálni az utódállamokhoz csatolt
magyarság sorsát is, annál is inkább, mert a nemzeti
fejlődés a trianoni határokon belül és kívül egyaránt torz
formában folytatódott tovább. A nemzeti kisebbségek léte
egyaránt terhelte az anyaország és az új haza politikáját. A
megváltozott körülmények között ki kellett alakítani a
hozzájuk fűződő viszonyt. Magyarország esetében ez azt
jelentette, hogy számba kellett venni az elcsatolt
területeken élő magyarsággal való kapcsolattartás
lehetőségeit, meg kellett próbálni az egységes nemzeti
tudat ébrentartását, illetve be kellett fogadni azokat a
százezreket, akik egzisztenciájukat odahagyva menekültek
az elszakított területekről Magyarországra. A nemzetközi
garanciákban rejlő jogvédelmi lehetőségeket ugyanis a
nemzeti kisebbségek nem tudták kihasználni, s különösen
áll ez az újonnan kisebbségi sorba került népekre, ezen



belül a magyarokra is. 1920-tól 1930-ig 13 államban élő 19
kisebbség összesen 404 petícióval fordult a Nemzetek
Szövetségéhez, melyek közül, csak 34 íródott a magyar
kisebbségek érdekeinek szolgálatában. Ez annak ellenére
így van, hogy például 1930-ban Mikes Imre így jellemezte a
romániai magyar kisebbség helyzetét: „jogbizonytalanság,
kulturális elnyomás, tudatos gazdasági tönkretétel,
egyenlőtlen közteher, nacionalista törvényalkotás és
végrehajtás, reakciós választási törvény, csendőri és
közgazdasági terror, a magyar nyelv száműzése, egyházi és
iskolai intézmények üldözése, a gyulafehérvári pontok
semmibevétele.”
A nemzetiségi kérdés természetesen nemcsak Romániát
terhelte, ahol 17 nemzetiség a lakosság közel 1/3-át tette ki,
hanem Jugoszláviát is, ahol 15 nemzetiség a lakosság
18,8%-át, Csehszlovákiát, ahol a nemzetiségek 34,5%-át és
Lengyelországot, ahol 36,5%-át alkották. Ezek az államok
nem tudták megoldani a kisebbségi kérdést, ugyanakkor
igyekeztek a nemzeti egység látszatát fenntartani annak
ellenére, hogy a kisebbségek helyzete egyszerűen általában
rossz volt. Csekély lehetőségük volt arra, hogy politikai és
társadalmi környezetükbe beilleszkedjenek, habár ebben a
tekintetben az egyes társadalmi rétegek eltérő helyzetben
voltak. Ami azonban közös sorsokat teremtett, az az I.
világháborút követő helyzet volt. Azok az államok, melyek a
békeszerződéssel területi és népességi gyarapodást értek
el, ezek megtartására törekedtek, nemzetközi politikai
lépéseik, szövetségekhez csatlakozásuk és a kisebbségekkel
szemben folytatott asszimilációs politikájuk egyaránt ezeket
a célokat szolgálták. Az egységesítési és beolvasztási
kísérletek azonban túl nehéz feladatnak bizonyultak és
teljes sikerre sehol sem vezettek.



Nem egyszerűen arról volt csak szó, hogy a különböző
nyelvű, különböző hagyományokkal és azonosságtudattal
rendelkező népeket kellett megfosztani nemzeti
karakterüktől, hanem az addig különböző közigazgatási és
jogi rendszerű, valamint gazdasági fejlettségű területeket
kellett legalább közelíteni egymáshoz. Csehszlovákiában
például kétféle, Jugoszláviában és Romániában pedig hat
hatféle magánjogi rendszer volt hatályban. Nagy fejlettségi
különbségek voltak Erdély és az Ókirályság, vagy
Jugoszlávia egyes részeinek ipari potenciálja, kulturális
színvonala, iskolahálózata és ennél fogva a lakosság
iskolázottsági szintje között. Ilyen körülmények között,
annak ellenére hogy az utódállamok esetében ugyan az
államalkotó etnikum volt többségben, a vágyott és
ideológiai alapokkal mindenütt alaposan megtámogatott
egységes nemzetállam megteremtéséről nem lehetett szó.
Annál is inkább nem, mert a területrendezések során más
államokhoz csatolt, kisebbségi létbe kényszerített tömegek
nem szűntek meg magukat az anyanemzet részének
tekinteni, ugyanúgy, ahogyan az anyanemzet is
ébrentartotta az egység gondolatát, többnyire a területi
revízió gondolatával együtt.
A magyar politika nem tudta véglegesnek elfogadni a
trianoni rendezést és, Ausztria kivételével, minden
szomszédos állammal szemben területi revízióra törekedett.
A magyar revíziós mozgalom még valamivel előbb is
született, mint a trianoni békeszerződés. A Budapesti Hírlap
tudósítása szerint 1919. január 15-én a Terület Védő Liga
már nagygyűlést tartott, melyen az elnöki megnyitót Raffay
Sándor evangélikus püspök mondta, Jancsó Benedek pedig a
nemzetiségi kérdésről tartott előadást. Ugyanez a szervezet
országos tiltakozó akciókat szervezett a trianoni



békeszerződés aláírása ellen. A revíziós politika
gondolatmenete már Apponyi Albert hires és korábban már
idézett beszédében is benne volt, amikor azt hangsúlyozta,
hogy „Európa újjáépítése és az európai viszonyok
megszilárdulása összeférhetetlen Magyarország
feldarabolásával.” Apponyi és a magyar kormány
álláspontját támasztotta alá William Bullitnek, az amerikai
delegáció egyik tagjának Wilson elnökhöz írt levele: „A
béketárgyalásoknak Santungot, Tirolt, Magyarországot,
Kelet-Poroszországot, Danzigot és a Saar-területet érintő
határozatai kétségkívül újabb nemzetközi konfliktusokat
fognak eredményezni.” Az események valóban őket
igazolták.
Annak ellenére, hogy mind a politikai vezetésben, mind a
közvéleményben kezdettől benne volt a békeszerződés
elutasítása és a revízióra törekvés gondolata, ez az 1920-as
évek elején, az elszigeteltség körülményei között nem
juthatott a hivatalos politika szintjére és különösen nem
kaphatott nemzetközi nyilvánosságot. A magyar kérdésre
csupán egy-egy külföldön elhangzott előadás, egy-egy
újságcikk, vagy ritkaságszámba menően egy-egy könyv
irányította rá a figyelmet. Például a francia parlamentben
1923-ban megalakult a magyarbarát képviselők csoportja,
akiknek vezetője Charles Tiseyre „Egy diplomáciai tévedés,
— A megcsonkított Magyarország” címmel könyvet írt.
A nemzetközi közvélemény figyelme majd csak 1928-tól
kezd ráirányítódni a trianoni békeszerződés revíziójának
kérdésére. Külpolitikai tekintetben kedvező hátteréül szolgál
a magyar-olasz közeledés és Mussolini több ízbeni
megnyilatkozásai a magyar revíziós igények mellett.
Ugyancsak felrázta az európai közvéleményt lord



Rothermere fellépése és 1927. június 21-én megjelent cikke
a Daily Mailben, melynek első mondata így hangzik: „Európa
tele van Elzász-Lotharingiákkal.”
1927-ben pártközi bizottság szerveződött az angol
parlamentben a magyar kérdés tanulmányozására. Lloyd
George, aki maga is résztvevője volt a párizsi
békekonferenciának a győztesek képviseletében, maga is
támogatta a bizottság tevékenységét. „Mi mindnyájan
elismertük annak lehetőségét, hogy a békeszerződések
bizonyos rendelkezései és bizonyos klauzulái eszmecsere,
döntés és esetleg revízió tárgyává is tehetők ama nagy
bíróság által, amelyet a békeszerződés első pontjai
megszerveztek, vagyis a Népszövetség által.” — írta. A
francia parlamentben is vita bontakozott ki a kérdésről, de
Tardieu francia miniszterelnök elutasította a revízió
álláspontját: „Sokan olyan értelmet kívánnak adni a
tizenkilencedik paragrafusnak, amire szövegezői sohasem
gondoltak.” (Emlékeztetőül a 19. §. Így szól: „A Közgyűlés
időnként felhívhatja a Szövetség tagjait az
alkalmazhatatlanná vált szerződéseknek és olyan
nemzetközi állapotoknak újabb megvizsgálására,
amelyeknek fennmaradása a világbékét veszélyeztetné.”)
Nem elképzelhetetlen, hogy éppen ez a 19. cikkelye a
békeszerződésnek szolgáltatja az alapot azoknak a
tévhiteknek, melyek az aláírás minden kerek évfordulója
előtt azóta is mindig újraélednek. Azt az illúziót táplálják,
miszerint a békeszerződésnek volt egy titkos záradéka, mely
lehetővé tette volna a benne foglaltak felülvizsgálatát, vagy
pedig rendelkezései egy idő (25—50 év) után automatikusan
érvényüket vesztették volna. Ilyen titkos záradékról a
történettudomány a mai napig nem tud semmit, vita tárgyát



csupán az említett 19. §. képezte, de a mai politikai határok
szempontjából gyakorlatilag teljesen mindegy is, hogy volt-e
ilyen. A mai európai határokat ugyanis nem a trianoni
szerződés, hanem a II. világháborút lezáró békeszerződések
alakították ki.
A revízió kérdése a két világháború között a magyar politikai
élet legfontosabb alkotórésze maradt, ennek ellenére a 30
as évekig nem került a hivatalos kormányprogram szintjére.
Bethlen István miniszterelnök több ízben is hangsúlyozta a
parlament előtt, hogy a magyar kormány a revízió kérdését
csak megfelelő nemzetközi helyzetben terjeszti a külföldi
fórumok elé, akkor, ha az idő már megérett erre. Az 1930-as
évektől a revízió az olasz mellett a német politika
homlokterébe is bekerül, a győztes államokban is egyre
többen fogadják el a revízió gondolatát, s a magyar
politikában is a kormányprogram részévé vált. A teljes
területi revízióra való törekvés azonban nem lehetett reális
sem a háború utáni erőviszonyok, külpolitikai helyzet (Nagy
és Kisantant) miatt, sem azért, mert az etnikai elvet
ugyanúgy nem vette figyelembe, mint a békeszerződés
általában és különösen Magyarországgal szemben.
A bel- és külpolitikai lépések nagyon szorosan és
elkerülhetetlenül összefonódnak egymással.
Magyarországon a belpolitika részét képezte a nemzeti
kisebbségek jogainak messzemenő biztosítása, ugyanakkor
a külpolitikában egyre nagyobb hangot kapott az elszakított
területek visszaszerzésének igénye. Ezeket a tényeket
azonban nem szabad úgy értékelni, hogy a politikai vezetés
népszerűsítését szolgálták csupán, hogy a nemzetiségi
kérdés rendezése országon belül csak rosszhiszemű politikai
manipuláció volt a kormány részéről. Az utólagos értékelés



könnyű, hiszen ismerjük a végeredményt: a kétes értékű
német szövetségben elért átmeneti területgyarapodást, a
Felvidék és Észak-Erdély visszatérését, és az árat is, melyet
Magyarország mindezért a II. világháború alatt és után
Fizetett. A konkrét politikai lépéseket azonban mindig az
adott környezetben, adott lehetőségek között és
meghatározott fejlettségi színvonalon álló államok,
meghatározott képességű vezetői teszik meg. A nemzeti
fejlődést, függetlenséget befolyásoló döntések, különösen
ha ezek a problémák még a nemzetiségi kérdéssel is
terheltek, soha nem egy ország, vagy egy nép akaratán
múlnak.
Teleki Pál elképzelése szerint a revízió nem más, mint az
európai államok államközi együttműködésének új
szabályozása és szorosabbá tétele. Egy olyan szervezetet
feltételez, melynek bizonyos államfeletti hatalma is van,
„mert revíziót az államok szuverenitásának korlátozása
nélkül keresztülvinni nem lehet, legalábbis nem annyi idő
alatt, amennyi Európának, ha élni akar rendelkezésére áll.”
Európa élni akart, de egy ilyen értelmű rendezés helyett
mégis a háború irányába sodródott, ugyanis a nemzetközi
viszonyok és az egyes államok belső fejlettsége a 20-as, 30
as években sem eléggé érett egy a hátrányos
megkülönböztetéseket felszámoló, a közösségi érdekeket
nemzetközi szerződésekkel akár az állami szuverenitás
rovására is érvényesítő rendezésre, mely a gazdasági,
társadalmi, etnikai viszonyok természetes fejlődését alapul
véve törekszik az egyesült Európa megteremtésére.
A második világháború során a revíziós politika
Magyarország számára látványos eredményeket hozott. Az



1938. október 9-én Komáromban Csehszlovákiával
kezdődött tárgyalásokon a magyar fél az 1910. évi
népszámlálás adatai szerint megállapított néprajzi határokat
vette alapul. 14 150 km2 területre és 1 090 000 lakosra
jelentette be igényét, amellyel szemben a csehszlovák fél
csak 1840 km2 terület és 105 000 lakos átengedését
fogadta volna el. Végül Németország és Olaszország
november 2-i bécsi döntőbírósági határozata alapján 12 400
km2 terület és 1 100 000, többségében magyar lakos került
vissza Magyarországhoz. Amikor a német—lengyel háború
kitört, a Szovjetunió megszállta a Molotov-Ribbentropp
paktum értelmében saját érdekszférájába tartozónak ítélt
területeket, majd 1940 nyarán Romániától követelte
Besszarábia és Bukovina a románok által 1918-ben
megszállt részét. Ugyanakkor a szovjet rádió baráti hangon
hívta fel a magyar kormányt, hogy most érvényesítse
követeléseit Romániával szemben. Ezzel ellentétben a
németek kifejezésre juttatták, hogy nem támogatják
Magyarországot a románokkal szemben, mert már eleve
számoltak a Szovjetunió elleni háborúval, és szükségük volt
a román olajra. Sikertelen magyar—román tárgyalások után
ugyan a magyar I. hadsereg felvonult a keleti határon, de a
katonai konfliktus elmaradt, ismét német—olasz
döntőbírósági határozat született 1940. augusztus 30-án
Bécsben. Ennek alapján kapta meg Magyarország Észak
Erdélyt és a Székelyföldet. Bethlen Béla, Észak-Erdély volt
kormánybiztosa a következőket írta a történtekkel
kapcsolatban: „Ez a salamoni ítélet természetesen mindkét
félnél igen sok keserves csalódást okozott; rengeteg család
széjjel lett szakítva, és rengeteg egzisztencia ment tönkre. (.
. .) De nem csak a széjjel szakított családok, hanem a
legilletékesebbek körében is nagy csalódást okozott a



döntés ... egyöntetűen a bécsi döntéstől az 1918. évi őszi
demarkációs vonal elismerését várták.”
A Jugoszlávia elleni magyar támadás 1941. április 11-én
indult meg. A magyar lépés ugyan ellentétben állt a frissen
megkötött magyar—jugoszláv barátsági szerződéssel,
melynek 2. paragrafusa a területi kérdésekben a békés
megoldás útját is nyitva hagyta, megegyezni azonban már
nem volt kivel. A német hadműveletek eredményeképpen a
délszláv állam gyakorlatilag már megszűnt létezni. De a
katonai lépések sem hozták meg a kívánt eredményt.
Egyrészt végleg elkötelezték az országot a német oldalon,
súlyos politikai válságot idéztek elő (Teleki Pál
öngyilkossága), másrészt annak ellenére, hogy a németek
előzetesen kijelentették, Jugoszláviával szemben nincsenek
területi igényeik, a Bánság mégis német kézen maradt.
Természetesen háborús viszonyok, különösen a háború
kimenetelének ismerete nélkül nem voltak alkalmasak a
nemzeti sérelmek korrigálására, sőt a kielégítetlen igények,
illetve az új veszteségek minden oldalon további
túlkapásokkal mélyítették az ellentéteket. A háború vége
felé egyre erősebben csengtek vissza Bárdossy László volt
magyar kir. külügyminiszternek 1941. április 1-jén a Legfelső
Honvédelmi Tanács ülésén megfogalmazott aggodalmai,
hogy „angol és amerikai győzelem esetén Magyarország
minden addig megszerzett területét elveszítené és
Trianonnál is nehezebb helyzetbe jutna.”
A II. világháborút követően lényegében már a
fegyverszüneti szerződések rögzítették a trianoni határok
helyreállítását. A Szovjetunió 1944. szeptember 12-én
Romániával aláírt fegyverszüneti egyezményének 19. pontja
Erdélyre vonatkozóan tartalmazta, hogy: „A Szövetséges



kormányok a bécsi döntésnek Erdélyre vonatkozó
határozatát semmisnek tekintik, s egyetértenek azzal, hogy
a békeszerződésben történő jóváhagyástól feltételezetten
Erdély (vagy annak legnagyobb része) adassák vissza
Romániának, s a Szovjet Kormány hozzájárul, hogy ebből a
célból a szovjet csapatok Romániával közös katonai
hadműveletekben vegyenek részt Németország és
Magyarország ellen.” A Magyarországgal 1945. január 20-án
Moszkvában megkötött fegyverszüneti egyezmény pedig az
1937. december 31-i határok helyreállításáról, a
Németország elleni harcba való bekapcsolódásról és a
Szovjetuniónak, Csehszlovákiának és Jugoszláviának
fizetendő 300 millió dollár értékű jóvátétel fizetéséről
rendelkezik. A magyar fegyverszüneti küldöttségnek ugyan
reménye sem lehetett a megállapodások tényleges
befolyásolására, ugyanakkor nem lett volna szabad
megjegyzés nélkül hagynia az 1937. december 31-i
államhatárok közé való visszavonulásra és a bécsi döntések
érvénytelenítésére vonatkozó pontokat. Lett volna lehetőség
arra is, hogy a fegyverszüneti küldöttség kifejtse a
véleményét a határokon kívül maradt, illetve maradó
magyar nemzetiségű lakosság várható sorsával
kapcsolatban.
A fegyverszünettől a békeszerződés megkötéséig,
ugyanúgy, ahogyan az I. világháborút követően, két év telt
el, mely most is egyszerre hordozta magában
Magyarországon a demokratikus átalakulás ígéretét, de a
nemzetközi viszonyokkal összhangban a diktatúra
kialakulásának lehetőségét is. Egyszerre volt terhelt a
magyar nemzeti kisebbségeket is sújtó súlyos
megtorlásoktól (a Bácskában és a Bánságban súlyos
vérengzések a magyar nemzetiségű lakosság körében; a



Maniu-gárdisták kegyetlenkedései Erdélyben, melynek
eredményeként a Szövetséges Ellenőrző Bizottság döntése
alapján a román közigazgatásnak el kellett hagynia Észak
Erdélyt; a csehszlovákiai magyar lakosság állampolgárságtól
való megfosztása, deportálása, illetve kitelepítése). De
egyidejűleg magában hordta a kisebbségi jogok
alkotmányos, nemzetközi szerződések és szervezetek általi
garantálását. Az 1946. január 31-i alkotmány megerősítette,
hogy „a nemzeti kisebbségek a Jugoszláv Szövetségi
Köztársaságban kulturális fejlődésük és szabad
nyelvhasználatuk jogát és védelmét élvezik.” Az 1948.
április 13-i román alkotmány 25. szakasza kinyilvánította az
anyanyelv használatának jogát az oktatásban,
államigazgatásban és az igazságszolgáltatás előtt. Az 1948.
május 9-i csehszlovák alkotmány nem foglalkozott a
nemzetiségi kérdés megoldásával. A magyar kisebbség
sorsában a fordulatot a SZLKP KB szeptemberi határozata
hozott, mely visszaadta az állampolgárságot a ki nem
telepített magyar lakosságnak. Szavatolt minden olyan
állampolgári demokratikus és politikai jogot, amelyet az
alkotmány szavatolt a köztársaság állampolgárainak. A
nemzetközi szerződések, az ENSZ Alapokmánya és az
Emberi Jogok Egyetemes Nyilatkozata tiltja a
diszkriminációt, az általános emberi jogok megsértését.
Az 1947. február 10-én aláírt párizsi békeszerződés
lényegében megerősítette a fegyverszüneti egyezményben
foglaltakat, minimális változtatással. A kisebbségvédelem
azonban nemcsak ebben a szerződésben, hanem általában
a nemzetközi jogban is háttérbe szorult, nem kapta meg azt
a szerepet, amely a nemzetközi és belpolitikai jelentősége
miatt egyaránt megilletné. Ugyanis csak a diszkrimináció
megtiltása a kisebbségeket negatív védelemben részesíti.



Bebizonyosodott azonban, hogy ez a tiltó védelem nem
elegendő, pozitív védelemre van szükség, vagyis az államok
konkrét kötelezettségvállalására a nyelvi, kulturális, vallási
stb. jogok biztosítása végett.
Az első ENSZ-dokumentum, mely tételesen is említést tett a
kisebbségek jogairól, az 1966. december 16-án elfogadott
állampolgári és politikai jogok nemzetközi paktuma,
melynek 27. pontja így fogalmaz: „Azokban az országokban,
amelyekben etnikai, vallási és nyelvi kisebbségek vannak, a
kisebbségekhez tartozó személyektől nem lehet
megtagadni, hogy ugyanazon csoport más tagjaival együtt
alkalmazzák kultúrájukat, megvallják vallásukat és
gyakorolják szertartásaikat, valamint hogy használják
anyanyelvüket.”
Magyarország számára a nemzetiségi kérdés nemzetközi
szintű rendezése azért lett volna nagyon fontos, mert a
trianoni határok visszaállításával továbbra is kisebbségi
sorban maradtak a magyarok milliói. Ugyancsak hallatlanul
fontos volt a nemzetközi viszonyokhoz való, a nemzeti
érdekeket szolgáló alkalmazkodás, a nemzeti fejlődés
további útjának meghatározása. Az 1940-es évek végétől
azonban a demokratikus átalakulás lehetősége egyre inkább
megszűnt és a Szovjetunió körül a szovjet megszállás
körülményei között sztálini típusú kommunista diktatúrák
jöttek létre. Azt is mondhatnánk, hogy a Szovjetunió körül
jött most létre egy új biztonsági „egészségügyi övezet,
melynek a Rákosi-diktatúra kiépülésével a szuverenitását
vesztett Magyarország is részévé vált. Ebben a rendszerben
a nemzeti érdekek képviseletét azonosították a
nacionalizmussal, s az ún. proletár internacionalizmus
jegyében, melynek fokmérőjéül a Szovjetunióhoz fűződő



viszony szolgált, a szovjet modell szolgai másolására tértek
át. Az ilyen típusú diktatúráknak a politikai és gazdasági
válsága olyan átalakulási folyamatokat indított meg, mely
1956 és 1968 megrázkódtatásain keresztül egészen a mai
napig vezetett. A nagyhatalmak közötti viszony is
alapvetően megváltozott és megváltoztak általában a
nemzetközi viszonyok, csökkentve a nagyhatalmi érdekek
egyoldalú érvényesítésének lehetőségét. A
demokratizálódás és a gazdasági fejlődés szükséglete
eredményezi azt a tendenciát, hogy a világ az integráció
felé halad. A különböző társadalmi berendezkedésű
államokat egyre több szál és egyre sokoldalúbban köti
össze. A nemzetközi szervezetek, szerződések és
tanácskozások hosszú sora, különösen a 70-es évektől,
legalábbis ezt bizonyítja. Az integrálódásnak természetesen
meghatározott feltételei és sajátosságai vannak. Hasonló
gazdasági struktúra (mely nem annyira azonos fejlettségi
szintet, mint inkább az együttműködés és a fejlődés
lehetőségét jelenti) és demokratikus politikai berendezkedés
(a döntés joga az érintetteknél és társadalmi kontroll a
döntések felett) alapozhatja meg.
A nemzetközi viszonyok demokratizálódása és egy-egy
állam belső politikai berendezkedésének demokratikus
átalakulása egymást erősítő folyamat lehet. Mindenesetre
az integrációra való alkalmassághoz messzemenően
hozzátartozik az állami szuverenitás teljessége, idegen
megszállás és politikai kiszolgáltatottság megszűnése, a
nemzeti érdekek szabad érvényesítésének lehetősége.
Államon belül az általános demokrácia része és fokmérője is
a kisebbségi jogvédelem minősége.



A sztálini típusú diktatúra a rendszer jellegéből fakadóan a
lehető legerőszakosabban nyúlt a nemzetiségi kérdéshez, az
asszimilációs politika legszélsőségesebb eszközeitől sem
riadva vissza. Jelenleg ez Romániában a legszembetűnőbb,
de az asszimilációra való törekvés kevésbé drasztikus
módszerekkel másutt is tovább folyik. A diszkriminatív
gazdaságpolitika, a telepítések először a városi lakosság
nagymértékű asszimilációjához vezettek, a jelenlegi
településpolitika pedig az alapvető közösségek
széttördelésével a falut is veszélyezteti. Mindez párosul a
nemzeti nyelv használatának tilalmaival a mindennapi
érintkezésben, iskolában, tudományos művek és a
sajtótermékek kiadásának, terjesztésének akadályozásával,
kulturális intézmények, történelmi emlékművek
megsemmisítésével, amit már könnyen azonosíthatunk a
kulturális genocídium fogalmával. Az egyesült Európa
kialakulásához szervesen tartozik hozzá a politikai stabilitás
és a gazdasági felzárkózás mellett például a Szovjetunió és
Jugoszlávia nemzetei sorsának tisztázása, a német kérdés
megoldása, valamint Európa legnagyobb nemzeti
kisebbsége, a magyar kisebbség jövőjének biztosítása. A 20.
század végének erőviszonyai talán már nem engedik meg
az érdekeltek kizárásával történő döntéseket. Az integrációs
elképzelések megvalósulásához pedig már az eddig
megkötött érvényben lévő nemzetközi szerződések
betartása, illetve érvényesítése is közelebb vihetne.
A magyar népnek szembe kell néznie a nemzet nagy
kérdéseivel. El kell dönteni végre, mit akarunk az
utódállamokban élő magyarsággal, hogyan viszonyulunk
sorsához és mit teszünk érte. A szomszédokkal pedig előbb
utóbb rendezni kell a létező vitás kérdéseket.



Table of Contents
Szerkesztette:
Az Olvasóhoz
A háborúnak vége a harc folytatódik
Ezek után, hogy a helyzet világos legyen, tudatnom
Tekintve, hogy a magyarok összejátszanak az ukráno
Küzdelem a méltányos békéért
A menekültek néma tüntetése
Az erőszak békéje
105. cikk
Trianon következményei