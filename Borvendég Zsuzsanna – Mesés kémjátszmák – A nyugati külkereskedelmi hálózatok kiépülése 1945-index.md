---
master_file: "[[@BorvendegZsuzsannaMeses]]"
---
# Index for Borvendég Zsuzsanna – Mesés kémjátszmák – A nyugati külkereskedelmi hálózatok kiépülése 1945.pdf

Mesés kémjátszmák
BORVENDÉG ZSUZSANNA



A Magyarságkutató Intézet Kiadványai 13.



MESÉS KÉMJÁTSZMÁK
Magyarságkutató Intézet Budapest, 2020
A nyugati külkereskedelmi hálózatok kiépülése 1945 után
BORVENDÉG ZSUZSANNA



Lektorálta: Germuska Pál Nyelvi lektor: Eőry Zsófia
Az MKI szerkesztőbizottsága: Vizi László Tamás (elnök), Berta Péter, Fehér Bence, Katona József Álmos, Pomozi Péter, Virág István
A kötet megjelenését az EMMI támogatta.
© Borvendég Zsuzsanna, 2020
ISBN 978-615-6117-11-3 ISSN 2677-0261



TARTALOM
BEVEZETÉS . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 7
EMIL HOFFMANN ÉS KÖREI . . . . . . . . . . . . . . . . . . . . . . . . . . . . . . . . . . . . 15 A titkosszolgálatok dzsungelében . . . . . . . . . . . . . . . . . . . . . . . . . . . . . . . . . 15 Atlas GmbH. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 20 Nácik újratöltve . . . . . . . . . . . . . . . . . . . . . . . . . . . . . . . . . . . . . . . . . . . . . . . . 29 Út a Stasiig . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 37
„MAGYAR MAFFIA” . . . . . . . . . . . . . . . . . . . . . . . . . . . . . . . . . . . . . . . . . . . . . 43 A vörös polip . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 43 A titokzatos háttérember: Nyerges János . . . . . . . . . . . . . . . . . . . . . . . . . . . 51 Rés a „béke frontján”: Frankfurt am Main . . . . . . . . . . . . . . . . . . . . . . . . . . 61 A siker titka . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 74 Hidegháborús hungarikum . . . . . . . . . . . . . . . . . . . . . . . . . . . . . . . . . . . . . . 80
„MESÉS” MAGYARORSZÁGON . . . . . . . . . . . . . . . . . . . . . . . . . . . . . . . . . . 95 Gazdaságdiplomácia . . . . . . . . . . . . . . . . . . . . . . . . . . . . . . . . . . . . . . . . . . . . 95 Frankfurti fordulat . . . . . . . . . . . . . . . . . . . . . . . . . . . . . . . . . . . . . . . . . . . . . 106 Az ipari kémkedés fellegvára . . . . . . . . . . . . . . . . . . . . . . . . . . . . . . . . . . . . 118 Társutas újságírás . . . . . . . . . . . . . . . . . . . . . . . . . . . . . . . . . . . . . . . . . . . . . . 124 Végjáték . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 135
TÁMADÁS AZ OMFB ELLEN . . . . . . . . . . . . . . . . . . . . . . . . . . . . . . . . . . . . 149 Viharfelhők . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 149 A Siemens lobbi . . . . . . . . . . . . . . . . . . . . . . . . . . . . . . . . . . . . . . . . . . . . . . . 155 Messzire vezető szálak . . . . . . . . . . . . . . . . . . . . . . . . . . . . . . . . . . . . . . . . . . 169
ZÁRÓ GONDOLATOK – HÁLÓZATOK CSAPDÁJÁBAN . . . . . . . . . . 177



IRODALOMJEGYZÉK . . . . . . . . . . . . . . . . . . . . . . . . . . . . . . . . . . . . . . . . . . . 187 Levéltári források . . . . . . . . . . . . . . . . . . . . . . . . . . . . . . . . . . . . . . . . . . . . . . 187 Felhasznált irodalom . . . . . . . . . . . . . . . . . . . . . . . . . . . . . . . . . . . . . . . . . . . 189
FÜGGELÉK . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 199 Rövidítések jegyzéke . . . . . . . . . . . . . . . . . . . . . . . . . . . . . . . . . . . . . . . . . . . 199 Képmelléklet . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 203
NÉVMUTATÓ . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . 231



7
BEVEZETÉS
BEVEZETÉS
Egy erős testalkatú, kopaszodó, középkorú férfi lépett ki a Duna Szálló kapuján. Kifogástalan szürke öltönye és csau színű cipője messziről azt üzente, nem a szocialista Budapest konfekcióosztályairól öltözködik. Egy pillanatra gondterhelten nézett körül, de hirtelen felcsillant a szeme, és derűs arccal elindult a Vörösmarty tér irányába. Biztos volt benne, hogy figyelik. Magabiztossága adott esetben az életét mentheti meg. Korán volt még, a boltok lelakatolt ajtajait őrző kapualjakban megrekedt a hajnal hűvöse, a felkelő nap azonban már megkocogtatta sugaraival a kirakatok üvegét, hogy szemkápráztató csillogással vakítsa el az arra járók tekintetét. A férfi az árnyékos oldalra húzódott, majd elmélázva megállt az egyik üzlet boltíves ablakai előtt. Sokáig bámulta az ízlésesen elrendezett portékát, de a szemfüles megfigyelők észrevehették kutató pillantásait, amellyel a mögötte elhaladók és a téren bámészkodók mozgását tartotta szemmel. Hirtelen megfordult és visszasietett a szállodába. Tisztes távolból két civil ruhás férfi követte. Másfél órával később újra az utcán volt, és lendületesen beült zöld színű Opel Recordjába. A kezében lévő aktatáskát hanyagul a hátsó ülésre hajította, és elindult a Roosevelt tér felé. Az utcán várakozó két civil ruhás nyomozó az órájára nézett, de nem mozdult. Egy fekete autó lomhán ráfordult az utcakőre, és az Opel után eredt. Macska-egér játék. A belváros környező utcáin kacskaringózva a nyugatnémet kocsi egyszerre csak újra a szálló elé került. Az idegen eltévedhetett. Vagy csak önellenőrzést végez? A kocsi lassított a hotel bejárata előtt, az ott posztoló rendőrök talán észlelhették, hogy fejével odabiccent nekik. Továbbhajtott. Fontos megbeszélésre volt hivatalos, az Országos Műszaki Fejlesztési Bizottság alelnökével kellett találkoznia. Az embargós technológiák csempészése igazán jövedelmező, sok pénzt kérhet érte, csak észnél kell lenni a tárgyalás során: a helyiség biztosan be van drótozva. De félszavakból is megértik egymást, régi üzlettársak már. Egy óra múlva elégedett arccal lépett ki a tár



MESÉS KÉMJÁTSZMÁK
8
gyalás helyszínéül szolgáló épületből, és ismét útra kelt. A nap folyamán több külkereskedelmi cég székhelyén is látogatást tett, egy-egy ilyen találkozó nem tartott tovább húsz–harminc percnél. Visszafelé haladva megállt a Vörösmarty téren, és belépett a patinás cukrászda ajtaján. Körülnézett, keresett valakit. Mivel nem találta ott, visszaült az autóba és a szálló elé hajtott. A fekete autó lassan elgurult a parkoló Opel mellett, és távolabb leállt. A két férfi megint az órájára nézett. A rejtélyes alak többször elindult még egy könnyű kis sétára, felöltőjét alkarjára vetve. A séták végcélja a cukrászda volt, belépett, körülnézett és távozott. Komótos tempóban tette meg az utat, meg-megállva kirakatok előtt, ahol hosszú percekig bámulta a visszatükröződő utca életét. Későre járt, ma már nem fog találkozni azzal, akit várt. A vacsorát ezúttal a szállodában fogyasztja el, egyedül. A két férfi még egy ideig álldogált az utca túloldalán, majd órájukra pillantva elhagyták a posztjukat. A központban legépelt jelentést bagótól megsárgult ujjak helyezték el egy dossziéba, amelynek fedlapján ez volt olvasható: „Mesés”.1

A fent leírt történet csak kis részben a fantázia szüleménye. Emil Hoffmann – vagy ahogy a kémelhárítás nevezte: „Mesés” – valóban az állambiztonság egyik kiemelt célszemélye volt. Minden lépését szoros figyelés alá vonták, ahányszor csak megjelent Magyarországon, ez pedig gyakran előfordult. A hatvanas évek elején a Kelet és Nyugat közötti kereskedelem egyik kulcsfigurája volt, kiterjedt kapcsolatrendszerével szinte mindenkit ismert, mindenről tudott, aki és ami érintette a külkereskedelmi üzletkötéseket, ezzel felcsigázva a titkosszolgálatok érdeklődését is. Saját bevallása szerint a titkosszolgálatok dzsungelében manőverezte át az életét, de soha senkinek sem sikerült beszer
1 Az Állambiztonsági Szolgálatok Történeti Levéltára (ÁBTL) 20 kötetben őrzi az Emil Hoffmann megfigyelése során összegyűjtött adatokat, többek között a számtalan külső figyeléséről készített jegyzőkönyvet is. ÁBTL 3.1.5. O-12344 számú sorozat. A fenti ízelítő ezek alapján íródott.



9
BEVEZETÉS
veznie őt.2 Igaz lehet ez? A részleteket ismerve aligha, különösen, ha titkosszolgálatnak tekintjük a Harmadik Birodalom Abwehr elnevezésű katonai elhárító szervezetét és a hírhedt Gestapót is, amely politikai titkosrendőrségként határozható meg leginkább. Igen, Emil Hoffmann náci volt, mint ahogy számos partnere és üzletfele, akikkel megalapozták a hidegháború idején a két blokk közötti gazdasági kapcsolatokat. Hoffmann életútja önmagában is érdekes, hiszen a második világháború után tipikusan azokon a területeken próbált boldogulni, amelyek a két világrend közötti átjárhatóságot biztosították, és amelyek a kémkedés fellegvárának számítottak: a külkereskedelem és az újságírás világában. Kiragadva azonban Hoffmannt az őt körülvevő hálózatból csak egy izgalmas tucattörténettel szembesülhetnénk, amely elterelné a figyelmet arról a meghökkentő összefüggésrendszerről, amely alapjaiban kérdőjelezi meg a kétpólusú világról alkotott tudásunkat. Hoffmann és a vele kapcsolatba kerülő személyek tevékenységének feltárása bonyolult hálózati munkára derít fényt, amely a kommunista internacionalizmus felforgató titkos szervezeteinek finanszírozásán át, az élvonalbeli nácik kapcsolati és gazdasági tőkéjének átmentésén keresztül arról szól, miképpen fonódott össze a szocializmust építő országok gazdasági elitje a nemzetiszocialista eszméket hirdető egykori háborús bűnösökkel, akik érdekes módon elkerülték a felelősségre vonást. A felszínen a hidegháborús propaganda uralta a politikai és a mindennapi közbeszédet egyaránt, amely ideológiai eszmefuttatások alapján ítélte el az ellenkező oldal államberendezkedését. Eközben a színfalak mögött zajlott egy erkölcsi megfontolásokat messzemenően nélkülöző játszma, amelyben a huszadik század két ordas és emberellenes eszméje, a nácizmus és a kommunizmus kollaborált a demokratikus Nyugattal. És mindehhez természetesen a kapitalista piac világának rideg törvényei adták a keretet. A titkosszolgálatok világába vezet ez a történet, amelynek megismerése nélkül aligha lehet teljességében értelmezni a hidegháború időszakát.3 Új típu
2 Hoffmann 1955, 12. 3 A hidegháború titkosszolgálati tevékenységéről számos feldolgozás született. A teljesség igénye nélkül lásd: Andrew–Mitrohin 2000; Bartošek 2003; Kotek 2005; Macrakis 2008; Schmidt 2005.



MESÉS KÉMJÁTSZMÁK
10
sú hadviselés kezdődött 1945 után, amelyben a nyílt fegyveres összeütközések helyi konfliktusok szintjére szorultak vissza, a nagypolitika színpadán a diplomáciai tárgyalások és gazdasági nyomásgyakorlások mögött a választópolgárok elől elleplezett titkos erőterek küzdöttek egymással. Sokszor nem is ott kellett keresni a valódi ellenséget, ahol a politikai propaganda jelezte, és olyan szövetségek szövődtek a kulisszák mögött, amelyek egy kívülálló számára teljesen irracionálisnak tűnhettek. Ebben a háttérben zajló játszmában a magyar titkosszolgálat is szerepet kapott. Magyarország az 1956-os forradalom után felvállalta azt a feladatot, hogy nyisson a kapitalista világ felé, ezzel utat engedett a nyugati tőke és technológia beáramlásának.4 Kádár Jánosnak mindez elengedhetetlen volt a hatalma megtartásához, hiszen a „gulyáskommunizmus” megteremtéséhez szüksége volt pénzügyi forrásokra, a szovjeteknek pedig kellett egy „trójai faló”, amelyet áttolhattak a vasfüggöny túloldalára.5 Ebből a kötetből az is kiderül, hogy a kádári nyugati nyitás nem volt előzmények nélküli, valójában már a negyvenes évek végén létrejöttek azok a gazdasági csatornák, amelyek alapjai lettek a későbbi kapcsolatrendszereknek. Az elképzelés tökéletesen működött, a magyar hírszerzés mind a kereskedelmi együttműködés terén, mind a nyugati társadalmak befolyásolásában kimagasló eredményeket ért el. Jelenlegi tudásunk szerint a katonai felderítés (Magyar Néphadsereg Vezér
4 Magyarország nyugati kapcsolatairól, a nagyhatalmak közötti egyensúlyozásáról lásd: Kalmár 2014; Borhi 2015; Békés 2019. 5 Kenedi János már a kétezres évek közepén megfogalmazta, hogy Magyarországnak sajátos szerep jutott a blokkon belül, és ennek volt köszönhető a gulyáskommunizmus világa, a „puha diktatúra” kiépítése: „Magyarországnak a KGST-n és a Varsói Szerződésen belüli hadiipari reszortja az anyagi transzferálás feladatköre volt. Ellentétben az ’56-os forradalom megtorlásának kompenzációjára alapozott közkeletű hiedelmekkel, Magyarországon azért lett »gulyáskommunizmus«, vagy azért lett látszólag lazább diktatúra, mint a többi szovjet szatellit országban, mert hitelt kellett szereznie a NATO és a nyugati államok körében, hitelt ahhoz, hogy – főleg ’72 után – a COCOM-lista által tiltott jószágokat ipari kémkedés, diplomáciai kapcsolatok, egyéb ismeretszerzési források segítségével a Szovjetunió számára megszerezze, többnyire Bulgáriában és Kelet-Németországban legyárttassa, és ezeket a pénzeket az illegális pénzpiacon forgassa. Magyarország 23 milliárd dollár államadósságot halmozott fel a »gulyáskommunizmus« nyugati hitelének megteremtéséért, ám az ebből a transzferből származó hatalmas haszon összegszerűen is be van épülve a mai magyar gazdaságba. Szervesült az üzleti és politikai körök gazdasági tevékenységébe. Mind a költségvetési szervekből, mind a magángazdaságból kivakarhatatlan.” Kenedi 2006, 12.



11
BEVEZETÉS
kara 2. Csoportfőnökség, MNVK-2.) mélyebben volt érintetett ezekben a titkosszolgálati játszmákban, legalábbis az eddig felmerült jelentős személyiségek mögött többnyire a katonai titkosszolgálat jelenlétét lehet felfedezni. A katonai titkosszolgálat operatív hálózatában képzett, sok nyelvet beszélő szakembereket találhatunk, akik alkalmasak voltak arra, hogy nyugati kapcsolatokat alakítsanak ki, illetve tartsanak fenn. Ezek az emberek önként, „hazafias” alapon vállalták a megbízatásokat, és beszervezésük kevésbé volt formalizált, mint a Belügyminisztérium Állambiztonsági Főcsoportfőnökségének ügynökei esetében. Legalábbis rendelkezésünkre állnak adatok arról, hogy adott esetben még a beszervezési nyilatkozat vagy megbízási szerződés aláírásától is eltekintettek, amiből következik, hogy nyilván az operatív kartonokat sem töltötték ki minden esetben.6 A hálózat tagjait nem ügynöknek, hanem megnyertnek nevezték, az elnevezés pedig a beszervezés módjából adódott, hiszen a kiszemelt személyt igyekeztek valóban megnyerni az ügy számára. A megnyertek világáról keveset tudunk még, mivel a katonai hírszerzés iratanyaga egyelőre csak nagyon korlátozott mértékben kutatható, azonban az egyértelműen kijelenthető, hogy mind a gazdasági/külkereskedelmi területen, mind az újságírók között számottevő volt a jelenlétük.7 Magyarország kivételes szerepet játszott a blokkok közötti kereskedelemben: 1972-től a külkereskedelmi vállalatok lehetőséget kaptak arra, hogy külön engedély nélkül alapíthassanak cégeket a kapitalista Nyugaton. Új világ vette ezzel kezdetét. A kibogozhatatlan tulajdonosi háttérrel rendelkező céghálózatok egyrészt biztosították az embargós termékek behozatalát a vasfüggöny keleti oldalára, másrészt teret adtak egy új generáció kineveléséhez, e generáció tagjainak pedig lehetőségük volt kitanulni a kapitalista piacgazdaság minden csínját-bínját, így behozhatatlan előnnyel indultak a rendszerváltás
6 Gazdag Ervinnek, a Chemokomplex igazgatójának az MNVK-2. által keletkeztetett B-doszsziéja (beszervezési dosszié) a BM kezelésébe került, és az iratokat lefűzték a belügyi hírszerzésnél vezetett iratgyűjtőjébe. Markotán Benedek, a katonai felderítés alezredese így fogalmaz az egyik javaslatban: „Jelentem, hogy a személyt 1959 októberétől megnyertként foglalkoztattuk, bár megnyerése formálisan nem történt meg. A tényleges foglalkoztatása 1970-ben megszűnt. Ettől az időtől csak mint hivatali kapcsolatot vettük esetenként igénybe.” ÁBTL 3.2.1. Bt-1899. 50. Javaslat, 1974. május 3. 7 Kenedi 2015, 103.



MESÉS KÉMJÁTSZMÁK
12
hajnalán. Zsebükben a tőke, fejükben a know-how, hátuk mögött pedig kapcsolatok, ismeretségek tömege. Az „impexek” kora című kötet róluk szólt, a kádári külkereskedelmi lobbi felemelkedését mutatta be, és meggyőző példák során szemléltette, hogyan vándorolt az állami külkereskedelem haszna magánzsebekbe, valamint hogy a profit „lefölözésével” miképpen vált veszteségessé az árucsere-forgalom Magyarország számára.8 Az ország eladósodásának egyik legfontosabb oka a külkereskedelmi mérleg folyamatos hiánya volt, vagyis úgy tekinthetünk ennek a titkosszolgálati módszerekkel kiépült hálózatnak a működésére, mint hazánk gazdasági kényszerhelyzetbe süllyedésének egyik meghatározó tényezőjére. Ez a mostani kötet arra keresi a választ, hogy honnan jöttek, kik voltak azok az emberek, akik megalapozták a külkereskedelmi lobbi megszületését és felemelkedését.

A könyv írása során törekedtem arra, hogy önmagában is érthető, értelmezhető legyen a mondanivaló, de a korábban megjelent köteteim ismerete nélkül mégis nehéz olvasmánynak bizonyulhat. Az Újságírásnak álcázva című nagyobb lélegzetvételű tanulmányban már felmerült a katonai felderítés szerepének fontossága a témában, megismerhettük, hogy a szovjet titkosszolgálat által a magyar újságírókra testált feladatok miképpen nyitottak teret a kádári nyugatorientált politikának.9 A Cég megnyertjei – a megnyertek cégei című monográfia tulajdonképpen ott kezdődik, ahol ez a kötet véget ér.10 Számos olyan titkosszolgálati technikát ismerhetünk meg a könyvből, amelyet a kommunista internacionalizmus finanszírozására dolgoztak ki, és nyomon követhető belőle, miképpen épült fel az a titkosszolgálati fedéssel működő korrupciós külkereskedelmi hálózat, amely a titkos jutalékok és „alkotmányos költségek” illegális felhasználásával lehetőséget teremtett arra, hogy létrejöjjön egy tőkés gazdasági elit a szocialista piacgazdaság keretein belül, illetve azon felül. Az
8 Borvendég 2017. 9 Borvendég 2015; Borvendég 2019. 10 Borvendég 2018.



13
BEVEZETÉS
„impexek” kora ennek az elitnek a nemzetközi pénzügyi hálózatokhoz való kötődését igyekezett megfogni, bemutatta a technikát, amellyel a felhalmozódó nyereséget offshore cégekbe, offshore számlákra menekítette a szocialista tőkések csoportja, és rávilágított a technológiai transzfer, az embargós szállítások kiemelkedő szerepére ebben a mechanizmusban. Mindezen állítások egy újfajta megközelítést adtak a Kádár-rendszer értelmezéséhez, azonban ez az összefüggésrendszer jelenleg még nem általánosan ismert sem a tudományos, sem a mindennapi közbeszédben. Jelen könyv terjedelmi keretei nem teszik lehetővé, hogy minden korábbi kötetemben megfogalmazott állításomat újra bizonyítékokkal támasszak alá, vagy megmagyarázzak, így elnézést kérek azoktól az Olvasóktól, akik az előzmények ismeretének hiányában esetleg nehezebben fogják követni a sok szálon futó események és olykor bizony messzire vezető összefüggések sorozatát. A kutatást és a könyvnek a megszületését a Tématerületi Kiválósági Program támogatta. Köszönet illeti munkahelyemet, a Magyarságkutató Intézetet és kollégáimat – különösen Dr. Horváth-Lugossy Gábor főigazgatót és Dr. Vizi László Tamás főigazgató-helyettest –, hogy minden szükséges feltételt biztosítottak a munkához. Hálával tartozom Eőry Zsófiának a gondos és alapos szerkesztői munkájáért, valamint köszönöm Simon Szilárdnak és Erdei Petronellának a projekt adminisztratív feladatainak intézéséhez nyújtott türelmes és készséges segítségét. E kötet lektora – csakúgy, mint a korábbiaké – Dr. Germuska Pál volt, aki kiemelkedő szakmai tudásával hozzájárult a könyv tartalmi színvonalának emeléséhez. Hálás köszönet érte! Sok új gondolatot merítettem a Ligetfalvi Gáborral való beszélgetésekből, lényeglátása és ismeretei a különböző történelmi korszakokon átívelő hálózatok működéséről segítettek abban, hogy kissé távolabbról is szemlélni tudjam a történéseket. Köszönöm örök első olvasómnak, Halász Andrásnak, hogy kíméletlen kritikával nyesegeti az időnként képzavarba hajló mondataimat. De legfőképpen köszönet férjemnek, Horváth Zoltánnak azért, hogy a könyv születése során mindig végtelen nyugalommal és figyelemmel hallgatta az éppen előkerülő legújabb kirakósdarabka indította gondolatmeneteimet, és mérnöki precizitásával igyekezett a kijózanító realitások talaján tartani.






15
EMIL HOFFMANN ÉS KÖREI
EMIL HOFFMANN ÉS KÖREI
A titkosszolgálatok dzsungelében
1959. március 17-én a katonai felderítés, vagyis az MNVK-2.11 azzal a kéréssel fordult a Belügyminisztérium kémelhárításához (BM III/II. Csoportfőnökség), hogy tartsanak szemmel egy nyugatnémet állampolgárt. Emil Hoffmannt kémgyanús személyként határozták meg, aki feltehetően több kapitalista hírszerző szervvel is kapcsolatban állt. Információjukat a szovjet elhárítástól, a keleti blokk országainak titkosszolgálataitól és saját tapasztalatukból szerezték. A kémelhárítás komolyan vette a katonák figyelmeztetését, és előzetes adatgyűjtés után arra jutottak, hogy személyi dossziét nyitnak a frappánsan „Mesés” fedőnévvel12 ellátott újságíró nyomozati anyagainak összegyűjtésére.13 Döntésük jogosságát megerősítette a szovjet, a bolgár, a csehszlovák, a keletnémet, a román és a lengyel titkosszolgálat is, amelyek egyöntetűen állították, hogy rendelkez
11 A katonai hírszerzés 1953 és 1990 között viselte a Magyar Néphadsereg Vezérkarának 2. Csoportfőnöksége (MNVK-2.) elnevezést. Az MNVK-2. katonai célpontok ellen végzett felderítést, feladata a Varsói Szerződés keretén belül a Duna-völgyi hadműveleti irány (elsősorban Ausztria és Dél-Németország), valamint Észak-Olaszország katonai célpontjainak megfigyelése volt. A magyar katonai hírszerzés is a Varsói Szerződés tagállamának felderítő szolgálataként szovjet irányítás alatt állt. A szovjet vezérkar 2. (Felderítő) Főcsoportfőnöksége (GRU) összekötő útján rendszeres kapcsolatot tartott a katonai hírszerzéssel, megszabták a követendő irányvonalat, és a magyarországi katonai felderítés köteles volt átadni számukra a megszerzett információkat. A blokk katonai titkosszolgálati munkamegosztásában a magyar hírszerző szervezet kimagasló eredményeket ért el a rádióelhárítás területén. Az MNVK-2. szervezeti történetéről lásd: Okváth 2018. A katonai felderítés működéséről lásd: Magyar 2008. 12 Feltételezhető, hogy a fedőnevet a német romantika egyik nagy alakjára, E.T.A. Hoffmannra asszociálva találták ki. 13 ÁBTL 3.1.5. O-12344/1. 29. Javaslat személyi dosszié nyitására, 1960. február 25.



MESÉS KÉMJÁTSZMÁK
16
nek bizonyítékokkal arra vonatkozóan, hogy Hoffmann imperialista kém.14 De volt még egy közös vonás a felsorolt szolgálatok között: mindannyian kísérletet tettek Hoffmann beszervezésére, inkább kevesebb, mint több sikerrel. Az MNVK-2. sem rejtette véka alá, hogy 1955 óta ők is próbálkoztak együttműködésre bírni Hoffmannt és 1957-től kaptak is jelentéseket tőle,15 azonban szovjet figyelmeztetésre megszakították vele a kapcsolatot, mert bizonyítottnak fogadták el, hogy Hoffmann az angoloknak dolgozik. A következő évek során több ezer oldalnyi jelentés, megfigyelési jegyzőkönyv, elemzés született Hoffmann tevékenységéről, miközben egy szinte kibogozhatatlan kapcsolatrendszer bontakozott ki az operatív munkát végző nyomozók előtt, amellyel láthatóan nem tudtak mit kezdeni: „Mesés” olyan személyekkel lépett érintkezésbe Magyarországon, akiknek többsége a pártállami hierarchia valamely védett pozícióját töltötte be. Emil Hoffmann gondolkodását egy fontos vezérfonalra lehet felfűzni, amelylyel következetesen megmagyarázható kalandos fordulatokban bővelkedő életútjának minden állomása: ez a felfokozott Amerika-ellenessége. Hoffmann 1911ben született, gyermekkorának meghatározó élménye volt a vesztes háború, és a győztesek iránt érzett ellenszenve vezette őt a nemzetiszocialisták közé.16 1929-től tagja volt Hitler pártjának, 1933-ban belépett az Sturmabteilung (SA) szervezetébe. Újságíróként került 1939-ben a Joseph Goebbels17 vezette Propagandaminisztériumba, de előtte már két évet dolgozott Bukarestben egy német származású iparos-üzletembernél,18 így nem volt számára ismeretlen a terep, amikor 1940 és 1942 között külügyi kiküldetés gyanánt a bukaresti német követségre helyezték sajtóattasénak. Az itt töltött időszak alatt nagyon szoros kapcsolatban állt Ion An
14 ÁBTL 3.1.5. O-12344/5. 17. Összefoglaló jelentés, 1963. március 4. 15 ÁBTL 3.1.5. O-12344/1. 118. Összefoglaló jelentés az MNVK-2. dokumentumai alapján, 1960. március 17. 16 Hoffmann életútjának ismertetéséhez felhasználtam Douglas Selvage tanulmányát, amelyet elsősorban Hoffmann írásainak és a Stasi által keletkeztetett iratoknak a feldolgozásával készített. Selvage 2014. 17 Goebbels, Joseph (1897–1945) szélsőséges antiszemitizmusáról híres politikus, 1933 és 1945 között a hitleri Németország propagandaminisztere volt. A Hitler öngyilkossága utáni napon saját kezűleg vetetett véget életének. 18 ÁBTL 3.1.5. O-12344/2. 75. Feljegyzés, 1961. február 11.



17
EMIL HOFFMANN ÉS KÖREI
tonescuval,19 állítólag tanácsadóként dolgozott mellette. Bukaresti évei fontosnak látszanak a titkosszolgálatokkal való együttműködés szempontjából, hiszen a magyar kémelhárítás információi szerint – amelyeket a szovjet társszervtől szereztek be – a harmincas évek végén a számára Bukarestben munkát adó iparos nem volt más, mint Ernst Kroner, a német hírszerzés fedett ügynöke, aki feltehetően Hoffmann titkosszolgálati kiképzését végezte el.20 Sajtóattaséként Hoffmann elsődleges feladata információgyűjtés volt a birodalom számára. A szófiai német sajtóattaséval, Würzinger Willibalddal szoros kapcsolatban dolgoztak ebben az időben a német hírszerzésnek.21 Willibald a keletnémet Állambiztonsági Minisztérium (Ministerium für Staatssicherheit, Stasi) információi szerint a hitleri titkosszolgálat balkáni rezidense22 volt a háború alatt, bár ezt 1945 után nem tudták rábizonyítani, így felelősségre vonása elmaradt. Hoffmann-nak – saját bevallása szerint – 1942 körül kétségei támadtak a háborút illetően, és Carl Marcus nevű barátjának a segítségével kapcsolatba lépett a szövetségesekkel tárgyaló Kurt Jahnkével, a német hírszerzés egykori tisztjével.23 Nehéz megítélni, mennyiben tekinthető valósnak ez az utólagos állítás és mekkora rész belőle az esetleges önfelmentés, bár a magyar katonai felderítés is hasonló következtetésre jutott későbbi budapesti ténykedését tekintve. Hoffmann ugyanis 1944-ben Budapestre érkezett, és – az MNVK-2. szerint – az Abwehr, vagyis a német elhárítás tisztjeként Kurt Halleren keresztül csatlako
19 Antonescu, Ion (1882–1946) román katonatiszt, Románia németbarát diktátora 1940 és 1944 között. 1940-ben a második bécsi döntés értelmében Romániától jelentős területeket kaptak vissza a szomszédos országok, így megrendült a király, II. Károly népszerűsége. Egy esetleges lázadás elkerülése miatt felfüggesztette az alkotmányt és Antonescura bízta az ország vezetését, aki Hitler feltétlen híve volt. Vezetése alatt Románia a tengelyhatalmak oldalán belépett a háborúba, és a legelkötelezettebb szövetségese lett a Harmadik Birodalomnak. 1944 augusztusában, amikor a Vörös Hadsereg már átlépte a román határt, az új uralkodó, Mihály mögött álló erők letartóztatták Antonescut és átálltak a szövetségesek oldalára, hadat üzenve Németországnak. Antonescut a háború után bíróság elé állították, és háborús bűnösként kivégezték. 20 ÁBTL 3.1.5. O-12344/5. 19. Összefoglaló jelentés, 1963. március 4. 21 ÁBTL 3.1.5. O-12344/5. 17. Összefoglaló jelentés, 1963. március 4. 22 A rezidens valamely titkosszolgálat fedésben lévő munkatársa. Az adott területen, országban irányítja és összefogja az operatív hálózathoz tartozó személyeket, akik a rezidensen keresztül tartják a kapcsolatot az őket felhasználó hírszerző szervvel. 23 Selvage 2014, 117.



MESÉS KÉMJÁTSZMÁK
18
zott Canaris ügynökhálózatához. Wilhelm Canaris admirális az Abwehr első embereként összejátszott az angolszász hatalmakkal, ezért 1944. július 23-án Hitler letartóztatta, majd kivégeztette. Kurt Haller Edmund Veesenmayer helyetteseként érkezett Magyarországra 1944 márciusában, és az ő megbízásából tartotta a kapcsolatot a német követség és a nyilas párt között,24 sőt Haller volt az, aki Szálasi Ferencnek először ajánlotta fel a puccs lehetőségét 1944 augusztusának végén.25 Hoffmann Budapesten kapcsolatban állt egy Focke nevű tiszttel, aki az angol hírszerzésnek dolgozott. Vélhetően a Canaris-szervezethez tartozó Albrecht Fockéról van szó, akivel közösen próbálták rávenni Hallert arra, hogy rabolja ki a budapesti német követség pénztárát és aranykészletét, ezzel bizonyítva elkötelezettségét a szövetségesek felé, cserébe ígéretet tettek arra, hogy a háború után elkerülheti a felelősségre vonást.26 Haller nem vállalta az életveszélyesnek tűnő megbízatást. Az amerikai hírszerzés egy 1960-as jellemzése is megerősíti Hoffmann kapcsolatát a britekkel, adataik szerint 1944-ben Budapesten a német és az angol hírszerzésnek párhuzamosan dolgozott.27 Hoffmann az igencsak kalandosnak tűnő budapesti felbukkanása után – a pontos dátum ismeretlen – önként jelentkezett a Schutzstaffel (SS) soraiba, és haditudósítóként a keleti frontra került, ahonnan valamikor 1945-ben megszökött. Az eddig is hiátusos életrajzában a következő három évben még sűrűbb homály mutatkozik. A szovjetek szerint 1945 júliusától novemberéig amerikai fogságban volt, majd Németország angol zónájába ment a már említett baráthoz, Marcushoz. Marcust időközben az angolok Rheydt város polgármesterévé tették, és az angol hírszerzésnek dolgozott. Rajta keresztül Hoffmann is a Secret Intelligence Service (SIS, ismert kódnevén MI6) titkos hálózatának tagja lett, akár tudott róla, akár nem. Közreműködésével sikerült elfogni a lyoni Gesta
24 ÁBTL 3.1.5. O-12344/5. 19. Összefoglaló jelentés, 1963 március 4. 25 Keresztes 2004, 15. 26 ÁBTL 3.1.5. O-12344/1. 118. Összefoglaló jelentés, 1960. március 17. 27 Central Intelligence Agency (CIA), Freedom of Information Act Electronik Reading Room (FOIA), Special collection of Emil Hoffmann, 1960. április. https://www.cia.gov/library/readingroom/docs/HOFFMANN%2C%20EMIL_0085.pdf (Letöltés: 2019. augusztus 10.) CIA FOIA: Központi Hírszerző Iroda, Törvény az információ szabadságáról



19
EMIL HOFFMANN ÉS KÖREI
po főnökét, Klaus Barbie-t.28 1946-ban elszökött a településről, saját bevallása szerint azért, mert az angol titkosszolgálat erős nyomást gyakorolt rá, hogy együttműködésre bírja. Rövidesen azonban az angolok a nyomára bukkantak, őrizetbe vették, és mivel állítólag még mindig nem akart a brit hírszerzés számára dolgozni, megvádolták és vizsgálatot indítottak ellene. A vád illegális náci körökkel és orosz kémhálózattal való kapcsolattartás volt.29 Az első vádpont aligha cáfolható: az elkövetkező évtizedek üzleti vállalkozásait elsősorban egykori náci bajtársaival bonyolította, és már Rheydt városában csatlakozott egy radikális nemzeti csoporthoz, amelynek elsődleges törekvése Németország autonómiájának és egyesítésének elérése volt.30 A szovjetekkel való kollaboráció gyanúja viszont felettébb érdekes, mindenesetre bizonyítani nem tudták, így hamarosan elengedték Hoffmannt. 1947 áprilisa és decembere között volt angol fogságban; visszaemlékezésében azt állítja: komolyan igyekeztek rá nyomást gyakorolni, hogy rávegyék az együttműködésre, azonban végig ellenállt. Feltehetően ez nem igaz. A Stasi és a szovjet hírszerzés is arra a megállapításra jutott, hogy Hoffmann dolgozott az angoloknak, de erre csak később jöttek rá. A szovjet szervek adatközlése szerint Hoffmann 1949 és 1951 között adott számukra jelentéseket Nyugat-Németország gazdasági és politikai életéről,31 vagyis 1947ben, amikor az angolok megvádolták ezzel, még nem állt velük kapcsolatban. 1951-ben azonban a szovjet Állambiztonsági Minisztérium (MGB)32 ellenőrzést végzett, amelyből állításuk szerint egyértelműen kiderült, hogy Hoffmann az angoloknak dolgozik. Annak részletezésére nem tértek ki, hogy kettős ügynöknek vagy beépített kémnek tekintették-e, de megszakították vele a kapcsolatot. Az amerikai külföldi hírszerzés, a Central Intelligence Agency (CIA) dokumentumai is arra utalnak, hogy felhasználták Hoffmannt az angolok a letartóztatása idején, sőt információjuk szerint a francia titkosszolgálat is kapcsolatba lépett vele – ezt megerősíti a lyoni Gestapo-vezér letartóztatásában játszott szerepe is.
28 Selvage 2014, 118. 29 ÁBTL 3.1.5. O-12344/ 5. 19. Összefoglaló jelentés, 1963 március 4. 30 Selvage 2014, 118. 31 ÁBTL 3.1.5. O-12344/5. 17. Összefoglaló jelentés, 1963 március 4. 32 Az MGB a szovjet titkosszolgálat és állambiztonság szervezetének elnevezése volt 1946 és 1953 között, az 1954-ben megalakuló KGB egyik elődje.



MESÉS KÉMJÁTSZMÁK
20
Az amerikaiak úgy gondolják, az angolok azért engedték szabadon 1947 végén, mert egyezséget kötött velük és feladta néhány korábbi kapcsolatát.33 Politikai nézetei mindvégig az egységes és semleges Németország víziója körül forogtak, és az egység létrejöttének legnagyobb akadályát az Egyesült Államokban látta. Ennek tükrében érthetőbbé válik talán manőverezése a titkosszolgálatok karneváli forgatagában (a CIA-n kívül szinte mindenhol megfordult); feltehetően nemcsak egyéni érvényesülését próbálta elősegíteni, hanem hazájának sorsa is szeme előtt lebegett. 1949-ben belépett az Ulrich Noack professzor által alapított Nauheimer Kreis nevű csoportba, amely egy semleges és demilitarizált, egyesített Németországért kívánt küzdeni. Jellemző, hogy Hoffmann ekkor is és a későbbiekben is úgy gondolta, hogy a szovjetektől lehet inkább a segítséget várni – azzal együtt, hogy nemzetiszocialistaként elkötelezett antikommunistának tartotta magát. A Noack professzor által szervezett csoportban is az volt a feladata – a CIA értesülései szerint –, hogy kapcsolatot tartson a Német Demokratikus Köztársaság (NDK) szovjet nagykövetével, Vlagyimir Szemjonovval. Érdekes, hogy ekkor még a csehszlovák állambiztonsággal való együttműködésének a gyanúja is felmerült,34 de a CIA-iratok szerint 1947-ben az olasz hírszerzés is hónapokig használta informátorként.35
Atlas GmbH.
Hoffmann tevékenysége 1949-től válik számunkra igazán érdekessé: ekkor szállt be a Kelet és Nyugat közötti kereskedelmi forgalom bonyolításába. Mozgása
33 A CIA visszaminősített iratait a Központi Hírszerző Iroda honlapján online is lehet kutatni. Az így elérhető források megerősítik, hogy az amerikai hírszerzés éveken keresztül nyomon követte Hoffmann tevékenységét. CIA, FOIA, Special collection of Emil Hoffmann, 1960. április 12. https://www.cia.gov/library/readingroom/docs/HOFFMANN%2C%20EMIL_0084.pdf (Letöltés: 2019. augusztus 4.) 34 Uo. 35 CIA, FIOA, Special collection of Emil Hoffmann, 1963. július 8. https://www.cia.gov/library/readingroom/docs/HOFFMANN%2C%20EMIL_0100.pdf (Letöltés: 2019. augusztus 10.)



21
EMIL HOFFMANN ÉS KÖREI
és kapcsolati hálójának kialakítása természetesen még inkább magára vonta a titkosszolgálatok figyelmét, ekkor vált a CIA célszemélyévé, akik gyanakodtak arra, hogy a náci sajtódiplomatából kereskedővé avanzsált férfi a szovjet hírszerzésnek dolgozik, ráadásul feltételezték, hogy embargós termékeket szállít Skandinávián és Ausztrián keresztül a keleti blokkba.36 Mint tudjuk, a szovjetekkel való kollaboráció gyanúja nem volt alaptalan, bár Hoffmann ezt mindig tagadta. Saját visszaemlékezésében úgy fogalmaz, hogy ebben az időben leginkább a CIA-tól és a Stasitól félt, az előbbitől azért, nehogy belekényszerítsék egy együttműködésbe, az utóbbitól meg azért, nehogy letartóztassák.37 Külkereskedelmi tevékenységét egy olyan cég képviseletében kezdte, amely – az előzmények olvasatában aligha meglepő módon – a hidegháború szembenálló titkosszolgálatai között egyensúlyozott. Az Atlas GmbH.-t 1948ban alapították Münchenben, az MNVK-2. információi szerint amerikai részvétellel, konkrétan a bajorországi amerikai katonai közigazgatás titkosszolgálata főnökének, Mr. Stone-nak a támogatásával.38 Az említett amerikai titkosszolga nem volt más, mint Randolph K. Stone, az USA elhárító szervezetének egyik hivatalnoka,39 egy kanadai disszertáció szerint az amerikai elhárítás tisztje, helyi szervezetének vezetője.40 Az Atlas az egyik első fecske volt azon cégek között, amelyeknek hátterében az ellenséges térfél mindkét oldaláról egyaránt meg lehetett találni a hírszerzés embereit. A külkereskedelem a titkosszolgálatok egyik legfrekventáltabb terepeként tűnt fel a hidegháború idején, hiszen a legegyszerűbb fedést nyújthatta az információkat gyűjtő ügynökök számára, így a nemzetközi árucsere-forgalom gyakorlatilag a hidegháború titkos harcterévé vált. Az Atlas cég egyik tulajdonosa egy lengyel emigráns, Ferdinand Karpik volt, aki a katonai felderítés információi szerint kapcsolatban állt a Washingtonban működő lengyel emigráns kormánnyal, valamint Mr. Stone utasítására a NATO
36 Selvage 2014, 119. 37 Selvage 2014, 119. 38 ÁBTL 3.1.5. O-12344/7-a. 88. Összefoglaló jelentés, 1961. december 1. 39 CIA, FOIA, Special collection of Emil Hoffmann, 1954. február 9. https://www.cia.gov/library/readingroom/docs/HOFFMANN%2C%20EMIL_0047.pdf (Letöltés: 2019. augusztus 10.) 40 Greaves 2013, 262.



MESÉS KÉMJÁTSZMÁK
22
elhárításának egyik magas rangú tisztjével is.41 Karpik valós kiléte rendkívül érdekes, feltűnő, hogy a magyar állambiztonság nem fektetett túl nagy energiát beazonosítására, és éppúgy nem firtatták mélységében az Atlas cég szándékait sem – pedig egy, az amerikai titkosszolgálat segítségével életre hívott cég, amely igyekszik a maga hatáskörébe vonni a keleti blokk és Németország nyugati tartományai közötti kereskedelmet, igencsak fontos lehet elhárítási szempontból. Az érdektelenség azonban nem volt véletlen. Karpikot a második világháború idején a németek letartóztatták, és hoszszabb időt töltött koncentrációs táborokban baloldali aktivista szerepvállalása miatt: Buchenwaldban és Dachauban is raboskodott, innen származott ismeretsége későbbi üzlettársával, az Atlas társtulajdonosával, Wilhelm Ferdinand Westerbarkeyval.42 Westerbarkey a háború alatt Spanyolországban teljesített szolgálatot az Abwehr, vagyis a német katonai titkosszolgálat futáraként43 – állítólag baráti körében tudhatta ifjabb Horthy Miklóst is.44 Koncentrációs táborba azért került, mert titokban tárgyalásokat folytatott a szövetségesekkel, de lebukott.45 Az amerikai elhárítás már ezekben az években is foglalkoztatta Karpikot, Mr. Stone volt a kapcsolattartója.46 Karpik egészen 1943-ig rendszeresen küldött jelentéseket a szövetséges haderők számára, ekkor azonban átmenetileg megszakadt közöttük a kapcsolat, nyilván ekkor került a németek fogságába. A táborban ismerte meg a későbbi osztrák politikust, Franz Olahot is, akinek sorozatos botrányai évekkel később megrendítették az Osztrák Szocialista Párt
41 ÁBTL 3.1.5. O-12344/13. 82. Feljegyzés az MNVK-2. Csoportfőnökség anyagából, 1958. 42 CIA, FOIA, Special collection of Helmut Triska, 1964. október 26. https://www.cia.gov/library/readingroom/docs/TRISKA%2C%20HELMUT_0075.pdf (Letöltés: 2019. augusztus 5.) 43 CIA, FOIA, Special collection of Emil Hoffmann, 1954. február 9. https://www.cia.gov/library/readingroom/docs/HOFFMANN%2C%20EMIL_0047.pdf (Letöltés: 2019. augusztus 10.) 44 ÁBTL 3.1.5. O-12344/13. 83. Jelentés Westerbarkey Wilhelm Ferdinándról, 1964. január 30. 45 ÁBTL 3.1.5. O-12344/13. 86. Lux Józsefnek, a Terimpex személyzeti vezetőjének feljegyzése Westerbarkeyről, 1964. február 15. 46 CIA, FOIA, Special collection of Emil Hoffmann, 1954. február 9. https://www.cia.gov/library/readingroom/docs/HOFFMANN%2C%20EMIL_0047.pdf (Letöltés: 2019. augusztus 10.)



23
EMIL HOFFMANN ÉS KÖREI
(SPÖ) stabilitását.47 Olah hozzásegítette Karpikot az osztrák állampolgársághoz, így számíthatott a már befutott üzletember anyagi támogatására politikai játszmái során. Karpik a hatvanas évek első felében Franz Olah megbízásából megvásárolta a Neue Kronen Zeitung tulajdonrészének 50%-át, így Ausztria legnépszerűbb napilapja a szocialista politikus befolyása alá került.48 Karpik tehát jelentős pénzemberként szerepelt az európai gazdasági és politikai életben az ötvenes–hatvanas években, és mindehhez az Atlas adta a kiindulási alapot, amelyet amerikai titkosszolgálati segítséggel hívtak életre. Hasonló konstrukcióban és azonos tulajdonosi háttérrel alapították – nagyjából az Atlasszal egy időben – a Donau Handel és a Frigaliment nevű társaságokat is; mindhárom vállalkozás célja az volt, hogy a keleti blokk Németország felé folytatott kereskedelmét kisajátítsa. Ezt néhány év alatt sikerült is elérni: az ötvenes évek elejére a teljes szovjet blokk és Nyugat-Németország között szinte kizárólag Karpik bonyolította a húskereskedelmet, de az élelmiszerektől az acélipari termékekig széles palettán kötöttek még árucsere-forgalmi üzleteket a lengyel emigráns cégeivel.49 Karpik jó kapcsolatai a szocialista országok kereskedelmi vállalataival és gyakori utazásai a vasfüggöny túloldalára természetesen felkeltette a gyanút, hogy kollaborál a keleti titkosszolgálatokkal. A CIA értesülése szerint a lengyel állambiztonsági szervezet, az Urząd Bezpieczeństwa (UB) kapcsolataként a blokk illegális pénzügyi manővereinek központi figurája volt Nyugaton.50 Feltételezésüket alátámasztotta az a tudomásukra jutott, de meg nem erősített
47 Franz Olah az SPÖ végrehajtó bizottságának a tagja volt, 1963 és 1964 között Ausztria belügyminiszteri posztját is ellátta. Abban bízva, hogy kancellár lehet belőle egy szocialista–szabadságpárti koalíció esetén, illegálisan pénzelte a Szabadságpártot és a Neue Kronen Zeitungot is. Miután gyanús pénzügyi manőverei kiderültek, lemondott a belügyminiszteri posztról és az SPÖ is kizárta soraiból. Szakszervezeti vezetőként komoly társadalmi támogatás volt a háta mögött, így nem akart távozni a politikából és megalapította a Demokratikus Haladás Pártját, amelynek antiszemita felhangú populista üzenetei ugyan nem voltak elegendők a parlamenti küszöb elérésére, viszont annyi szavazatot elvett az SPÖ-től, hogy az ellenzékbe kényszerült. Petritsch 2014, 130–131. 48 Rathkolb 2014, 150. 49 CIA, FOIA, Special collection of Helmut Triska, 1964. október 26. https://www.cia.gov/library/readingroom/docs/TRISKA%2C%20HELMUT_0075.pdf (Letöltés: 2019. augusztus 5.) 50 Uo.



MESÉS KÉMJÁTSZMÁK
24
információ, hogy az Atlas egyik testvércége, a Donau Handel nagy volumenű illegális fegyverkereskedelmet bonyolított le, amely titkosszolgálati háttér nélkül esélytelen lett volna.51 A CIA végkövetkeztetése Karpikot illetően az lett, hogy egészen biztosan kapcsolatban állt a lengyel állambiztonsággal, csak az együttműködés formája és mértéke volt számukra kérdéses. Ferdinand Karpik tevékenysége a hidegháború kibontakozásának éveiben rendkívül izgalmas, hiszen a háború alatt az ideiglenesen szövetségesként fellépő két nagyhatalom együttes támogatásával vett részt a lengyel ellenállási mozgalomban. Tudjuk, hogy kommunistaként tartóztatták le a náci hivatalos szervek, vagyis a lengyel kommunista párttal – áttételesen a szovjetekkel – már ekkor szoros kapcsolatban állt, ugyanakkor az Egyesült Államok katonai elhárításának is rendszeresen adott jelentéseket. Azt is tudjuk, hogy a háború után emigránsként szinte azonnal létrehozott három céget, amelyek a Kelet és Nyugat közötti kereskedelem lebonyolítására szakosodtak, és ugyanaz a két nagyhatalom állt mögötte, csak éppen akkor már ellenségként. Az Atlas monopóliumot kapott a lengyel hús nyugati exportjára; ezzel az volt a cél, hogy sikerüljön a lengyel kommunista párt pénzügyeit stabilizálni. Karpik a szállítások után jutalékot adott a kommunistáknak, és ezzel – valamint jelentősebb értéket képviselő műszaki cikkek, például órák feketekereskedelmével – sikerült a párt kasszáját feltölteni annyira, hogy finanszírozni tudják a hatalom kizárólagos megszerzését és az ellenzék felszámolását.52 Mindez azt jelenti, hogy Lengyelország szovjetizálásához gyakorlatilag közvetlenül is hozzájárultak az amerikai hatóságok az Atlas működésén keresztül. A Szovjetunió nyugati társadalmakat fellazító politikája már a két világháború között is sikeresnek volt mondható – gondoljunk csak a társutas értelmiség baloldali eszmékkel való megfertőzésére –, az Atlas működése pedig egyértelműen jelzi, hogy a háború lezárását követően a bolsevik hatalom milyen következetesen készült a gazdasági beépülésre is a kapitalista országokban.
51 Uo. 52 CIA, FOIA, Special collection of Emil Hoffmann, 1954. február 9. https://www.cia.gov/library/readingroom/docs/HOFFMANN%2C%20EMIL_0047.pdf (Letöltés: 2019. augusztus 10.)



25
EMIL HOFFMANN ÉS KÖREI
A cég szoros kapcsolatokat ápolt a szovjet gazdasági szereplőkkel. A szovjet hírügynökség, a TASZSZ tudósításából kiderül, hogy 1952 áprilisában egy Moszkvában szervezett nemzetközi gazdasági értekezlet meghívottjai között ott volt az Atlas társtulajdonosaként Westerbarkey is.53 Az Atlas működésében nem is a szovjet háttér az igazán érdekes, hiszen mindez idomult ahhoz a politikához, amelyet Sztálin képviselt a második világháborút követően. A kommunista szuperbirodalom vezetője együttműködésre törekedett a nyugati hatalmakkal: már 1946-ban, egy hónappal Churchill fultoni beszéde után kijelentette, hogy az elkövetkező húsz-harminc évben nem várható újabb világháború,54 és a későbbiekben látni fogjuk, hogy a szovjet zóna a Marshall-terv bejelentése után sem zárkózott el ténylegesen a gazdasági együttműködéstől, csak a propaganda szintjén fagyott le a kooperáció. A nyugati fél viselkedésének megértése azonban további kutatásokat igényel, hiszen a nagy cégek gazdasági érdekei mellett – amelyek önmagában könnyen értelmezhetők – megjelenik az Egyesült Államok titkosszolgálatának a részvétele is a gazdasági kooperáció mögött. A Stone által képviselt katonai titkosszolgálat támogatta az Atlas alapítását – ez részben magyarázható a behatolási csatornák megteremtésének szándékával, de mindez nem ad kielégítő választ, különösen a CIA-források tükrében: az amerikai hírszerzés kutatható dokumentumai arról tanúskodnak, hogy a szervezet emberei igyekeztek felderíteni a cég számukra ellenséges tevékenységét, vagyis ellenfélként kezelték a mögötte meghúzódó keleti kapcsolatokat, mégis támogatták a megszületését és üzleteit. Ráadásul az Atlas esetében kijelenthető, hogy mindkét fél – a szovjet és az amerikai is – tudott a másik oldal jelenlétéről, mondhatni közös szándékkal hozták létre a vállalatot, vagyis az együttműködésük megkérdőjelezhetetlen. Mindez arra enged következtetni, hogy nemcsak Sztálin, de az amerikai adminisztráció is együttműködésre törekedett, és a feltartóztatás politikájaként ismert Truman-doktrína csak a propaganda szintjén értelmezhető? Lehetséges, ugyanis a kiépülő – és hamarosan bemutatásra kerülő – kereskedelmi hálózatok arra utalnak, hogy a tőkemozgás biztosítása mindkét oldal számára fontos volt.
53 Szabad Nép 1952. április 4. 5. 54 Békés 2019, 34.



MESÉS KÉMJÁTSZMÁK
26
Tovább színesíti a képet, hogy Karpik cégeinek alkalmazottai szinte kivétel nélkül egykori náci tisztek vagy a hitleri kormányzat magas rangú tagjai voltak, akik korábban a szovjet megszállási övezetbe került országokban töltöttek be valamilyen funkciót, és a háborús bűnökért való felelősségre vonásuk elmaradt. Nyilván felajánlották szolgálataikat a szövetségeseknek, kapcsolatrendszerük, tudásuk pedig olyan értéket jelentett a nagyhatalmi versenyben a Szovjetunióval szemben az Amerikai Egyesült Államoknak, ami felülírt mindenféle erkölcsi vagy ideológiai megfontolást. A CIA és az egykori náci hírszerzés tagjainak legismertebb kollaborációja a Reinhard Gehlen által működtetett szervezet volt, amely a szovjetek által megszállt országokban a helyi antikommunista erőkből toborozta tagjait, vagyis a hidegháború kezdetén az amerikai titkosszolgálatok leghatékonyabb információs bázisát jelentette. Gehlen, a kivételesen tehetséges hírszerző felismerte a pillanatot, amikor át kellett állnia a szövetségesek oldalára, és ugyanilyen érzékenységgel vette észre, hogy a hidegháború kezdetével a felderítés legfontosabb terepei a nagyipari vállalatok kooperációiban, pénzintézeteknél és különösen az export-import cégeknél keresendők. Ennek megfelelően elhelyezte embereit ezeknél az intézményeknél, így a kiterjedt hálózat pénzügyi fedezete is megoldódott, hiszen ők a fedőmunkahelyükön becsületes fizetést kaptak.55 Azokban a nyugatnémet konzorciumokban, amelyek a hatvanas évektől kezdődően Magyarország kiemelt partnereiként működtek – Siemens, Klöckner, Mannesmann –, mindenhol megtalálhatók voltak Gehlen emberei. Nem meglepő, hogy az Atlas is felkeltette az egykori náci tiszt érdeklődését. A CIA szerint Gehlen megpróbálkozott Karpik és Westerbarkey beszervezésével, amelyet a CIA támogatott, de arról egyelőre nincs adatom, hogy ez sikerült-e neki56 – bár az Egyesült Államok szervezeteivel való együttműködés így is kézzelfogható, hiszen az Atlas mögött jelen volt a katonai titkosszolgálat. Az viszont érdekes, hogy a Hoffmann-nal kapcsolatos iratokban rendszeresen feltűnik a Gehlen-apparátus CIA által használt fedőneve: a Zipper. Ismerve a
55 A Gehlen-szervezetről lásd: Ruffner 2006; Guérin 1970. 56 CIA, FOIA, Special collection of Emil Hoffmann, 1954. február 9. https://www.cia.gov/library/readingroom/docs/HOFFMANN%2C%20EMIL_0047.pdf (Letöltés: 2019. augusztus 10.)



27
EMIL HOFFMANN ÉS KÖREI
Gehlen-szervezet kiterjedt hálózatát és Hoffmann vonzódását a titkosszolgálatokhoz, egyáltalán nem elképzelhetetlen, hogy Hoffmann Gehlenen keresztül mégiscsak kapcsolatba került az Egyesült Államok hírszerzésével. Az egyelőre nem tisztázott, hogy az Atlas cég dolgozott-e Gehlennek vagy sem, de biztosan volt olyan náci alkalmazottja, aki a CIA ügynökeként részt vett egy Gehlen által vezetett operatív akcióban. A cég beltagjaként egy Helmut Triska nevű, egykori magas rangú náci tiszt szerepelt. Triska Ausztriában született 1910-ben; Bécsben járt egyetemre, ahol már diákként elkötelezett híve volt a náci Németországnak és – a csehszlovák hírszerzés információi szerint – dolgozott a német titkosszolgálatnak. 1936-ban lebukott, így el kellett menekülnie az országból, később cseh és magyar területre irányították át.57 Hivatalos életrajza szerint 1936-tól a müncheni egyetemen folytatta tanulmányait, és a háború alatt jelentős szerepet játszott Magyarországon, de már előtte is meghatározója volt a német birodalmi politika Magyarországgal kapcsolatos elképzeléseinek. 1939ben a Birodalmi Külügyminisztériumba helyezték a közép-európai ügyek referensének, ahol kidolgozta a németlakta magyar területek bekebelezésének koncepcióját.58 Az Anschluss után Magyarország közvetlen szomszédságba került a Harmadik Birodalommal, amely jelentősen korlátozta az ország mozgásterét, ugyanakkor magyar részről felmerült az Őrvidékre vonatkozó területi revízió lehetősége is, de hamar egyértelművé vált, hogy mindez hiú ábránd csupán: Hitler 1939 augusztusában kijelentette Horthy Miklós kormányzó előtt, hogy a két állam elérte végleges történelmi határait.59 Ekkor azonban már készen állt Helmut Triska határmódosító elképzelése, amely Nyugat-Magyarországot a birodalomhoz csatolta volna arra a hamis és tendenciózus állításra hivatkozva, hogy Pozsonytól Szentgotthárdig németek által lakott települések láncolata alkotja a térséget. A Triska-terv 1250 km2 területet és 120 ezer főnyi lakosságot szakított volna el hazánktól, amelynek természetesen szerves része volt a hűség városa, Sopron és környéke is. Triska szerint a soproni népszavazást csalás
57 ÁBTL 3.1.5. O-12344/13. 63. Jelentés Helmut Triska nyugatnémet állampolgár beszervezése ügyében, 1963. október 15. 58 Tóth 2006, 195–199. A témáról lásd még: Botlik 2013. 59 Horthy 1990, 215.



MESÉS KÉMJÁTSZMÁK
28
és terror kísérte, és annak lebonyolítása óta várja a többségi német lakosság a város visszacsatolását.60 A nácik által remélt német háborús győzelem elmaradt, így Triska határmódosító tervei sem valósultak meg, de a térséget jól ismerő diplomata még évtizedekig kulcsfigurája volt a német–magyar kapcsolatoknak. 1942-ben Budapestre helyezték a német követség kultúrattaséjaként. A kevésbé ártalmasnak tűnő pozíció azonban csak diplomáciai fedést nyújtott a valódi megbízatáshoz: Triska az RSHA, vagyis a Birodalmi Biztonsági Főhivatal legbefolyásosabb képviselője volt Magyarországon.61 Az RSHA volt a náci elnyomó szervezeteket (többek között a Gestapót) irányító csúcsszerv. Triska valószínűleg már osztrák évei során kapcsolatba került a Birodalmi Biztonsági Főhivatal későbbi vezetőjével, Ernst Kaltenbrunnerrel, aki Heinrich Himmler hírszerzőjeként dolgozott Ausztriában az Anschluss előtt: a CIA szerint Triska Kaltenbrunner osztrák hálózatának tagja volt. 1944 végén Triskát Olaszországba helyezték, itt érte a háború vége. Amerikai hatóságok tartóztatták le, de elkerülte a vádlottak padját. A CIA már kutathatóvá vált anyagai között számtalan jelentés található Triskáról, illetve Triskától, ugyanis a Központi Hírszerző Iroda felhasználta őt informátorként, és a jelentések tartalmából megállapítható, hogy elsősorban Magyarország, illetve az onnan érkező külkereskedők voltak a célpontjai. Feladatát annak ellenére látta el, hogy 1945 után nem léphetett be Magyarországra: éppen a háború alatt Budapesten kifejtett tevékenysége miatt nyilvánították őt háborús bűnösnek. Az NSZK-ba – elsősorban Frankfurt am Mainba – delegált külkereskedők és a magyar hivatalos kereskedelempolitika kialakítói között mégis széles kapcsolatrendszert tudott kiépíteni, és éveken keresztül jelentős részt sajátított ki hálózatával a magyar és nyugatnémet kereskedelem hasznából – erről később még részletesen is lesz szó.
60 Tóth 2006, 197. 61 CIA, FOIA, Special collection of Helmut Triska, 1953. november 24. https://www.cia.gov/library/readingroom/docs/TRISKA%2C%20HELMUT_0049.pdf (Letöltés: 2019. augusztus 5.)



29
EMIL HOFFMANN ÉS KÖREI
Nácik újratöltve
Triska tehát amerikai megbízásból vette fel a kapcsolatot a kelet-európai régióval – azzal a területtel, amelynek már a háború előtt is szakértője volt –, különösen Magyarországgal, ahol a háború alatt szolgálatot teljesített. Az országba azonban nem léphetett be, így közvetítőre volt szüksége. 1947-ben létrejött egy kiskereskedelmi vállalat, a Commission und Handelsgesellschaft, amelyet egy Karl Bickenbach nevű gabonakereskedő alapított.62 Bickenbach már a háború előtt és alatt is üzletember volt, és szoros kapcsolatot ápolt azon náci körökkel, amelyek a zsidóság üldözését gazdasági megfontolások alapján igyekeztek saját érdekeik szerint befolyásolni. Elsősorban Kurt Becherre gondolok, aki Heinrich Himmler embereként azzal a feladattal érkezett Magyarországra 1944 márciusának végén, hogy a jelentős ipari létesítményeket és a zsidó származású tehetős családok vagyonát megszerezze az SS részére.63 A legkifinomultabb módszerei voltak a zsarolásra, arra, hogy a jobb bánásmód ígéretével a szerencsétlen, kiszolgáltatott embereket rávegye értékeik átadására. Rideg gazdasági érdektől vezérelve szervezte meg Kasztner Rezső segítségével a leggazdagabb zsidó családok kimenekítését az országból, cserébe teljes ipari komplexumok kerültek az SS tulajdonába. A Kasztner-vonatként ismert szerelvény olyan családokat szállított Svájcba, mint a Weiss vagy a Chorin, és a magyar kormány is döbbenten találta szemben magát azzal a ténnyel, hogy az ország legjelentősebb ipari létesítményei egyik pillanatról a másikra a nácik kezébe kerültek.64 Becher ugyan nagy ellenfele volt Adolf Eichmannak, aki a magyarországi zsidóság deportálását vezényelte le, de nem humanitárius megfontolások vezették, hanem annak felismerése, hogy a nagypolgári zsidóság több hasznot hajthat neki élve,
62 ÁBTL 3.2.3. Mt-425/1. 87. Jelentés, dátum nélkül. 63 Kovács 2014, 80. 64 Uo. 90–91. Az életet jelentő „vonatjegy” ára megfizethetetlen volt az iparmágnás és bankárcsaládokon kívül mindenki másnak, így kétségbeesett keserűséget jelentett azoknak, akik nem jutottak fel a szerelvényre. Kasztnert a háború után ugyan felmentették az ellene lefolytatott perben, de 1957-ben zsidó nacionalisták, akik nem tudtak megbocsátani neki, meggyilkolták. A témáról lásd még: Strasserné Chorin – Bán D. 1999.



MESÉS KÉMJÁTSZMÁK
30
mint halva.65 Fejlett üzleti érzéke nem hagyta cserben a háború után sem. Már 1948-ban szabadlábon volt, és felvette a kapcsolatot régi üzleti partnereivel, többek között Karl Bickenbachhal. Közös fellépésük eredményeként hamarosan a magyar Agrimpex66 és a Monimpex67 kizárólagos képviselői lettek Nyugat-Németországban.68 Becher gazdag üzletemberré vált; felemelkedésében szerepet játszott a nagy hatalmú Oppenheim bankház tulajdonosa, akit Becher szintén megmentett a háború alatt – Hitler parancsára kisajátította az Oppenheimek ménesét és istállóit, amiért cserébe a bárói ranggal rendelkező családnak védett státuszt szerzett –, utána pedig feleségül vette a bankár egy közeli ismerősét.69 Az állambiztonság szerint Bickenbach a háború idején a Magyarországról elrablott javak értékesítésével foglalkozott Bécsben,70 szoros együttműködésben Becherrel. 1947-ben alapította első vállalkozását Németország amerikaiak által megszállt zónájában egy férfival, Bruno Donerral, aki hamarosan elhunyt, így született meg Bickenbach saját cége, amely már 1948-tól rendszeres üzleti kapcsolatban állt a frissen létrehozott magyar állami külkereskedelmi vállalatokkal. Összeköttetéseit elsősorban a frankfurti magyar külkereskedelmi kirendeltség vezetőjének, Bródy Istvánnak köszönhette, aki ugyan 1951-ben emigrált, de – mint látni fogjuk – utódai évtizedekig egyengették az ekkor induló és egyre terjedő gazdasági érdekkapcsolatokat. Míg Becher a Monimpexen keresztül elsősorban paprikát és mézet szállított Nyugat-Németországba, addig Bickenbach az Agrimpex kizárólagos képviselője lett, de hamarosan több vállalat is rajta keresztül bonyolította le árucikkeinek értékesítését. Bickenbach elképzelhetetlenül nagy jutalékot tett zsebre a magyar cégektől, ennek köszönhetően hamarosan a frankfurti mellett megnyitotta hamburgi és bonni irodáit
65 Lásd még: Arendt 2000. 66 Az Agrimpex mezőgazdasági termékek külkereskedelmét végezte. 67 A Monimpex egyedáruk forgalmazásával foglalkozott, elsősorban nyers dohány, szesz, borpárlat és konyak, édesített égetett szeszes folyadék, rum, arrak, pálinka, ételecet, sör, szőlőmust, bor, pezsgő, élesztő, mindennemű dohánygyártmány, törköly, mindennemű kősó és főtt só, tűzkő, nikotin és szaharin termékekkel kereskedett. 68 Máthé 2014, 61–62. 69 ÁBTL 3.2.3. Mt-425/1. 90. Jelentés, dátum nélkül. 70 ÁBTL 3.1.5. O-12344/7. 42. Összefoglaló jelentés, 1960. június 1.



31
EMIL HOFFMANN ÉS KÖREI
is.71 Mivel tudjuk, hogy együtt dolgozott Becherrel és az Atlast, valamint a Donau Handelt képviselő Triskával is, nagyon valószínű, hogy Bickenbach csak a magyar oldalról nézve volt egy személyben a nyugatnémet kereskedelem képviselője, a háttérben több cég is érdekelt lehetett mindebben. Mindenesetre az állambiztonság által összegyűjtött adatok szerint Bickenbach olyan mélyen beágyazódott a magyar árucsere-forgalomba, hogy az ötvenes évek közepére már az ő kezén futott át minden jelentősebb export az NSZK felé, és a magyar cégek írásos szerződés nélkül is automatikusan utalták számára a jutalékot akkor is, ha az adott ügyletet a kiutazó magyar külkereskedők maguk kötötték meg.72 Valójában nem volt kirívó eset Bickenbach támogatása: az illegális pártfinanszírozás szovjetek által kimunkált egyik bevett formája volt a kereskedelmi közvetítők jutalékkal való ellátása, és ezt a rendszert a magyar külkereskedelem szereplői is felhasználták saját gazdagodásukra, olyannyira, hogy a hetvenes évekre hatalmas összegek landoltak svájci és liechtensteini titkos bankszámlákon. Az állami vállalat költségvetéséből bőkezűen mért jutalékokból ugyanis a közvetítő visszatérítéseket utalt az ő helyzeti előnyét biztosító vállalati alkalmazott számlájára, vagyis az ideológiai-politikai indokkal kiépített és üzemeltetett jutalékrendszerre rátelepült egy másodlagos korrupciós hálózat, amely jelentős mértékben lefölözte a magyar külkereskedelem hasznát.73 Bickenbach személye azért érdemel külön figyelmet, mert benne, illetve a hátterében működő egykori náci tisztekben találhatjuk meg a kiindulási pontját annak a hálózatnak, amely a rendszerváltásig alapvetően befolyásolta Magyarország és az NSZK gazdasági kapcsolatrendszerét. Bickenbach bekapcsolódott az ipari vállalatok üzleteibe, tranzakciós és hitelügyletekbe, valamint reexportszerződések bonyolításába is, így 1956-ban 1 216 400 devizaforintot tehetett zsebre tíz magyar külkereskedelmi vállalattól jutalék gyanánt, míg 1957 első háromnegyed évében 1 327 000 devizaforint került a számlájára.74 Az adatok annak tükrében megdöbbentők igazán, hogy
71 ÁBTL 3.1.5. O-12344/7. 43. Összefoglaló jelentés, 1960. június 1. 72 Uo. 73 Erről lásd részletesen: Borvendég 2017.; Borvendég 2018. 74 ÁBTL 3.1.5. O-12344/7. 43. Összefoglaló jelentés, 1960. június 1.



MESÉS KÉMJÁTSZMÁK
32
a forradalom miatt Bickenbach komoly kárt szenvedett, mivel az október előtt lekötött üzletek többsége nem realizálódott, így a német üzletember jelentős hitelfelvételre szorult. (Vagyis a tervek szerint sokkal több jutalék megszerzésére számított!) Az ország pénzügyeit irányító körök érdekeltek voltak Bickenbach hálózatának fenntartásában, ugyanis ahhoz, hogy elkerülje a csődöt, a magyar partner dobott számára mentőövet. Egy német banknál, ahol Bickenbach számláját vezették, a Magyar Nemzeti Bank (MNB) is nyitott egy számlát, ahol mindig tartott egy nagyobb összeget, amelyből a kereskedő jutalékát finanszírozták. Mivel 1956 októbere után az ország vezetése az új hatalom megszilárdítására koncentrált, a nemzet ellenállása pedig éppen a sztrájkok meghirdetésében tudott csak megnyilvánulni, nem beszélve arról, hogy a külkereskedelemmel foglalkozók közül nagy számban emigráltak nyugati országokba,75 a gazdasági élet átmenetileg lelassult, a kereskedelmi forgalom csökkent. Bickenbach veszteségeinek enyhítésére a számlavezető német bank leemelte a kiesett jutalék összegét a magyar jegybank számlájáról, annak beleegyezése nélkül.76 Ez önmagában nemcsak szokatlan, de törvénytelen eljárás is, az MNB és a külkereskedelmi vállalatok mégis hiába tiltakoztak a pénz jogosulatlan kezelése ellen. A történet ebben a formában erős kételyeket ébreszt az emberben, azonban található egy másik forrás is, amely megerősíti a történet hitelességét. Fekete János, az MNB Devizaigazgatóságának helyettes vezetője – aki ekkor „Lektor” fedőnéven az állambiztonság hálózati embere volt – korabeli jelentésében kifejtette, hogy Bickenbachnak az „októberi eseményekkor” 300 ezer DM adóssága keletkezett a számlavezető bankjánál, miközben a Magyar Külkereskedelmi Bank (MKB)77 számláján ekkor ennek a duplája volt megtalálható, így a kérdéses ösz
75 A forradalom kitörésétől 1957 nyaráig a külföldi kereskedelmi kirendeltségekről összesen 45 fő emigrált, és a frankfurti kirendeltség különösen érintett volt a „disszidálásokban”. Budapest Főváros Levéltára (BFL) XXXV-10-c-1957-186. 104. Jelentés az V. ker. Pártbizottsága részére az egyes vezető minisztériumok káderhelyzetéről, 1957. július 6. 76 ÁBTL 3.1.5. O-12344/7. 44. Összefoglaló jelentés, 1960. június 1. 77 Az MKB említése csak látszólag mond ellent annak, hogy a másik jelentésben az MNB számlája szerepel. 1957-ben az MKB még az MNB erős alárendeltségében működött. 1950ben hozták létre a Magyar Külkereskedelmi Bankot éppen azért, hogy a külkereskedelmi ügyleteket finanszírozza, de csak a hatvanas évek végére, Salusinszky István elnöksége idején ért el viszonylagos önállóságot feladatainak elvégzéséhez.



33
EMIL HOFFMANN ÉS KÖREI
szeget a számlavezető bank, Bickenbach tartozásának fejében, leemelte.78 Fekete a továbbiakban kifejtette, hogy Bickenbachot csak úgy lehetne megmenteni a csődtől, ha megelőlegeznék számára azokat a jutalékokat, amelyekért a jövőben nyilván meg fog dolgozni. Ez „csak abban az esetben lenne indokolt, ha valami különös szempont szükségessé tenné, hogy a Bickenbach céget, amely a német piacokon mindenütt úgy ismert, mint a magyar ügyeknek az egyik, mondjuk szószólója, valamilyen érdek fűződne ahhoz, hogy ezt a céget megmentsük a csődtől” – olvashatjuk Fekete magyarázatát.79 Bár a jelentés folytatásában arról tájékoztatott „Lektor”, hogy ezt a megoldást az MNB elutasítja, az ügy vége mégis az lett, hogy Bickenbach először 100 ezer, majd 150 ezer DM kölcsönt kapott jutalékelőleg címén.80 Fekete Jánost idézve: valamilyen érdek fűződött ahhoz, hogy ezt a céget megmentsék a csődtől. A magyar hírszerzés értékelése szerint a döntés meggondolatlan volt, ugyanis hamar híre ment kereskedelmi és pénzügyi körökben, hogy a magyar állam immár többedszer nagyobb összegű kölcsönt nyújtott Bickenbachnak, akit már 1953-ban és 1954-ben is kisegített annak ellenére, hogy köztudott: Magyarország szerény valutakészlettel rendelkezik, maga is rendszeresen kölcsönre szorul, illetve mindenhol hitellehetőségek után kutat.81 A kérdéses pillanatban pedig különösen kirívó volt a magyar nagyvonalúság, ugyanis 1956-ban a nemzeti jövedelem 11 százalékot zuhant, december hónapban még mindig ott tartott az ország, hogy nem folyt számottevő termelés a nehézipari vállalatoknál.82 Az ország fizetőképessége határán volt, a pénzügyminisztérium moratóriumot akart hirdetni a hitelezők felé, vagyis fel szerette volna függeszteni az esedékes részletek törlesztését.83 Ugyanakkor az is nyilvánvaló, hogy Magyarország fizetőképessége nagymértékben függött a külkereskedelemtől, így Bickenbach kisegítése azt a célt szolgálhatta, hogy a külkereskedelmi vállalatok ne veszítsék el a nyugatnémet piacaikat, valamint megnyugtató üzenet lehetett a hitelezők felé is: fizetőképesek vagyunk,
78 ÁBTL 3.1.2. M-14967. 39. Jelentés, 1957. május 31. 79 Uo. 39–40. 80 ÁBTL 3.1.5. O-12344/7. 44. Összefoglaló jelentés, 1960. június 1. 81 ÁBTL 3.1.5. O-12344/7. 49. Összefoglaló jelentés, 1960. június 1. 82 Mong 2012, 55. 83 Uo. 53.



MESÉS KÉMJÁTSZMÁK
34
szép csendben akár át is lehetne ütemezni a törlesztéseket, hiszen hamarosan minden visszaáll a régi kerékvágásba, urai vagyunk a helyzetnek. Bickenbach pénzelését azonban olyan körök is rossz szemmel nézték, amelyek szintén fontos gazdasági partnerei voltak Magyarországnak, így feléjük különösen körültekintően kellett kommunikálni a történteket. Ilyen ellenlábas volt Gerhard Todenhöfer. Gerhard Todenhöfer szintén a nemzetiszocialista párt funkcionáriusaként kezdte karrierjét, még párttársai köréből is kiemelkedett rendkívül radikális nézetei miatt. A marburgi egyetemen a helyi ifjúsági szervezet vezetője volt, ennek köszönhetően fiatalon került magas beosztásba a Külügyminisztériumban: kormánytanácsosként összekötő volt Joachim von Ribbentrop és Goebbels között.84 A háború alatt egy időre a finnországi konzulátusra helyezték, majd a később háborús bűnösként elítélt Ferdinand Schörner tábornagy mellett politikai tisztként teljesített frontszolgálatot. Todenhöfer joggal félhetett attól 1945 után, hogy ő is a vádlottak padjára kerül, azonban számonkérése elmaradt – annak ellenére, hogy a külügyminiszteri szolgálata idején a zsidó ügyekért felelős osztály helyettes vezetője volt.85 Magas összeköttetéseinek köszönhette megmenekülését, jóakarói még azt is elintézték, hogy ne hallgassák ki tanúként, mert akkor fennállt volna az esélye, hogy nem menekül meg a számonkérés elől.86 Hátralevő éveire az üzleti szférát választotta, amely azonban szorosan összefonódott a politikával is, ugyanis közeli jó barátja, a későbbi nyugatnémet kancellár, Kurt Georg Kiesinger karrierjét egyengette a háttérből. Együttműködésük természetesen kölcsönös volt. Kiesinger a politikai elit köreiben tudott eredményeket elérni – például megmentette Todenhöfert a náci múlt miatti felelősségre vonástól –, míg Todenhöfernek széles pénzügyi-gazdasági kapcsolatrendszere volt, és neki volt köszönhető az is, hogy Kiesinger kiemelkedően jó viszonyt ápolt a magyar gazdaság prominens személyiségeivel, de erről később részletesen is olvashatnak. Todenhöfer tehát külkereskedelemmel kezdett foglalkozni a háború után, és magyar vállalatokkal létesített kapcsolatot. Becher
84 ÁBTL 3.1.5. O-12344/12. 270/41. Az MNVK-2. ügynökének jelentése, 1957. augusztus 3. 85 https://de.wikipedia.org/wiki/Gerhard_Todenhöfer (Letöltés: 2020. augusztus 27.) 86 ÁBTL 3.1.5. O-12344/13. MNVK-2. anyagaiból, 1958.



35
EMIL HOFFMANN ÉS KÖREI
mellett ő volt a másik legfontosabb partnere a Monimpexnek, a Nyugat-Németország felé irányuló mézexport felét ő bonyolította le,87 de a Terimpex88 és a Hungarofruct89 is szerződéses partnerei között tudhatta őt. Bickenbach kiterjedt monopóliuma a nyugatnémetek felé irányuló magyar exportban nyilván érintette Todenhöfer érdekeit, és szóvá is tette kifogásait egy diplomáciai szintű megbeszélés során.90 Todenhöfer véleménye egyáltalán nem lehetett közömbös a Külkereskedelmi Minisztériumot (KKM) képviselő főosztályvezető, Nyerges János számára, hiszen Todenhöfer jó kapcsolatokkal rendelkezett német kormánykörök felé Kiesingeren keresztül, aki ekkor a Német Szövetségi Köztársaság parlamentjének alsóházában a külügyekért felelős bizottság elnöke volt. A legitimációs problémákkal küzdő magyar pártvezetés elfogadtatása a nyugati hatalmakkal központi kérdés volt a forradalmat követő hónapokban, Kiesinger és Todenhöfer pedig már 1957 tavaszán megfogalmazták aggodalmaikat a megtorlásokról kiszivárgó hírek miatt. A statáriális ítélkezés nyugtalanította a nyugati közvéleményt, ezért igyekeztek nyomást gyakorolni a magyar tárgyaló félre, hogy „ilyen ítéleteket nem szükséges hozni, vagy ha hoznak, nem szükséges azokat nyilvánossá tenni.”91 A magyar kereskedelempolitika irányítóinak ügyesen kellett manőverezniük ahhoz, hogy elaltassák a másik fél erkölcsi aggályait, de az igazsághoz az is hozzátartozik, hogy erre a porhintésre erős fogadókészséget mutatott a német delegáció is. Politikai érdek kötötte össze őket: a magyar fél bízott benne, hogy Kiesinger fontos kormányzati pozíció várományosa lehet a közeljövőben, így az NSZK legmagasabb döntéshozói között olyan politikust tudhatnak, aki számításba veszi a magyar gazdasági érdekeket, Kiesinger pedig mindenféle külpolitikai látszateredménynek is örült, hiszen Adenauerrel szembeni támogatottsága nem volt elég meggyőző ahhoz, hogy
87 ÁBTL 3.1.5. O-12344/7-a. 85. Összefoglaló jelentés, 1961. december 1. 88 A Terimpex elsősorban élő állatok és hústermékek kereskedelmét bonyolította, de alapításakor egyes növényi alapú termékek forgalmazása is a hatáskörébe tartozott, amelyek idővel fokozatosan más cégekhez kerültek. 89 A Hungarofruct 1956 után jött létre, és átvette a Terimpextől a friss zöldség- és gyümölcsforgalmazás monopóliumát. 90 ÁBTL 3.1.2. M-25447/1. 104. Nyerges János feljegyzése Németországi útjáról, dátum nélkül. 91 ÁBTL 3.1.2. M-25447/1. 53–54. Jelentés, 1957. április 19.



MESÉS KÉMJÁTSZMÁK
36
biztosítva lássa a jövőre vonatkozó terveit. Az együttműködés részben eredményessé is vált, de erről majd később. Bickenbach tehát megkapta a magyar államtól az újabb támogatást 1957ben, de már ekkor felmerült, hogy meg kellene szabadulni tőle és Triskát kellene a helyére emelni, azonban ez utóbbi még mindig háborús bűnösként volt nyilvántartva Magyarországon, így nem utazhatott be hazánkba.92 Ennek ellenére a Bickenbachhal folytatott üzletek leáldozóban voltak, az ötvenes évek második felében már nemigen találkozhatunk a nevével a különböző dokumentumokban.93 Ki lépett a helyére? Abban a formában, ahogy Bickenbach kialakította a monopóliumát bizonyos üzletágakban: senki. Emil Hoffmann és üzlettársa, Gustav Meissner azonban gyakori látogatója lett a kádári Magyarországnak, és a hatvanas évek közepéig ők voltak azok, akiken keresztül a magyar külkereskedelmi elit utat keresett a legfontosabb ipari cégek vezetősége felé. Meissner szintén fanatikus náciként kezdte életpályáját. Újságírói végzettségével a hitleri Németország propagandistája volt, Dánia megszállása után a koppenhágai német követségen teljesített szolgálatot mint sajtóattasé, de járt a keleti fronton is. 1944-ben úgy írtak róla, mint Dánia legveszélyesebb emberéről, aki a német hírszerzés szeme és füle volt a síkvidéki kis országban.94 A német biztonsági szolgálat, a SiPo (ezt a háború kitörése után az RSHA alá szervezték) és a hírszerzés, az SD tagjaként ismerte őt az amerikai hírszerzés.95
92 ÁBTL 3.1.5. O-12344/13. 148. Jelentés, 1963. október 17. 93 Érdekes ugyanakkor, hogy egy 1984-ből származó jelentésben azt olvashatjuk, hogy a nyugatnémet hatóságok a külkereskedelmi törvény megsértése miatt őrizetbe vették Richard Müllert és Harald Bickenbachot. Richard Müller a keleti blokk egyik legnagyobb embargós beszállítója volt a hetvenes évektől, a szovjetek számára a legérzékenyebb és legmodernebb technológiákat is beszerezte, és mindezeket Magyarországon, magyar vállalatokon keresztül szállította Moszkvába. (Erről lásd: Borvendég 2017, 95–98.) A hivatkozott jelentésben az áll, hogy a két gyanúsított a Technoimpex megbízásából szállított műszereket a Szovjetunióba, és ennek során lebuktak. ÁBTL 2.7.1. Napi Operatív Információs Jelentés (NOIJ) 1984-III/II-68. 1984. április 6. A névazonosság ugyan nem bizonyíték, azonban nem elképzelhetetlen, hogy Karl Bickenbach cégét a fia vitte tovább, és még a nyolcvanas években is szoros együttműködésben dolgozott a magyar titkosszolgálattal. 94 CIA, FOIA, Special collection of Gustav Meissner, 1944 áprilisa https://www.cia.gov/library/readingroom/docs/MEISSNER%2C%20GUSTAV_0004.pdf (Letöltés: 2019. augusztus 8.) 95 CIA, FOIA, Special collection of Gustav Meissner, dátum nélkül.



37
EMIL HOFFMANN ÉS KÖREI
Mindennek ellenére elkerülte a felelősségre vonást a háború után: egy CIA-jelentésből arra lehet következtetni, hogy hamis információk alapján mentesítették őt a náci bűnösség vádja alól,96 bár a magyar állambiztonság szerint az angolok letartóztatták, és 1947-ig internálva volt.97
Út a Stasiig
Hoffmann tehát az Atlas cég képviseletében kezdett dolgozni a negyvenes évek végén, és 1951-től átvette a berlini fiókképviselet vezetését.98 1953-ig Berlinben élt, azonban a CIA a nyomában volt, telefonjait lehallgatták, a város két zónája közötti mozgását pedig igyekeztek akadályozni, ezért ekkor elhagyta az egykori birodalmi fővárost és Bonn mellé költözött. Kelet-Berlinben rendkívül jó kapcsolatokat ápolt, bejárása volt a szovjet nagykövetségre is, újságíróként és kereskedőként jelent meg a legkülönbözőbb cégeknél és hivatalokban. Kapcsolati hálóját egyik titkosszolgálatnak sem sikerült pontosan feltérképeznie, de azt tudjuk, hogy a legmagasabb politikai és gazdasági körökkel lépett érintkezésbe, ahonnan a lehulló információmorzsákat kimagasló tehetséggel rakosgatta össze és kamatoztatta. 1952-ig gyakran utazott a keleti blokk országaiba, felkereste azokat az ismeretségeit, amelyeket még a háború alatt alakított ki, az összegyűjtött adatokkal pedig profi módon „kereskedett”. Legtöbbször nem jutott titkos információkhoz, inkább csak érzékeny és nem publikált adatokra tett szert magánbeszélgetések során, vagy jó megfigyelésének köszönhetően vont le olyan következtetéseket, amelyek azt a látszatot keltették, mintha a szocialista gazdaságok legrejtettebb adatsorait ismerhette volna meg. Mindezzel azonban
https://www.cia.gov/library/readingroom/docs/MEISSNER%2C%20GUSTAV_0003.pdf (Letöltés: 2019. augusztus 8.) 96 CIA, FOIA, Special collection of Gustav Meissner, 1965. január 11. ht t p s : / / w w w. c i a . g o v / l i b r a r y / r e a d i n g r o o m / d o c s / M E I S S N E R % 2 C % 2 0 HA N S % 2 0 OTTO_0024.pdf (Letöltés: 2019. augusztus 8.) 97 ÁBTL 3.1.5. O-12344/5. 119. „Reményi” jelentése, 1962. december 10. 98 CIA, FOIA, Special collection of Emil Hoffmann, 1960. április 12. https://www.cia.gov/library/readingroom/docs/HOFFMANN%2C%20EMIL_0084.pdf (Letöltés: 2019. augusztus 4.)



MESÉS KÉMJÁTSZMÁK
38
briliáns módon tudott gazdálkodni: a vele kapcsolatban álló titkosszolgálatoknak mindig készült néhány elcsepegtetni való hírrel, akár az angolok keresték meg, akár a szovjetek vagy más blokkbeli szolgálat. Az amerikaiak gyanakodva szemlélték mozgását. Mivel velük nem volt hajlandó együttműködni, igyekeztek meggátolni tevékenységét. 1952-ben bevonták az útlevelét is, ezután döntött úgy, hogy elköltözik Berlinből, holott a keleti zónában lévő szocialista országok követségeinek kapui nyitva álltak előtte. Útlevelének bevonása rendkívül érzékenyen érintette, hiszen megélhetése függött tőle, azonban régi bajtársa, Helmut Triska kisegítette: kijárta amerikai kapcsolatainál, hogy visszaadják az útiokmányát.99 Hoffmann számára ez megbocsáthatatlan bűn volt, hiszen azt bizonyította, hogy Triska a CIA-nak dolgozik, így, bár az útlevél visszaszolgáltatását elfogadta, a Triskával való kapcsolatát megszakította. Nyilván ez is közrejátszott abban, hogy lazult a kapcsolata az Atlas céggel,100 1954 után leginkább saját vállalkozásait próbálta menedzselni. Svájci és liechtensteini cégekkel állt kapcsolatban, kínai és indiai utazásokat tett, és a bécsi román nagykövetségen lobbizott egy bukaresti nyugatnémet kereskedelmi kirendeltség alapításáért.101 1956-tól kezdődően erősen megcsappannak a Hoffmannról fellelhető információk. A nyugatnémet kormánykörökben lévő barátai – itt Kiesingerre és társaira kell gondolnunk – elérték, hogy a CIA kivonja őt a szoros megfigyelés alól, leállították telefonjának a lehallgatását és a leveleinek az ellenőrzését is.102 A hatvanas évekre a titkosszolgálatok elveszítették az érdeklődésüket iránta, és mint láthattuk, a szovjetek is és a magyar katonai felderítés is megszakította vele a kapcsolatot – legalábbis a Belügyminisztériumnak átadott információjuk szerint, a valóságban azonban az MNVK-2. megnyertjei továbbra is üzleteltek Hoffmann-nal. A CIA kutatható dokumentumaiban említést találhatunk arról, hogy 1956-ban Hoffmann beutazott Magyarországra, de többet nem tudhatunk meg itteni tevékenységéről, és Selvage tanulmánya alapján úgy tűnik, a
99 ÁBTL 3.1.5. O-12344/13. 64. Jelentés, 1963. október 15. 100 CIA, FOIA, Special collection of Emil Hoffmann, 1960. április 12. https://www.cia.gov/library/readingroom/docs/HOFFMANN%2C%20EMIL_0084.pdf (Letöltés: 2019. augusztus 4.) 101 Uo. 102 Selvage 2014, 120–121.



39
EMIL HOFFMANN ÉS KÖREI
Stasi sem fordított különösebb figyelmet az üzletember budapesti látogatásaira. Az elkövetkező években ugyanis Hoffmann – vagy ahogy a kémelhárítás nevezte: „Mesés” – a magyar külkereskedelmi vállalatok gyakran visszatérő vendége lett, baráti beszélgetések közben rendszeresen megemlítve, hogy ez az egyetlen ország a keleti blokkban, amely elég civilizált ahhoz, hogy érdemi kereskedelmi szerződéseket lehessen tető alá hozni. Valójában arról volt szó, hogy a felemelkedőben lévő magyar külkereskedelmi lobbi átmenetileg Hoffmannban találta meg azt a személyt, aki utat nyitott a tőkeerős és legmodernebb technológiákat alkalmazó nyugatnémet ipari vállalatok felé. Hoffmann pedig újra úgy érezhette, hogy központi figurája lehet az általa oly jól ismert, kémektől nyüzsgő üzleti világnak, felvirágoztathatja vállalkozásait, és pénzügyi támogatást nyerhet a magyar kormánytól gazdasági hetilapjának megindításához. Nem is tévedett nagyot: a kádári politika számára kiemelkedően fontos volt minden olyan nyugati újságíró, aki kedvező színben tüntette fel a konszolidáció útjára lépő magyar pártvezetést. Kölcsönösen előnyös üzletnek tűnt tehát az együttműködés, és 1957-től 1964-ig Hoffmann rendszeres vendége volt a hazai export–import cégeknek és a külkereskedelmi adminisztráció néhány prominens személyiségének. Feltehetően nem véletlen az időbeli egybeesés a magyarországi látogatásainak kezdete és a CIA általi megfigyelésének felfüggesztése között, Kiesinger ugyanis erősen támogatta a magyar külkereskedelmi elit tagjait, és azzal, hogy Hoffmannt kimentette a CIA markából, tulajdonképpen magyarországi barátainak nyugati orientációját segítette. Hoffmann számára a néhány éves intenzív magyarországi szereplés búcsútánc lehetett élete kalandos színpadán. 1964-től újra Bécsben élt, és miután magyarországi kapcsolatai is túlléptek rajta, egyre kevesebbet utazott a vasfüggöny túloldalára. Néhány évvel később egy újabb, de sikertelen lapalapításba kezdett, és a Bajor Keresztényszociális Unió (CSU) vezetőségét hibáztatta kudarcáért.103 Úgy érezte, ellehetetlenítik mozgásterét és nyugdíjba kényszerítik. A mellőzöttség érzése sértetté tette, és még egy utolsó próbálkozást tett, hogy visszatérjen abba a világba, amelyet ismert: a titkosszolgálatok izgalmas uni
103 Selvage 2014, 127.



MESÉS KÉMJÁTSZMÁK
40
verzumába. 1976-ban beadta a derekát, és jövedelmezés ellenében a Stasi ügynökévé vált.104 Feladata az volt, hogy lejárató cikkeket írjon a Szabad Európa Rádióról (SZER), a keletnémet állambiztonság tulajdonképpen a SZER hiteltelenítését várta tőle. Évekig dolgozott a Stasi megbízásából, de ennek alig maradt hivatalos nyoma. Évtizedes tapasztalata a titkosügynökök világában dörzsöltté tette, tudta, hogy nem előnyös írásbeli jelentésekkel nyomot hagynia maga után, így csak egy 1981-es katalógusban szerepel a neve mint befolyásoló ügynök.105 Ezekben az években nemcsak a Stasinak dolgozott, hanem a Nemzetközi Újságíró Szervezetnek (NÚSZ) is, amely a szovjet titkosszolgálat, a KGB irányítása alatt állt.106 A NÚSZ a kommunista internacionálé frontszervezeteként működött, és propagandagépezetének egyik legfontosabb fogaskereke a Magyar Újságírók Országos Szövetsége (MÚOSZ) volt. A magyar újságírókra hárult az a feladat, hogy kapcsolatokat építsenek ki a nyugati publicistákkal és érzékenyítsék őket a szocializmus eszméi iránt, így nem is meglepő, hogy Hoffmann első üzleti célú látogatása Magyarországon éppen a MÚOSZ meghívására történt 1956-ban. Hoffmann több folyóirat alapításába is belevágott a hatvanas évek elején, és cikkeiben nagyon pozitív képet rajzolt Kádár Jánosról és a kiépülőfélben lévő „gulyáskommunizmusról”. Arra nincs bizonyíték, hogy ezt a NÚSZ megbízásából tette volna, de a hetvenes években már rendszeresen publikált a szervezet propagandalapjában, a Demokratikus Újságíróban, sőt a szervezet illegális pénzügyi manővereihez is segítséget nyújtott: nyoma maradt egy nagyobb összegű pénzátutalásnak, amely a Stasi szerint pénzmosásból származott.107 A NÚSZ elsősorban propagandatevékenységet folytatott, de maffiaszerű működésével a feketegazdaság alvilági köreibe is bekapcsolódott. A csehszlovák bársonyos forradalom után megdöbbentő tények láttak napvilágot az újságírószervezet illegális fegyver- és kábítószer-kereskedeleméről, pénzmosásról és egyéb törvénytelen üzleti vállalkozásairól, amelyek minden képzeletet felülmúlóan magas jövedelmet biztosítottak számára. A földalatti
104 Uo. 105 Uo. 106 Erről lásd: Borvendég 2015. 107 Selvage 2014, 127.



41
EMIL HOFFMANN ÉS KÖREI
hálózat működtetése természetesen nem kizárólag a NÚSZ befolyásolási tevékenységének finanszírozását biztosította, az írott szó erejét militáris alakulatok felállításával is nyomatékosították: terrorista kiképzőközpontok üzemeltetésére is jutott a piszkos pénzekből.108 Mindennek tükrében nem meglepő, hogy a Hoffmannhoz került összeg kapcsán felmerül a pénzmosás lehetősége, hiszen az egykori náci hírszerzőtiszt külkereskedőként és titkosügynökként szerzett tapasztalata predesztinálta őt arra, hogy adott esetben ne csak zsurnaliszta képességeit vegyék igénybe. Emil Hoffmann és társainak valószerűtlenül kalandos forgolódása a kémek világában olyan arcát mutatja be a hidegháborúnak, amely árnyalja a jó és a gonosz harcáról hirdetett sematikus értelmezést mind a nácizmust, mind a kommunizmust illetően. „Mesés” és üzlettársai a Harmadik Birodalom elkötelezett hívei voltak a háború végéig, az összeomlás után azonban azonnal ki tudták használni, hogy fordul a szél, és fel tudták ajánlani szolgálataikat a Szovjetunió elleni harc során. A világ kettészakadt, az egykori szövetségesek ellenséggé váltak – legalábbis a propaganda szintjén –, a korábbi ellenség pedig feloldozást kapott bűnei alól azért cserébe, hogy küzd az új démon, a kommunizmus ellen. A háborús bűnösök felelősségre vonása kimerült néhány szimbolikus ítéletben, a náci párt élvonalbeli politikusainak és tisztjeinek nagy része pedig sértetlenül élte túl a háború végét, majd könnyedén illeszkedett be az új világ viszonyai közé. A két kiemelt terület, ahol boldogulni próbáltak, a gazdaság – különösen a külkereskedelem – és a média volt. A Nyugat cinikus viselkedését viszont messze felülmúlta a Szovjetunió: az általa megszállt országokban népbírósági eljárások tömegeivel kezdett bele a „fasizmus” elleni harcba, azonban a háborús bűnösök beazonosítása és megbüntetése helyett a politikai riválisok kiiktatása volt a fő cél. Miközben a propaganda szintjén a nácizmus és a fasizmus elleni harccal akarták legitimálni a baloldali pártok hatalomátvételét, addig a valóságban éppen a legfőbb ellenségnek kinevezett ideológia képviselőivel kollaborálva, azok kapcsolatrendszerét használva építették ki a szovjet blokk gazdasági hátterét. Az üzletkötések egyik oldalán a Harmadik Birodalom prominens
108 Pehe 1990.



MESÉS KÉMJÁTSZMÁK
42
alakjai, a másik oldalon pedig nem ritkán olyan emberek álltak, akiket személyükben ért üldöztetés nem sokkal korábban. Az üzletben nincs barátság, tartja a mondás, de úgy látszik, ellenség sincs. A kétpólusú világ ellentmondásaira tökéletesen rávilágít annak a hálózatnak a kiépülése, amely 1945 után átvette Magyarország árucsere-forgalmának irányítását.



43
„MAGYAR MAFFIA”
„MAGYAR MAFFIA”
A vörös polip
A második világháború végére nyilvánvalóvá vált, hogy a jövőt a két nagyhatalom szembenállása fogja meghatározni, vagyis Európa államai másodlagos szereplővé válnak a világpolitika színterén az Amerikai Egyesült Államok és a Szovjetunió közé ékelődve. Németország a második vesztes háborúján volt túl néhány évtizeden belül, úgy tűnt, a birodalmi elképzeléseknek átmenetileg búcsút kell mondania, hiszen a Közép-Európában betöltött dominanciája megkérdőjeleződött. A megszállási övezetekre osztott ország sorsa bizonytalanná vált. Bizónia, majd Trizónia109 gazdasági kapcsolatai a keleti országrészekkel szigorú ellenőrzés alá kerültek, a szovjet megszállási zónába tartozó területtel való együttműködés egyre korlátozottabb lett. A nagyhatalmi érdekek ütközőzónájába került németség szerepe az új világrendben azonban hamarosan körvonalazódott, hiszen az Egyesült Államok számára létfontosságú volt egy erős szövetséges az európai kontinensen, aki mind katonai, mind gazdasági szempontból támaszpontot jelent a szovjet érdekszféra közvetlen határvonalán. Szükség volt arra is, hogy a szovjetek által megszállt területről megbízható információkat szerezzenek, így támogatták a történelmi hagyományokon alapuló kereskedelmi kapcsolatok felélesztését. Opportunista megfontolások alapján nyerhettek szerepet ebben a feladatban az egykori Harmadik Birodalom tisztségviselői, akiknek jó helyismeretük és kapcsolataik voltak az érintett
109 Németország a második világháború végén négyhatalmi megszállás alá került. 1946-ra a szovjetek és a nyugati szövetségesek között annyira megromlott a viszony, hogy egyre nehézkesebbé vált a zónák közötti gazdasági kapcsolat, leereszkedett a vasfüggöny. 1946 végére az angol és az amerikai zóna gazdaságilag egyesült, létrejött Bizónia, majd a francia övezet 1948-as csatlakozásával Trizónia.



MESÉS KÉMJÁTSZMÁK
44
országokban, ráadásul láthattuk, hogy többségük hírszerzési tapasztalatokkal is rendelkezett. A Szovjetunió sem zárkózott el attól a lehetőségtől, hogy a náci Németország képviselőivel kössön üzletet, a blokk országaiban tárt karokkal fogadták őket. Hiába lett a fasizmus elleni küzdelem a baloldal legfőbb ideológiája a szólamok szintjén, valójában a kommunizmus és a nemzetiszocializmus a végső célokat és eszközöket tekintve sem állt nagyon messze egymástól: Hitler és Sztálin együttműködése mind politikai, mind gazdasági szinten már a harmincas évek elejétől tetten érhető volt.110 Ennek a kapcsolatnak a csúcspontjaként értékelhető a világháború előestéjén megkötött, finomkodva Molotov–Ribbentrop-paktumnak nevezett egyezség, amely valójában egy Sztálin és Hitler között létrejött megállapodást takart. Sztálin egészen a német támadásig ellátta a Harmadik Birodalmat a hadigazdasághoz szükséges nyersanyaggal, sőt ipari termékekkel. Németország és Oroszország számára mindig is fontos volt az egymás közötti gazdasági kapcsolatok életben tartása, mondhatnánk, hogy a geopolitikából adódóan természetes szövetségesek voltak, hiszen az iparilag fejlett német területek és a nyersanyagban gazdag hatalmas orosz földek egymásra találása óriási lehetőségeket rejtett magában. Tulajdonképpen a történelem során meghatározó volt – és ma is az – a két terület gazdasági kapcsolatrendszerének az alakulása, hiszen az erőviszonyok teljes átrendeződésével járna, ha komolyabb együttműködés jönne létre közöttük, ezért jelentős erők mozdultak már meg az évszázadok során, hogy ennek gátat vessenek. Ugyan a második világháború utáni politikai felállás látszólag elszakította egymástól Európa keleti és nyugati részeit – így Nyugat-Németország és Szovjet-Oroszország között is ellehetetlenült a kooperáció –, valójában ez a különállás a hidegháború legfagyosabb éveiben sem volt teljes.111 Az ötvenes évek közepéig húzódtak a Németország egyesítésére vonatkozó tárgyalások, de egyik nagyhatalom sem adhatta fel érdekeit a térségben, így a status quo évtizedekre rögzült. A gazdasági érdekek azonban megmaradtak: a Szovjetunió számára a robbanásszerűen erősödő nyugatnémet ipar megkerülhetetlen volt, ráadásul a közvetlen amerikai jelenlétnek köszönhetően az NSZK-ban el lehetett érni a legmoder
110 Mitrovits 2020; Koch 2014, 133–166. 111 Erről lásd részletesen: Stent 1981; Pittman 1992; Carter 2012.



45
„MAGYAR MAFFIA”
nebb technológiát is, a német cégek számára pedig a keleti piacok – amelyekhez történelmi gyökerek kötötték – bizonyultak elengedhetetlennek. A geopolitikai-történelmi egymásra utaltság tehát megmaradt, az aktuálpolitikai elvárásoknak való megfelelés sem tudta ezt teljes mértékben felülírni, legfeljebb csak kevésbé zajlottak nyíltan a két ország közötti gazdasági folyamatok. A két világrend közötti átjárhatóság központi szereplői voltak a diplomáciai mentességet élvező külkereskedelmi kirendeltségek. A külkereskedelmi kirendeltségek titkosszolgálati szempontból rendkívül fontos szerepet játszottak, különösen olyan helyeken, ahol az érintett országnak éppen nem működött diplomáciai képviselete. A szocialista országok szovjetizált rendszerében a kereskedelmet állami monopóliummá tették, így az ezzel foglalkozó cégek közvetlen ellenőrzés és irányítás alá kerültek, üzletkötőik beszervezését és titkosszolgálati kiképzését könnyen meg lehetett oldani, valamint a külföldre kiküldöttek kiválasztása, megbízhatóságának ellenőrzése is központilag történt. Jellemző, hogy a Szovjetunió megalakulása után a bolsevik párt kénytelen volt bizonyos területeken megtörni az állami dominanciát, koncessziókat és korlátozott magánosításokat engedélyezett, hogy elősegítse a tőke beáramlását, de a külkereskedelem állami monopóliumán ekkor sem volt hajlandó lazítani.112 Ennek magyarázata kézenfekvő. Egyrészt a bolsevik párt az első pillanattól kezdve követte a kommunista világforradalom eszményét, vagyis készült a világ meghódítására, ehhez pedig egy kiterjedt hálózatra volt szükség, amely propagandát terjesztett és információkat gyűjtött, vagyis titkosszolgálati feladatokat látott el. A külkereskedelmi kapcsolatrendszerek és a külföldön létrehozott kereskedelmi képviseletek kiválóan alkalmasak erre a célra. Másrészt természetesen a külkereskedelemmel együtt jár a pénzforgalom, a tőke áramlása, amely felett a szovjet hatalom nem akarta elveszíteni az ellenőrzést. Már a húszas évek elején kialakították azt a szisztémát, amely 1945 után a blokk országaiban, így Magyarországon is, irányadó lett. Kereskedelmi irodákat hoztak létre Európa különböző országaiban, amelyekre diplomáciai misszióként tekintett a szovjet vezetés, vagyis már azelőtt képviselték a fiatal
112 Seres 2006, 82.



MESÉS KÉMJÁTSZMÁK
46
kommunista ország érdekeit, mielőtt a befogadó állam hivatalosan elismerte volna a Szovjetunió létét. Berlinben egy nyolcszáz főt foglalkoztató kirendeltség működött a húszas évek elejétől, amely a német területeken kívül tárgyalásokat folytatott a régió más országaival is, így például Magyarországgal.113 A Tanácsköztársaság elmenekült vezetői közül többen itt találtak menedéket. A képviselet kimagaslóan nagy létszámát propaganda és titkosszolgálati/pénzügyi tevékenység indokolta. A polgárháborúba süllyedt orosz birodalmat egy maroknyi, emigrációból visszatért értelmiségi csapat gyűrte maga alá és kényszerítette rá a helyi társadalom számára teljesen idegen filozófiáját. Külső pénzügyi támogatás nélkül ez aligha lett volna megvalósítható. A bolsevik párt koncessziók adásával beengedte a nyugati tőkét az országba, külföldön alapított vegyesvállalataiban pedig társtulajdonosként emelte maga mellé a nagy konzorciumokat és bankcsoportokat, amelyek finanszírozták az üzleteket, és hiteleket nyújtottak a szovjet rendszer kiépítéséhez.114 Az így előteremtett tőkéből jutott a nyugati baloldali mozgalmak támogatására, a kommunista testvérpártok hálózatának kiépítésére is. Ezen pártok illegális finanszírozására pénzügyi csatornákat épített ki a sztálini Szovjetunió, amelyet aztán egészen a nyolcvanas évek végéig működtetett. A két világháború közötti magyar vezetés óvatos volt a szovjetekkel szemben, a kommün 133 napjából okulva igyekezett gátat vetni a kommunista propaganda terjesztésének, de teljesen nem tudott elzárkózni a gazdasági kapcsolatok elől. Trianon után a magyar kormány rá volt kényszerülve, hogy orosz földről importáljon nyersanyagokat, különösen olajat: 1921 és 1924 között szinte kizárólag a grozniji olajmezőkről áramlott a fekete arany hazánkba.115 A nyersanyaghiány okozta kiszolgáltatottság és az ipari-pénzügyi lobbi hatására a magyar kormányzat is kénytelen volt felvenni először csak a gazdasági, majd a politikai kapcsolatot a kommunista hatalommal, de vigyázott arra, hogy Budapesten ellenőrizhető számú szovjet „kereskedő” állomásozzon. A Horthy Miklós nevével jegyzett, két világháború közötti időszak erős antikommunista
113 Seres 2008, 420. 114 Seres 2006, 81–83. 115 Seres 2008, 413.



47
„MAGYAR MAFFIA”
beállítottsága ellenére sem tudta a földalatti kommunista hálózatot felszámolni Magyarországon. A Komintern magyar tagozata jelentős szerepet játszott a nemzetközi illegális kommunista mozgalmak munkájában, a „magyar maffiaként”116 emlegetett csoport a legkeményebb magja volt a vörös polip szervezetének szerte a nyugati világban, Moszkva közvetlen utasításai szerint készítették elő a terepet a bolsevik világforradalom számára. Munkájuk során gyakorlatot szereztek a fekete pénzek transzferálásában, alaposan kitanulták a titkos átutalások, fedett pénzmozgatások művészetét, a földalatti konspiráció minden csínját-bínját, így nem meglepő, hogy 1945 után magyar származású „szakembereket” találunk az internacionalizmus finanszírozásának fontos figurái között a semleges Svájcban. Svájc a világ pénzügyi központjaként kulcsfontosságú volt a huszadik század véres történelmében annak ellenére – vagy éppen amiatt –, hogy mindkét világháború alatt sikerült garantálni a semlegességét. Az alpesi ország bankjai szemrebbenés nélkül asszisztáltak akár a náci, akár a kommunista vagyonok megőrzéséhez, biztosították a pénz áramlását, és banktitokra hivatkozva adtak lehetőséget arra, hogy ezeket a tisztázatlan hátterű összegeket következmények nélkül lehessen felhasználni akár törvénytelen célokra is. Az amerikai hírszerzés természetesen igyekezett feltérképezni a kommunista hálózatok pénzáramlásának az útját, így ismerte a Svájcban tevékenykedő magyar összekötőket. Andreas L. Gal néven említi a CIA a Kelimpex igazgatóját, akinek titkos számláját a zürichi Schweizerische Bankgesellschaft nevű pénzintézet kezelte.117 A Kelimpex a korai állami külkereskedelmi cégek egyike volt, 1948-ban alapították, és forgalmazási körébe tartoztak az energiahordozók – például a nyersolaj –, a különböző kemikáliák, és minden valószínűség szerint műszaki cikkekkel is kereskedett. (1949 folyamán a Kelimpex egy részéből alapították meg a Chemolimpex nevű céget.) A CIA szerint Gál a magyar kommunista vezetés megbízásából fegyverek és katonai technológiák beszerzéséért volt fe
116 Erről lásd részletesen: Koch 2014. 117 CIA, FOIA, Hungarian Economic Activities in Western Europe, 1949. november 17. https://www.cia.gov/library/readingroom/docs/CIA-RDP82-00457R003600470003-2.pdf (Letöltés: 2019. augusztus 16.)



MESÉS KÉMJÁTSZMÁK
48
lelős, titkos fegyvervásárlásokat intézett svájci székhelyéről. A feladatok ellátásához szükséges összeg – az amerikaiak szerint néhány százezer dollár – az említett titkos számlán állt rendelkezésére, de arról nem szól a jelentés, hogy az itt található pénzek milyen forrásból származtak. Andreas L. Gal feltehetően nem más, mint Gál Lajos Endre, a Magyar Külkereskedelmi Bank későbbi vezérigazgatója, aki 1956 novemberében Bécsből hazaszállította Fekete Jánost (Fekete a forradalom napjaiban a szomszédos fővárosban ragadt).118 Gál 1950től a Külkereskedelmi Minisztérium főosztályvezetője volt, és több olyan pénzügyi visszaélés is köthető a nevéhez, amelyet az államvédelem számon tartott ugyan, de a felelősségre vonás soha nem történt meg és Gál karrierje is töretlen maradt – a CIA adatai alapján arra gondolhatunk, hogy azért élvezett védelmet, mert seftes pénzügyeit nem saját szakállára, hanem megbízásból intézte. Már 1945-ben jelentették róla, hogy Csehszlovákiába utazott, ahol egy gépkocsivezetőtől ellopott 12 ezer koronát és 14 ezer pengőt. A bűncselekmény kiderült, és a pártbizottság visszafizetésre kötelezte Gált, aki ennek akkor tett eleget, amikor a pengő teljesen elértéktelenedett.119 Minisztériumi tisztviselőként „több olyan cselekményt követett el, amelyek szabotázs jellegűek voltak,”120 például késleltetett bizonyos szállítmányokat, amiért a magyar félnek jelentős kártérítést kellett fizetnie, vagy rászorított egyes külkereskedelmi vállalatokat arra, hogy eleget tegyenek olyan követeléseknek, amelyeket külföldi cégek támasztottak anélkül, hogy a magyar fél elismerte volna annak jogosságát. Ezzel a módszerrel például egy argentin cégnek több mint félmillió amerikai dollárt juttatott 1952-ben, de több esetben értesítették arról az államvédelmet, hogy tízezer dollár nagyságrendben fizettetett ki különböző mondvacsinált jogcímeken kártérítéseket nyugati vállalatok számára – vagyis a magyar gazdaságtól vonta el a titkos megbízatásokhoz szükséges összegeket. 1957–58 folyamán a berni magyar kereskedelmi kirendeltség vezetőjeként az Elektroimpex megbízásából vásárolt Omega óráknak csak a 10%-át szállíttatta Magyarországra, a többit egy svájci kereskedő segítségével – az Omega kereskedelmi hálózatát megkerülve – Svájcban és más
118 Benda 1999, 131. 119 ÁBTL 3.2.4. K-614. 19. Jelentés, 1960. május 14. 120 Uo. 20.



49
„MAGYAR MAFFIA”
nyugati államokban adta el, ezzel nemcsak a magyar gazdaságot károsítva, de érdeksérelmet okozva az óragyárnak is, amely szankció gyanánt megszakította a kapcsolatot az Elekroimpexszel. Gál számos hasonló üzletet bonyolíthatott le a nemzetközi kommunista mozgalom finanszírozását segítve, hálából 1960-ban a Magyar Külkereskedelmi Bank első emberévé nevezték ki. Gál jobbkezeként említi a CIA Oblath Györgyöt, aki a Lignimpex képviseletében tartózkodott ekkor Svájcban.121 Oblath György kulcsfigurája volt a később kialakuló külkereskedelmi lobbinak; bár állambiztonsági anyagai a forradalom alatt megsemmisültek, annyi a magyar források alapján is tudható, hogy az ötvenes évek közepétől már egészen biztosan hálózati személyként segítette a politikai rendőrséget „Petneházi” fedőnéven.122 Később több külföldi kiküldetést is kapott: indiai, majd római kereskedelmi tanácsosként már a katonai felderítés, vagyis az MNVK-2. megnyertjeként dolgozott, és a hetvenes évek közepétől egy stratégiai szerepet játszó részvénytársaság, az Intercooperation Rt. vezérigazgatója lett.123 Az Intercooperation többek között a Siemens céggel való együttműködésért volt felelős, erről a könyv egy későbbi fejezetében még olvashatnak. Oblath korai titkosszolgálati tevékenységéről azonban nem maradtak fenn magyar források – legalábbis a jelenleg kutatható anyagok között nem találhatók –, így a CIA információi rendkívül értékesek. Az amerikai hírszerzés szerint tehát Oblath szintén titkos vásárlásokat bonyolított a negyvenes évek végén Svájcban: katonai célú autógyártási felszereléseket és rádióberendezéseket szerzett be a szovjet blokk számára.124 Sebes Sándort a svájci magyar kommunista tevékenység egyik központi figurájának tartotta az amerikai hírszerzés. Ő maga nem vett részt a vásárlásokban, azonban a magyar pénzügyi és bankműveletek irányítójaként nevezik
121 CIA, FOIA, Hungarian Economic Activities in Western Europe, 1949. november 17. https://www.cia.gov/library/readingroom/docs/CIA-RDP82-00457R003600470003-2.pdf (Letöltés: 2019. augusztus 16.) 122 ÁBTL 3.2.1. Bt-463. 19. Szolgálati jegy, 1961. augusztus 1. 123 Erről részletesen lásd: Borvendég 2017. 124 CIA, FOIA, Hungarian Economic Activities in Western Europe, 1949. november 17. https://www.cia.gov/library/readingroom/docs/CIA-RDP82-00457R003600470003-2.pdf (Letöltés: 2019. augusztus 16.



MESÉS KÉMJÁTSZMÁK
50
meg, aki valutabeszerzéseket végzett, és a magyar üzletekből Svájcban befolyt összegek elosztásáért, szállításáért volt felelős: állítólag bőröndökben vitte a támogatásokat a nyugati országokban működő kommunista pártoknak. Sebes jól ismerte a nemzetközi kommunista hálózatokat, fiatalon csatlakozott az illegálisan működő Kommunisták Magyarországi Pártjához, propagandatevékenysége közben pedig többször is lebukott, így megjárta a magyar börtönöket. 1936-ban Spanyolországba szökött, és a polgárháborúban a köztársaságpártiak oldalán harcolt a Nemzetközi Brigádok tagjaként. A háború alatt a francia kommunistákhoz csatlakozva, az ott működő magyar pártszervezetnél töltött be titkári funkciót. 1945 után hazatért és a Magyar Kommunista Párt (MKP) Gazdasági Osztályának lett a vezetője, de ezek szerint nem pusztán a magyar gazdasági ügyekkel foglalkozott, hanem a jól ismert nemzetközi kapcsolatrendszerein keresztül a nyugati kommunisták támogatását is szervezte. A jelentés szerint Sebes juttatta el az Olasz Kommunista Párt kampányára szánt pénzeket a Svájcban vezetett magyar tulajdonban lévő bankszámlákról Olaszországba, de ő volt az is, aki megszervezte a francia kommunisták által irányított sztrájkok finanszírozását. Mindezt a CIA tudomása szerint magyar cégek által bonyolított üzletek profitjából fedezték, vagyis a hároméves terv időszakában, amikor az ország irtózatos erőfeszítéseket tett arra, hogy a háborús pusztítást helyreállítsa, az olasz és francia testvérpártok támogatására is vont el pénzeket a pártvezetés. A svájci magyar „üzletemberek” között tartotta nyilván a CIA Révai Bélát, akit tudomásuk szerint azzal bíztak meg, hogy amerikai dollárt szerezzen és kezelje az összegyűjtött valutát. A zürichi Mobiliare Verkehrs Bankban dolgozott, amelynek tulajdonosai állítólag magyar emigránsok voltak, és a magyar cégek által Nyugaton bonyolított üzletek finanszírozására szakosodtak.125
125 Uo.



51
„MAGYAR MAFFIA”
A titokzatos háttérember: Nyerges János
A hivatkozott jelentés legértékesebb része az a megállapítás, hogy a korábban felsorolt személyek tevékenységét két diplomata irányította és felügyelte Svájcban, akik szükség esetén diplomáciai védelmet is tudtak nyújtani számukra. Ez a két ember Száll József és Nyerges János volt.126 Száll az 1945 utáni diplomaták egyik legellentmondásosabb figurája, akinek karrierje elképesztő sebességgel ívelt felfelé.127 A háború alatt már bekapcsolódott az illegális kommunista mozgalomba, 1945 után egy ideig a Szabad Nép szerkesztőségében dolgozott, de már 1946-ban Bernbe helyezték követségi titkárnak. Feladata – későbbi visszaemlékezése szerint – a háború alatt Svájcban letétbe helyezett magyar vagyonok hazaszállítása volt, vagyis valóban tagja lehetett a Svájcban tevékenykedő magyar kommunista hálózatnak, amely a nemzetközi munkásmozgalom támogatására szánt pénzek felett diszponált. Száll gazdasági tevékenysége nemcsak az amerikai hírszerzésnek tűnt fel, de a svájci felderítőszolgálat is a Komintern ügynökét látta Szállban, fel is merült, hogy kiutasítják az országból, de végül úgy döntöttek, hogy felesleges megterhelni a két ország viszonyát egy ilyen diplomáciai kellemetlenséggel, amikor az utód nyilvánvalóan Száll félbehagyott munkáját fogja folytatni.128 Száll 1950-ig tartózkodott Svájcban, ahol mindvégig szoros barátságot ápolt Nyerges Jánossal. Hazaérkezése után több külföldi kiküldetéssel bízták meg, állomásozott Kínában, Jakartában és Párizsban is, de a legnagyobb ismertségét azzal szerezte, hogy 1970-ben családjával együtt emigrált, miután felmerült a gyanú, hogy gazdasági bűncselekményeket követett el. Az amerikai titkosszolgálat alaposan kihallgatta, végül Olaszországban telepedett le, ahol a nyolcvanas években belekeveredett a P2 szabadkőműves páholy körül kirobbant botrányba, amelynek tagjai sorában szerepelt. Jelen kötet szempontjából mégis Nyerges János az érdekesebb figura kettejük közül, sőt meg merem kockáztatni a kijelentést, hogy Nyerges az egyik legfonto
126 Uo. 127 Száll József életútjáról lásd: Andreides 2019. 128 Andreides 2019, 35.



MESÉS KÉMJÁTSZMÁK
52
sabb kulcsembere a külkereskedelmi lobbiként meghatározott érdekcsoportnak. Már a két világháború között is kapcsolatot tarthatott a kommunista internacionáléval, majd 1945 után a szocializmus teljes időszakán keresztül töretlen maradt háttérben megbúvó, de jelentős informális hatalma, amellyel beleszólt az ország külkereskedelmi politikájába. Gyakorlatilag Nyerges volt az, aki nemcsak alakította és irányította a kapitalista Nyugattal való gazdasági kapcsolatokat, de meghatározója volt a Közös Piaccal folytatott tárgyalásoknak is. A hatvanas évektől kezdve szorgalmazta, hogy Magyarország nyisson az Európai Gazdasági Közösség (EGK) felé, és rá akarta kényszeríteni a nyugati országokat, hogy törjék meg protekcionista politikájukat Magyarországgal szemben. Ezen elképzelések mentén vezette az Általános Vám- és Kereskedelmi Egyezményhez (GATT) való csatlakozási tárgyalásokat is. Germuska Pál kutatásai alapján kijelenthető, hogy mivel Nyerges várakozásai nem teljesültek, a nyolcvanas évek közepére hátráltatójává vált a Közös Piaccal folytatott kapcsolatoknak: csak a GATT-megállapodás alapján tartotta elfogadhatónak a kereskedelmi megállapodásokat, nem értett egyet azzal, hogy Magyarország engedményeket tegyen Brüsszelnek.129 Nyerges 1945 előtti életéről viszonylag szűkösek az adatok.130 1918 karácsonyán született, és hamar árvaságra jutott: édesapja 1920-ban a fehérterror áldozatává vált. Életrajzi adataiból nem derül ki, hogy az apa milyen funkciót látott el a Tanácsköztársaság idején, amiért megölték, viszont úgy tűnik, mindez a későbbiek során nem korlátozta a fiú lehetőségeit. Édesanyja és nagybátyja nevelte fel, 1937-ben érettségizett Újpesten, Kardos László – a Györffy kollégium későbbi igazgatója, a népi kollégiumi mozgalom kezdeményezője – osztálytársaként. Felsőfokú tanulmányait Bécsben kezdte meg, majd Párizsba került, ahol az École
129 Germuska 2019. Horn Gyula így emlékszik vissza memoárjában arra, hogy Nyerges János milyen szerepet játszott a nyolcvanas évek végén folytatott gazdasági tárgyalásokban: „A szovjetek mellett a külkapcsolatokért felelős magyar vezetők, főleg Nyerges János, mindent megtettek a tárgyalások [ti. az EGK-val való megbeszélések] megtorpedózása érdekében. Még 1988 tavaszán is görcsösen hajtogatták ezek a »jóemberek«, hogy Magyarországnak a szocialista közösséggel kell fejlesztenie a kapcsolatokat.” Horn 1991, 142–143. 130 Nyerges János személyes hagyatékát Budapest Főváros Levéltára őrzi a BFL XIV. 43. számú jelzet alatt. Sajnos ezeket az iratokat nem tudtam felhasználni Nyerges János életútjának és szakmai tevékenységének felvázolásához, mert a család nem járult hozzá a kutatáshoz.



53
„MAGYAR MAFFIA”
des Hautes Études Commerciales főiskolán szerzett kereskedelmi diplomát.131 A következő évben kereskedelmi gyakornokként járta a nagyvilágot, de egyelőre nem lehet tudni, hogy milyen cég vagy szervezet anyagi segítségével tudta ezt megtenni; életrajzi összefoglalójából mindössze annyi derül ki, hogy Dél-Afrikába került, majd Svájcba „lett delegálva.”132 Homályos megfogalmazás mindez, amelyből semmi kézzelfogható következtetést nem lehet levonni, viszont később az államvédelem többször utalást tett Nyerges jó kapcsolataira a svájci kommunista párt vállalatainál,133 valamint a különböző bankügyletek bonyolításánál az ő szakértelmére hagyatkoztak.134 Mindez alátámasztja a CIA azon értesülését, hogy a nemzetközi kommunizmus pénzügyeinek felügyelete – legalábbis az a része, amelyet magyarok intéztek – hozzá tartozott. Nem elképzelhetetlen, hogy már a két világháború között csatlakozott valamelyik földalatti szervezethez, amelynek segítségével kereskedelmi gyakorlatot szerezhetett a világ számos pontján. Tudása és tapasztalatai mindenesetre nélkülözhetetlenné tették 1945 után. Önéletrajza szerint 1939-ben tért haza és 1940-től munkaszolgálatot teljesített. 1944-ben Borba került, ahonnan megszökött; csatlakozott a jugoszláv partizánokhoz, majd a Vörös Hadsereghez, részt vett a dunántúli hadjáratban, és Románia területén szerelt le 1945 augusztusában.135 1945. szeptember 10étől dolgozott a Külkereskedelmi Igazgatóságon, és 1946 októberén delegálták Bernbe (van olyan dokumentum is, amely azt állítja, hogy már 1945 októberétől Svájcban tartózkodott),136 ahol a külkereskedelmi kirendeltség megszervezését bízták rá. Ekkor a Budapesti Főkapitányság Gazdasági Rendészeti Osztályának megbízásait teljesítette „elvtársi alapon”,137 azonban a szervezetet hamarosan beolvasztották a Belügyminisztérium Államvédelmi Hatóságába (BM ÁVH), így 1948 őszétől már az államvédelem rezidenseként látta el a feladatait. Emellett hozzá tartozott a külkereskedelmi vállalatok által megkötött
131 ÁBTL 3.2.1. Bt-481/1. 27. Jelentés, 1950. november 9. 132 ÁBTL 3.2.1. Bt-481/1. 14. Jelentés, 1950. október 3. 133 ÁBTL 3.2.1. Bt-481/1. 91. Svájci tárgyalások, 1951. szeptember 11. 134 ÁBTL 3.2.1. Bt-481/1. 68. Jelentés, 1951. április 18. 135 ÁBTL 3.2.1. Bt-481/1. 9. Önéletrajz, 1950. május 11. 136 ÁBTL 3.2.1. Bt-481/1. 130. Jelentés, 1953. január 28. 137 ÁBTL 3.2.1. Bt-481/1. 3. Adatlap, 1950. április 28.



MESÉS KÉMJÁTSZMÁK
54
üzletek ellenőrzése és a vállalati képviselők külföldi tevékenységének a felügyelete. Elsősorban gazdasági híranyagot kellett gyűjtenie, de megbízták hadászati információk szerzésével is: azokat az üzemeket kellett szemmel tartania, ahol hadicikkeket gyártottak.138 Nyergesre fontos feladat hárult a MAORT-per előkészítésénél is: ő gyűjtötte össze a bizonyítékot Gombosi Zoltán svájci illegális üzletével kapcsolatban, amelybe az ásványolaj-gazdálkodási biztos végül belebukott. A szociáldemokrata Gombosi 1945. április 1-jétől töltötte be ezt a posztot, és pártja, valamint saját hasznára igyekezett a zalai olajmezők kitermelését befolyásolni, ezzel öszszeütközésbe került a kommunista párt vezetőségével.139 Gombosi 1946-ban olajszállítási szerződést kötött a svájci Erpag Erdöl Producte AG-val, de a szerződés feltételeit később önhatalmúlag megváltoztatta anélkül, hogy az érintett feleket értesítette volna, ezzel félrevezette mind a svájci vállalatot, mind a magyar olajtársaságot.140 A legfőbb probléma azonban abban rejlett, hogy a szerződésben lekötött olajra nem volt fedezet, ugyanis azt a Szovjetunióba, Csehszlovákiába és Jugoszláviába kellett szállítani – vélhetően jóvátétel gyanánt.141 Gombosi a szociáldemokrata párt színeiben felügyelte a magyar olajipart, így attól függetlenül a kommunista párt célkeresztjében állt, hogy követett-e el gazdasági visszaélést vagy sem. Az ország szovjetizálását szisztematikusan végrehajtó kommunisták számára a MAORT-per lefolytatása a nagy gazdasági perek sorába illeszkedve elsősorban a részben külföldi tulajdonban álló vállalat átvételét, az olaj feletti rendelkezés megszerzését szolgálta, de éppen Gombosi esetében a rivális szociáldemokraták perifériára szorítását is elősegítette.142 Nyerges elkötelezett kommunistaként asszisztált az államvédelem által kreált ügy felgöngyölítéséhez, de más vonalon is segítette a szociáldemokraták félreállítását. Bernbe kerülésekor felettese, a szociáldemokrata Beck János nem volt hajlandó feltétel nélkül asszisztálni Nyerges üzleti játszmáihoz, így félreállítása
138 ÁBTL 3.2.1. Bt-481/1. 6. Feljegyzés, 1950. április 25. 139 Pál 2013. 140 Uo. 141 ÁBTL 3.2.1. Bt-481/1. 19. Jelentés, 1950. október 11. 142 A gazdasági perekről lásd: Cseszka 2012; Szörényi 2012; Szörényi 2013; Cserényi-Zsitnyányi 2015.



55
„MAGYAR MAFFIA”
elkerülhetetlenné vált a kommunista párt számára. Nyerges a CIA információi szerint mindent megtett Beck ellehetetlenítése érdekében, így a kereskedelmi attasé kénytelen volt 1948-ban emigrálni, ezzel megadva a lehetőséget helyettesének, Nyergesnek, hogy átvegye a kirendeltség vezetését.143 Nyergest 1950 októberében hazarendelték saját kérésére, amelyet azzal indokolt, hogy 18 éves kora óta külföldön él, hazájában szeretne szolgálatot teljesíteni a továbbiakban.144 A Külkereskedelmi Minisztérium osztályvezetője, majd főosztályvezetője lett, a nyugati államokkal való gazdasági kapcsolatok koordinálásáért felelt. Államvédelmi szempontból igencsak fontos pozíciót látott el, így továbbra is aktív együttműködést vártak tőle az ÁVH vezetői, kapcsolattartója Bauer Miklós volt. Hatáskörébe tartozott minden kapitalista vonatkozásban lebonyolított kereskedelmi ügylet, hozzá futott be minden ezzel kapcsolatos úti jelentés, és a nyugati referatúrák felügyeletét is ellátta.145 Legjobb kapcsolatai természetesen Svájcban voltak, a helyi kommunista pártszervekkel való együttműködés életben tartását is az ő közreműködésére bízták. A svájci baloldal pártvállalatainak támogatásába valamiféle konspirációs hiba csúszott, amelynek tisztázására Nyergest küldték Bernbe: derítse fel „a lehetőséget, hogy lehet őket anyagilag jobban támogatni.”146 A svájci pártvállalatok magyar támogatásának kialakítása még Nyerges ott töltött éveire datálódik. Edgar Woog, a svájci német kommunisták vezetője és felesége, Lydia Woog alapította 1946-ban az Intra Handels AG nevű kereskedelmi céget, amelynek szolgáltatásait minden Balkán és Nyugat-Európa közötti kereskedelmi üzlet megkötésekor igénybe kellett venni.147 Ez a fajta közvetítőkereskedelem volt az alapja a baloldali mozgalmak indirekt finanszírozási mechanizmusának, amelyet a szovjetek a két világháború közötti időszakban
143 CIA, FOIA, Absorption of Power by the Communists in the Hungarian Foreign Service, 1949. augusztus 1. https://www.cia.gov/library/readingroom/docs/CIA-RDP8200457R003000310005-3.pdf (Letöltés: 2019. augusztus 20.) 144 ÁBTL 3.2.1. Bt-481/1. 14. Jelentés, 1950. október 3. 145 ÁBTL 3.2.1. Bt-481/1. 84. Jelentés, 1951. augusztus 6. 146 ÁBTL 3.2.1. Bt-481/1. 91. Svájci tárgyalások, 1951. szeptember 11. 147 CIA, FOIA, Hungarian Economic Activities in Western Europe, 1949. november 17. https://www.cia.gov/library/readingroom/docs/CIA-RDP82-00457R003600470003-2.pdf (Letöltés: 2019. augusztus 16.)



MESÉS KÉMJÁTSZMÁK
56
építettek ki. A szabad világban a kommunista pártok számára is adott volt a vállalkozás lehetősége, így cégeket alapíthattak, amelyek termelőtevékenységet a legritkább esetben folytattak, ugyanakkor jutalék ellenében beléptek harmadik szereplőként az importőr és az exportőr közé, közvetítettek az árucsere során, díjazásuk pedig a tulajdonosként szereplő kommunista pártot illette. Ezeknek a vállalkozásoknak a fénykora a hidegháború beköszöntével jött el, hiszen a leereszkedő vasfüggöny korlátok közé szorított mindenfajta kapcsolatot a két világ között, a kereskedelem is ellenőrizhetővé vált az államosítások révén, így kötelező érvénnyel lehetett ráerőltetni az árucsere-forgalomra a közvetítő cégek igénybevételét. Az Intra Handels tehát elsősorban a balkáni üzletekre specializálódott, de szintén ebben a relációban volt érdekelt a bázeli kommunisták vezetőjének, Hans Adamnak a cége, a Contrax AG is.148 A svájci pártvállalatok közé tartozott a Transmontan AG, amelyet azzal a céllal alapítottak, hogy vonzóvá tegye a nyugati tőke számára a részvételt egy magyarszovjet bányavállalatban.149 Sajnos az amerikai hírszerzés jelentése nem tér ki annak részletezésére, hogy milyen bányavállalatról lehet szó, de mindenképpen érdekes és elgondolkodtató ez az adat, hiszen arra utal, hogy a bányák államosításával párhuzamosan létrehoztak egy céget az Alpokban, amely nyugati tőkét igyekezett bevonni az iparágba. Könnyen elképzelhető, hogy az említett bányavállalat a Maszovolt, a Magyar–Szovjet Nyersolaj Rt.-t takarja: a céget 1946-ban alföldi olajkutak fúrására alapították, és a későbbiekben éppen Nyerges jelentéseiből értesülhetünk arról, hogy Svájc már Gombosi idejében és az ő leváltása után is érdekelt volt a magyar olajszállításokban. 1951-ben például Nyerges kemény tárgyalásokat folytatott a svájci partnerekkel arról, hogy Magyarország be kívánja szüntetni a nyersolaj termékek szállítását és helyette főleg gabonát exportálna.150 Magyarország számottevő mennyiségű olajat szállított a Maszovolon keresztül Európába: a CIA szerint 1948-ban megközelítően 125 ezer tonna nyersolaj exportálását tervezték a szovjet zónából – főleg orosz és román lelőhelyekről – Nyugatra, amelyet a magyarországi cég közvetített
148 Uo. 149 Uo. 150 ÁBTL 3.2.1. Bt-481/1. 89. Svájci tárgyalások, 1951. szeptember 11.



57
„MAGYAR MAFFIA”
nyilvánvalóan azzal a céllal, hogy szovjet megbízásból keményvalutát teremtsen elő.151 Svájc a későbbi évtizedek során is kiemelt jelentőségű volt a magyar külkereskedelem szempontjából, hiszen pénzügyi központként előnyös jogi környezetet biztosított a befektetők számára. A hetvenes évek elejétől a magyar jogszabályok lehetőséget teremtettek arra, hogy a kapitalista országokban a magyar vállalatok külön engedély nélkül is cégeket alapítsanak. Az így létrejött leányvállalatok előszeretettel hoztak létre újabb és újabb vállalkozásokat, amelyeket többnyire adóparadicsomokban jegyeztek be, vagyis offshore jelleggel működtettek. A cégbejegyzések egyik célországa Svájc volt. Az alpesi országban működő egyes vállalkozások gyakran visszatérő tárgyai a különböző állambiztonsági jelentéseknek, amiből arra lehet következtetni, hogy fontos partnerei voltak a szocialista Magyarország külkereskedelmének. A lausanne-i André cég például legalább a hatvanas évek elejétől kezdve kiemelt üzletfélként jelenik meg az iratokban, Fekete János szerint erősen gyanítható, hogy korrupció állhatott a gazdasági együttműködés hátterében.152 Bár az André tulajdonosairól egyelőre keveset tudunk, annyi egészen biztos, hogy a Magyar Külkereskedelmi Bank vezetőségével tartottak fenn szoros kapcsolatot: a cég vezetője, Friedrich Schenk Magyarországra érkezésekor az MKB épületében folytatott tárgyalásokat. Az André kivételezett helyzete nemcsak magyar vonatkozásban érdemel figyelmet, hanem nyugati viszonylatban is: „Az André cég, mint világviszonylatban vezető cég, eddig akadálytalanul dolgozott a szocialista országokkal, és tranzit-üzleteket a Közös Piachoz való csatlakozás után is bonyolíthat. A cég nagy tekintélye teszi lehetővé az akadálytalan ide utazásokat akkor, amikor a svájci hatóságok regisztrálják a Magyarországra utazó üzletembereket, magyar repülőgépet igénybe vevőket.”153 Minden bizonnyal nem az André volt az egyetlen cég, amely tranzitügyleteket bonyolított le a magyar vállalatokkal – a reexport kiemelt jelentőségéről később még bővebben is
151 CIA, FOIA, Hungarian Trade Policies, 1948. július 13. https://www.cia.gov/library/readingroom/docs/CIA-RDP82-00457R001600880005-7.pdf (Letöltés: 2019. augusztus 21.) 152 ÁBTL 3.1.2. M-14967. 235. Jelentés, 1960. március 3. 153 ÁBTL 3.1.2. M-19207. 147. Jelentés, 1962. július 7.



MESÉS KÉMJÁTSZMÁK
58
lesz szó –, azonban feltűnik a neve a szocialista időszak legnagyobb visszaélése kapcsán is. 1981 és 1989 között a Mineralimpex a bécsi leányvállalatán, a Mineralkontoron keresztül iráni olajat tranzitált az Egyesült Államokba úgy, hogy minden egyes dolláron 10 cent vesztesége keletkezett. Az évtizedes visszaélés dollár-százmilliókat emésztett fel, a károsult a magyar állam volt.154 A magyar oldalon jelentkező óriási veszteség az amerikai partnernél nyereségként realizálódott, amelyből korrumpálták az üzlet lebonyolítását végző kereskedőket, illetve azon pártkádereket, tisztségviselőket és pénzügyi szakembereket, akik lehetőséget biztosítottak a gazdasági bűncselekmény zavartalan folytatásához. Az állambiztonság észlelte az anomáliát az olajtranszferálás mögött, így nyomozásba kezdett, és a pénzügyi átutalásokat, bankműveleteket is igyekezett felderíteni. Miközben a Mineralkontor pénzügyi beszámolói arról tanúskodtak, hogy a cég nem termel nyereséget, az MKB-nál vezetett 1999-es számú, kiemelt titkosságú számlán rendszeresen jóváírták a bécsi leányvállalat működéséből származó profitot, amelyet az André vállalat zürichi Cantrade Bankban vezetett számlájára utaltak. A kémelhárítás vizsgálódásakor, 1984 májusában az említett számlán négy, egyenként 22–25 millió dolláros tétel szerepelt, vagyis közel százmillió amerikai dollár.155 Ez csak egy pillanatkép a számláról, amelyről rendszeresen utaltak az André cégnek összegeket – sajnos jelenleg megbecsülni sem tudjuk, mennyit, és azt sem tudhatjuk pontosan, hogy mi volt a szerepe a lausanne-i vállalkozásnak az iráni olajüzletben, mint ahogy azt sem, mikor és miképpen vette fel a cég a kapcsolatot a magyar külkereskedelemmel. Nyerges beszervezési anyagai között szerepel egy jelentés, amelyben Bauer Miklós azt a feladatot adja a KKM főosztályvezetőjének, hogy készítsen egy tervezetet arról, miképpen lehetne Svájcban egy olyan céget alapítani, amely képviselőt küldhetne Belgrádba, vagy legalább valakit rendszeres időközönként Jugoszláviába tudnának utaztatni a vállalat fedésében.156 Két héttel később Nyerges át is adott egy kézírásos feljegyzést arról, miképpen lehet a tervet kivitelezni, de sajnos
154 Erről lásd részletesen: Borvendég 2017, 111–160. 155 Borvendég 2017, 122–123. Az összeg mai értéken közel 125 milliárd forintnak felel meg. 156 ÁBTL 3.2.1. Bt-481/1. 128. Jelentés, 1952. július 4.



59
„MAGYAR MAFFIA”
az irat nem maradt fenn.157 Az ÁVH nyilván hírszerzési célra szerette volna használni a céget, amelyen keresztül behatolási csatornát biztosíthat az ellenséges délszláv államba, vagyis nem valószínű, hogy gazdasági megfontolások vezették volna az államvédelmet. Bár nem derül ki az anyagokból, hogy a terv megvalósult-e vagy sem, mégis jelzésértékű a jelentés, hiszen arra utal, hogy a magyar titkosszolgálatot már az ötvenes évek elején is foglalkoztatta egy vállalkozás alapításának lehetősége Svájcban. A későbbiek során a Pénzintézeti Központ létrehozott egy nagyon jelentős holdingot Bernben Centropa AG néven, amely további cégalapítások kiindulópontja lett a kapitalista világban. Mindebből nem következik automatikusan, hogy az André magyar tulajdonban állt, vagy kifejezetten a magyar hírszerzés alapította volna, annyit azonban bizonyít, hogy ez a lehetőség sem kizárható. A hatvanas években Nyerges könyvet írt a Kelet és Nyugat közötti kereskedelem kérdéseit boncolgatva, amelyben részletesen kifejtette, hogy a náci németek és az őket támogató erők 1944-ben mekkora kárt okoztak Magyarországnak a gazdasági javak elrablásával: „Az ország száz sebből vérzett. Vagonok százai vitték Nyugatra az aranyat, a gépeket, a nyersanyagokat. Az újjáépítéshez, a talpraálláshoz múlhatatlanul szükséges volt, hogy a nemzet visszakapja jogos tulajdonát. [...] Az USA kormánya, miután sikertelenül kísérletezett azzal, hogy a kifosztott, éhező országgal szemben a saját jogos tulajdona visszaszolgáltatását politikai zsarolásra használja fel, [...] 1948. április 15-én kiutasította a magyar visszaszolgáltatási bizottságot Nyugat-Németországból. [...] Az 1948ban bekövetkezett fordulat után még féktelenebbé vált a magyar javak elkótyavetélése Nyugat-Németországban amerikai, német és magyar fasiszta orgazdák javára.”158 Nyerges volt az, akinek a kezén átfutottak a nemzettől és az ország újjáépítésétől elvont titkos pénzek Svájcban, az ő felügyelete és irányítása alatt épült ki az a kereskedelmi hálózat, amelynek tagjai valóban egykori náci tisztek voltak – de a háború után, már a szovjet megszállás idején hazánktól elrablott javakat nem „magyar fasiszta”, hanem kommunista orgazdák kótyavetyélték el ezen hálózat segítségével.
157 ÁBTL 3.2.1. Bt-481/1. 139. Jelentés találkozóról, 1952. július 14. 158 Nyerges 1962, 15.



MESÉS KÉMJÁTSZMÁK
60
Nyergest is elérte Péter Gábornak és társainak bukása 1953-ban. Az ÁVH önállóságának megszüntetésével – 1953. július 17-én Nagy Imre miniszterelnök elrendelte az ÁVH és a Belügyminisztérium összevonását159 – és a vezetők ellen indított felelősségre vonással párhuzamosan őt is kizárták a hálózatból azzal a váddal, hogy kapcsolatot tart a svájci elhárítással.160 Parkolópályára helyezése azonban nem volt teljes és nem is tartott sokáig, kereskedelmi vonalon továbbra is tartotta vele a kapcsolatot a BM V. Osztályának külkereskedelmi elhárítással foglalkozó alosztálya.161 1955-ben már újra a kémelhárítás hálózati embereként találjuk meg őt, tanulmányozó és beszervező feladatokkal is megbízták. A forradalom alatt Nyerges valószínűleg igyekezett bebiztosítani magát minden eshetőségre, és összeköttetéseket keresett az újonnan szerveződő testületekben: felkereste egykori gimnáziumi osztálytársát, Kardos Lászlót, akivel semmiféle kapcsolatot nem tartott korábban, és önkritikát gyakorolva elmondta, hogy sok mindent átértékelt magában. Régi barátságukra hivatkozva felajánlotta szolgálatait Kardosnak, aki a Magyar Értelmiség Forradalmi Bizottságának tagjaként szerepelt a szabadságharc napjaiban.162 A hirtelen felfedezett barátság azonban tiszavirág-életű volt: Nyerges a forradalom bukása után elkerülte Kardos társaságát, akit aztán 1958-ban életfogytiglani szabadságvesztésre ítéltek. A karrierje szempontjából rendkívül ügyes lavírozása meg is hozta az eredményt: Nyerges János a Kádár-rendszer nélkülözhetetlen külkereskedelmi és gazdasági szakembere lett. Hat nyelven volt tárgyalóképes, és miközben főosztályvezetői szintnél feljebb nem emelkedett a hivatali ranglétrán, informális hatalma talán a miniszterekét is túlszárnyalta. Az állambiztonság a hatvanas évektől kezdve ügynökként már nem alkalmazhatta, legfeljebb titkos munkatársként vagy hivatalos kapcsolatként számíthatott rá hivatali beosztása miatt,163 de a gazdasági hírszerzést szakmai anyagok értékelőjeként még sokáig szolgálta.164 A politikai és a gazdasági hírszerzés vonalán kívántak tőle információkat szerezni, azonban
159 Az egyesített BM szervezeti változásairól lásd: Gyarmati–Palasik 2013. 160 ÁBTL 3.2.1. Bt-481/1. 166. Javaslat kizárásra, 1953. július 17. 161 ÁBTL 3.2.1. Bt-481/1. 169. Kapcsolatfelvétel, 1955. október 6. 162 ÁBTL 3.2.1. Bt-481/1. 225–226. Kapcsolat Kardos Lászlóval, 1965. december 30. 163 ÁBTL 3.2.1. Bt-481/2. 38. Javaslat, 1966. április 30. 164 Germuska 2018, 247–248.



61
„MAGYAR MAFFIA”
Nyerges erősen szelektálhatta, mit oszt meg a hírszerzéssel és mit nem, ugyanis az Emil Hoffmann-nal folytatott tárgyalásairól, valamint a frankfurti külkereskedelmi kirendeltségről ismert partnereivel lebonyolított üzleteiről nem adott részletekbe menő jelentéseket. Nem elképzelhetetlen, hogy ekkor már a katonai felderítés tisztjeivel és megnyertjeivel tartott fenn szorosabb kapcsolatot, hiszen a korábban Frankfurtban szolgálatot teljesítő külkereskedők az MNVK-2. emberei voltak. A hatvanas évek végén a katonai titkosszolgálat valóban felkereste Nyergest beszervezés céljából, de ennek eredménye kutatható dokumentumok hiányában nem ismert.165
Rés a „béke frontján”: Frankfurt am Main
Svájc a világ pénzügyi központjaként nélkülözhetetlen szerepet játszott a vasfüggönyön átívelő gazdasági kapcsolatok fenntartásában és finanszírozásában, de láthattuk korábban, hogy a kereskedelmi útvonalak kiépítése Nyugat-Németországban kezdődött titkosszolgálati háttérrel és a náci Németország reprezentánsainak a segítségével. Magyarország szintén hagyományos partnere volt a német iparnak és kereskedelemnek, akárcsak Oroszország, és jelentősége a hidegháborús viszonyok között éppen a Kelet és a Nyugat közötti híd kiépítésében ragadható meg leginkább, amely Kádár hatalomra kerülése után válik igazán szembetűnővé. Gyakorlatilag a szovjet megszállási övezet tagjaként Magyarország lett az egyik kapocs, amely biztosította a tőke és a technológia beáramlását a blokkba a hidegháború legfagyosabb éveiben is, utat nyitott a nyugati vállalatok számára a keleti piacokhoz, és biztosította a kétpólusú világban a német–orosz gazdasági együttműködés továbbélését. A külkereskedelem Magyarország és Németország nyugati megszállási övezetei között meglepően hamar beindult. A magyar export 1945/46-ban lényegében megszűnt, hiszen nem volt eladható felesleg, illetve ami volt, jó
165 ÁBTL 3.2.1. Bt-481/2. 63. Szolgálati jegy, 1968. március 20.



MESÉS KÉMJÁTSZMÁK
62
vátételként hagyta el az országot. 1947-től azonban fokozatosan normalizálódott a gazdasági élet, megindult az országból az elsősorban mezőgazdasági terményekre fókuszáló kereskedelmi kivitel. Korábbi legfontosabb gazdasági partnerünk, Németország 1947-ben csak a 25. helyen szerepelt a hazánkkal kereskedelmi forgalmat lebonyolító országok listáján, érdekes azonban, hogy két évvel később a négy zónára vonatkozó együttes kivitel szempontjából már a harmadik helyen állt, a Szovjetunió és Csehszlovákia után közvetlenül.166 Sőt az elkövetkező években sem csökkent jelentősen az áruforgalom Nyugat-Németország és Magyarország között, dacára a lezáruló vasfüggönynek. Központi szerepet játszott ebben az árucsere-forgalomban a frankfurti magyar kereskedelmi kirendeltség, amely – a két ország közötti diplomáciai kapcsolat hiányában – politikai szinten is képviselte hazánkat Németország nyugati tartományaiban. A frankfurti kirendeltség felállítására már 1947-ben javaslatot tett a Külügyminisztérium,167 de a nemzetközi politikai feszültségek miatt csak 1949-ben érkezett ki az első kirendeltségvezető, Bródy István, ő közvetített a két fél üzleti tárgyalásai során.168 Az angolszászok által megszállt nyugatnémet területek és Magyarország között 1947-től évente születtek kereskedelmi megállapodások, amelynek keretében számlát nyitottak a Magyar Nemzeti Banknál az árucsere pénzforgalmának lebonyolítására, és hasonlóképpen létrehoztak egy számlát egy német banknál is.169 Az éves megállapodásoktól függött a számlák kölcsönös elszámolási kerete, amelyet már a második évben, 1948-ban a tízszeresére – százezerről egymillió dollárra – növeltek, majd évről évre jelentősen emelkedett ez az összeg. Gábor Péter kutatásai azt mutatják, hogy 1949-ig – ekkor már a francia megszállás alatt lévő területek is csatlakoztak a megállapodásokhoz – a két ország közötti egyenleg Magyarország oldalán jelzett pozitívumot. 1950-re ez a tendencia megfordult, innentől kezdve magyar oldalról folyamatosan deficites volt az elszámolás;170 1952-ben már öt-hatmillió dollárral tartozott a magyar fél a
166 Gábor 2013, 238. 167 Lázár 2005. 168 Gábor 2013, 240. 169 Uo. 243. 170 Uo. 271.



63
„MAGYAR MAFFIA”
nyugatnémet partnernek, holott csak hárommillió dollár deficit volt engedélyezve. A német kereskedelmi adminisztráció magyar ügyekért felelős titkára, Herbert Schellpeper segítséget nyújtott a magyar partnereinek azzal, hogy a magyar számláról a német fél nem emelte le szabad dollárban a magyar kötelezettséget, de nyilván hosszútávon nem lehetett erre a nagyvonalúságra számítani.171 Magyarország elsősorban agrártermékeket kínált, míg nehézipari termékeket, nyersanyagokat kívánt beszerezni Németországból. Az árucsere-forgalmat jelentősen nehezítette a hidegháború kibontakozása, hiszen a keleti államokra sokkal szigorúbb kereskedelmi kvóták vonatkoztak, mint a szabad világ országaira, az évente előirányzott kontingensek egyes termékek forgalmazására behatárolták a lehetőségeket, ráadásul amerikai nyomásra egyre szigorúbban vették az embargós rendelkezéseket is. Ennek következtében a magyar külkereskedelmi képviseletnek kemény tárgyalásokat kellett folytatnia a német miniszteriális szervekkel a kontingensek emeléséért, az embargós nyersanyagok és termékek beszerzéséért – nem eredménytelenül. Mint említettem, 1949-ben érkezett a frankfurti kereskedelmi képviseletre az első állandó kiküldött Bródy István személyében. Az államvédelem szerint ő volt az, aki kiépítette a szoros képviseleti kapcsolatot Bickenbach cégével. Ebben Hans Englert kereskedelmi ügynök volt segítségére, aki kifogástalanul beszélt magyarul, hiszen korábban 12 évet töltött Budapesten a harmadik birodalom kereskedelmi attaséjaként.172 Englert kereskedelmi tanácsost a Petúr László173 szerkesztette Képes Figyelő elsők között nevezte háborús bűnösnek 1945-ben.174 Az újság így fogalmaz: „Főképpen a mezőgazdasági kivitelt szorgalmazta, mellékesen pedig a budapesti németek nemzetiszocialista életszemléletének irányítója volt.” A cikk írója szerint Englertnek szerepe volt abban is, hogy az ország
171 ÁBTL 3.2.3. Mt-425/1. 371. Jelentés, 1952. május 6. 172 ÁBTL 3.2.1. Bt-489. 16–17. Jelentés, 1951. május 30. 173 Petúr László (1904–1973) író, újságíró. Első írásai a Nyugat című folyóiratban jelentek meg, de publikált a Magyar Hírlapban, a Pesti Naplóban, az Esti Kurírban is. 1945 után közreműködött a Szabad Nép elindításában, a rendőrségi sajtóiroda megszervezésében. Az általa szerkesztett Képes Figyelő 1945 és 1949 között jelent meg. 1951-től 1964-ig az Élet és Tudomány szerkesztőségi bizottságának tagja volt. Tanított az Újságíró Akadémián, több verseskötete is megjelent. 174 (h. e.): Itt a magyarországi német háborús főbűnösök első listája. Képes Figyelő, 1945/2.



MESÉS KÉMJÁTSZMÁK
64
olajkészlete igény esetén bármikor a németek rendelkezésére álljon, függetlenül a magyar ipar szükségleteitől. Bródy István az író, Bródy Sándor harmadik fia volt,175 1894-ben született és újságíróként dolgozott. Cikkeiből kiderül, hogy már frankfurti kihelyezése előtt is részt vett a német–magyar kereskedelmi tárgyalásokban, ugyanis 1947 tavaszán látogatást tett a nyugatnémet megszállási övezetekben, útiélményéről pedig egy cikksorozatban számolt be a Haladás176 című hetilap hasábjain. Nem tudjuk, Bródy István mikor és miképpen került kapcsolatba a kommunista titkosszolgálattal, de németországi kiküldetése arra utal, hogy ekkor már együttműködött velük. 1947-ben a nyugati megszállási övezetbe utazott, ahol a Gazdasági Főtanács megbízásából kereskedelmi tárgyalásokat folytatott számos gazdaságpolitikussal. Bródy minden bizonnyal azzal a megbízatással indult Bizónia gazdasági vezetőihez, hogy rábírja őket egy kereskedelmi szerződés megkötésére, és ehhez bemutatókészletet is vitt magával magyar élelmiszeripari és mezőgazdasági termékekből: „Az én útipoggyászom ezalkalommal nagyon meglepő volt: az ingek és ruhák mellett nem az újságíró ceruzája, jegyzetkönyve és fényképező masinája feküdt, hanem szárított főzelék kis celofáncsomagokban, vegyesíznek nevezett lekvár, borsó- és babminták és fosztott libapehely papírzacskókban: egy utazó mintakollekciója.”177 1947-ben a határokon szigorú
175 Bródy Sándornak öt fia volt. Hunyady Sándor (1890–1942), a házasságon kívül született törvénytelen fiú szintén író lett. András (1892–1964) újságíró volt, különböző lapok külföldi tudósítójaként dolgozott, apja műveit ő rendezte sajtó alá. István (1894–1981) újságíróként kezdte pályafutását, az ötvenes évek elején elhagyta Magyarországot, végül Miamiban telepedett le. Illés (1899–1953) a családi legendárium szerint kivételes képzőművészeti kvalitásokkal volt megáldva, de az utókor nem igazán ismer fennmaradt képzőművészeti alkotást tőle. A húszas évek végén Amerikába vándorolt, két gasztronómiai könyve jelent meg, majd könyvet írt Edward angol király és Hitler kapcsolatáról, Gone with the Windsors címmel. Nem sokkal a könyv megjelenése után halt meg váratlanul, San Franciscóban. A legfiatalabb fiút Jánosnak hívták, ő üzleti pályára lépett, a háború után a gabonatőzsde vezetője, később az Ügető Egylet elnöke lett. Egy üzleti ügyben New Yorkba látogatott, ahonnan nem tért vissza. Emigrációban maradt már ott élő fiával, aki Vas Zoltán támogatásával 15 évesen került az USÁ-ba tanulni. Bródy János fia, Alexander Brody később a világ egyik legnagyobb reklámcégének elnöke lett. 176 A Haladás című hetilap a szélsőbaloldali és antifasiszta Magyar Radikális Párt sajtóorgánumaként 1945 és 1949 között jelent meg. Főszerkesztője Zsolt Béla volt. 177 Bródy István: Se vaj – se ágyú. Haladás, 1947. május 22. 5.



65
„MAGYAR MAFFIA”
ellenőrzés volt, utazni csak külön engedéllyel lehetett, különösen a szövetségesek által megszállt nyugatnémet területekre. Bródy mégis kedélyes, propaganda-ízű beszámolóban emlékezik meg a határátlépésről: „a vámtiszt belenézett az autóba, megkérdezte (és elhitte), hogy mennyi pénz van nálunk és a végén elkérte az útlevelemet. »Bródy« – mondta és rám nézett. »Most ment át haza, Budapest felé egy másik Bródy, az Amerikából jött, szintén autón. Nem rokonok?« »A testvéröcsém« – mondtam és elkezdtem hangosan nevetni. [...] Íme, így néz ki a valóságban a vasfüggöny: ugyanazon a napon egy családnak két fia lépi át ide-oda a határt, két egy nevet viselő testvér, akik közül egyik sem tagja semmilyen politikai pártnak, nem tartozik semmiféle erős érdekszövetkezethez és még csak gazdagnak sem nevezhető, mert egyik napról a másikra él, erején felül, fütyülve a holnapra. Két független ember, két kis nyugtalan motor, akiket semmi más nem hajt át a határokon, mint az aktivitás, a cselekvés és megismerés vágya. Vasfüggöny: mese felnőtt és hiszékeny gyerekeknek...”178 Bródy István a Gazdasági Főtanács nevében indult Németország felé. A magyar gazdaság legfőbb irányító szervét 1945 decemberében hozták létre, háromfős testület állt az élén, amelynek tagjai a miniszterelnök, az iparügyi miniszter és a közlekedésügyi miniszter voltak. A főtanács operatív munkáját a titkárság végezte, élén Vas Zoltán179 kommunista politikussal. A Gazdasági Főtanács korai időszakáról Oblath György úgy nyilatkozott, hogy „a külkereskedelmet is igen erősen kézben tartotta.”180 Vas Zoltán tehát megbízást adott
178 Uo. 179 Vas (Weinberger) Zoltán (1903–1983) a budapesti kommün idején csatlakozott a kommunista mozgalomhoz, a Kommunisták Magyarországi Pártjának tagja, a Vörös Hadsereg katonája lett. A két világháború között hosszú időt töltött börtönben, először 1921-ben tartóztatták le, de a következő évben egy fogolycserének köszönhetően a Szovjetunióba került. A Komintern ügynökeként tért vissza 1925-ben, de nem sokkal később újra bebörtönözték, 1940-ben – Rákosi Mátyással együtt – szabadult, és került vissza a Szovjetunióba. 1944-ben a Vörös Hadsereg katonájaként lépte át újból Magyarország határát. A háború után a Gazdasági Főtanács titkára, majd az Országos Tervhivatal elnöke lett. 1953-ban megfosztották tisztségeitől, a készülő cionista per egyik kiszemelt áldozata volt, de Sztálin halála megmentette őt saját elvtársai börtönétől. A Nagy Imre kormányban a Minisztertanács titkárságának vezetőjeként vállalt szerepet, majd Nagy bukása után Vas Zoltán is háttérbe szorult. A forradalom alatt közellátási kormánybiztos volt, Nagy Imréékkel együtt menekült a jugoszláv nagykövetségre, de 1958-ban kegyelembe részesítették. 180 Oblath 1985, 6.



MESÉS KÉMJÁTSZMÁK
66
Bródy István újságírónak, hogy keresse meg Németország nyugati megszállási övezetében azokat a gazdaságpolitikusokat, akik hajlandók Magyarországgal felvenni az üzleti kapcsolatokat. Bródy Karl Werkmeisterrel és – a magyar ügyek referenseként korábban már említett – Herbert Schellpeperrel tárgyalt.181 Mindketten náci tisztségviselők voltak, Werkmeister 1936 és 1944 között Budapesten szolgált diplomataként. A német megszállás után Veesenmayer helyettese volt, ő készítette elő a zsidó deportálások lebonyolítását, és szerepe volt az 1944. októberi nyilas puccs kivitelezésében is. Werkmeister elkerülte a felelősségre vonást a háború után, a német gazdaságirányítás kulcsembere lett, ő volt a vezetője annak az intézménynek, amely a Marshall-segély elosztását, felhasználását irányította. 1954-ben megkapta az egyik legmagasabb állami kitüntetést, és 1961-ben stockholmi nagykövetté nevezték ki. Ami Schellpeper múltját illeti, szintén a hitleri időszak fontos embere volt, a náci Németország képviselőjeként ő is kapcsolatot tartott Magyarországgal. A háború alatt hosszabb időt töltött hazánkban, „ő irányította a mezőgazdasági termények Németországba való kiszállítását.”182 1945 után néhány hónapig internáló táborban raboskodott, de egy Griffin nevű angol tiszt szabadlábra helyezte – vélhetően valamelyik szövetséges hírszerző szolgálat hozzá is fűzhetett együttműködésre vonatkozó reményeket, így hamar visszakerült arra a területre, amelyen korábban dolgozott.183 Bródy cikksorozata rendkívül fontos dokumentum, hiszen minden bizonynyal a németekkel folytatott első gazdasági tárgyalás történetét rögzíti, a nyitányát egy évtizedekig tartó üzleti kapcsolatnak, amely meghatározta a szocialista Magyarország külkereskedelmi lehetőségeit. 1947 tavaszán a kommunista párt követet küldött a néhány évvel korábban még hazánkban állomásozó náci tisztekhez, akik személyükben is felelősek voltak a magyar zsidóság deportálásáért, az ország gazdasági kifosztásáért. A követ egy nagymúltú zsidó család leszármazottja volt, aki számos rokonát veszítette el a vészkorszak szörnyűségei során. Maga a szerző is érzi, felmerülhet az olvasókban az a kérdés, hogy miképpen magyarázható az antifasiszta és a holokauszttal kiemelkedően sokat
181 Bródy István: Se vaj – se ágyú. Haladás, 1947. június 19. 9. 182 ÁBTL 3.2.4. K-472. 45. Tanulmányozási terv, 1952. április 21. 183 ÁBTL 3.2.3. Mt-425/1. 87. Junger jelentése a miniszteriális vonalról, dátum nélkül.



67
„MAGYAR MAFFIA”
foglalkozó lap zsurnalisztájának kereskedelmi tárgyalása a náci Németország „imperialisták” által megszállt övezetében olyan személyekkel, akik kivétel nélkül a Harmadik Birodalom kiszolgálói voltak. Bródy válasza opportunista magyarázatot ad a jelenségre, és talán számunkra is érthetőbbé teszi a felvázolt kollaboráció morális hátterét: „A kérdésre az a felelet, hogy az élet törvénye nem ismer más szempontot, mint a materiálist, a természetest. Aki ennek a törvénynek nem engedelmeskedik, legyen az egy ember, vagy egy egész nemzet, belehal a hősiességbe, az érzelmekbe, a büszkeségbe, a bújába, a gyűlölségébe, vagy a szeretetébe.”184 Bródy 1947-es kiküldetését hamarosan egy delegáció követte Németországba, és megkezdődtek a hivatalos tárgyalások, amelyek során éves kereskedelmi megállapodások születtek a két fél között. Bródy Istvánnak azonban továbbra is kulcsszerepet szántak, 1949-ben Frankfurtba került, a kereskedelmi kirendeltség vezetését bízták rá. Hamarosan a magyar államvédelmi szervek azzal gyanúsították meg, hogy kapcsolatban állt az amerikai titkosszolgálattal, ami az előzmények olvasatában elképzelhetőnek tűnik, hiszen láthattuk, hogy a magyar kereskedők német üzleti partnereit az Egyesült Államok hírszerzése is támogatta, így rajtuk keresztül könnyen elérhettek a magyarokig, ráadásul a CIA archívumában is számos olyan jelentés található, amelyből kiderül, hogy a frankfurti magyar kereskedelmi kirendeltség munkatársait potenciális informátorként kezelték, tehát igyekeztek megkörnyékezni őket. Érdekes adalék az államvédelem által archivált jelentések között egy Andreas Bródyra vonatkozó irat, amelynek információit a nyugatnémet Alkotmányvédelmi Hivataltól sikerült beszerezniük. (Arra sajnos semmiféle utálást nem találtam, miképpen fértek hozzá ezekhez az információkhoz.) A német elhárítás szerint Andreas Bródy egy gazdasági hírszerző szolgálatot irányított a szovjetek megbízásából frankfurti székhellyel, legfontosabb üzleti partnerei pedig Bickenbach és üzlettársa, Englert voltak. A magyar származású Bródy 1944-ig gabonakereskedelemmel foglalkozott, majd a háború után Moszkvába került, ahol állítólag tanfolyamokon vett részt. 1946-ban tért vissza Magyarországra, de ekkor azonnal Németország
184 Bródy István: Se vaj – se ágyú. Haladás, 1947. június 19. 9.



MESÉS KÉMJÁTSZMÁK
68
nyugati övezetébe küldték; itt a szovjet titkosszolgálat helyi rezidenseként tevékenykedett, minden Magyarországról Németország nyugati tartományaiba utazó személynek jelentkeznie kellett nála. A német elhárítás szerint Andreas Bródy irodájának dolgozott fia, Bródy István.185 Tudjuk, hogy Bródy István édesapja Bródy Sándor volt, de létezett egy András nevű bátyja. Bródy András újságíróként ismert, több lap külföldi tudósítójaként is kereste kenyerét, és a harmincas években az Ufa Magazin felelős szerkesztője volt. Vajon Andreas Brody azonos lenne Bródy Andrással? A jelenleg rendelkezésre álló információk alapján ez tűnik a legkézenfekvőbb interpretációnak. A nyugatnémet jelentés magyarnyelvű fordítását nem véletlenül fűzték le egy olyan dossziéba, amely a frankfurti kirendeltség munkájának anyagait tartalmazza: a magyar hírszerzés számára fontos lehetett, hogy az ellenséges elhárítás mit tudhat a Bródy testvérekről. E jelentés alapján azt feltételezhetjük, hogy a két Bródy fivér kapcsolatban állt a szovjetekkel, ezáltal érthető lenne, miért a középszerű újságírót, Bródy Istvánt bízták meg 1947-ben egy stratégiai fontosságú kapcsolat megteremtésével – azt a lehetőséget, hogy minden előzmény nélkül esett volna rá a választás, mellőzhetjük. A moszkovita Vas Zoltán küldte Bródy Istvánt a nyugatnémet övezetbe tárgyalni, és ő volt a kapcsolattartója Bródy Jánosnak is, aki a testvérek közül egyedüliként foglalkozott gabonakereskedelemmel. Vas Zoltán a Komintern egyik vezetője volt a két világháború között, elképzelhető, hogy a Bródy fivérek iránti bizalma még az illegális mozgalmi időkből származott. István kezdő újságíróként Berlinben, a nyugati kommunista hálózatok korabeli központjában dolgozott, „ahol akkor nagy magyar kolónia élt.”186 Nem ismerjük Bródy István berlini kapcsolatrendszerét, de tudjuk, hogy a kommün bukása után sok magyarországi kommunista kapott feladatot a Kominterntől a német fővárosban, a Tanácsköztársaságban kompromittálódott vörösök egy része oda menekült. András és István életútjában közös pont, hogy a harmincas években a német tulajdonban lévő Ufa filmstúdiónak dolgoztak, egy visszaemlékezés szerint István az Ufa budapesti igazgatójaként tért vissza Berlinből.187 (Nem mellékes, hogy a harmincas évektől
185 ÁBTL 3.2.3. Mt-425/3. 974–976. Jelentés dr. Andreas Bródyról, 1951. szeptember. 186 Márer György: Az utolsó mohikán. Amerikai Magyar Népszava, 1981. október 9. 10. 187 Uo.



69
„MAGYAR MAFFIA”
az Ufa egyre inkább a náci propaganda szócsöve lett.) A Komintern elsődleges célpontja a művészetek, a kultúra világa volt, igyekezett a baloldali eszmékkel szimpatizáló társutas értelmiséget mindinkább behálózni.188 A bohém életet élő Bródy Illés (István öccse, feltehetően ő volt az, aki ugyanazon a napon lépte át a határt, mint a kereskedelmi kiküldetést végrehajtó bátyja) a harmincas évektől kezdve járta a nyugati világot, végül Amerikában kötött ki, de 1947-ben őt is gond nélkül engedték át a határon bátyja szerint. Milyen úti passzusa lehetett vajon? Elképzelhető, hogy Bródy Sándor fiai a kommün bukását követő években a Kominternen, vagy valamilyen más nemzetközi hálózaton keresztül kötődtek a szovjet titkosszolgálatokhoz? Ez magyarázatot adna a Bródy család szerepére 1945 után, és arra is, miért olyan nehéz információkat találni róluk annak ellenére, hogy Bródy István frankfurti megbízatása feltételezné a magyar hírszerzéssel való folyamatos kapcsolattartást. Források hiányában mindez csak egy a lehetséges magyarázatok közül. Bródy Istvánt 1950-ben Kubába küldték, itteni tevékenységéről jelenleg mindössze annyit tudunk, hogy sikertelenül próbált magyar termékekkel betörni a kubai piacra. (A szigetország vállalatai ekkor még nem szívesen kötöttek üzleteket a szatellit államok kereskedőivel, kivéve a havannai Jose Schachtert.189) 1951-ben Bródy István „disszidált”, de erről szinte semmilyen információ nem került elő, csak annyit lehet tudni, hogy kubai áthelyezésekor magával vitte a frankfurti kirendeltségen lévő dokumentációt. Vajon előre eltervezte, hogy átáll a másik oldalra, azért nem hagyta ott a titkos iratokat? Vagy szökése csak megrendezett volt, és a nagyobb hitelesség érdekében tartotta magánál a különböző megállapodások papírjait, hogy legyen mivel csalit dobnia az ellenséges titkosszolgálatnak? Bármelyik lehetőség elképzelhető. Bródy István további életútjáról egy, a halála után megjelent újságcikkből értesülhetünk.190 Eszerint először Párizsban élt, majd Kubában talált megélhetést egy nagyvállalatnál, ahol az volt a feladata, hogy „a világ jelentősebb lap
188 Erről lásd: Koch 2014. 189 CIA, FOIA, Current Intelligence Digest, 1952. március 18. https://www.cia.gov/library/readingroom/docs/CIA-RDP79T01146A000800230001-5.pdf (Letöltés: 2019. augusztus 21.) 190 Márer György: Az utolsó mohikán. Amerikai Magyar Népszava, 1981. október 9. 10.



MESÉS KÉMJÁTSZMÁK
70
jaiból időről-időre gazdasági vonatkozású hírszemlét állított össze.”191 Castro hatalomra jutása után az Egyesült Államokban telepedett le, Miami Beachen élt, az öböl partján egy hatalmas bérpalotában. „Megfigyelésünk szerint Bródy Pistáék jómódban éltek. Fizetését továbbra is kapta az egykori kubai vállalattól” – írja a visszaemlékező. Bródy István földi maradványait édesapja sírjába helyezték végső nyugalomra a Rákoskeresztúri köztemetőben 1981-ben. Junger Károly lett Bródy utódja a frankfurti kereskedelmi kirendeltség élén 1950-ben. Az eltűnt iratok miatt majdnem bajba került, mert az átadás-átvétel idején vakon aláírta a leltári jegyzéket anélkül, hogy ellenőrizte volna a felsorolt dokumentumok meglétét. A számonkéréstől azonban eltekintettek, elhitték, hogy az anyagokat Bródy vitte magával192 – vagy éppen pontosan tudtak mindenről, mert Bródyt konspiráltan léptették le. Junger az államvédelem ügynökeként került Frankfurtba, az ő fennmaradt jelentéseiből értesülhetünk a magyar–nyugatnémet kereskedelmi kapcsolatok kezdeteiről. Junger Károly egy zalaegerszegi rabbi fiaként látta meg a napvilágot. Érettségi után egyéves kereskedelmi akadémián szerzett diplomát, amelynek birtokában 1937-ben az Egyesült Izzónál kezdett dolgozni.193 A háború alatt munkaszolgálatot teljesített, 1945-ben átszökött a közelgő Vörös Hadsereghez, majd a harcok befejeztével visszatért munkahelyére. Anyagbeszerzőként dolgozott és – az állambiztonság adatai szerint – az infláció idején feketekereskedelemmel szedte meg magát.194 1948-tól Frankfurtba helyezéséig a Nehézipari Központ alkalmazottja volt. Jungert „Gábor Áron” fedőnéven szervezte be az ÁVH frankfurti kihelyezése előtt, de beszervezési adatlapján feltűnik a „Bodnár Ferenc” fedőnév is.195 Ez azért lehet érdekes, mert az Andreas Bródyról szóló jelentésben, amelyet a német elhárítás állított össze, szerepel, hogy Bródy hálózatában egy Bodnár nevű személy is dolgozott. Junger tehát 1950-ben átvette Bródy István posztját. Az amerikai titkoszszolgálatnak felkeltette a figyelmét az agilis magyar külkereskedő, aki kijárta,
191 Uo. 192 ÁBTL 3.2.1. Bt-489. 35. Összefoglaló jelentés, 1953. január 21. 193 ÁBTL 3.2.1. Bt-489. 9. Összefoglaló jelentés, 1951. június 5. 194 Uo. 10. 195 ÁBTL 3.2.1. Bt-489. 6. Beszervezési adatlap, dátum nélkül.



71
„MAGYAR MAFFIA”
hogy Bickenbach vállalkozása szinte monopóliumként sajátítsa ki a nyugatnémet–magyar árucsere-forgalmat. De nem pusztán a Bickenbach céggel kiépített kereskedelmi ügynökség köthető Junger nevéhez, hanem a nyugatnémet kormányzati körökben, a kereskedelmi igazgatásban és különböző állami hivatalokban is kialakította saját hálózatát: megvesztegetésekkel a legmagasabb vezetők között is voltak emberei,196 ennek köszönhetően értek el jelentős sikereket a magyar külkereskedelmi delegációk az éves kereskedelmi megállapodások tárgyalásakor, illetve a kvóták megállapításakor. A CIA megfigyelés alatt tartotta a frankfurti kirendeltséget, külön titkosszolgálati akciót vezettek HENNE197 fedőnév alatt, amelyben a Gehlen-szervezet tagját, Helmut Triskát használták fel arra, hogy Junger közelébe férkőzve információkat szerezzenek a vasfüggöny túloldaláról.198 Jungert nemcsak Triskán keresztül próbálták megkörnyékezni, hanem az amerikai katonai elhárítás – a CIA által használt fedőnéven: az ODOPAL199 – is foglalkozott az államvédelmis ügynökkel, sőt maga KUBARK, vagyis a CIA is igyekezett egy disszidens segítéségével kapcsolatba lépni vele.200 Az élénk érdeklődés annak volt betudható, hogy Junger rendkívüli tehetséggel használta kapcsolatait, és már ekkor feltűnt a nyugati titkosszolgálatoknak, hogy a magyar külkereskedelem rést üt a vasfüggönyön. Az előző fejezetben ismertetett cégalapítások háttere természetesen arra utal, hogy az amerikai titkosszolgálat nem pusztán passzív megfigyelője, hanem aktív kezdeményezője is
196 ÁBTL 3.2.1. Bt-489. 33. 1951. június 11. 197 HENNE volt a fedőneve a Gehlen-szervezet által a frankfurti magyar kereskedelmi kirendeltség ellen indított akciónak. A Gehlen-szervezet ZIPPER fedőnéven szerepelt. Research Aid: Cryptonyms and Terms in Declassified CIA Files Nazi War Crimes and Japanese Imperial Government Records Disclosure Acts https://www.archives.gov/files/iwg/declassified-records/rg-263-cia-records/second-release-lexicon.pdf (Letöltés: 2019. augusztus 21.) 198 CIA, FOIA, Special collection of Helmut Triska, 1953. december 14. https://www.cia.gov/library/readingroom/docs/TRISKA%2C%20HELMUT_0055.pdf (Letöltés: 2019. augusztus 21.) 199 ODOPAL: US Army Counterintelligence Corps, az Egyesült Államok katonai elhárító testülete. Research Aid, https://www.archives.gov/files/iwg/declassified-records/rg-263-cia-records/ second-release-lexicon.pdf (Letöltés: 2019. augusztus 21.) 200 CIA, FOIA, Special collection of Helmut Triska, 1953. december 14. https://www.cia.gov/library/readingroom/docs/TRISKA%2C%20HELMUT_0055.pdf (Letöltés: 2019. augusztus 21.)



MESÉS KÉMJÁTSZMÁK
72
volt ennek a gazdasági kapcsolatrendszernek, vagyis tudatosan biztosították a kiskapu fenntartásához szükséges feltételeket, nyilvánvalóan ki is akarták használni ennek a hálózatnak az előnyeit hírszerzési szempontból. Az amerikaiak ugyanis tisztában voltak vele, hogy Junger az ÁVH ügynöke, és ez lehetőséget adott számukra, hogy behatoljanak az ellenséges „frontvonalak” mögé. Jólinformáltságukra jellemző, hogy tisztában voltak azzal, Jungernek is Bauer Miklós a tartótisztje, így 1953-ban, amikor az ÁVH hírhedt vezetőit letartóztatták, számítottak arra, hogy Jungert is hazarendelik, aki viszont – félve a felelősségre vonástól – esetleg megtagadja a hazatérést és menedékjogot kér.201 A CIA tehát már 1953-ban készült arra, hogy Junger átáll hozzájuk, de még néhány évet várniuk kellett: Jungert valóban hazahívták ekkor, de nem azért, hogy letartóztassák, hanem azért, hogy kimenekítsék az amerikai titkosszolgálat markából. Az államvédelem ugyanis tudta, hogy Junger az ellenséges szolgálatok célszemélye, felmerült részükről az a lehetőség is, hogy esetleg kollaborál az amerikaiakkal, de végül ezt a lehetőséget elvetették. Junger embargós beszerzéseket is végzett, és 1952-ben az egyik illegális szállítás során, amikor egy német iparvállalattól vásárolt gépeket – sajnos sem az amerikai, sem a magyar források nem adják meg pontosan, milyen gépekről volt szó –, az árut feltartóztatták a svájci–német határon. Junger tízezer nyugatnémet márkával vesztegette meg az ellenőrzést végző hivatalnokokat, hogy továbbengedjék a szállítmányt.202 A berendezések megérkeztek a blokkba, azonban a COCOM-lista203 betartatásáért felelős amerikai hatóság vizsgálatot kezdett, és a nyomozás szálai Jungerhez vezettek. Az Egyesült Államok titkosszolgálata nyomást gyakorolt a nyugatnémet rendőrségre, hogy tartóztassák le a magyar külkereskedelmi attasét, így az ÁVH jobbnak látta őt azonnal hazahívni.204 Átmenetileg itthon kapott feladatokat:
201 Uo. 202 CIA, FOIA, Special collection of Helmut Triska, 1953. július 31. https://www.cia.gov/library/readingroom/docs/TRISKA%2C%20HELMUT_0012.pdf (Letöltés: 2019. augusztus 21.) 203 A COCOM-lista a keleti blokk országait sújtó kereskedelmi embargó alá eső műszaki termékek listája volt, amelyet egy 1947-es nemzetközi szerződés által felállított bizottság, a Coordinating Committee for Multilateral Export Controls állított össze. A témáról lásd: Førland 2009; Libbey 2010. 204 ÁBTL 3.2.1. Bt-489. 54. Jelentés, 1957. április 16.



73
„MAGYAR MAFFIA”
a Külkereskedelmi Minisztérium export-import főosztályának vezetője lett,205 majd a Technoimpexnek206 dolgozott. 1955/56 telén fél évre Dél-Amerikába küldték, ahol partnercégek felkutatása volt a feladata. Magyarország és a kapitalista világ fejlődő országainak gazdasági együttműködése rendkívül kecsegtetőnek ígérkezett, Junger pedig gyakorlattal rendelkezett kereskedelmi hálózatok kiépítésében. Minden bizonnyal kiváló munkát végzett: Magyarország nagy nyereséggel adta tovább a brazil kakaót és kávét a nyugat-európai piacokon – de erről később részletesen is lesz még szó. Junger 1956 októberében éppen ismét Argentínában volt üzleti úton. Hazafelé – november elején – kapta az új kormánytól azt az utasítást, hogy álljon meg Bécsben, és tárgyaljon a Vöröskereszt ottani szervezetével. November végéig tartózkodott a bécsi magyar nagykövetségen, amikor – kérésére – családja kiérkezett hozzá. Junger ekkor bejelentette, hogy nem szándékozik visszatérni Magyarországra, családjával az emigráció mellett döntött.207 Hamarosan a nyugatnémet Thyssen konszern alkalmazásába került, az esseni kohó kereskedelmi igazgatója lett, és első útja Argentínába vezetett, ahol korábban a magyar cégek képviseletében építette ki kapcsolatait.208 Jungert jól ismerték a nyugati üzleti körök – és a nyugati titkosszolgálatok is –, így tudhatta, hogy emigrálása esetén számíthat ismeretségi körére; nem véletlen, hogy magas beosztásba került az egyik legjelentősebb nyugatnémet cégnél. Korábbi ismerősei, akikkel frankfurti kiküldetése során állt üzleti kapcsolatban, gyanakodva szemlélték gyors nyugati karrierjét, Todenhöfer például 1957 tavaszán Nyerges János szemére vetette, hogy Jungert a magyar hatóságok léptették le azzal a szándékkal, hogy az őt alkalmazó vállalatnál a magyar érdekek érvényesítéséért dolgozzon.209 Erre az állambiztonsági anyagok között semmiféle megerősítést nem találunk, a Belügyminisztérium Junger szökéséről aligha tudhatott előre.
205 1952. november 7-én Junger Károly vállalati kirendeltségi vezetőként a Magyar Népköztársasági Érdemrend V. fokozata kitüntetését kapta. Magyar Közlöny 1952/78. 1952. november 7. 668. 206 A Technoimpex gépipari termékek forgalmazásával foglalkozott. 207 ÁBTL 3.2.1. Bt-489. 51. Jelentés, 1957. február 16. 208 ÁBTL 3.2.1. Bt-489. 46. Jelentés, 1957. április 16. 209 ÁBTL 3.1.2. M-25447/1. 6. Jelentés, 1957. április 19.



MESÉS KÉMJÁTSZMÁK
74
A siker titka
A magyar külkereskedelem folyamatos árkiegyenlítésre szorult, ami azt jelentette, hogy bizonyos termékek előállítási költsége meghaladta a késztermék világpiaci árát, vagyis nem lehetett azokat nyereséggel értékesíteni, ezért az állam támogatásban részesítette a gyártó vállalatot, hogy kompenzálja annak veszteségét. A kormányzat elsősorban abból a forrásból fedezte a veszteséges export támogatását és a drágán vásárolt termékek/nyersanyagok kedvezményes áron való eljuttatását a felhasználókhoz, amit nyereséges termékek forgalmazásával keresett. Ha ez a profit kevésnek bizonyult, akkor kellett az állami költségvetésnek is beszállnia a veszteségfinanszírozásba. Az árkiegyenlítés rendszere már a két világháború között is bevett gyakorlat volt az export bizonyos területein, akkor a trianoni sokk utáni gazdaság talpra állítását szolgálta. Az első világégés után a megcsonkított ország évekig csak a grozniji olajmezőkről számíthatott nyersolajra, amelyért cserébe gépipari termékeket exportált Oroszországnak, az előállítási ár azonban meghaladta azt az öszszeget, amennyiért az újdonsült kommunista birodalom elszámolta azokat.210 Az olaj beszerzése stratégiai fontosságú volt, így a kormány árkiegyenlítéssel segítette a szállításokat. A második világháború után a valutaínség indokolta az árkompenzáció alkalmazását. A túl drágán és sokszor kifogásolható minőségben előállított termékek tőkés piacokon való értékesítése elengedhetetlen volt az ország keményvaluta-készleteinek gyarapításához, ezért a termelő vállalatokat állandó támogatásban részesítették.211 Germuska Pál kutatásai szerint az árkiegyenlítés összege 1954-ben volt a legmagasabb, ekkor a teljes költségvetés 21,7%-át tette ki.212 A Németország felé irányuló, 1956 előtti export elsősorban agrártermékekre fókuszált, az ezekre fordított kompenzációk mértéke is meghökkentő volt. 1950 első háromnegyed évében a teljes exportérték 59%-át tette ki.213
210 Gábor 2013, 241. 211 Erről lásd bővebben: Germuska 2011. 212 Germuska 2011, 393. 213 Gábor 2013, 241.



75
„MAGYAR MAFFIA”
Mindezen adatok alapján értelemszerűen adódik a következtetés, hogy a magyar külkereskedelem meghatározó része veszteséges volt; a tőkés piacokon való megjelenés erőltetését kizárólag a devizaszerzéssel lehet indokolni, amelyre a teljes időszak alatt kötelezték a blokk országit. Ezt a megállapítást erősíti az a tény is, hogy a hetvenes évektől kezdve szinte minden évben negatívummal zárt a külkereskedelmi egyenleg, vagyis az ország nagy mértékben a piacképtelen magyar áruk miatt adósodott el. Magyarország adósságállománya kiemelkedően magas volt a nyolcvanas évek végére; mindezt a rossz gazdaságpolitikával, a külkereskedelmi deficittel, a romló árucserearánnyal, a veszteséges termeléssel szokás magyarázni, amelyet súlyosbított Fekete János hitelpolitikája: a felvett hitelek 90%-a szabadpiaci kötvénykibocsátásból származott, így a rendszerváltás után esély sem volt az adósság átütemezésére vagy moratóriumra vonatkozó megállapodásra.214 A szocialista Magyarország gazdasági sikertelenségének hátterében azonban sokkal árnyaltabb összefüggések bújnak meg. A valóságban a magyar külkereskedők kivételes tehetséggel lovagolták meg a hidegháború nyújtotta szélsőséges körülményeket, kialakítottak egy olyan szisztémát, amelynek rekonstruálása alapjaiban változtathatja meg a szocialista Magyarország gazdaságtörténetéről kialakított elképzelésünket, és rávilágít a magyar külkereskedelem egyedülálló szerepére, amelynek sikere nehezen vitatható – a következményeké annál inkább. A jelenség gyökerei azon nyugatnémet személyekkel való együttműködésben rejlenek, akiket a könyv korábbi fejezetében már bemutattam. Junger Károly frankfurti kiküldetése során kedvező feltételeket tudott kiharcolni Magyarország számára. Üzleti tárgyalásainak eredményességét kormányzati tisztségviselők is segítették, több kereskedelempolitikával foglalkozó személyt is korrumpált a magyarokra vonatkozó kereskedelmi kvóták kedvező irányba való befolyásolásához. Az egyik fontos partnere Bruno Süssmilch, az Élelmezési Minisztérium Államközi Osztályának referense volt, aki korábban maga is náci párttagként szolgálta a Harmadik Birodalmat, a háborúban elvesztette fél lábát.215 Süssmilch információkat adott Jungernek a német kereske
214 Oplatka 2014, 106. 215 CIA, FOIA, Special collection of Helmut Triska, 1953. december 14.



MESÉS KÉMJÁTSZMÁK
76
delempolitika irányairól – a CIA feltételezése szerint nem tudatosan.216 Junger jelentéseiből azonban azt látjuk, hogy Süssmilch nem volt annyira naiv, mint azt az amerikaiak gondolták. Junger rendszeresen vendégül látta a minisztériumi alkalmazottat, alkalmanként ajándékokkal halmozta el, és Süssmilch – állambiztonsági fedőnevén: „Tejes” – adott esetben szívességeket is kért a magyar kereskedelmi attasétól. 1951 folyamán azzal állt elő, hogy a magyarok segítsenek neki kilépni az állami alkalmazásból, mivel nem keres eleget ahhoz, hogy tisztesen megélhessen, és vegyék őt be a Bickenbach tulajdonában lévő cégbe kereskedelmi ügynöknek.217 Bickenbachot régi harcostársának tekintette, még a náci időkből ismerték egymást, és kérését azzal igyekezett vonzóvá tenni, hogy részletezte, mekkora segítség lenne a magyar képviseletet ellátó cégnek az ő kapcsolatrendszere a minisztériumban, hiszen segítségükkel orvosolni tudná a cég behozatali nehézségeit. A magyar érdekek szempontjából nem lett volna előnyös, ha Süssmilch kikerül a minisztériumból, de megtagadni sem akarták a kérését, hiszen az együttműködését veszíthették volna el. Jungernek végül sikerült meggyőznie arról, hogy maradjon a hivatalban, de titkos társként bevették a Bickenbach nevével jegyzett cégbe, ahonnan havonta 6-700 márka jutalékot kapott, éppen annyit, amennyit a minisztériumban keresett.218 Süssmilch nem is volt hálátlan a későbbiekben. Elintézte például, hogy Magyarország újra szalámit exportálhasson Németországba; az előbbinek erre a háború óta nem nyílt lehetősége, mert a behozatali engedélyek kiadását megakadályozták a német szalámigyárak. A kiadott kvóta 200 ezer dollár értékben tette lehetővé a hústermék szállítását. A magyar cégek Süssmilch segítségével a kereskedelmi szerződésben szereplő bor mennyiségének a háromszorosát tudták leszállítani az NSZK-ba, több bort sikerült eladni a németeknek ekkor, mint a háború előtt. Süssmilch nemcsak a kereskedelmi kvóták manipulálásában segített, de jelen volt a német–magyar kereskedelmi tárgyalásoknál is, ahol folyamatosan kiadta a saját delegációjának az álláspontját, tárgyalási szándékait, így a magyar fél
https://www.cia.gov/library/readingroom/docs/TRISKA%2C%20HELMUT_0055.pdf (Letöltés: 2019. augusztus 21.) 216 Uo. 217 ÁBTL 3.2.3. Mt-425/1. 87. Junger jelentése a miniszteriális vonalról, dátum nélkül. 218 Uo.



77
„MAGYAR MAFFIA”
előnybe került a német partnerrel szemben. 1952 őszén Magyarországon járt egy kereskedelmi küldöttség résztvevőjeként, ahol állítólag egy kocsmában töltött, mértéket nem ismerő estén az ÁVH emberei megzsarolták őt valamivel, amely a munkahelyéről való azonnali elbocsátását eredményezhette volna.219 Ezzel az esettel magyarázta a CIA, hogy 1953 januárjában Süssmilch végül mégis elhagyta a minisztériumot és Bickenbach cégébe ment dolgozni azért, hogy ne tudjon együttműködni a magyar hírszerzéssel, ne legyen lehetősége információkat átadni. Az állambiztonsági iratok azonban nem arról tanúskodnak, hogy Süssmilchnek komoly aggályai lettek volna a magyar külkereskedők támogatásával kapcsolatban, ráadásul tudjuk, hogy Bickenbach kifejezetten a magyar kapcsolataiból élt. Süssmilch a CIA jelentése szerint a cég képviseletében többször utazott Pakisztánba és Brazíliába is.220 Később egy argentin–nyugatnémet cég képviseletében dolgozott, és Argentínában újra kapcsolatba lépett Jungerrel.221 Süssmilch olyannyira nem szakította meg a kapcsolatot a magyar hálózattal, hogy amikor a hatvanas évek elején Brüsszelbe került a Közös Piac mezőgazdasági ügyeiért felelős szervezethez, Nyerges János a gazdasági hírszerzés potenciális informátorát látta benne.222 A magyar–nyugatnémet kereskedelmi kapcsolatok kiépítésének másik fontos minisztériumi segítője Herbert Schellpeper volt, akivel Bródy István már 1947-ben tárgyalt. Schellpeper a Szövetségi Gazdasági Minisztérium (Bundesministerium für Wirtschaft) külkereskedelmi ügyekkel foglalkozó részlegének magyar kapcsolatokért felelős referenseként vett részt az üzleti tárgyalásokon.223 Hozzá tartozott Magyarország mellett Délkelet-Európa is, beleszólása volt a kereskedelmi kvóták, a vásárlási kontingensek megállapításába. Junger lelkesen számolt be Schellpeper – az államvédelem által ráaggatott fedőnevén: „Sós” – közvetítésének következményeiről. Hathatós közbenjárásával sikerült
219 CIA, FOIA, Special collection of Helmut Triska, 1953. december 14. https://www.cia.gov/library/readingroom/docs/TRISKA%2C%20HELMUT_0055.pdf (Letöltés: 2019. augusztus 21.) 220 Uo. 221 ÁBTL 3.1.2. M-25447. 321. Jelentés, 1962. június 8. 222 Uo. 323. 223 Gábor 2013, 240.



MESÉS KÉMJÁTSZMÁK
78
elérni 1951-ben, hogy a nyugatnémetek 800 ezer dollár pótkontingenst tudjanak biztosítani hengerelt áruból, az amerikai hatóságok tiltása ellenére.224 Schellpeper Junger megítélése szerint hazardírozott, hiszen lebukása esetén az amerikaiak akár le is tartóztathatták volna, ennek ellenére folyamatosan segítette a magyar kereskedelmi érdekeket, akár azzal is, hogy minisztériumi titkos információkat szolgáltatott ki számukra, vagy felszabadította az amerikai hatóságok által feltartóztatott szállítmányokat és továbbengedte Magyarország felé. Ez utóbbi eset több tucatszor előfordult. Schellpeper szintén meglepő eredményt ért el az éves vásárkeret-megállapítások során, ahol Magyarország 500 ezer dollár értékben kapott lehetőséget arra, hogy külön beviteli engedély nélkül általa meghatározott termékeket exportálhasson az NSZK területére. Ez a keret megegyezett a Franciaország számára engedélyezett összeggel. Szintén Schellpepernek köszönhette a magyar külkereskedelmi misszió, hogy a már említett bankszámlákról, amelyeken a kölcsönös elszámolásokat vezették, Németország hosszú időn keresztül nem emelt le szabad devizát a magyarok terhére. Joggal merül fel a kérdés, hogy mindezt miért tette a német hivatalnok. Arra utaló adat nem áll rendelkezésre, hogy olyan mértékben korrumpálták volna, mint Bickenbachot vagy Süssmilchet – bár rendszeresek voltak olyan apró gesztusok, hogy Junger elkísérte Schellpepert a szabóhoz, akivel titokban megbeszélte, hogy a legdrágább anyagból fogja a német tisztviselő öltönyét megvarrni, de a legolcsóbb textília árát számolja fel, a különbözetet pedig Junger fizeti225 –, azonban Schellpeper azonos politikai nézeteket vallott, mint Emil Hoffmann, mindent megtett volna Németország újraegyesítéséért, amelynek legfőbb gátját ő is Amerikában látta. Ezen túlmenően meg volt győződve arról, hogy a német gazdaságnak szüksége van a hagyományos piacaira, a keleti blokktól való elzárkózás érdekében kifejtett amerikai nyomásnak engedni számára a hazaárulással lett volna egyenlő. Junger valószínűleg nem túlzott, amikor Schellpepert sovinisztának állította be, és az is beszédes, hogy a magyarországi új politikai elit számára kifejezetten előnyös volt ez a fajta náci mentalitás.226
224 Uo. 225 ÁBTL 3.2.4. K-472. 7. Feljegyzés Schellpeperről, dátum nélkül. 226 ÁBTL 3.2.3. Mt-425/1. 88. Junger jelentése a miniszteriális vonalról, dátum nélkül.



79
„MAGYAR MAFFIA”
A felsorolt német kereskedők mellett a magyar kereskedelmi képviselet munkatársai több cég képviselőivel tartottak kapcsolatokat. A sokszáz oldalnyi jelentés minden szereplőjét felsorakoztatni felesleges lenne, de azt megállapíthatjuk, hogy a kezdeti években az együttműködők meghatározó többsége a háborús veszteséget feldolgozni nem tudó egykori náci párttagok, szimpatizánsok voltak. Közéjük tartozott egy bizonyos Jajce nevű úr is, aki a holland Montan Export nevű cég német összekötőjeként tevékenykedett, de főállásban a Salzgitter acélkonszernnél töltött be vezető funkciót. A holland Montan nevű cég Junger szerint arról volt nevezetes, hogy a háború előtt ez bonyolította le a Szovjetunió és Hollandia közötti kereskedelmi forgalmat. A Montan a háború után sem szakította meg a kommunista blokkal a kapcsolatokat, és Jajcén, egészen pontosan a Salzgitter cégnél meglévő befolyásán keresztül azt is elérték a magyarok, hogy 2300 tonna kazánlemez Magyarországra szállítására kapjanak engedélyt. Ennek azért volt jelentősége, mert az amerikai hatóságok tiltották, hogy Amerikából importált szénnel készült termékeket a népi demokráciákba szállítsanak. Jajce fájlalta, hogy Németország kénytelen szenet vásárolni az Egyesült Államoktól, feleslegesnek és veszteségesnek találta ezt Németország szempontjából, így örömmel játszotta ki az importszénből készült termékekre vonatkozó embargót.227 Láthatjuk, hogy a frankfurti kirendeltség meghatározó szerepet játszott a kommunista Magyarország nyugati gazdasági elszigetelődésének megakadályozásában és a kereskedelmi csatornák kiépítésében. A hidegháború legfagyosabb éveiben is működtek ezek a kapcsolatok, amelyekre aztán a nyugati nyitás éveiben bizalommal lehetett támaszkodni. De ez az időszak nemcsak a nagy nyugati cégek és a kereskedelmi diplomácia felé vezető utak kitaposásáról szólt, hanem egy sajátos mechanizmus kiépítéséről is, amelyből a hetvenes évekre kivirágzott a magyar offshore hálózat: ez volt a reexport-tevékenység.
227 ÁBTL 3.2.3. Mt-425/1. 122. Jelentés, 1951. szeptember 19.



MESÉS KÉMJÁTSZMÁK
80
Hidegháborús hungarikum
A reexport lényege, hogy két ország közötti áruforgalomba belép egy harmadik ország szereplője, a reexportőr, aki az import oldalon vevőként, az export oldalon eladóként jelenik meg. A reexportőr nem változtat az eladott terméken, annak csak a papírjaival foglalkozik, sokszor még az országát sem érinti az adott szállítmány, hanem közvetlenül kerül a termék az eladótól a vevőhöz. A közvetítő cég haszna vagy a jutalékból származik, vagy az importőrnek fizetett ár és az exportőrtől beszedett ellenérték közti különbözetből. A hidegháborús viszonyok közepette rendkívül fontos volt, hogy a reexportüzletek esetében lehetőség nyílt a származási ország elfedésére is, hiszen amennyiben az áru érintette a közvetítő cég országát – tehát nem direkt szállítás történt a két üzletfél között –, akkor lehetőség nyílt az áruk átcsomagolására, papírjainak kicserélésére is – azaz „neutralizálásra”, ahogy a kereskedelemben nevezik ezt az eljárást. Ezzel a nyugati cégek kivédhették a szigorú embargós előírásokat, hiszen közvetlenül csak a közvetítővel álltak kapcsolatban, a tényleges vevőről hivatalosan nem kellett tudniuk, illetve sokszor nem is tudtak. Adott esetben a reexport észszerű döntés is lehet természetesen, optimalizálhatja az üzletet, ha az exportőr (nem ismerve a felvevőpiacot) megbíz egy közvetítőt, aki jártas az importőr ország jogszabályaiban, vagy ha az exportőr nem akar piackutatással időt és energiát vesztegetni, így eladja a termékét egy közvetítő cégnek, aki azonnal fizet az áruért, a többi pedig már az új tulajdonos felelőssége. Hasonlóan működött a tranzitálás is, de ezt a fajta kereskedelmi ügyletet kifejezetten a kereskedelempolitika kijátszására alakították ki, mindenképpen jutalékot kapott a közvetítő személy vagy cég, és a szerződéses partnerek mindig kölcsönösen ismerték egymást, hiszen a közös cél éppen a rendszer kijátszása volt.228 A reexport régóta ismert fogalom a kereskedelem világában, de a hidegháború kibontakozásának éveiben nem vált kimondottan jellemző tevékenységgé – inkább a kétoldalú megállapodások domináltak. Az ötvenes évek elejétől azonban az amerikai hírszerzés felfigyelt egy erősödő tendenciára, amely kifejezetten a
228 A különleges külkereskedelmi ügyletekről részletesen lásd: Törzsök 2008.



81
„MAGYAR MAFFIA”
magyar külkereskedelem sajátja volt, és gyanakodva figyelték a különleges árumozgásokat. A reexport-tevékenység szembetűnő gyakorisága és folyamatosan növekvő szerepe arra késztette a CIA-t, hogy elemzést készítsen a jelenségről, felmérve a reexport következményeit és a hasznot, amelyért a magyar kereskedelmi adminisztráció ilyen előszeretettel bonyolódik bele a közvetítőkereskedelembe.229 Úgy gondolták, hogy egyértelműen a kapitalista profitorientált üzletek tipikus példájával állnak szemben: Magyarország számára kiemelten fontos a valutaszerzés, így a tervutasításos szocialista gazdaság mögött kiépítettek egy tőkés viszonylatban értelmezhető mechanizmust, amely keményvalutát termelt a kincstár számára.230 Az amerikai hírszerzés által összegyűjtött adatok szerint a reexport sok esetben veszteséges eredménnyel zárt, de mégis erőltették az ilyen üzletkötéseket, olyannyira, hogy Magyarországon a reexport aránya magasabb volt a világ bármely más országához képest. 1955-ben a külkereskedelmi forgalom 12%-át tette ki ez a fajta kereskedelmi ügylet, míg 1956 első háromnegyed évében az öszszes, Magyarország által kötött külkereskedelmi szerződés 10%-a reexport jellegű volt. Összehasonlításképpen olvashatunk a jelentésben néhány adatot: 1956-ban a Szovjetunió által kötött reexportügyletek a külkereskedelem 7,4%-át tették ki, míg az NDK-ban az 1%-át, Ceylonban 5,5%-át, az Egyesült Királyságban 3,8%át, de Japánban például csak 0,3% volt a reexport aránya. Tehát még a Szovjetunióhoz mérten is jelentős többletet mutat a magyarországi reexport 1956-ban – sőt később ez az arány tovább növekedett –, pedig a bolsevik hatalom alakította ki azt a fajta technikát a nyugati baloldali pártok támogatására, hogy a pártvállalatok közvetítését használták az árucsere során, és az így fizetett jutalékok lényegében
229 CIA, FOIA, Economic Intelligence Riport – The Role of Reexports in Hungarian Foreign Trade. [A reexport szerepe a magyar külkereskedelemben.] 1959. június. https://www.cia.gov/library/readingroom/docs/CIA-RDP79R01141A001400100002-2.pdf (Letöltés: 2019. augusztus 28.) 230 Érdekes kérdés, honnan szerezte az információkat az amerikai hírszerzés az elemzés elkészítéséhez. 1958-ban Pálos István közreadott egy tanulmányt az ország 1957-es külkereskedelmi teljesítményéről, amely táblázatos formában közli a statisztikai adatokat, és ebben külön hangsúllyal jelenik meg a reexport. Ezek a számok erős hasonlóságot mutatnak a CIA által közölt adatokkal, bár nem fedik le teljes egészében az amerikaiak információit. Könnyen lehet, hogy ez volt az egyik forrás, de természetesen elképzelhető, hogy emigráns külkereskedőktől vagy helyi operatív hálózaton keresztül is tájékozódtak. Pálos 1958.



MESÉS KÉMJÁTSZMÁK
82
az illegális pártfinanszírozást szolgálták. A szovjet blokk összeomlásáig élt ez a rendszer, és az összes szatellit államnak kötelessége volt használnia, de a hetvenes évek elejétől kezdve Magyarországról nem áramlott jelentős összeg a nyugati testvérpártokhoz ezzel a módszerrel,231 pedig a közvetítőkereskedelem igazi felfutása csak ekkor indult be. Ha tehát nem tudjuk egyértelműen ideológiai okokkal megmagyarázni ezt a jelenséget, és hozzátesszük, hogy a reexportüzletek gyakori veszteségessége még az amerikaiaknak is szemet szúrt, nem beszélve arról, hogy a hetvenes évektől a magyar külkereskedelmi mérleg szinte minden évben veszteséggel zárt, joggal merül fel a kérés, hogy akkor mi volt a mechanizmus értelme. Az amerikaiak szerint a legkézenfekvőbb magyarázat a már említett valutaszerzési kényszerben rejlett, és a blokk országainak folyamatos valutaínségét ismerve ez nem is vonható kétségbe, de mégis kevésnek tűnik ez az indoklás, különösen, ha megvizsgáljuk a reexportált áruk kiindulási és érkezési országát. 1957-ben a reexport háromnegyede a szabad világba érkezett, de ami igazán meglepő: ennek a 45%-a onnan is indult, vagyis két nyugati állam közötti kereskedelmi kapcsolatba lépett be egy magyarországi cég.232 Nehéz annak pontos felfejtése, hogy a hidegháborús viszonyok között milyen érdeke lehetett a kapitalista vállalatoknak abban, hogy egy vasfüggöny másik oldalán lévő állami céget vegyenek igénybe egymás közötti üzletkötéseik során. Részben politikai motivációk is meghúzódhattak a háttérben, mint a már említett iráni olajtranzit kapcsán, amikor az amerikai embargó miatt a nyugati országok nem vásárolhattak a perzsa országból fekete aranyat. De mindennek gazdasági okai is kellett, hogy legyenek. 1963-ban például egy nyugatnémet cég a magyar külkereskedelmi vállalatot, a Monimpexet használta fel arra, hogy Kenyából kávét vásároljon.233 Magyarország mint a kenyai piac új kereskedelmi partnere kedvezményt kapott az afrikai országtól, ezért olcsóbban jutott a termékhez. Az Emil Hoffmann köréhez tartozó Harald Kölln nevű üzletember Rothfos nevű, kávéimportálással foglalkozó cége volt a
231 Szilágyi 2015, 55. 232 A CIA adatai szerint 1957-ben a magyar reexport 33%-a két nyugati ország között bonyolódott, 43%-ban keleti áruk találtak gazdát Nyugaton, 11%-ot tett ki a blokkon belüli reexport, a fennmaradó rész pedig a nyugati termékek keleti blokkba való közvetítését jelentette. 233 ÁBTL 3.1.5. O-12344/7-a. 201. Jelentés, 1963. április 27.



83
„MAGYAR MAFFIA”
tranzakció végfelhasználója. A kilencezer zsák kávébab szállítása után a német fél az ár különbözetének a felét, 18 ezer USD-t adott át a magyar vállalatnak. Az üzlettel a magyar fél semmilyen rizikót sem vállalt, ugyanis még a szállítást is Harald Kölln intézte, ezért a magyar külkereskedelem vezetői további kávé- és kakaószállítások megszervezésére készültek más országok bevonásával.234 A tárgyalások mögött Arató Ferenc, a KKM kompenzációs osztályának korábbi vezetője, az MKB vezérigazgató-helyettese állt. Arató a switch-ügyletek kiváló szakértőjeként volt ismert korábban,235 és Nyerges János jelentéseiből tudjuk, hogy már minisztériumi munkája során is részt vett a külkereskedelmi machinációkban. 1956 elején például Fekete Jánossal karöltve igyekezett egy német kereskedő által ajánlott, csaláson alapuló üzletet felvállalni. A német kereskedő a brazil piacokra akart árut szállítani úgy, hogy a származási és a szállítási papírokat meghamisítva magyar iparcikként vámoltassa el a terméket, függetlenül attól, hogy „azok karaktere egyáltalán nem felel meg a magyar export profiljának (például amerikai autóalkatrész).”236 Az üzleti haszon feltehetően itt is abból származott volna, hogy a magyar partner kedvezményben részesült a dél-amerikai ország piacán, azonban ebben az esetben nem egy egyszerű reexportügyletről volt szó, hanem okirathamisításról. Arató és Fekete azzal érvelt az üzlet felvállalása mellett, hogy lebukás esetén őket semmiféle bizonyítható felelősség nem terhelné, hiszen a csalást a német kereskedő egyedül kivitelezné – arról, hogy a magyar fél minderről tudott és haszna is származott belőle, szerződés vagy írásbeli megállapodás nem születne, így azt bizonyítani sem lehet. Végül ezt a konkrét ajánlatot nem fogadta
234 ÁBTL 3.1.5. O-12344/7-a. 202. A Monimpex tárgyalási jelentése, 1963. március 30. 235 Kövér [2001], 19. A switch-ügylet a szocialista magyar külkereskedelem különleges ügyleteinek másik kedvelt formája volt. A switch államközi kereskedelmi megállapodásokon nyugszik, amelyben egy évre előre meghatározzák az árucsere-forgalom nagyságát. A hangsúly a cserén van, ugyanis tényleges devizamozgás nélkül bonyolítják le az üzletet, árut áruval ellentételezve. A szállítások során meghatározzák a termék eszmei értékét, és klíringdevizában tartják nyilván, amely nem tényleges pénzösszeget takar, hanem csak a tartozások-követelések vezetésére szolgál. Valutához a szerződéses határidő lejárta után juthatott az érintett ország, méghozzá némi veszteséggel, ugyanis a klíringdeviza vásárlóértéke mindig alacsonyabb a konvertibilis devizánál, ezért ha a csereügylet során megszerzett árut a konvertibilis piacon értékesítették, ugyan konvertibilis valutához, illetve szabad devizához juthattak, azonban ennek értéke elmaradt a klíringelszámolás alapján szállított áruk értékétől. 236 ÁBTL 3.1.2. M-25447. 132. Feljegyzés Mádai elvtárs részére, 1956. január 6.



MESÉS KÉMJÁTSZMÁK
84
el a magyar fél, mert a KKM azon tisztségviselői nyertek a vitában, akik féltették Magyarország jó hírét, és a lebukás esetére olyan erkölcsi károkat vizionáltak, amelyek nem voltak arányban a lehetséges haszonnal.237 Több forrás is fennmaradt kávé és kakaó reexportálásáról. Mindkét termékből jelentős mennyiséget szereztünk be Brazíliából, de az áru döntő többsége nem a magyar fogyasztókhoz került. 1959-ben például három és fél millió dollár értékben importáltunk kávét az Amazónia térségéből, de ebből kevesebb mint egymillió dollár értékű áru került hazánkban értékesítésre.238 Az amerikai forrás nem említi, de korábbi kutatásokból már tudjuk, hogy a magyar külkereskedelmi elit jelentős korrupciós hálózatot alakított ki Nyugat-Európában, így minden valószínűséggel ez is hozzájárult ahhoz, hogy egyes nyugati cégek akkor is hajlandók voltak a magyar vállalatok közvetítését igénybe venni, ha adott esetben közvetlenül is lebonyolíthatták volna a vásárlást. Az üzleti kapcsolatok életben tartása, a magyar piacokon szerzett részesedésüknek megőrzése nyilvánvalóan fontos szempont lehetett, és a már többször említett iráni olajtranzitálási mechanizmusból kiindulva arra is gondolhatunk, hogy a magyar fél bizonyos feltételek esetében hajlandó volt olcsóbban eladni a terméket, mint amennyiért megvette. Ilyenkor a nyugati cégek a többletnyereségből visszajuttathattak némi kenőpénzt a reexportáló vállalatnak vagy képviselőjének. A blokkból Nyugatra szállított termékek kapcsán az amerikai jelentés érdekes adatokat sorakoztat fel.239 Az amerikaiaknak kevés az információjuk arról, hogy konkrétan mekkora nyereséget vagy veszteséget realizál a magyar gazdaság a reexport kapcsán, azonban 1957-ben a szocialista országokból a szabad világba szállított áruk esetében állításuk szerint elég pontos adatokkal rendelkeztek. A kelet–nyugati transzfer kiindulóországa legtöbb esetben Kína volt. 1957-ben 28 millió forint értékű keményvaluta-bevételt jelentett ez a fajta viszonteladás, de
237 ÁBTL 3.1.2. M-25447. 133. Feljegyzés, dátum nélkül. 238 ÁBTL 3.1.2. M-14967. 306. Lázár György emigrált magyar kereskedelmi attasé nyilatkozata az O Estado de São Paulo című napilap 1960. április 30-i számában. 239 CIA, FOIA, Economic Intelligence Riport – The Role of Reexports in Hungarian Foreign Trade. [A reexport szerepe a magyar külkereskedelemben.] 1959. június. https://www.cia.gov/library/readingroom/docs/CIA-RDP79R01141A001400100002-2.pdf (Letöltés: 2019. augusztus 28.)



85
„MAGYAR MAFFIA”
26,1 millió forintot fizettek az áruért az eladónak, 11,5 millió forintot költöttek a szállításra és egyéb költségként még 700 ezer forintnak lába kelt, vagyis 10,3 millió forint veszteséget „termeltek” az üzletek során. A CIA is óvakodik attól, hogy ebből az egy adatsorból általános következtetést vonjon le, de annyit megállapított, hogy adott esetben a magyaroknak a ráfizetés is megéri, csak hogy valutához jussanak. Hozzáteszi, hogy a nyereség mibenléte is szemlélhető különböző nézőpontokból, hiszen a magyar külkereskedők piacszerzése hosszú távon fontosabb lehet, mint az adott üzlet konkrét pénzügyi haszna. Például a magyarok kötelezettséget vállalnak olyan szállításokra is, amelyek az országban beszerezhetetlen nyersanyagra vagy olyan iparcikkre vonatkoznak, amelynek gyártása egyáltalán, vagy abban a mennyiségben nem megoldott. Ilyenkor az ország lehetőséget kap arra, hogy olyan termékek forgalmazásával is keményvalutát szerezzen, amelyeket maga nem állít elő, és esélye lesz ezen áruk szállítására kereskedelmi kvótát nyerni. Az amerikai hírszerzés nyilván igyekezett logikus magyarázatot találni a jelenségre, és érdemleges válaszokat adott a felmerülő kérdésekre, azonban a valóság ennél feltehetően kicsit profánabb elemeket is tartalmazott. Későbbi évekből bőven rendelkezünk adatokkal arról, hogy az ország számára komoly veszteséget jelentő üzletek mögött egyszerű korrupció állt, vagyis a nyugati fél a realizált nyereségből visszajuttatott valamennyi pénzt a kedvező feltételeket biztosító üzletkötő számlájára. 1969 utolsó heteiben például a Metalimpex kezdeményezésére a diósgyőri Lenin Kohászati Művek 2700 tonna volfrámacél megrendelés teljesítésére kötötte le magát. A megbízás olyan NSZK-ban működő cégektől származott, amelyek régi üzleti kapcsolatban álltak a Metalimpex vezetőségével. A szerződés aláírásakor nyilvánvaló volt, hogy a vállalás teljesíthetetlen, ekkora kapacitással Diósgyőr nem rendelkezett. Maximum 2–300 tonna megrendelést tudtak volna teljesíteni, ráadásul a szükséges nyersanyag sem állt rendelkezésükre. Az igazi nagy veszteség éppen ebből keletkezett. A szerződés az 1969-es árakat rögzítette a teljesítés idejére, annak ellenére, hogy a volfrám világpiaci ára erősen ingadozott, így csak néhány hétre előre volt szokás az árakat meghatározni. 1970. januárjában a volfrám ára a tízszeresére emelkedett, így már akkor is 300–400 millió forintos népgazdasági kár keletkezett volna, ha a szükséges nyersanyag a kohó rendelkezésére állt volna, azonban a beszerzések miatt maga a vállalat is súlyos károkat könyvelhetett el, pedig még az ország mozgósítási tartalékát is felhasználták



MESÉS KÉMJÁTSZMÁK
86
(engedély nélkül). Mindennek tetejébe kénytelenek voltak csehszlovák cégeket is felkérni a gyártásra, hogy ne essenek késedelembe a szerződés teljesítésekor, természetesen jóval nagyobb fizetség fejében, mint amennyit az eredeti megrendelőtől várhattak. Minden erőfeszítés ellenére még késedelmi kötbért is fizetnie kellett a kohászati vállalatnak. A veszteség felét ugyan felvállalta a Metalimpex, de természetesen nem személyi felelősségről volt szó, hanem az állami vállalat saját költségvetéséből fedezték a kárenyhítést, vagyis ezt is a népgazdaság terhére írták. A teljes kár visszafogott számítások szerint is meghaladta korabeli értéken az ötvenmillió forintot. Az esettel kapcsolatban egyetlen dologban biztosak lehetünk: az érintett NSZK-cégek jelentős nyereségéből a titkos jutalék megérkezett a titkos bankszámlákra, azonban a felelősségre vonás elmaradt, hiszen a vizsgálat idejére a cselekmény már elévült.240 A CIA úgy gondolta, szintén értelmezhető a reexport erőltetése akkor, ha a harmadik világgal fenntartott kapcsolatok szélesítését tűzte ki célul Magyarország. Láthattuk korábban a kávévásárlás kapcsán, hogy a gyarmati sorból felszabaduló országok örömmel fogadták és kedvezményekkel jutalmazták az új kereskedelmi partnereket, és ezt Magyarország valóban ki is használta. Az amerikai hírszerzés információi 1958 júniusában arról szóltak, hogy a magyar külkereskedők nagy mennyiségű nyersanyagot – közelebbről nem nevezik meg, milyen nyersanyagokról volt szó – vásároltak több fejlődő országból, így Guatemalából, Mexikóból, Kolumbiából, Marokkóból, Tunéziából és Venezuelából; ezek bőven meghaladták az ország szükségleteit, így a külkereskedők olyan portékával tudtak megjelenni a nyugati piacokon, amelyeket hazai erőforrásokból nem tudtak volna kínálni, ráadásul mindezt világpiaci áron alul akarták értékesíteni, így kereslet is mutatkozott rá. A magyar külkereskedők érzékeny antennákkal figyelték, hol lehet újabb reexportügyletet kötni, így amikor 1957 májusában a frankfurti kirendeltség dolgozói megtudták, hogy a nyugatnémet raktárakban még egymillió tonna tavalyi gabonakészlet fekszik el, holott hamarosan jön a következő aratás, felismerték, hogy kedvező áron meg tudnak belőle vásárolni egy jelentősebb mennyiséget, amelyet egyiptomi pamutért cserébe leszállíthatnak a Nílus torkolatába. Arról is tudtak az
240 Az ügyről lásd részletesen: Borvendég 2018, 78–83.



87
„MAGYAR MAFFIA”
amerikaiak, hogy rendszeresen előfordul, hogy a különböző országokból beszerzett árucikkek, nyersanyagok megvásárlása esetén azokat átcsomagolják, papírjaikat meghamisítják, és magyar termékként dobják piacra. Megtették ezt állítólag az argentin hússal, az angol szénnel és a japán fonállal is.241 A magyar külgazdasági kapcsolatok igencsak élénkek voltak tehát nyugati viszonylatban is, képzett külkereskedőink szemfüles módon használták ki a világ kettészakadását, a vasfüggöny lezárulásának köszönhetően megváltozott világrendet. A kommunista pártvállalatok támogatására kialakított közvetítőkereskedelem nagy nyertesei voltak a magyarok: akkora lehetőséget találtak a reexport felfuttatásában – és azt olyan tehetségesen használták ki –, hogy a hatvanas évekre kialakuló külkereskedelmi lobbi tagjai (akik a felvázolt nyugatnémet kapcsolatok kiaknázásával szerezték meg befolyásukat) gyakorlatilag a blokk éllovasai lettek a kapitalista Nyugat szemében is. A következő szint a közvetítőkereskedelem lehetőségeinek szélesítésében a vegyesvállalati rendszer kiépítése volt. Pontosan nem tudjuk, kik és mikor vetették fel először a vegyesvállalati rendszer engedélyeztetésének kérdését, de már 1960-ból vannak adatok arra, hogy Nyerges János és Fekete János a tranzitkereskedelem lebonyolítása érdekében közös nyugati vállalkozás koncepcióján gondolkodott. Fekete „tárgyalt a Deutsche Bankkal és egy francia bank nyugatnémetországi képviselőjével Bécsben. Ez utóbbitól értesült arról, hogy a pénzügyminiszter, Nyers [Rezső] elvtárs elutasította ezt a koncepciót. Erre azt feleltem [értsd: Nyerges János] neki, hogy ha az ügyet sikerült kereskedelmi vonalon dűlőre vinni, akkor nekem módom van ezt újra felvetni még a pénzügy álláspontja ellenére is.”242 Ez a mondat azt sugallja, hogy Nyers Rezső, az új gazdasági mechanizmus atyja szemben állt a külkereskedelmi lobbi érdekeivel, és ez a törésvonal tovább árnyalhatja a gazdasági reform bukásának okairól kialakított véleményeket. Az 1968-ban elindított folyamatok az iparvállalatok működésének decentralizálását is célul tűzték ki, a központosítás visszaszorítása pedig a hatvanas évek folyamán létrejött trösztök vezetőinek megnövekedett hatalmával
241 CIA, FOIA, Economic Intelligence Riport – The Role of Reexports in Hungarian Foreign Trade. [A reexport szerepe a magyar külkereskedelemben.] 1959. június. https://www.cia.gov/library/readingroom/docs/CIA-RDP79R01141A001400100002-2.pdf (Letöltés: 2019. augusztus 28.) 242 ÁBTL 3.1.5. O-12344/13. 142–143. „Dóczi” jelentése, 1960. március 21.



MESÉS KÉMJÁTSZMÁK
88
járt együtt. Az iparvállalati lobbi érdekei azonban sokszor ellentétesek voltak a külkereskedelmi vállalatok képviselőinek érdekeivel: az árucsere-forgalom államosítása után létrejött „impexek” monopóliumot kaptak a nemzetközi piacokon való kereskedésre, ezzel mind a késztermékek forgalmazása, mind a nyersanyagok beszerzése az ő kiváltságukká vált, a termelő vállalatok többnyire nem szólhattak bele az üzletek lebonyolításába és a szerződési feltételek kialakításába, így nem volt rálátásuk a nyereség felhasználására sem. Az 1968-as gazdasági reform bevezetése után az ipari létesítmények vezetői igyekeztek nyomást gyakorolni a pártvezetésre, hogy visszakaphassák a kereskedelmi jogot, de csak részsikereket könyvelhettek el. Működtek ugyan stratégiailag fontos vállalatok, amelyek egyedi elbírálás alapján megkapták a külkereskedelmi jogot – például a Videoton –, azonban ezen engedélyek mögött nemegyszer titkosszolgálati érdekek is álltak, nem kizárólag gazdaságpolitikai megfontolásoknak voltak köszönhetők: a Videoton esetében például kifejezetten az embargós beszerzések megkönnyítését tűzték ki célul. Egy 1983-as tanulmány szerint 1982-ben a 450 iparvállalatból mindöszsze 31-nek volt jogosultsága ahhoz, hogy megjelenjen a nemzetközi piacokon.243 A teljes külkereskedelmi forgalom hetven százalékát egészen a nyolcvanas évek végéig a külkereskedelmi vállalatok bonyolították le.244 A kereskedelem szovjetizálása után szinte azonnal megkezdődött annak a nem túl nagy létszámú, ámde annál jelentősebb hatalommal rendelkező érdekcsoportnak a felemelkedése, amely a felvázolt, reexporton alapuló tevékenységet irányította. A lobbi tagjai a kereskedelmi vállalatok és a pénzintézetek egyes vezetőiből, a KKM néhány tisztségviselőjéből, valamint az őket támogató titkosszolgálati háttérből kerültek ki, ez utóbbit elsősorban az MNVK-2-n belül kialakult szűk csoport alkotta.245
243 Berkó 1983, 64. 244 Tímár 1989, 63. 245 Práczki István egykori katonai hírszerző tiszt a visszaemlékezésében így írja le az MNVK2-n belül létező és a külkereskedelmi lobbival együttműködő csoportosulást: „A cégnél egy – a közérthetőség kedvéért lobbinak nevezett – csoportosulás uralkodott. Tagjai főleg az apparátusból és a hadsereg politikai vonaláról érkezett vagy küldött olyan megbízható személyek voltak, akiknek kapcsolatai messze túlmutattak a kommunista és szovjetbarát felfogáson. Ezek célja a hatalmi eszközök kisajátítása, anyagi előnyök szerzése, ezen felül a cég különleges, sokszor – tevékenysége természetéből adódóan – törvényen kívüli eszközeivel való önérdekű manipuláció.” Práczki 2014, 134.



89
„MAGYAR MAFFIA”
A lobbi megerősödésében és tevékenységének kiterjesztésében fontos szerepet játszott a Magyar Külkereskedelmi Bank vezetője, Salusinszky István, aki 1964 és 1980 között töltötte be ezt a pozíciót. Hivatali ideje alatt következetesen képviselte azt a nézetet, hogy az ország érdeke és a külkereskedelem fejlesztése megköveteli, hogy lehetővé tegyék és lehetőleg minél kevesebb bürokráciával bonyolítsák le a külkereskedelmi vállalatok cégalapítását Nyugaton. Az új gazdasági mechanizmus beindításával az MKB-hoz került a kapitalista világban működő magyar érdekeltségek felügyelete, azonban az alapítás egyedi engedélyhez kötött maradt, így jelentős számban nem tudtak megjelenni magyar kereskedő cégek a vasfüggöny túloldalán. 1972-ben azonban megtört a jég, és megszületett a 28/1972-es pénzügyminiszteri rendelet, amely lehetővé tette, hogy a magyar állami tulajdonban lévő és monopóliummal rendelkező külkereskedelmi vállalatok külön engedély nélkül leányvállalatokat alapíthassanak – akár külföldi tőke bevonásával is – a nyugati országokban. Horváth István egykori bonni magyar nagykövet szerint nem Magyarország volt az első ország a blokkban, amely engedélyezte a vegyesvállalatok alapítását a kapitalista országokban, hanem Románia, ahol már 1971-ben megszületett egy ilyen értelmű rendelkezés,246 azonban ott korántsem éltek ezzel a lehetőséggel olyan szabadon, mint a magyar kereskedők. Románia esetében nem a Nyugaton létrehozott vegyesvállalatok domináltak, hanem az országba beengedett külföldi tőke által belföldön alapított cégek váltak inkább jellemzővé a vegyesvállalati rendszerben. Az amerikai elemzők szerint azonban a románoknak soha nem sikerült vonzóvá tenniük az országukat a nyugati befektetők előtt – leginkább a túlbonyolított bürokrácia és a nehezen átlátható jogi szabályozás miatt, de a cégek működését nehezítette az is, hogy a népgazdasági terv nem számolt a vegyes tulajdonban álló cégek nyersanyagszükségletével, így folyamatos importra szorultak, ami drágította és lassította a termelést. Ráadásul kötelezték a nyugati tulajdonosokat, hogy az alkalmazottak bérének egy részét keményvalutában fizessék meg (az így kifizetésre kerülő nyugati keményvaluta nyilván nem a gyári munkások megélhetését segítette, hanem az állam valutaínségét csökkentette), és komoly gondjaik adódtak a rendszeres
246 Horváth–Németh 1999, 146.



MESÉS KÉMJÁTSZMÁK
90
energiaellátási zavarok miatt is.247 (Romániában minden valószínűség szerint nem a gazdasági-pénzügyi elit tartotta kézben a cégek alapítását és irányítását, mint Magyarországon, hanem a titkosszolgálat, így más módon és más célokra használták azokat.) Az eddigi kutatások azt támasztják alá, hogy Magyarország élen járt a blokkban a nyugati kooperációk és vegyesvállalatok létrehozásában. Pontos információk eddig Ausztria vonatkozásában álltak rendelkezésünkre, amelyek alapján elmondhattuk, hogy a hetvenes évek elején a szatellit államok és Ausztria között létrejött kooperációs szerződések közel kétharmadában Magyarország vett részt,248 de még ennél is beszédesebb adat, hogy az Ausztriában működő és a KGST országaihoz köthető 53 vegyesvállalat közül 33 cég magyar érdekeltségű volt.249 A társult tag státuszában lévő Jugoszláviát nem számítva, Magyarország mellett tíz tagországa volt a gazdasági szervezetnek, vagyis ha arányaiban nézzük, a többi tagállam átlagosan fejenként két vállalattal büszkélkedhetett a semleges osztrák államban. Beszédes arányok, mindenképpen jelzésértékűnek tekinthetők és alapvető különbséget jeleznek a magyar gazdaság működését és szerkezetét tekintve a szovjet blokk többi országához képest. Nem véletlen, hogy az amerikai titkosszolgálat is fontosnak érezte ennek a jelenségnek a tanulmányozását. Bár Magyarország és az Egyesült Államok között nem volt jelentős a külkereskedelmi forgalom,250 az amerikai adminisztráció mégis hamar felfigyelt az 1972-es jogszabályi változtatásra. 1972-ben Fekete János egy pénzügyi delegáció élén Washingtonban járt, ahol bejelentette, hogy hamarosan engedélyezni fog
247 CIA, FOIA, International Economic & Energy Weekly, 1986. október 31. https://www.cia.gov/library/readingroom/docs/CIA-RDP97-00770R000100630001-3.pdf (Letöltés: 2019. augusztus 31.) 248 Pogány 2009, 149. 249 Uo. 151. 250 A CIA 1965 és 1972 között ismerteti a két ország közötti kereskedelmi forgalom növekedését. 1965-ben 11,4 millió USD volt az összértéke a Magyarország és az USA között lebonyolított kereskedelemnek, 1972-re ez az érték elérte a 35,3 millió dollárt. CIA, FOIA, Intelligence Memorandum – Trading and Cooperation with Hungary, 1973. március. https://www.cia.gov/library/readingroom/docs/CIA-RDP85T00875R001700050031-1.pdf (Letöltés: 2019. augusztus 31.)



91
„MAGYAR MAFFIA”
ják a vegyesvállalatok alapítását várhatóan úgy, hogy megőrzik a magyar többségi tulajdont ezekben a vállalkozásokban.251 Annak ellenére, hogy a vegyesvállalatok alapításában 1972 után tapasztalható igazi felfutás, az amerikai hírszerzés már ekkor úgy fogalmazott, hogy Magyarország hosszú ideje vezető szerepet játszik a blokkon belül a vegyesvállalatok létesítésében Jugoszlávia mellett, de hozzátette, hogy alapvető különbség figyelhető meg a magyar szabályozásban, hiszen míg a jugoszlávok engedélyezik, hogy országuk területén beruházásokat hajtsanak végre a nyugati cégek, Magyarországon ugyanez nem lehetséges. Valóban: a magyar szabályozás szerint a vegyesvállalatok külön engedély nélküli alapítására ekkor még kizárólag a nyugati országokban volt lehetőség, a nyugati tőke előzetes engedélyeztetés nélküli megjelenése csak 1977-től vált lehetővé az országban, így a magyarországi központtal működő vegyesvállalatok száma ezekben az években még meglehetősen csekély volt. Ezek közül a CIA az Intercooperation Kereskedelemfejlesztési Rt.-t tartotta a legjelentősebbnek – Oblath György kapcsán már korábban említettem a céget –, amelynek feladatai közé tartozott a különböző kooperációk, vegyesvállalatok létrehozása, alapítása. Az Intercooperation valójában nem vegyesvállalat volt, tulajdonosai között magyar cégeket találunk, viszont azzal a céllal hozták létre, hogy a nyugati tőkének utat nyissanak Magyarország felé – de erről később még szó lesz. 1973 márciusában a CIA elemzést készíttetett arról, hogy az új lehetőségek mennyiben fogják megváltoztatni a magyar gazdasági kapcsolatokat.252 A dokumentumban – amellett, hogy újra hangsúlyozták Magyarország blokkon belüli vezető szerepét ezen a területen – jó érzékkel állapították meg, hogy az új tendencia jelentőségét leginkább Magyarország technológiai éhségére lehet visszavezetni, hiszen ezen cégek segítségével megszabadulnak a kereskedelmi kvótáktól, ráadásul a tőkés partner bevonásával az anyagi nehézségeket is orvosolni tudják. Ekkor arra még nem fi
251 CIA, FOIA, Eastern Europian Intelligencer, 1972. október 5. https://www.cia.gov/library/readingroom/docs/CIA-RDP79B00864A001200020050-2.pdf (Letöltés: 2019. augusztus 31.) 252 CIA, FOIA, Intelligence Memorandum – Trading and Cooperation with Hungary, 1973. március. https://www.cia.gov/library/readingroom/docs/CIA-RDP85T00875R001700050031-1.pdf (Letöltés: 2019. augusztus 31.)



MESÉS KÉMJÁTSZMÁK
92
gyelt fel az amerikai hírszerzés, hogy ezek a cégek maguk is azonnal hozzáláttak olyan vállalkozások alapításához, amelyek hivatalosan már nem voltak köthetők a blokkhoz, így az embargó kijátszásában is komoly szerepet töltöttek be. A nyolcvanas évek közepére nagyjából 200, nyugati székhellyel rendelkező vegyesvállalat volt bejegyezve Magyarországon,253 az általuk alapított offshore jellegű cégek számáról azonban egyelőre nincsenek adataink. A magyarországi székhellyel rendelkező vegyesvállalatok alapítása jelentősen elmaradt ezen szám mögött: 1980-ban mindösszesen három ilyen cégről tudunk,254 bár a nyolcvanas évek első felében fokozatosan elkezdett nőni a számuk. Ezen cégek megjelenése felkeltette a nyugati gazdasági szereplők figyelmét is.255 Az amerikai hírszerzés 1986-ban készített egy elemzést a keleti blokk vegyesvállalatairól, amelyben a Magyarországon működő, vegyes tulajdonban lévő cégek számát ötvenre tették.256 Ez az adat csak a magyarországi központtal működő cégek számát takarta, és csupán pillanatfelvétel lehetett, hiszen 1987-re már nagyjából nyolcvan, hazánkban működő, külföldi tulajdonossal rendelkező vállalatról van tudomásunk. Ennek ellenére mégis izgalmas az amerikaiak által közölt adatsor, ugyanis összehasonlítható a térségben mutatkozó hajlandóság a nyugati tőke beengedésére. A számokat tekintve Magyarország messze megelőzi a testvérországokban megfigyelhető tendenciákat. Még Románia is csak tíz vegyes tulajdonban lévő céget tudhatott ekkor magáénak az elemzés szerint, pedig – mint láthattuk – Magyarországnál sokkal korábban teremtett lehetőséget arra, hogy határain belül is megjelenjenek a nyugati tulajdonosok. Ekkor az amerikai hírszerzés adatai alapján Bulgáriában nyolc, Csehszlovákiában egy, Lengyelországban pedig egyetlen tőkés háttérrel rendelkező vegyesvállalat sem működött még. Magyarország kifejezetten vonzó célországa volt a befektetőknek, ugyanis a bankszektortól a turizmusig a gazdaság széles spektrumán engedélyezte a cégalapításokat a jogszabályi háttér, az adókat viszonylag alacsony szinten határozták meg (első öt évben 20%, majd 30%), emel
253 Vajna 1987, 3. 254 Haár, 1980. 255 Ter Borg – Lafeber 1987. 256 CIA, FOIA, International Economic & Energy Weekly, 1986. október 31. https://www.cia.gov/library/readingroom/docs/CIA-RDP97-00770R000100630001-3.pdf (Letöltés: 2019. augusztus 31.)



93
„MAGYAR MAFFIA”
lett egyes kiemelt területeken – például az energetikában vagy a gyógyszeriparban – a nyugati befektetők adómentességet is élvezhettek az első öt évben, majd a továbbiakban is jelentős adókedvezményt kaptak. Ráadásul mindezeken túl kedvező áron juthattak hozzá az energiához és a nyersanyagokhoz, a magyar munkavállalók fizetésének meghatározásához pedig az alacsony keleti munkabérek váltak irányadóvá, természetesen forintban fizetve.257 A befektetők összességében kedvezőbben ítélték meg a beruházási feltételeket Magyarországon, mint a szomszédos Jugoszláviában, ahol pedig a negyvenes évektől kezdve sokkal nyitottabb volt a gazdaság, gyakorlatilag a teljes időszakon keresztül jelen volt a nyugati tőke. A nyolcvanas évek második fele a szocialista gazdaságból a kapitalizmusba való átmenetről szólt. A nyugati nagyvállalatok, a nemzetközi pénzügyi csoportok természetesen feszülten figyelték a változásokat, és minden bizonnyal igyekeztek befolyásolni is a folyamatokat. Magyarország nem veszített vonzerejéből: a kedvező adókörnyezet és a liberális szabályozás a leginkább befektetőbarát állammá tette a régió többi országához képest, a multinacionális nagytőke számára pedig megadatott az a páratlan lehetőség is, hogy a tevékenységéből származó profitot egy az egyben kivihette az országból – legalábbis az amerikai titkosszolgálat értelmezése szerint ez tette Magyarországot felettébb csábítóvá.258 A fent ismertetett összefüggések további kutatásokat és elemzéseket igényelnek – közgazdasági szempontból is –, amelyek szétfeszítenék ennek a kötetnek a kereteit. Mégis fontosnak tartottam felvázolni azt a tudatosan felépített és kialakított kereskedelmi mechanizmust, amely egyértelműen magyar sajátosság volt, és kijelölte Magyarország szerepét a hidegháború történetében. Ez a szerep egyáltalán nem volt jelentéktelen, különösen az ország méretéhez képest. Magyarország geopolitikai helyzete eleve determinálta, hogy a Kárpát-medence területe összekötő híd lehessen Kelet és Nyugat között, a világ politikai kettészakítottsága pedig kikényszerítette, hogy a lezáruló vasfüggönyön valahol nyissanak egy kiskaput. Kikényszerítette, hiszen a politika szintjén lehetnek
257 Uo. 258 CIA, FOIA, Prospects for US Export to Hungary and Poland, 1989. szeptember 1. https://www.cia.gov/library/readingroom/docs/CIA-RDP90T00103R000400410002-0.pdf (Letöltés: 2019. augusztus 31.)



MESÉS KÉMJÁTSZMÁK
94
ideológiák, de a gazdaság, jobban mondva a pénz útjába mindez nem állhat. A tőke áramlását nem lehet megakadályozni, a pénzhatalmi érdekek érvényesülni fognak, bármilyen szögesdrót feszüljön is a határokon. A szovjet megszállás radikális cezúrát jelentett az ország politikai, társadalmi és gazdasági életében is, de mégis volt egy rejtett dimenziója a történéseknek, ahol a kontinuitás megragadható. A kontinuitás a nácizmus és a kommunizmus, kapitalizmus és szocializmus között. A Komintern titkos pénzeit felügyelő magyar „maffia” tevékenysége Svájcban, vagy a szoros kereskedelmi kapcsolatok kiépülése ex-náci tisztek és egykori üldözöttjeik között – mind arra utalnak, hogy a politika történéseinek fedésében egy egészen más motivációkkal irányított világ is létezett, ennek megismerése pedig elengedhetetlen a valóság leírásához. A kommunizmus világforradalmi káprázata nélkülözhetetlenné tette a vadkapitalista gondolkodást, hiszen a baloldali pártok finanszírozása csak a tőke logikájának követése mentén vált kivitelezhetővé. Miközben milliókra kényszerítették rá a szocializmus építésének vízióját, egy kiválasztott elit privilégiuma volt egy egész nemzet vagyonának a birtoklása. Az államosításokkal a legszélsőségesebb tőkekoncentrációt valósították meg Lenin követői, vagyis a valaha létező legszélsőségesebb kapitalizmust hozták létre anélkül, hogy beépítették volna a rendszerbe a kontrollt, a piac és a verseny szabályozó szerepét, vagy akár a szakszervezetek érdemi mozgásterét. A szocialista blokk politikai-gazdasági elitjének képviselői – kihasználva kiváltságaikat – megjelentek a kapitalista világban, ahol partnerekre leltek. A kommunista internacionalizmus és a kapitalista globalizmus titkos összekacsintásban Magyarország volt az összekötő, a „hidegháború Velencéje”, vagyis a kereskedelmi kapocs a világ különböző pontjai között, amely segítette a pénz rideg törvényének az érvényesülését, a tőke áramlását.



95
„MESÉS” MAGYARORSZÁGON
„MESÉS” MAGYARORSZÁGON
Gazdaságdiplomácia
Emil Hoffmann nem Magyarországon kezdte építeni a vállalkozásait. Bickenbach, Becher, Triska és a mögöttük álló cégek több fontos árucikkre is megszerezték a monopóliumot, így Hoffmann inkább az általa jobban ismert román és bolgár piacokon próbált szerencsét, azonban 1956 őszén megjelent Budapesten, és egy időre főszereplője lett a hidegháborús kémjátszmák magyar fejezetének. 1956. szeptember 25-én Emil Hoffmann és felesége Budapestre látogatott a Magyar Újságírók Országos Szövetsége elnökének, Vadász Ferencnek259 a meghívására. Hoffmann újságíróként és külkereskedőként érkezett Magyarországra, de a meghívást valójában a Külügyminisztérium kezdeményezte, és az út költségeit is a külügyi tárca állta.260 Hoffmann ekkor már egy éve folyamatos kapcsolatot tartott a berlini magyar nagykövetség munkatársaival, különösen Kurtán Sándor főmunkatárssal, a helyi magyar hírszerzés vezetőjével. Kurtán egyébként a háború alatt szimpatizált a szélsőjobboldali gondolatokkal, így nem lehetett számára idegen az egykori nácival folytatott párbeszéd. 1945 előtt ugyanis közeli barátja volt a Nyilaskeresztes Párthoz tartozó derecskei szervezet vezetőjének, gyakran bejárt a párt helyi székházába, részt vett az ottani munkában. 1945 őszén egy házkutatás alkalmával „fasiszta” sajtótermé
259 Vadász Ferenc (1916–2009) újságíró, 1945 és 1948 között az MDP, majd az MKP kecskeméti szervezetének különböző tisztségeiben dolgozott. 1949–1950-ben a Szabad Nép munkatársa volt, majd 1950-ben kinevezték a MÚOSZ főtitkárának. 1957-ig töltötte be ezt a pozíciót. 1957 és 1959 között az Esti Hírlap főszerkesztő-helyettese, majd 1984-ig, nyugdíjba vonulásáig a Népszabadság rovatvezetője volt. 260 ÁBTL 3.1.5. O-12344/1-a. 275. KÜM Középeurópai Osztály, Német referatúra feljegyzése, 1956. szeptember 26.



MESÉS KÉMJÁTSZMÁK
96
keket találtak nála, amiért eljárás alá vonták, de mivel nem tudták bizonyítani párttagságát, megszüntették a nyomozást ellene a következő magyarázattal: „Azon falusi fiatalok közé tartozik, akik a vidéken szereplő nyilas szellemi vezetőkkel érintkezésbe kerültek, de nem politikai meggyőződésből és ilyen vonatkozásban, hanem azért, mert más értelmiség, aki az egyszerű származású értelmiségi fiatalsággal egyáltalán foglalkozott volna, nem volt, s így ezen fiatalok önakaratukon kívül kerültek ezen káros mozgalom irányítóival összeköttetésbe.”261 Vagyis Kurtán a kommunista párt azon oszlopos és megbízható tagjai közé tartozott, akik az egyik szélsőséges eszmét könnyedén felcserélték a másik szélsőséges ideológiára, nyilasból kommunistává váltak. Diplomáciai karrierjének a berlini követség csak első állomása volt, Helsinkiben és Bécsben is képviselte később a Magyar Népköztársaságot. A párt- és a miniszteriális szervek előtt Kurtán nyilas múltja állítólag csak közvetlenül az 1970-es bécsi kiküldetése előtt vált ismertté, amelynek körülményeit a Központi Ellenőrző Bizottság vizsgálta, és ennek következtében hívták vissza alig két év szolgálat után az osztrák fővárosból.262 A magyar politika Hoffmann iránt megnyilvánuló érdeklődése összefüggött a Nyugatnémet Szabaddemokrata Párttal (FDP) való összeköttetések elmélyítésével és azzal a jelenséggel, hogy a berlini képviselet 1955-től egyre szorosabb személyes kapcsolatokat épített ki egyes nyugatnémet újságírókkal.263 Ez a nyitás a Sztálin utáni világpolitikai enyhülés látványos következménye volt: 1955. március 18-án megszűnt a hadiállapot Magyarország és az NSZK között, ezzel megnyílott a lehetőség az intézményesített párbeszéd megkezdésére is.264 A hivatalos diplomáciai kapcsolatok felvételét azonban még erőteljesen gátolta a Hallstein-doktrína265 szigorú irányvonala, ezért a közeledés informális csa
261 ÁBTL 3.1.9. V-84811. 16/b. Összefoglaló jelentés, 1970. február 25. 262 Fiziker 2013, 41–42. 263 Ruff 1998, 1113. 264 Ruff 2007, 305. 265 A Hallstein-doktrína Walter Hallstein (1901–1982) nevéhez köthető, aki 1955-ben az Adenauer-kormány külügyi államtitkáraként hirdette meg azt a szigorú irányvonalat, amely alapján a bonni kormányzat a diplomáciai kapcsolatok megszakítását helyezte kilátásba minden olyan országgal szemben, amelyik elismeri az NDK-t. A doktrína egészen 1969-ig, Willy Brandt hatalomra kerüléséig meghatározta az NSZK külpolitikáját.



97
„MESÉS” MAGYARORSZÁGON
tornákon keresztül valósult meg: a magyar diplomácia képviselői a nyugatnémet újságírókkal vették fel a kapcsolatot, és őket használták közvetítőként.266 A különböző lapok munkatársai cserébe azért, hogy találkozókat szerveztek a nyugatnémet politikai pártok képviselői és a magyar külügyi tisztségviselők között, jelen lehettek a megbeszéléseken, azokról tudósíthattak.267 A nyugati sajtó szimpátiájának megnyerése már ekkor megkezdődött, és bár átmenetileg a szabad országok zsurnalisztáinak jóindulatú közeledése megdermedt a forradalom leverését és Kádár János illegitim hatalomátvételét követően, ezen a kiábrándultságon hamar túljutottak, és már 1957 második felében lelkes beszámolók születtek Kádár „különutas” politikájáról.268 A magyar diplomácia már az ötvenes évek közepén tudatosan használta a társutas nyugati újságírókat, így Emil Hoffmann felbukkanása a berlini magyar nagykövetség környékén korántsem meglepő, különösen Hoffmann előéletének ismeretében, hiszen láthattuk, hogy az ex-náci üzletember elsősorban a szovjet érdekszféra országaiban igyekezett szerencsét próbálni a háború utáni években, és Berlinben bejáratos volt az összes keleti blokkhoz tartozó nagykövetségre. A magyar külügy számára „Mesésnek” a nemzetiszocialista időkből származó ismerő
266 Horváth–Németh 1999, 125. 267 Ruff 2007, 306. 268 Egyes nyugati (társutas) újságírók már 1957 februárjában is erősen elnézően nyilatkoztak Kádár János hatalomátvételéről. Otto Frei svájci laptudósítóval 1957. február 19-én beszélgetett a BM ügynöke, azokban a napokban, amikor Magyarországon éppen kibontakozóban volt a tízezreket érintő megtorlás: „Hangsúlyozta, hogy ő úgy látja, a helyzet most már rohamosan normalizálódni fog, és Kádár János kormánya meg fog szilárdulni. A mai helyzetet már a normálishoz közelállónak minősítette, s hozzáfűzte, hogy emberileg mély tisztelettel adózik Kádár Jánosnak, akit igen becsületes és egyenes embernek tart. Megkérdeztem, hogy erről mi a véleményük a többi újságíróknak Nyugaton. Frei – akinek kiterjedt ismeretsége van – közölte, hogy a nyugati országok sajtótudósítóinak jelentős része osztozik az ő véleményében. Tragikusnak találják Kádárnak azt a kényszerű helyzetét, hogy kénytelen volt a szovjet csapatok segítségével kormányra lépni, Kádár emberi mivoltát, jellemét makulátlannak tartják, s becsülik a börtönökben töltött időben tanúsított megingathatatlan magatartása miatt is. Aki megjárta a Rákosi-börtönöket – mondotta Frei – az véleményem szerint nem térhet vissza a régi módszerekhez. Frei egyébként aggodalmát fejezte ki afölött, hogy Kádár Jánosnak lesz-e elég ereje ahhoz, hogy a maga elgondolásait érvényesíteni tudja a régi funkcionárius apparátussal és a véleménye szerint a Szovjetunióban újjáéledő sztálinizmussal szemben.” ÁBTL 3.2.3. Mt-536/2. 20. Jelentés dr. Otto Frei svájci laptudósítóval folytatott beszélgetésről. A beszélgetés helye és időpontja: Berlin, 1957. február 19.



MESÉS KÉMJÁTSZMÁK
98
sei – vagyis az egykor náci ideológiát követő politikusok – tűntek igazán hasznosnak, akik ekkor többségében a szabaddemokrata párt soraiban ültek. Az FDP-t 1948 decemberében alapították Trizónia liberális pártjai. Első elnökük Theodor Heuss volt, aki a Német Szövetségi Köztársaság 1949-es megalakulása után elsőként töltötte be a szövetségi elnöki posztot 1949 és 1959 között. Az FDP egészen 1957-ig tagja volt a koalíciós kormányzatnak, azonban 1956-ban komoly ellenétek alakultak ki a liberálisok és a Kereszténydemokrata Unió (CDU) között, így szakításra került sor, és a következő évi választások során a szabaddemokraták ellenzékbe kényszerültek.269 A magyar külpolitika a kezdetektől figyelemmel kísérte a liberális párt tevékenységét, hiszen a nyugatnémet politikai körök közül ők voltak azok, akikkel a diplomáciai kapcsolatok felvétele előtt is sikeresen tudtak együttműködni. Adenauer kancellár és a mögötte álló kereszténydemokraták elzárkóztak a szovjet blokk országaival való tárgyalásoktól, az FDP körei azonban komoly gazdasági lehetőséget láttak a vasfüggöny túloldalán lévő területekkel való kooperációban. Hoffmann szerint nagytőkés csoportok álltak a hátuk mögött, akik tudatosan készültek arra, hogy a szocialista blokk összeomlásának esetére, illetve amennyiben a szatellit államok valamelyikének sikerülne kikerülnie a szovjet érdekszférából, megkérdőjelezhetetlen legyen a gazdasági befolyásuk a térségben, behozhatatlan előnnyel induljanak más érdekcsoportokkal szemben. Hoffmann már 1957-ben megfogalmazta, hogy Magyarországon „az iparon belül olyan változások mentek végbe, amelyek kizárják a tulajdonjogok visszaállításának lehetőségét, vagyis azt, hogy az 1945 előtti tulajdonosok visszakapják volt gyáraikat, bankjaikat stb. Ugyanez vonatkozik a mezőgazdaságra is. Ennek a német tőkecsoportnak tehát nem célja és érdeke, hogy minden tekintetben visszaálljon az országban az 1945 előtti gazdasági rendszer. Feltételezte azonban, hogy később az állam majd elad és bérbe ad bizonyos vállalatokat és ily módon fokozatosan újra visszatér Magyarország a kapitalista gazdasági rendszerhez. Éppen ezért ez a tőkés csoport, amelynek Hoffmann a megbízottja, igen nagy perspektívát lát az NSZK és a népi demokráciák közti gazdasági kapcsolatok kiépítésében, valamint abban,
269 Ruff 1998, 1115.



99
„MESÉS” MAGYARORSZÁGON
hogy ezen a téren megelőzzenek más nyugati tőkecsoportokat.”270 Ezek szerint már 1957-ben számítottak arra nyugatnémet nagytőkés körök, hogy a jövőben valamikor bekövetkező gazdasági rendszerváltás nem fog együtt járni reprivatizációval, így részt vehetnek az állami vagyon felvásárlásában. Az FDP és a magyar gazdasági szereplők, illetve a diplomácia képviselői között Emil Hoffmann lépett fel közvetítőként, aki az Industriekurier című lap – amely az MNVK-2. szerint a nyugatnémet nagytőke egyik vezető gazdasági orgánuma volt271 – munkatársaként vállalta fel ezt a szerepet.272 Nem meglepő, hogy a nyugatnémet liberális gazdaságpolitikusok előnyben részesítették Magyarországot a térség többi országához képest, hiszen az előző fejezetben olvashattuk, hogy jelentős kereskedelmi kapcsolatrendszert sikerült hazánknak kiépítenie a második világháborút követően, amely ígéretes befektetési, együttműködési lehetőségeket villantott fel. „A német szabaddemokraták meg is jegyezték, mennyivel könnyebb velünk magyarokkal tárgyalni, mint a lengyelekkel és csehekkel, nem szólva az NDK-beli németekről.”273 A berlini nagykövet, Safrankó Emánuel és kollégája, Kurtán Sándor aktív közreműködésével 1956 nyarára kialakult a folyamatos párbeszéd a két fél között, és 1956 októberére megszervezték az FDP prominens képviselőinek magyarországi látogatását. A kétfős delegáció egyik tagja Kurt Haller, társa pedig Willy Max Rademacher volt.274 Kurt Haller neve ismerősen cseng, hiszen magas rangú náci tisztként ő volt 1944-ben Veesenmayer összekötője a nyilas párt vezetősége felé Budapesten, azonban Canaris hírszerző szervezetében való közreműködése megmentette őt a felelősségre vonástól a háború után. Hoffmann még a háborús időkből ismerte Hallert, onnan eredt a barátságuk. Rademacher szintén náci előélettel rendelkezett, a háború után az FDP egyik alapító tagja volt, a hamburgi pártszervezet elnökeként vett részt az országos politikai életben. A szövetségi parlament képviselőjeként 1949 és 1957
270 ÁBTL 3.1.5. O-12344/1. 74–75. Szolcsányi Ferenc önvallomása, 1959. december 22. 271 ÁBTL 3.1.5. O-12344/1. 31. MNVK-2. feljegyzése, 1959. március 16. A lapról lásd még: https://de.wikipedia.org/wiki/Industriekurier 272 Ruff 1998, 1117. 273 Uo. 1120. 274 Uo. 1121.



MESÉS KÉMJÁTSZMÁK
100
között a közlekedési ügyekért felelős bizottság vezető tisztségét is betöltötte. Magyarországi látogatása során ígéretet tett arra, hogy pozíciójából adódó lehetőségeit kihasználva támogatni fogja Budapest és az NSZK közötti légiforgalom beindítását.275 Rademacher konkrét lépéseiről nincsenek adataink, azonban annyi bizonyos, hogy ért el eredményeket, hiszen egy 1959-es feljegyzésből, amelyet a Légügyi Főigazgatóság egy tisztségviselője írt, kiderül, hogy Hoffmann közreműködésével sikerült 1957 folyamán megállapodást kötni arról, hogy a Magyar Légiközlekedési Vállalat (Malév) gépei átrepülhettek az NSZK légterén.276 1959-ben azonban még nem volt közvetlen légi összeköttetés Budapest és a nyugatnémet városok között, így Hoffmann azért kereste újra a magyar légiközlekedés befolyásos irányítóit, hogy tárgyalásokat kezdjen a Lufthansa légitársaság és a Malév közötti megállapodások létrehozásáról. Javaslatában Hamburg szerepelt mint az első légikikötő a magyar és nyugatnémet területek között, a magyar illetékesek azonban inkább Frankfurtba szerettek volna közvetlen járatot indítani.277 Frankfurt kitüntetett szerepe nyilvánvalóan a kereskedelmi kirendeltség által fenntartott jelentős gazdasági kapcsolatoknak volt köszönhető, és ez nemcsak a magyar vezetés számára vált fontossá, de a német üzletemberek is felmérték a frankfurti magyar misszió jelentőségét. Rademacher az állambiztonság ismerete szerint Nyugat-Németország egyik legnagyobb szállítmányozó cégének a tulajdonosa volt, így személyesen is érdeke fűződött a keleti kereskedelem kiszélesítéséhez. 1956-ban nyilvános beszédben követelte, hogy a népi demokratikus államok frankfurti kereskedelmi kirendeltségei konzuli jogokat kapjanak a nyugatnémet kormánytól.278 A magyar gazdaság vezetőinek és a külkereskedelem irányítóinak Rademacher személye közvetlen összeköttetést jelentett a nyugatnémet politikai elit felé: az ötvenes évek második felében
275 ÁBTL 3.1.5. O-12344/3. 21. Tájékoztató jelentés, 1958. december 16. 276 ÁBTL 3.1.5. O-12344/1. 51. Feljegyzés Rónai Rudolf elvtárs részére, 1959. április 8. 277 Hoffmann ezen a téren nem tudott eredményeket felmutatni, hiszen a Lufthansa közvetlen budapesti járata 1967 szeptemberében, Kiesinger kancellársága idején indult csak meg. Lásd: Horváth–Németh 1999, 140. 278 ÁBTL 3.1.5. O-12344/1-a. 275/2. KÜM Középeurópai Osztály, Német referatúra feljegyzése, 1956. szeptember 26.



101
„MESÉS” MAGYARORSZÁGON
gyakran találkoztak magyar külügyi tisztségviselők Rademacherrel, céljuk a két ország közötti gazdasági kapcsolatok további mélyítése volt. A forradalom leverése után német részről tapasztalni lehetett némi elbizonytalanodást, azonban a gazdasági érdekek felülírták a jog és a humánum kérdéseit is. 1957. január 26-án Kurtán Sándor találkozott az FDP választási kampányfőnökével, Wolfgang Döringgel, aki így nyilatkozott: „érzelmek szerint a szabadságharcosokkal voltam együtt, de mint politikus nem érthetek egyet azzal, hogy a jelenlegi nemzetközi helyzetben egy kérdés ilyen irányba terelődjön.”279 Nagy Imre kivégzése után néhány hónappal Rademacher a szabaddemokraták képviseletében újra Magyarországra látogatott – 1956 óta immár többedszer –, és közölte, hogy változatlanul kiállnak a két ország kereskedelmi kapcsolatainak bővítése és a kölcsönös diplomáciai elismerés mellett.280 Az FDP mögötti tőkeérdekeltségek valóban nem akarták elengedni a Magyarországon keresztül elérhető keleti piacokat, és Hoffmann volt az egyik újságíró, aki tevékenyen részt vett a kádári hatalom mosdatásában. Kurtán Sándor 1957 augusztusában arról számolt be, hogy „Mesés” felajánlotta, „ír egy 15-20 oldalas tájékoztatót az FDP részére, hogy a választási szónokok »objektív« jelentés alapján tudjanak szembeszállni a CDU szónokok érveivel. A CDU választási szónokai rendkívül aktívan használják fel a magyarországi eseményeket erőpolitikájuk helyességének alátámasztására. Az FDP és SPD [Németország Szociáldemokrata Pártja] nem tud ezzel szembeszállni saját külpolitikai vonala érdekében, mivel nem ismerik nálunk a tényleges helyzetet.”281 Hoffmann ötletét örömmel fogadta a magyar külügyi vezetés, és gazdag programot állítottak össze számára, hogy saját maga szerezhessen tapasztalatot a magyar valóságról. Lehetővé tették, hogy találkozzon a Külkereskedelmi Minisztérium befolyásos főosztályvezetőjével, Nyerges Jánossal, akiről tudjuk, hogy 1945 óta kulcsfigurája volt a külkereskedelmi kapcsolatrendszer kiépítésének és fontos szerepet játszott a reexportügyletek felfuttatásában, valamint a
279 Ruff 2007, 315. 280 Ruff 1998, 1131. 281 ÁBTL 3.1.5. O-12344/1-a. 275/17–18. Feljegyzés dr. Hoffmann Emil nyugatnémet újságíró magyarországi látogatásáról, 1957. augusztus 10.



MESÉS KÉMJÁTSZMÁK
102
vegyesvállalatok alapításának engedélyeztetésében is. Nyerges a hírszerzésnek dolgozott ekkor már több mint egy évtizede, mind a diplomáciában, mind a befolyásolásban rendkívüli gyakorlatra tett szert, így Hoffmann „megfelelő” tájékoztatása nem okozhatott számára gondot. A német újságíró azonban még tapasztaltabb titkosügynök volt, nem feltételezném, hogy meg lehetett vezetni, az érdekeik viszont megegyeztek. Hoffmann támogatókat keresett tervezett új vállalkozásához: mivel az Industriekurier laptól időközben elbocsátották, szeretett volna saját újságot kiadni, amely a Kelet–Nyugat közötti kereskedelemre fókuszál, ehhez azonban anyagi támogatásra volt szüksége. Úgy gondolkodott, ha az új magyar kormánynak tesz egy szívességet – vagyis megírja több német folyóiratban, hogy a kádári vezetés a konszolidáció útjára lépett –, cserébe elvárhatja, hogy a magyar vállalatok rendszeresen hirdetéseket adjanak fel az általa szerkesztett újságban. Úgy számította, hogy évente nagyjából húszezer nyugatnémet márkára lenne szüksége a lap fenntartásához és természetesen folyamatosan érkező friss gazdasági hírekre, amelyekhez a konkurencia nem férhetne hozzá. Az üzlet megköttetett: a magyar fél – Kurtánon és Nyergesen keresztül – ígéretet tett arra, hogy támogatni fogja Hoffmann vállalkozását, cserébe azonban „a pártok részére készítendő tájékoztatásban a következőkből indul ki: cáfolja, hogy Magyarország »csatlós«, hogy semmiféle változás nem következett be a múlt években lévő állapotokhoz képest, hogy »szabadságharcosokat« végeznek ki. Kifejti, hogy a kormány stabil. A lakosság kiábrándult a Nyugatból. Sok intézkedés és változás következett be a gazdasági életben, ami növeli az életszínvonalat.”282 Hoffmann 1957-es körútja – amely során Nyergesen kívül találkozott a Magyar Kereskedelmi Kamara főtitkárával és a Földművelésügyi Minisztérium sajtósával, valamint lehetővé tették, hogy beszélgessen az „utca emberével” is – bevezette a német újságíró-üzletembert a magyar gazdasági elit köreibe. Ő így olyan ismeretségekre tett szert, amelyeken keresztül a hatvanas évek közepéig meghatározó szerepet játszott Magyarország külkereskedelmi életében, és „jószolgálati” tevékenységet is végzett annak érdekében, hogy a nyugati közvélemény szemében Kádár János szalonképessé váljon.
282 Uo. 275/20.



103
„MESÉS” MAGYARORSZÁGON
A magyar külkereskedelmi diplomácia az FDP körein kívül más pártokhoz is próbált közeledni Nyugat-Németországban, bár sokkal kevesebb sikerrel. A szabaddemokratákkal párhuzamosan kezdték a tárgyalásokat a kitelepített németség érdekeit képviselő Bund der Heimatvertriebenen und Entrechteten (BHE) vezetőivel, valamint a szociáldemokrata politikusokkal, de a kereszténydemokraták soraiban is találtak néhány embert, aki szóba állt velük. Korábban már volt szó arról, hogy a szintén náci múlttal rendelkező, de az ötvenes–hatvanas években a CDU politikusaként tevékenykedő Kiesinger és jobbkeze, Todenhöfer is jó viszonyt ápolt Nyerges Jánossal, és ők is támogatták a kádári kormányzatot, dacára a véres megtorlásokról érkező híreknek. Amikor megjegyzést tettek Nyergesnek az 1956 novemberében bevezetett statáriális bíráskodást illetően, és arra figyelmeztették a gazdasági diplomatát, hogy ha már alkalmazzák ezt az embertelen eljárást, legalább csendben tegyék (vagyis ne szivárogjanak ki a hírek a fellebbezést és kegyelmet is kizáró statáriális kivégzésekről), Nyerges azt felelte, hogy „ezek az ún. felháborodások nem őszinték és ahogy a németeket nem zavarja az, hogy milyen demokrácia van mondjuk Spanyolországban, Iránban vagy Dél-Afrikában és vígan kereskednek ezekkel az országokkal, ne zavarja őket Magyarországon sem a belpolitikai helyzet.”283 Nyergesnek és a magyar külügyi tisztségviselőknek nyilván nem esett nehezére ezeket a kritikákat visszautasítani, hiszen olyan emberek fogalmazták meg azokat, akik hajdan népirtáshoz asszisztáltak, vagyis erkölcsi alapjuk az elítélő véleményhez aligha lehetett. Kádárt pragmatikus politikusként szokás meghatározni, de ez a fajta opportunizmus nem volt eddig nyilvánvaló: a személyi kultusszal és a „sztálinizmus bűneivel” szólamok szintjén szakító, de a megtorlások levezénylésével gyakorlatilag azzal közösséget vállaló új hatalom kontinuitást mutatott a rákosista időkkel a nácikkal való kollaborációt tekintve is. Azok az egykori náci politikusok és tisztek, akik a háború után is folytatták a közéleti tevékenységet, amerikaellenesek voltak és a német egység mellett harcoltak attól függetlenül, melyik párt soraiban – az FDP-ben vagy az CDU-ban – kezdték újra a karrierjük építését, és ez a mentalitás sodorta őket a szocialista blokk
283 ÁBTL 3.1.2. M-25447/1. 56. Jelentés, 1957. április 9.



MESÉS KÉMJÁTSZMÁK
104
országainak képviselői felé, ahol tárt karokkal várták őket. Antikommunista beállítottságukat messze felülmúlta Amerika-ellenességük, így könnyen egy platformra tudtak jutni a megtorló kádári politikával is. A magyar külkereskedelmi diplomácia jó érzékkel fordult ezen politikusok felé, és komoly hangsúlyt fektetett arra, hogy ne csak partneri viszonyt ápoljon velük, hanem lehetőségeikhez képest segítse is őket az érdemi pozíciók elérésében. Kiesinger mint a német szövetségi köztársasági parlament külügyi bizottságának titkára jó eséllyel pályázhatott például a külügyminiszteri székre, és a Nyerges János által képviselt magyar körök számítottak is arra, hogy személyében közvetlen kapcsolatot tudnak létesíteni a nyugatnémet külpolitikát meghatározó vezetéssel. 1958-ban azonban a magyarok számára váratlan fordulattal Kiesinger kikerült a szövetségi parlamentből és Baden-Württemberg miniszterelnöke lett. A megválasztása idején Todenhöfer éppen Magyarországon vadászott, és Nyerges nem kevés nehezteléssel vetette szemére, hogy nem tartották magukat az ígéretükhöz: „Közöltem vele azt a hírt, hogy közös barátunk, Kiesinger úr baden-württembergi miniszterelnök lett. Ehhez azt a kommentárt fűztem, hogy ő nekem egy nyugatnémet külügyminisztert ígért és egy sváb miniszterelnököt adott.”284 Nyerges mondatai meghökkentők, még akkor is, ha némi túlzással írta le a történteket. Két eset lehetséges: vagy valóban így zajlott a beszélgetés, és akkor azzal szembesülhetünk, hogy a magyar gazdasági diplomáciában évtizedekig szürke eminenciásként tevékenykedő Nyerges a nemzetközi politikára is számottevő hatással bírt, számítottak szolgálataira a nyugatnémet nagytőke képviselői, ezért említésre érdemes érdekérvényesítő képessége volt, vagy valótlanságot állított és csak felsőbb kapcsolatai előtt igyekezett a királycsináló szerepében tetszelegni. Biztosat ugyan nem tudhatunk, de Todenhöfer magyarázkodásának a tükrében mégiscsak elgondolkodunk az első lehetőségen: „Értékelése szerint Adenauer kancellár diktatórikus hajlamú, mellette a minisztereknek nincs önálló szerepkörük és idegileg is teljesen tönkreteszi őket. Ezt Kiesinger nem akarja vállalni. Ezért ment erre a posztra, nagyobbak az eshetőségei arra, hogy néhány év múlva, ha Adenauer meghal, ő legyen
284 ÁBTL 3.1.2. M-25447. 182. Feljegyzés Todenhöfer úrral folytatott beszélgetésről, dátum nélkül.



105
„MESÉS” MAGYARORSZÁGON
a kancellár.”285 1958-ban mindez irreális reménynek tűnhetett, Nyerges nem is vette igazán komolyan számba ezt a lehetőséget; azt elismerte, hogy némi racionalitás mégis lehet a magyarázat mögött, a lényeg azonban az volt, „hogy a jelen körülmények között Kiesinger közvetlen külpolitikai befolyása csökkent.” Todenhöfer és Kiesinger taktikája 1966-ban mégis meghozta a remélt sikert, az egykori náci párt tagjából valóban kancellár lett egy ciklus erejéig.286 A magyar pártvezetés számára úgy tűnhetett egy pillanatra, hogy beérik a két évtizedes következetes munka gyümölcse, Nyerges kissé nagyképű fordulatát használva: kancellárt kapott a magyar külkereskedelmi lobbi. Kiesinger nem örvendett túl nagy támogatottságnak és népszerűségnek, nemzetközi tekintélye sem volt számottevő, így nem meglepő módon arra törekedett, hogy „presztízsének biztosítása céljából alkotó jellegű politikai, gazdasági és kulturális kapcsolatokat építsen ki az európai szocialista országokkal. E kapcsolatok realizálását rangsorban a Magyar Népköztársasággal kezdené” – szólt az 1966-os értékelés.287 Gerhard Todenhöfer személyesen hozta el Kurt Georg Kiesinger kancellár üdvözletét Nyerges Jánosnak, a magyar Külkereskedelmi Minisztérium főosztályvezetőjének, egyben tolmácsolta a kancellár meghívását egy magánjellegű találkozóra 1967 januárjában, és az utazás kellemesebbé tételéhez még egy külön járművet is biztosítottak Nyerges számára Bécsben.288 Nem éppen szokványos, a diplomáciai etikettnek megfelelő szintű érintkezésről volt itt szó. Mindez egyaránt jelzi Kiesinger elszigeteltségét a nemzetközi politikában és Nyerges János kulcsszerepét a német–magyar gazdasági együttműködésben. Emil Hoffmann is felismerte Nyerges fontosságát: egy évekkel későbbi megjegyzésében kifejezte, hogy „Nyerges a kezében tartja az egész nyugati kereskedelmet.”289 Talán nem is túlzott nagyon.
285 Uo. 286 Kiesinger politikai kvalitásait gyakran hasonlítják össze Angela Merkel politikai rátermettségével a nagykoalícióban történő kormányzás tekintetében, vagyis Kiesinger politikusként való megítélése napjainkban egyre pozitívabb képet ölt. Lásd: Olsen 2011; Mushaben 2016. 287 ÁBTL 3.2.3. Mt-1072/1. 63. Jelentés, 1966. december 12. 288 Uo. 289 ÁBTL 3.1.5. O-12344/5. 189. Jelentés, 1963. január 29.



MESÉS KÉMJÁTSZMÁK
106
Frankfurti fordulat
Tőkés viszonylatban az NSZK-val bonyolított árucsere-forgalom messze kimagaslott arányaiban már a negyvenes évek végétől, és az összes kereskedelmi forgalomban a negyedik helyen állt a Szovjetunió, Csehszlovákia és az NDK mögött az ötvenes évek közepén is.290 Így nem meglepő, hogy a magyar pártpolitikusokat megosztotta a kereskedelmi kapcsolatok további szélesítése. Féltek attól, hogy a nyugatnémet tőke aránytalan befolyást szerezhet a magyar gazdaságban. Ez mindaddig nem okozott problémát a külkereskedelmi tárcának, amíg 1957 nyarán nem szembesültek azzal, hogy az árucsere-forgalmi tárgyalásokon a német delegáció elutasítóbb álláspontra helyezkedett a magyar mezőgazdasági termékek felvásárlása tekintetében. Úgy próbáltak nyomást gyakorolni a német partnerre, hogy a magyar külkereskedelmi vállalatokat igyekeztek rászorítani arra, beszerzéseiket ne a nyugatnémet piacon végezzék. Olyan kereskedelempolitikai irányelveket fogalmaztak meg és juttattak el a vállalatokhoz, amelyekben a német források helyett francia, angol, olasz és svájci piacok felé orientálták a kereskedőket.291 A KKM szerint a kiadott utasítás meghozta az eredményt, és 1959-re a német import összértékben és részesedést tekintve is csökkent: míg 1958-ban a Magyarországra irányuló teljes import 5,6%-a származott az NSZK-ból, addig 1959-ben már csak a behozott árucikkek 4,9%a volt nyugatnémet eredetű. A legszembetűnőbb eredményt a Chemolimpex érte el: még 1958-ban és az azt megelőző években a tőkés beszerzések 40%-a az NSZK-ból származott, addig 1959-ben ezt az értéket 20-22% százalék körüli mennyiségre csökkentették. Az idézett beszámoló szerint a korlátozásra valóban reagált a német partner: az 1959 decemberében lefolytatott tárgyalások során a magyar fél elérte, hogy ötvenmillió nyugatnémet márkával megemeljék a mezőgazdasági termékekre vonatkozó exportkontingenst. A Külkereskedelmi Minisztérium döntéshozói elégedettségüket fejezték ki, de felhívták a vállalatok figyelmét arra, hogy bár nem kell tovább csökkenteni a nyugatnémet részese
290 Ruff 1998, 1128. 291 ÁBTL 3.1.5. O-12344/2. 187–188. Feljegyzés Baczoni elvtársnak, 1960 november 23.



107
„MESÉS” MAGYARORSZÁGON
dést, arra azért vigyázzanak, hogy tartsák meg az elért szintet, nehogy túl nagy befolyást szerezzenek az NSZK-cégek a magyar gazdaságban.292 Ez a törekvés azonban megvalósíthatatlan maradt számos olyan körülmény miatt, amelynek megváltoztatása nehézkes vagy éppen kivitelezhetetlen lett volna. A legfontosabb ezek közül a már korábban részletezett történelmi-geopolitikai szükségszerűség volt, amelynek következtében eleve sokkal többen beszéltek németül az iparban és a kereskedelemben egyaránt, mint angolul vagy franciául, de a nyelven kívül a német technológiát is sokkal jobban ismerte a magyar műszaki értelmiség, így a legtöbb gép vagy műszer tervezésénél eleve német alkatrészekkel dolgoztak, vagyis a nyugatnémet import kiküszöbölhetetlen volt. Ehhez hozzájárult a híres német precizitás, amelyet rugalmassággal, kedvező ár- és szállítási feltételekkel tettek még vonzóbbá a cégek, valamint a nagyarányú közvetlen marketing, hiszen a folyamatos üzleti kapcsolatoknak köszönhetően a legtöbb beutazó szakember Németország nyugati tartományaiból érkezett, 1959-ben kétezernél több üzletember látogatott el az NSZKból Magyarországra.293 A német ipar befolyását mutatja az is, hogy 1960-ban a Budapesti Ipari Vásárra elfogadott egyéni kiállítók 43%-a nyugatnémet cég volt, ezért a KKM felszólította a Magyar Kereskedelmi Kamarát, hogy utasítsa vissza 34 cég jelentkezését és más országok képviselőit hívja meg a helyükre.294 A német ipar befolyását azonban nem lehetett jelentősen visszaszorítani, ami részben köszönhető volt annak a lobbinak is, amelynek meghatározó személyiségeként emelhető ki a frankfurti kereskedelmi kirendeltséget ekkor vezető, később nagy befolyásra szert tevő mérnök, Sebestyén János. Sebestyén 1911-ben született kispolgári családban, önéletrajza szerint 1934ben kapott „elektrotagozatú gépészmérnöki” diplomát a budapesti József Nádor Gazdaságtudományi és Műszaki Egyetemen.295 1959-ben írott életrajzában hosszasan ecseteli, hogy diákévei alatt keményen dolgozott, mert szülei – akik később a nyilas terror áldozataivá váltak – nem támogatták fiuk tanulmányait,
292 Uo. 189. 293 Uo. 191. 294 ÁBTL 3.1.5. O-12344/2. 197. A KKM átirata a Kereskedelmi Kamarának, 1960. március 3. 295 ÁBTL 3.1.5. O-12344/2. 178–180. Sebestyén János önéletrajza, 1959. augusztus 6.



MESÉS KÉMJÁTSZMÁK
108
sőt az első világháborút végigharcoló édesapjával kifejezetten rossz volt a viszonya. 1936-tól aktívan bekapcsolódott az illegális kommunista párt tevékenységébe, állítása szerint együtt dolgozott Ságvári Endrével is. A háború alatt mentesítést kapott a munkaszolgálat alól, mert hadiüzemben dolgozott mérnökként. 1945-ben a Budapesti Elektromos Műveknél lett helyettes osztályvezető, 1946ban a Jóvátételi Hivatalban szerzett pozíciót, majd ugyanez év novemberében átkerült a Nehézipari Központba, ahol először főosztályvezető, majd 1948-tól vezérigazgató-helyettes lett. Tevékeny részt vállalt a nehézipar beindításában, az ország erőszakos iparosítási koncepciójának a kidolgozásában, megvalósításában. Saját kérésére került 1949-ben a Nehézipari Beruházási Vállalat élére, ahol kormánybiztosként felügyelte a Dunai Vasmű és Sztálinváros építését. 1954-től miniszterhelyettesként az ország villamoshálózatának fejlesztésén dolgozott a Nehézipari Minisztériumban, majd 1954. október 9-től a Kiss Árpád vezette Vegyipari és Energiaügyi Minisztérium munkatársa lett.296 „Kérésemre 1957 májusában felmentettek és megbíztak a Külkereskedelmi Minisztérium Nyugat-Németország frankfurti kirendeltségének vezetésével”297 – olvashatjuk életrajzában. A frankfurti kirendeltségen mint a Kelet–Nyugat közötti kereskedelem központi színterén a forradalom kitöréséig többnyire belügyes irányítás alatt álló emberek dolgoztak, és a forradalom napjaiban, illetve az azt követő időszakban a kint szolgálatot teljesítő külkereskedők és alkalmazottak többsége elhagyta a kirendeltség épületét, megtagadta a hazatérést. Új, megbízható emberre volt szükség a külkereskedelmi képviseleten, és bár Sebestyén 1957-re közismert és elismert képviselője lett a kommunista hatalomnak, mégsem rendelkezett külkereskedelmi tapasztalatokkal, így meglepő, hogy ő került e gazdaságpolitikai szempontból fontos posztra. Az állambiztonság értesülései szerint Sebestyén azért kérte magát a frankfurti állomáshelyre, mert egy olyan kirendeltségre szeretett volna kerülni, „ahol jól lehet keresni, ahol jól lehet tartalékot gyűjteni.”298 Ha a történész logikát keres ebben a nem éppen magától értetődő döntésben,
296 Bölöny 1978. 297 ÁBTL 3.1.5. O-12344/2. 179. Sebestyén János önéletrajza, 1959. augusztus 6. 298 ÁBTL 3.1.5. O-12344/2. 18. Jelentés, 1958. október 13.



109
„MESÉS” MAGYARORSZÁGON
azt feltételezi, hogy Sebestyén személyében egy olyan szakembert telepítettek az NSZK-ba, aki korábbi beosztásainak köszönhetően tökéletesen tisztában volt a magyar ipar fejlettségi szintjével, hiányosságaival és szükségleteivel, így a német technológia megismerésére és a szükséges termékek beszerzésére nem is lehetett volna jobb embert találni. Ugyanakkor az idézett belügyi jelentés fordulata felveti annak lehetőségét, hogy másról is szó lehetett. Sebestyén állítólag rokoni kapcsolatban volt Junger Károllyal;299 ennek fokát ugyan nem ismerjük, de azt tudjuk, hogy Junger frankfurti kiküldetése előtt a Nehézipari Központ alkalmazottja, Sebestyén beosztottja volt, tehát egészen biztosan ismerték egymást akkor is, ha a rokonság meglétében esetleg tévedett volna az állambiztonság. Junger „disszidálása” után Sebestyén mindenképpen fel akarta venni vele a kapcsolatot, beszélni akart a meglépett kereskedővel, mielőtt Frankfurtba kérte magát. A nyugatnémet cégek betörési szándéka a keleti piacokra komoly korrupciós forrást is jelentett a közvetítő kereskedőknek – ezt a szisztémát Junger jól ismerte –, így a frankfurti állomáshelyen egészen biztosan jól lehetett keresni, vagyis nem elképzelhetetlen, hogy Sebestyén valóban nem az ország műszaki képviselőjeként érkezett a német városba, hanem részese akart lenni a külkereskedelmi hálózatnak. Ezt alátámasztja az az ügynökjelentés, amely – amellett, hogy részletesen beszámol Sebestyén illegális pénzügyleteiről is – felpanaszolja, hogy „annak ellenére, hogy az ellenforradalmat követő időben, a kirendeltség vezetőjének és több beosztottnak disszidálása és a nyugatnémetek ellenséges magatartása következtében igen nehéz körülmények között és itthonról csaknem támogatás nélkül kellett hosszú ideig helyt állniuk, mégis a kiutazó vezetők, Nyerges elvtárs a Külkereskedelmi Minisztériumból, valamint Fekete elvtárs a Devizaigazgatóságról, figyelmen kívül hagyva nehéz helyzetüket, azt jelentették idehaza, hogy politikailag és szakmailag gyönge a kirendeltség. Viszont alig néhány hónappal azután, hogy Sebestyén elvtárs kiérkezett Fekete elvtárs már dicséri a kirendeltséget.”300 Sebestyén vezetése alatt gyorsan kicserélődött a frankfurti garnitúra, hozzá lojális emberekkel töltötték fel a kirendeltséget. Kiérkezett többek között Dévai
299 Uo. 300 ÁBTL 3.1.2. M-15247. 67/b. Jelentés, 1958. március 27.



MESÉS KÉMJÁTSZMÁK
110
István, aki később a Sebestyén ellen formálódó állambiztonsági nyomozás célszemélye lett, és tulajdonképpen gyalogáldozatként hullott le arról a sakktábláról, amely az egyre erőteljesebb hatalommal rendelkező külkereskedelmi lobbi irányítása alatt állt.301 Dévai a katonai felderítésnek dolgozott. Az a gazdasági, pénzügyi hálózat, amelyet külkereskedelmi lobbiként határozok meg, természetesen titkosszolgálati segítség nélkül nem működhetett volna egy pártállami diktatúra keretei között. Láthattuk, hogy a hidegháborús térfél másik oldalán is jelen volt az árucsere-forgalmat bonyolító cégek mögött a hírszerzés – nem történt ez másként a szovjet blokkban sem, azonban a Magyarországon kialakult helyzet ezen a téren is sajátos jellemzőket mutat. A kezdeti időkben, vagyis a háborút követő első néhány évben már formálódott az a kereskedelmi hálózat, amelyből kinőtt és a hatvanas évekre megerősödött a szóban forgó érdekcsoport, de ekkor a beazonosítható szereplők kivétel nélkül az államvédelemnek, vagyis a belügyi titkosszolgálatnak dolgoztak – gondolhatunk itt akár Nyergesre, Feketére vagy Jungerre. Illetve felmerül a szovjet háttér is, hiszen Nyerges svájci ténykedése mindenképpen túlmutat a magyarok kompetenciáján, de Feketéről is tudjuk, hogy kapcsolatban állt az NKVD-vel.302 A forradalom után azonban fokozatosan megváltozott a helyzet. További szervezeti kutatásokat igényelne annak megállapítása, miért tolódott egyre inkább a katonai titkosszolgálat hatáskörébe a kereskedelmi hálózat (és az újságíróvonal) irányítása 1956 után, de a leginkább szembetűnő változás, amely mindezt indokolhatta, a Varsói Szerződés 1955-ös létrehozása volt. Logikus magyarázatnak tűnik, hogy a katonai szövetség megkötése után a tagállamok honvédelmi szervezetei – így a felderítés is – közvetlen szovjet irányítás alá kerülve egyre fontosabb szerepet kaptak a blokk-közi együttműködés területén.
301 A Dévai István ellen lefolytatott eljárásról lásd: Borvendég 2018. 302 „... De, mindig megtalált [ti. az NKVD]. Én viszont a magam módján soha nem csináltam semmit. Nekem elveim vannak! Nem kell, hogy fenyegessenek, mondjam el, hogy valaki ellenséges tevékenységet folytat velük szemben. Magamtól is elmondom. Az, hogy engem megbízzanak bármi ilyesmivel, az nem ment. De ha valaki nem tetszett, én mentem, hogy nézzétek meg az ürgét, valami rosszban töri a fejét. A mi rendszerünket, ahol lehetett, védtem – ilyen egyszerű.” – emlékezett vissza Fekete János a szovjet titkosszolgálattal való együttműködésre. Benda 1999, 111. NKVD: Narodnij Komisszariat Vnutrennyih Gyel, Belügyi Népbiztosság.



111
„MESÉS” MAGYARORSZÁGON
A felvázolt gazdasági kapcsolatrendszer nem magyar kezdeményezésre, nem nemzeti hatáskörben épült ki, hanem egyértelműen a Szovjetunió és feltehetően az Egyesült Államok által vezetett nyugati világ tudatos kooperációja állt mögötte, vagyis ennek a hálózatnak az irányítása minden bizonnyal egyszerűbb volt a közvetlen irányítás alatt álló katonai hírszerzés segítségével. A Varsói Szerződés keretein belül az MNVK-2. felderítési területe részben kifejezetten a Duna-völgyi hadműveleti irányban volt meghatározva, amely Ausztriát és Dél-Németországot foglalta magába303 – vagyis a frankfurti kereskedelmi kirendeltség eleve fontos bázisnak számított a katonai hírszerzésnek, hiszen olyan diplomáciai képviselet, ahova katonai attasét lehetett volna hivatalosan delegálni, ekkor még nem létezett az NSZK területén. Sebestyén kinevezésével lehetőséget láttak arra, hogy átvegyék az irányítást a kirendeltség felett a belügyi rivális szervezettől. „Úgy néz ki, hogy Sebestyén János elvtárs személyében most került először politikailag megfelelő ember a képviselet élére.” – olvashatjuk a katonai felderítés jelentését, amely így zárul: „Sebestyén elvtárs szavaiból azt lehetett kivenni, hogy fokozatosan kicserélik őket [ti. a kirendeltség alkalmazottjait]. Itt lehetne majd esetleg bekapcsolódni, ha újak kiküldéséről van szó. A jelenlegiek mind be voltak vonva a társszervezet munkájába.”304 E fordulat arra utal, hogy az eddigi kiküldöttek mind a BM emberei voltak, viszont a katonai titkosszolgálat elérkezettnek látta az időt arra, hogy saját megnyertjeit juttassa ki Frankfurtba. Ez sikerült is: Sebestyén vezetése idején megfordultak az arányok, és a későbbi évek során is azt láthatjuk, hogy Sebestyén bizalmi emberei a katonai hírszerzésnek dolgoztak. Simon Endre – aki főszereplője lesz a kötet utolsó fejezetének – és a szintén Sebestyén belső emberei közé tartozó Geist Róbert először a BM hálózati emberei voltak, de később az MNVK-2. átvette őket. Az egykori kormánybiztos nemcsak a kirendeltség alkalmazottjait cserélte le saját embereire, hanem a különböző cégek kiutazó kereskedelmi megbízottjainak munkájában is konkurenciát látott, és el akarta lehetetleníteni NSZK-beli tevékenységüket. 1959 nyarán a KKM titkárságának vezetője, Mátrai Miklós azt jelentette az állambiztonság felé, hogy Baczoni Jenő miniszterhelyettes utasítást
303 Az MNVK-2. feladatairól és szervezeteiről lásd részletesen: Magyar 2008; Okváth 2008. 304 ÁBTL 3.1.5. O-12344/12. 270/51. A frankfurti kereskedelmi képviselet, dátum nélkül.



MESÉS KÉMJÁTSZMÁK
112
adott két kereskedelmi ügynök iparengedélyének felülvizsgálatára, akiknek tevékenysége ellen Sebestyén erősen tiltakozott már az év eleje óta, és követelte nyugatnémet utazásaiknak betiltását.305 A kémelhárítást azért érintette rosszul a frankfurti kirendeltség vezetőjének nyomásgyakorlása, mert a szóban forgó kereskedők a belügy kapcsolatai voltak, és az állambiztonság érthető módon szerette volna megőrizni emberei titkosszolgálati lehetőségeit és inkognitóját. Makk Sándor és Mészáros Attwel Pál tevékenysége az állambiztonság szerint is adott okot arra, hogy kifogásokat emeljenek ellenük, ezért szükségesnek látták „annak megbeszélését, az illetékes tartókkal, hogy az ügynökök foglalkoztatási irányánál vegyék figyelembe a külkereskedelem struktúráját és ne engedjenek meg olyan tevékenységet, mely nem szokásos eljárás a külkereskedelemben.”306 Sebestyén érdekérvényesítése erősebb volt, mint az állambiztonságé, ugyanis nem sokkal később egy másik ügynökük, aki a budapesti angol követség kereskedelmi képviselője mellett dolgozott, azt jelentette, hogy Makk Sándor megjelent nála és kérte, segítsen neki átállni angol területre, mert „a német vonal kicsúszóban van alóla.”307 Sebestyén harca a belügyes ügynökök ellen sikeresnek volt mondható, a kérdés csak az, hogy e küzdelem mögött milyen megfontolások álltak. Az elkövetkező időszakra jellemző lett, hogy a két hírszerző szervezet között megoszlottak a kereskedelmi képviseletek: voltak, amelyek belügyi, és voltak, amelyek katonai hatáskörbe tartoztak. A különböző kirendeltségek vizsgálata további kutatásokat igényel, de annyi bizonyos, hogy azok, amelyek az MNVK2. felderítési területén működtek (Frankfurton kívül leginkább Milánóban és Rómában), valamint azok, amelyekben azért tartózkodtak nagyobb számban a katonák, mert háborús övezetekben lévő területekről volt szó (például a Közel-Kelet), elsősorban a katonai hírszerzés embereinek adtak munkalehetőséget, és az eddig feltárt dossziék alapján azt láthatjuk, hogy ezeken a kirendeltségeken volt erőteljesebb a külkereskedelmi lobbi befolyása is. A Metalimpex vezetője, a már említett Dévai István MNVK-2-es megnyert ellen (aki koráb
305 ÁBTL 3.1.5. O-12344/2. 25. Jelentés, 1959. június 10. 306 Uo. 26. 307 ÁBTL 3.1.2. M-21284/1. 74. Feljegyzés, 1959. február 26.



113
„MESÉS” MAGYARORSZÁGON
ban egyike volt a Sebestyén által Frankfurtba helyezett kereskedőknek) a hetvenes évek elején lefolytatott vizsgálat dokumentumaiból kirajzolódott az ellentét a katonai és a belügyi titkosszolgálatok között, amely nem csupán szakmai rivalizációra volt visszavezethető, hanem a katonák kereskedelemből származó illegális pénzügyi forrásainak az ellehetetlenítését is célozta.308 Mindebből arra is lehet következtetni, hogy a belügyi és a katonai titkosszolgálat közötti ellentétben a különböző érdekcsoportok, vagy legalábbis a külkereskedelmi lobbival szembenálló, abból kimaradó személyek harca is tükröződik. Elképzelhető, hogy az ellentétet éppen a kereskedelmi hálózat irányításának átalakulása élezte ki vagy fokozta tovább, vagyis az a helyzet, hogy 1956 után ez a kapcsolatrendszer belügyi hatáskörből a katonai felderítés irányítása alá került. Az ötvenes évek végére Sebestyén körül kialakult egy zárt csoport Frankfurtban, amelyet itthonról Nyerges és Fekete támogatott. Leglátványosabb eredményeik közé tartozott, hogy növelték és biztosították a nagy nyugatnémet konszernek (például: Siemens, Krupp, Mannesmann) részesedését a magyar piacokon; befolyásuk egészen a nyolcvanas évek végéig töretlen maradt. Köreikhez néhány, máig nem tisztázott haláleset is kapcsolódik, amelyek esetleg új megvilágításba kerülhetnek a külkereskedelmi lobbi tevékenységének megismerésével. Lantos György Sebestyén egyik bizalmi emberének számított Frankfurtban.309 1962-ben, hazarendelése alkalmával öngyilkosságot követett el, amelynek körülményeit az állambiztonság sem tudta megnyugtatóan feltárni, nyomozóik több esetben is idézőjelbe tették az öngyilkosság szót. Jellemző, hogy a korszakban azonnal lábra keltek különböző mendemondák az öngyilkosság okáról. Az egyik ilyen magyarázat a felerősödő antiszemitizmussal indokolta, hogy Lantos önkezével vetett véget az életének. A szintén Sebestyén alatt Frankfurtba került Geist Róbert 1962-ben, Lantos halála után egy névtelen levelet kapott, amelyben ez állt: „Nálunk ugyanis a magunkfajta ember számára a helyzet napról napra rosszabbodik. Mindenki tudja, hogy a szerencsétlen Lantost egyenesen a halálba kergették. Zsidó számára, ha még oly megbízható és hűséges kommunista is, kész katasztrófa a legkisebb, legalaptalanabb gyanú
308 Erről lásd részletesen: Borvendég 2018. 309 ÁBTL 3.1.5. O-12344/2. 181. Tájékoztató jelentés, 1958. február 3.



MESÉS KÉMJÁTSZMÁK
114
is, mert a bolhából azonnal elefántot csinálnak. Persze ők nem irtanak bennünket nyíltan, mint a nácik tették. De ha így megy tovább, a végeredmény az lesz, hogy lassanként mindannyian éhen halhatunk. Aki közülünk még vezető pozícióban van, óvakodik magát a többiek bajával terhelni. Mind csak a maga bőrét igyekszik menteni. Pedig, ha az új munkás és paraszt káderek, a helyünkbe kerülő ifjú gójok, hovatovább mindannyiunkat leváltanak, nemcsak mi látjuk ennek a kárát, hanem végül majd ők is sorra kerülnek.”310 A szárnyra kapó találgatások között észszerűbb Emil Hoffmann változata, amely szerint Lantost több nyugati cég korrumpálta, és emiatt volt akkora nyomás rajta, amely a hazarendelése pillanatában az öngyilkosságba kergette311. Hoffmann megnyilvánulásaiból azonban az is kiderül, hogy egyéb illegálisnak tűnő beszerzéseknek, esetleg csempészéseknek is részese lehetett. „Mesés” több ismerősének is megemlítette, hogy Lantos rajta keresztül szerzett aranyat a piaci árnál 35%-kal olcsóbban,312 de a nyomozás során az is kitudódott, hogy Lantos és Sebestyén egy – az állambiztonság által nem részletezett – másfél millió nyugatnémet márkára rúgó üzletben is társa volt a német üzletembernek.313 Nyerges szerint Hoffmann arra gyanakodott, hogy megzsarolhatták a magyar kereskedőt, aki ezért választotta önként a halált.314 A másik haláleset, amely Sebestyén köreihez kapcsolódott, sokkal ismertebb és szintén máig megfejtetlen rejtély maradt. Péter (Pikler) Györgyről, a Központi Statisztikai Hivatal (KSH) egykori vezetőjéről van szó, aki valamivel később, 1969 januárjában halt meg egy kórteremben.315 Állítólag leszúrta magát, de halála kapcsán sok olyan körülmény is felmerült, amelyek erősen megkérdőjelezik az öngyilkosság valószínűségét. A különböző írások, amelyek igyekeznek magyarázatot találni Péter halálára, nem említenek egy érdekes körülményt, amely azonban fontos lehet. Péter György testvére, Pikler Ferenc tagja volt a Sebestyén
310 ÁBTL 3.2.1. Bt-751/1. 40. Rómából érkezett névtelen levél, az aláírás helyén B. K. monogram szerepel, 1962. április 16. 311 ÁBTL 3.1.5. O-12344/4. 28. Összefoglaló jelentés, 1962. március 31. 312 ÁBTL 3.1.5. O-12344/3. 53. Jelentés, 1961. október 12. 313 ÁBTL 3.1.2. M-23749. 101. Jelentés, 1964. május 13. 314 ÁBTL 3.1.5. O-12344/6. 192. Jelentés, 1963. február 1. 315 A Péter György elleni nyomozásról és haláláról lásd: Krahulcsán 2019.



115
„MESÉS” MAGYARORSZÁGON
János körül formálódó érdekcsoportnak. Pikler az illegális kommunista párt tagja volt a harmincas években, a párt utasítására 1938-ban Franciaországba menekült, és ott folytatta a mozgalmi munkát.316 Azért kellett elhagynia az országot, mert bátyját letartóztatták és tizenöt év fegyházra ítélték, így valószínűsíthető volt, hogy Pikler Ferenc is a hatóság látókörébe kerül, hiszen a Vörös Segély317 egyik legaktívabb ügynöke volt. „A műegyetemen kezdett mérnöki tanulmányait a Sorbonneon folytatta, mozgalmi munkája a konkrét harc terére tevődött át, s tartott Párizs felszabadításáig.”318 1945-ben hazatért és különböző munkahelyeken látott el vezető tisztséget, először az Újjáépítési Minisztériumban, majd a Jóvátételi Hivatalban dolgozott.319 Tevékenyen részt vett a villamosenergia-ipar államosításában, a falvak villamosításában. Sebestyénnel való ismeretsége ebből az időből eredt. Piklert is elérte a belső leszámolás, 1951 és 1954 között börtönben ült, ezt követően pedig a Nehézipari Minisztériumba került, ahol újra együtt dolgozott Sebestyénnel és a már korábban említett, Frankfurtban Sebestyén jobbkezévé váló Simon Endrével. 1957-ben Sebestyén és Pikler együtt döntötték el, hogy külföldi állomáshelyre kérik magukat: Sebestyén – mint korábban olvashatták – egy jól jövedelmező kereskedelmi kirendeltséget keresett
316 ÁBTL 3.1.5. O-15829/1. 51. Összefoglaló jelentés, 1969. június 23. 317 A Magyarországi Vörös Segély a Komintern hálózatának magyarországi leágazása volt, és hivatalosan azért jött létre, hogy az 1919-es kommün letartóztatott vagy kivégzett vezetőinek és a kommunista párt bebörtönzött tagjainak családjait támogassa. Valójában a bolsevizmus nemzetközi hálózatainak egyik legfontosabb fedőszervezeteként működött. A Vörös Segély kongresszusára érkezett például Péter Gábor Moszkvába 1932-ben, ahol valószínűsíthetően beszervezte a szovjet titkosszolgálat. Erről lásd: Müller 2017, 67–80. 318 Pikler Ferenc emlékezete. Magyar Nemzet, 1979. június 27. 7. 319 Pikler Ferenc 1948-ban tanulmányt írt a jóvátételről, amelynek kifizetésére a második világháború után kötelezték Magyarországot. Az aránytalanul és méltánytalanul nagy teherről, amely a magyar társadalomra és a kirabolt, lerombolt gazdaságra nehezedett, így írt: „Az ostrom után, amikor itt álltunk kifosztva, lebombázva, ledőlt gyárépületekkel és működő gépek nélkül, sokan hitték azt, hogy a magyar ipart nem fogjuk tudni soha feltámasztani. A jóvátétel volt ebben az időben az első impulzus, amely a termelést és ezen keresztül a gazdasági vérkeringést elindította. A jóvátétel volt az, amely megadta a lehetőséget és egyben kényszerítette a vállalatokat, hogy épületeiket és gépeiket gyors ütemben kijavítsák és a termelő munkát megindítsák. A jóvátétel kényszerítette a vállalatokat és a hatóságokat is, hogy a nyersanyag beszerzése céljából a külkereskedelmi kapcsolatokat késedelem nélkül újra kiépítsék.” Pikler 1948, 2.



MESÉS KÉMJÁTSZMÁK
116
magának, Pikler viszont Bécsbe pályázott.320 Összeköttetéseit kihasználva került az 1957-ben létrehozott Nemzetközi Atomenergia Ügynökséghez, ahol 1962ig képviselte Magyarországot. Szolgálati évei alatt az állambiztonság értesülései szerint csempészéssel foglalkozott, diplomata rendszámmal ellátott Mercedes gépkocsiját használva az illegális tevékenységre, miközben „a tudományos és egyéb szempontból fontos területről – többszöri kérés és ígérete ellenére – semmi segítséget nem adott az illetékes magyar szerveknek”, vagy legalábbis a BM titkosszolgálatával való együttműködésre ezek szerint nem volt hajlandó.321 1962-ben a román titkosszolgálat figyelmeztette a magyar kémelhárítást, hogy egy bécsi központtal működő cionista szervezet nagyarányú csempészéssel foglalkozik, elsősorban numizmatikai értékeket szállítanak ki jogellenes módon Bécsbe. 1968-ig az ügyben semmi érdemleges elmozdulás nem történt, ekkor azonban a Belügyminisztérium több gyanúsított ellen is nyomozást kezdeményezett. Többek között Pikler Ferenc testvérét, Péter Györgyöt is eljárás alá vonták, aki évek óta különböző értékes holmik illegális szállítását végezte saját autójával Bécs és Budapest között. Péter György néhány héttel az őrizetbevételi parancs kiadása után életét vesztette egy kórházban, ahol korábbi infarktusa miatt kezelték. Számos elmélet született a halálával kapcsolatban, hiszen a körülmények nem önkezűségre utaltak. Az egyik elmélet szerint az 1967-es arab–izraeli háború kitörése után felerősödő antiszemita hullám áldozata lett. Mivel cionista körök számára gyűjtött nemesfémeket, érméket, izraeli kémként tekintett rá a magyar titkosszolgálat. A másik közkeletű vélekedés szerint az 1968-ban beinduló új gazdasági mechanizmus ellenlábasai csalták őt kelepcébe. Péter az ortodox, moszkovita vonal nagy ellenfele volt, a tervutasításos rendszer káros eredményeivel szembesülve a reformok pártjára állt, Nyers Rezső mellett az új mechanizmus egyik atyjának lehet őt tekinteni. Mindkét okfejtés logikusnak tűnő gondolatmenet, ámde önmagában mindkettő édeskevés egy likvidálás elrendelésére, nem beszélve arról, hogy az izraeli érdekek képviselete a külkereskedelemben egészen a nyolcvanas évek végéig töretlen maradt, vagyis Péter halálával egyáltalán nem rendült meg az úgynevezett „cionista-vonal”, és
320 ÁBTL 3.1.5. O-12344/2. 18. Jelentés, 1958. október 13. 321 ÁBTL 3.1.5. O-15829/1. 51–52. Összefoglaló jelentés, 1969. június 23.



117
„MESÉS” MAGYARORSZÁGON
az új gazdasági mechanizmus mögött sem csak egy személy állt, hanem egy egész csapat, amely az ő halála után is évekig tudta még egyengetni a bevezetett reformok útját. Van azonban egy fontosnak tűnő szál, amellyel eddig senki sem foglalkozott. Érdekes módon a nyomozás során sem és a későbbi elemzések során sem hozták kapcsolatba halálát testvére tevékenységével. A nyomozati iratokban szerepel, hogy Péter György kapcsolata a bécsi csempész hálózattal 1958-tól eredeztethető,322 de nincs utalás arra, hogy 1958 és 1962 között testvére, Pikler Ferenc diplomáciai mentességét felhasználva szintén hasonló cselekményeket követett el. Életszerűtlennek tűnik, hogy ne jutott volna eszükbe a nyomozóknak, hogy összefüggéseket keressenek a két testvér azonos időben, azonos útvonalon folytatott párhuzamos tevékenysége között, ezt azonban a fellelhető dokumentumok szerint mégsem tették meg. Pikler ellen semmiféle adatgyűjtést nem végeztek, nyomozást nem indítottak, Péter György vizsgálati anyagában egyáltalán nem szerepel, amiből az is következik, hogy az ürügyként használt érme- és nemesfémcsempészés valóban csak fedőtörténet volt, amely alapján Pétert sarokba akarták szorítani vagy félre akarták állítani. Amennyiben ez így történt, a cionista összeesküvés koncepciója is megdőlni látszik, hiszen ha Izrael-ellenesség állt volna a háttérmotivációk között, értelemszerűen Piklert is elő kellett volna venni a nyomozás során. Ki tudja, miért kellett elhallgattatni Pétert, miről tudhatott, ami olyan veszélyes volt valakikre, hogy a gyilkosságtól sem riadtak vissza? Mindenesetre korábban már kiderült, hogy Fekete János és Nyerges János üzelmeinek Nyers Rezső megpróbált gátat szabni még pénzügyminiszterként 1960-ban, amikor a bankár és a külkereskedelmi tisztviselő a reexportügyletek lebonyolításához szeretett volna közvetítő cégeket alapítani. Az új gazdasági mechanizmus alapvetései is több ponton ellentétben álltak a külkereskedelmi lobbi érdekeivel, amennyiben azok a termelő iparvállalatok működését decentralizálták, bővítették önállóságukat, hatáskörüket. Elképzelhető, hogy Péter György a testvérén keresztül olyan információkat tudott meg az egyre nagyobb befolyással rendelkező érdekcsoportról, amely a reformközgazdászok malmára hajthatta volna a vizet velük szemben.
322 ÁBTL 3.1.9. V-155912/8. 172. Tájékoztató a kormány részére dr. Péter György ügyéről, 1969. január 23.



MESÉS KÉMJÁTSZMÁK
118
Mindez csak egy újabb teória, amely azonban nem független attól, amely az 1968-as reformok hátterében keresi a megoldás kulcsát. Péter György halálakor Pikler Ferenc már a Sebestyén által gründolt Országos Műszaki Fejlesztési Bizottság (OMFB) főosztályvezetője volt. A Hoffmann elleni nyomozás miatt az intézmény telefonjait, a vezetők szobáit lehallgatta az állambiztonság, így értesülhetünk arról is, hogy testvére rejtélyes halála után Piklert elöntötte a félelem, telefonon folytatott beszélgetései felületesebbek lettek, úgy gondolta, a BM szaglászik utána.323 Aggodalma egyáltalán nem meglepő, de a lényegi kérdésre nem tudunk válaszolni: azért félt, mert a csempészés miatt érintve érezte magát és számára is logikusnak tűnt, hogy kiterjesztik a vizsgálatot ellene, vagy azért, mert tudta, kik és miért végeztek fivérével.
Az ipari kémkedés fellegvára
Sebestyén János nem töltött hosszú időt Frankfurtban. 1959 augusztusában hazatért, mert olyan lehetőség állt előtte, amelyet nem hagyhatott ki. Szervezés alatt volt egy ekkor még műszaki főtanácsként emlegetett intézmény, amelyet a Minisztertanács, vagyis a kormány legfőbb műszaki tanácsadójaként terveztek létrehozni. Szurdi István, a Magyar Szocialista Munkáspárt (MSZMP) Államgazdasági Bizottságának tagja információt kért az állambiztonságtól Sebestyén személyét illetően, hiszen ő volt az új intézmény potenciális elnökjelöltje. 19591960 fordulóján a Belügyminisztérium még nem tudott érdemi információt adni Sebestyénről, azonban az elkövetkező hónapok során, amint megindult a Hoffmann elleni nyomozás, kiderült, hogy a gyakorta Magyarországra utazó nyugatnémet kereskedő egyik legfontosabb hazai partnere éppen a főtanács vezetői székének várományosa.324 Sebestyén Frankfurtból ismerte Emil Hoffmannt, akinek „legmesszebb menőkig segített, nem zárkózott el attól sem, hogy titkoknak számító tájékoztatásokat is kiadjon,”325 – állította „Mesés” sajnálkoz
323 ÁBTL 3.1.5. O-15829/1. 52. Összefoglaló jelentés, 1969. június 23. 324 ÁBTL 3.1.5. O-12344/2. 92–93. Jelentés, 1961. március 15. 325 ÁBTL 3.1.5. O-12344/7-a. 47. Összefoglaló jelentés, 1963. március 4.



119
„MESÉS” MAGYARORSZÁGON
va, hogy Sebestyén visszatért Magyarországra, mivel utódjával, Buzás Józseffel, a Kereskedelmi Kamara korábbi főtitkárával állítólag közel sem tudott ilyen mértékben együttműködni. Hoffmannról tudjuk, hogy az ötvenes évek második felében az MNVK-2-vel is kapcsolatban állt, annak állítólag információkat is adott át. Sebestyén hazatérése után azonban a katonai felderítés hirtelen ráeszmélt, hogy Hoffmann az angol titkosszolgálat felé is elkötelezett, így értesítette a kémelhárítást, hogy tartsák szemmel „Mesést” beutazásai alkalmával. Bár azt ellenőrizni nem tudjuk, hogy valóban ezért hívták-e fel az állambiztonság figyelmét Hoffmannra, vagy olyan okuk volt-e erre, amit nem akartak a BM orrára kötni, mindenesetre ennek a megfigyelésnek volt köszönhető, hogy a kémelhárítás szembesült Sebestyén gyanús kapcsolataival. Utólag úgy érezte az állambiztonság, hogy mégis kötelességük figyelmeztetni a felső pártvezetést a felmerült új információkról, hátha ezzel megakadályozhatják Sebestyén kinevezését. Apró Antalt, a Minisztertanács elnökhelyettesét, Fock Jenőt, gazdaságpolitikai KB-titkárt és Biszku Béla belügyminisztert készültek értesíteni Sebestyén ellenségesnek vélt tevékenységéről.326 Egyelőre nem került elő ez a tájékoztató jelentés, így nem tudhatjuk, hogy elkészült-e egyáltalán, de a BM már azt is megkönnyebbüléssel vette tudomásul, hogy végül nem Sebestyén lett az OMFB első embere, hanem Kiss Árpád egykori miniszter, Sebestyén pedig „csak” a helyettesi posztot nyerte el.327 Sebestyén hazatérése után az Országos Tervhivatal Műszaki Titkárságának vezetője lett, innen koordinálta és szervezte az OMFB felállítását. Elsősorban Frankfurtban alapozta meg azt a kapcsolatrendszert, amelyre építve kialakította az ország műszaki fejlesztését biztosító ipari vállalatokkal való együttműködést, természetesen a nyugatnémet cégek előtérbe helyezésével. Sebestyén és társai „frankfurti tartózkodásuk idején kialakított kapcsolataik révén teremtettek alapot arra, hogy a későbbiek során a különböző nyugatnémet tőkés cégeknek a magyar piacra történő bejutását, illetve további megerősítését biztosítsák. 1962től, miután az OMFB megfelelő anyagi alapot is kapott, egyre inkább kínálkozott erre lehetőség. Sebestyén igyekezett az illetékes szervek felé megfelelően
326 ÁBTL 3.1.5. O-12344/2. 93. Jelentés, 1961. március 15. 327 ÁBTL 3.1.5. O-12344/7-a. 50. Összefoglaló jelentés, 1963. március 4.



MESÉS KÉMJÁTSZMÁK
120
indokolni a tőkés országokkal való ipari kooperáció kiépítésének szükségességét. Miután folyamatosan jelentkeztek azok a nyugatnémet cégek, amelyekkel Frankfurt óta volt kapcsolatuk, olyan törekvések érvényesültek Sebestyén vezetésével, hogy elsősorban ezeknek a cégeknek az ajánlatát kell támogatni, különösen azonos műszaki és gazdasági feltételek esetében”328 – értékelte a frankfurti gárda tevékenységét az állambiztonság, és jelenlegi tudásunk alapján azt mondhatjuk, hogy nem becsülte túl ennek jelentőségét. Hiába nem Sebestyén került az elnöki székbe, valójában az ő kezében volt a tényleges irányítás. Hoffmann szerint Sebestyén még Frankfurtban elmondta neki a bizottság felállításának terveit, akkor, amikor az nemhogy titkos volt, de még a döntés sem született meg a létrehozásáról, sőt a német üzletember azt is tudni vélte, hogy Sebestyén nem szándékozik elfogadni a vezető pozíciót, hanem kifejezetten a helyettesi székre pályázik.329 Egy nemzetközi kapcsolatokban is fontos szerepet játszó intézmény első emberét nyilvánvaló módon leköti a diplomácia, a hivatal képviselete, a reprezentációs feladatok sokasága, így a tényleges operatív döntések meghozatala, a munka irányítása a helyettesre hárul, vagyis Sebestyén nem véletlenül döntött a ranglétra második foka mellett. Hivatali ideje alatt – egészen nyugdíjazásáig, 1988-ig volt az OMFB elnökhelyettese – sok energiát fektetett abba, hogy a nyugatnémet ipari termékek behozatalát növelje: „Annak ellenére, hogy elkerült a külkereskedelem területéről, igen aktívan belefolyik különböző külkereskedelmi tárgyalásokba, rendszeresen utazik nyugati államokba, ahol önállóan köt egyezséget üzletkötésekre. Sebestyén kapcsolatot tart több vezető beosztású külkereskedelmi és ipari személlyel. E kapcsolatokon keresztül érvényesíti külkereskedelmi vonatkozású elképzeléseit.”330 Mindez természetesen feladatköréhez tartozott, a kémelhárítás hisztérikus gyanakvása kevésbé tűnik indokoltnak, hiszen az OMFB felelőssége volt az ország műszaki fejlesztéséhez szükséges technológiák biztosítása. Feladatai közé tartozott az ország gazdaságfejlesztési programjának kidolgozása, a műszaki-technikai kutatások koordinálása, a fejlett technológiák beszerzése, így elmondhatjuk,
328 ÁBTL 3.1.5. O-16586/1. 21. Jelentés, 1973. október 31. 329 ÁBTL 3.1.5. O-12344/2. 93. Jelentés, 1961. március 15. 330 ÁBTL 3.1.5. O-12344/3. 72. Összefoglaló jelentés, 1961. november 28.



121
„MESÉS” MAGYARORSZÁGON
hogy a műszaki–tudományos hírszerzés legfontosabb megrendelője lett az intézmény. Az OMFB költségvetése igencsak magas volt, az intézmény részére meghatározott műszaki fejlesztési alapot évről évre emelték, így 1973-ra már 300 millió forint és 5 millió USD éves kerettel rendelkezett,331 amely széles lehetőséget kínált a kereskedelmi partnerek kiválasztására, az igényelt technológiák megvásárlására. Az NSZK a különböző műszaki adatok megszerzése szempontjából a legkiválóbb célország volt, és nem pusztán azért, mert Európa vezető ipari államaként elöl járt a legmodernebb technológiák alkalmazásában, hanem azért is, mert a különböző magánvállalatok hajlandók voltak bármilyen embargó alá eső cikket – hosszabb-rövidebb alkudozás után – a magyarok rendelkezésére bocsátani.332 Erről tanúskodik egy korabeli külügyminisztériumi feljegyzés is, amely szerint „1954 óta nem alkalmazták a nyugatnémetek túl szigorúan az embargós intézkedéseket.”333 (Az előző fejezetekben láthattuk, hogy 1954 előtt sem okozott leküzdhetetlen nehézséget az embargó.) Ez az előzékenység később is megmaradt, tulajdonképpen a vasfüggöny leomlásáig számíthattak a magyar hírszerzők és műszaki szakemberek arra, hogy német segítséggel valamilyen úton-módon hozzáférhetnek az embargós termékekhez. A német ipar előtérbe helyezése ennek tükrében teljesen indokoltnak tűnik, azonban Sebestyén számos olyan korrupciógyanús ügybe keveredett az elkövetkező évek során, amelyek miatt az állambiztonság rendületlenül nyomozott az OMFB vezetése és munkatársai ellen – de Sebestyén túl nagy falatnak számított, így az állambiztonság nem találhatott fogást rajta. A Hoffmann elleni nyomozás során egyre-másra futottak be információk arról, hogy Sebestyén erős nyomást gyakorolt a külkereskedelmi vállalatokra, hogy Siemens termékeket vásároljanak, és a német cég konkurenciáját – például a szintén keleti piacok felé nyitni szándékozó AEG vállalatot – hátrányos hely
331 ÁBTL 3.1.5. O-15829/1. Jelentés, 1974. március 20. 119. 332 ÁBTL 3.1.5. O-16586/1. 146. Bárd Károly meghallgatása, 1974. április 2–26. Bárd Károly (1924–2012) egykori államvédelmi tiszt, majd biztosítási jogász. 1989 után közös ügyvédi irodában tevékenykedett Bauer Miklóssal, aki korábban az Államvédelmi Hatóságnál is kollégája volt. 333 Lázár 2005.



MESÉS KÉMJÁTSZMÁK
122
zetbe hozta azáltal, hogy üzleti titoknak számító információkat szivárogtatott ki, amivel manipulálta az ártárgyalásokat. A Siemens keleti részlegének vezetője egy Hans Müller nevű, magyar származású személy volt, aki folyékonyan beszélte a magyar nyelvet, és igen jól ismerte a magyar külkereskedelmi elit jelentős részét. Hoffmann-nal is kapcsolatban állt; az ő ismeretségük még a hitleri időkig nyúlt vissza, ugyanis Müller szintén SS-tiszt volt a háború alatt.334 Gyakran látogatott Magyarországra Viktor Fritz Sieglohr, a Siemens főmérnöke, aki a háború alatt a híres peenemündei rakétafejlesztéseket végző kutatóintézet mérnökeként dolgozott.335 Rajtuk kívül a Siemenset képviselő és az OMFB kapcsolataként fontosnak számító személyek közül meg kell még említeni Karl Heinz Hoffmann lengyel származású nyugatnémet állampolgárt, aki szintén sok időt töltött Budapesten Sebestyénék vendégeként. A második világháború alatt ő is Hitler seregében szolgált egy tengeralattjárón.336 Vele kapcsolatban felmerült a nyugatnémet titkosszolgálati háttér is: a román társszerv által átadott listán, amelyen a BND-vel, vagyis a német hírszerzéssel kapcsolatot tartó egyéneket sorolták fel, szerepelt a neve.337 A kémelhárítás gyanakodva figyelte ezt a kapcsolatrendszert, és nagyon veszélyesnek találta, hogy nem lát bele, mi folyik körülöttük pontosan, ugyanis nem oldották meg az OMFB-nél a BM operatív jelenlétét, vagyis nem volt elegendő az ügynöki beépülés az intézményben.338 Éveken keresztül tapasztalták, hogy például Emil Hoffmann írásaiban rendszeresen megjelennek olyan adatok, információk a magyar gazdaságról, amelyek az állambiztonság szerint legalábbis érzékenynek minősülnek, de nem tudták tetten érni a szivárogtatókat. „Kövesi Judit” fedőnéven sikerült beszervezniük egy titkárnőt az OMFB-ből, de a hölgy egyáltalán nem tartozott a bennfentes körökbe, így jelentései csak hozzávetőleges képet tudtak adni a vezetők tevékenységéről. Beszámolt például arról, hogy a TÜK, vagyis a titkos ügyiratkezelés egyáltalán nem felel meg a szabályzatnak, így fordulhat elő, hogy szenzitív információk illetéktelen kezekbe kerülhetnek: „A titkos anyagok, főleg a KGST anyagok nincsenek a TÜK szabályok szerint
334 ÁBTL 3.1.5. O-15829/1. 65. Értékelő jelentés, 1968. szeptember 2. 335 Uo. 66. 336 ÁBTL 3.1.5. O-15829/7. 194. Feljegyzés, 1972. augusztus 4. 337 ÁBTL 3.1.5. O-15829/1. 99. Értékelő jelentés, 1968. szeptember 20. 338 ÁBTL 3.1.5. O-15829/1. 70. Feljegyzés, 1964. február 7.



123
„MESÉS” MAGYARORSZÁGON
kezelve. Tudomása szerint több KGST anyagból különösebb engedélyezések nélkül kivonatokat készíttetnek, hosszabb időn keresztül anyagokat az előadók saját páncéljukban tartanak. A legutóbb is Kiss Árpád elvtárs hosszabb veszekedés után kapott vissza KGST anyagokat, amelyeket Sebestyén Jánosnak adott oda, de azok dr. Schmőr Gézánál és Simonnál voltak.”339 A Hoffmann által leközölt KGST-adatok feltehetően fontos szerepet játszottak abban, hogy a keleti blokk országait népszerűsítsék a nyugati cégek előtt erről a következő fejezetben lesz szó –, de a manipulatív szivárogtatásoknak az a része, amely az iparvállalatok versenyeztetését befolyásolta, minden bizonnyal anyagi károkozással is együtt járt. A már említett Siemens–AEG ellentét – de a későbbiekben kiéleződött a verseny az IBM-mel szemben is – nem biztos, hogy minden esetben a magyar gazdaság érdekeinek sérülése nélkül zárult. 1961-ben, még az OMFB hivatalos megalakulása előtt az AEG cégvezetője, Klaus Lieske nagyobb nyilvánosság előtt kijelentette, hogy ajánlatuk sokkal kedvezőbb volt, mint amelyet végül a Siemensszel megkötött az egyik magyar iparvállalat, így leközelebb mindent megtesznek azért, hogy lebuktassák Sebestyén Jánost – aki szerintük a manipulációk mögött áll – azzal, hogy még nagyobb kedvezményeket ajánlanak fel a magyar partnernek.340 Azt nem tudjuk, hogy végül megpróbálkoztak-e ezzel a kelepceállítással, de annyi bizonyos, hogy átütő eredményt nem értek el, a Siemens egyeduralmát nem tudták jelentősen visszaszorítani. Két évvel később már arról olvashatunk egy jelentésben, hogy az AEG képviselőinek is sikerült találniuk egy belső embert, aki néhány üzleti titoknak számító információt megosztott velük, így megtudták, hogy az ajánlatuk már eleve olcsóbb volt, mint a Siemensé. Ezek után nem voltak hajlandók újabb kedvezményeket felajánlani a magyar félnek,341 sőt azzal is szembesültek, hogy egyes esetekben részükre sokkal szigorúbb feltételeket szabtak, mint amit a versenytárs teljesítésétől vártak.342
339 ÁBTL 3.1.2. M-23802. 36. Jelentés, 1962. december 6. 340 ÁBTL 3.1.5. O-12344/8. 172. Jelentés, 1961. június 8. 341 ÁBTL 3.1.5. O-12344/7. 232. Jelentés, 1963. július 30. 342 ÁBTL 3.1.5. O-12344/7-a. 136. Jelentés, 1963. július 10.



MESÉS KÉMJÁTSZMÁK
124
Társutas újságírás
Emil Hoffmann második hivatalos utazása Magyarországra a forradalom kitörése miatt későbbre tolódott. Ekkor már az új politikai helyzet új kihívásokkal állította szembe a Forradalmi Munkás-Paraszt Kormányt, hiszen hatalmának legitimálása mind idehaza, mind külföldön kulcskérdéssé vált. A forradalom utáni egy évben csak az NSZK területén német nyelven hét könyv jelent meg Magyarországról, amelyek egyöntetűen ellenséges hangvételt ütöttek meg a szovjet tankok hátán hatalmat szerző Kádárral szemben – legalábbis ez derül ki a berlini magyar nagykövetség jelentéséből.343 Hoffmann 1957 augusztusában – mint arról korábban már volt szó – ígéretet tett arra, hogy ír egy „objektív” jelentést a magyarországi helyzetről az FDP vezetése számára, amit meg is tett, így a magyar vezetés bizalmat szavazott számára a továbbiakban. Hoffmann 1957 novemberében azzal az ajánlattal érkezett Budapestre, hogy ír egy könyvet a magyar viszonyokról. Korábban azzal keltette fel a figyelmet a keleti blokk titkosszolgálatai előtt, hogy West-Ost-Handel im Zwielicht? címmel 1955ben megjelentetett egy könyvet, amely elnyerte a szovjetek tetszését. A kommunista nagyhatalom vezetése úgy ítélte meg, hogy a mű kedvező színben tünteti fel a szocialista országok belső viszonyait, propagálja a nyugati cégek előtt a vasfüggöny túloldalán kötendő üzleteket. Az volt az általános vélekedés, hogy ennek a könyvnek a hatására kezdtek másként gondolkodni a szocialista blokkról – bár láthattuk az előző fejezetekből, hogy már 1955 előtt is tevékenykedtek azok a cégek és személyek, akik fittyet hánytak a nagypolitikai ideológiára és a hidegháborús szembenállásra. Ilyen előzmények után természetesen a kádári berendezkedés is szívesen vette egy hasonló szemléletű könyv megszületését, amely kifejezetten magyar szemszögből kívánja vizsgálni a kérdést. Az információk összegyűjtéséhez segítséget is nyújtott a külügyi adminisztráció, megszervezték Hoffmann találkozóit, látogatásait, egyeztethetett a Magyar Távirati Iroda, az Országos Tervhivatal, a KSH, de még a Hazafias Népfront képviselő
343 ÁBTL 3.1.5. O-12344/1-a. 275/31. Forgács Egon követségi tanácsos jelentése, 1957. november 30.



125
„MESÉS” MAGYARORSZÁGON
ivel is. Mindennek ellenére a könyv nem született meg az elkövetkező két év során, ugyanis a megjelentetésére egyetlen kiadó sem vállalkozott arra hivatkozva, hogy még nem érett meg a politikai környezet egy ilyen „pozitív jellegű” írás kiadására.344 Pedig nagyot profitálhatott volna belőle a kormányzat, hiszen Hoffmann csupa olyan témát adott meg a könyv tervezetében, amely a kádári narratívát erősítette volna a megtorlások idején. Például: 1. „A forradalom okai és következményei, a nyugati és keleti beavatkozás”, vagyis terjesztette volna azt a koncepciót, hogy imperialista külső segédlettel támadták a szocialista államrendet a forradalmárok, ezzel akár a szovjet (keleti) beavatkozás jogosságát is alátámasztva. 2. „Nagy elveszett nimbusza”, vagyis még Nagy Imre kivégzése előtt azt közvetítette volna a nyugati világban, hogy a székéből illegálisan eltávolított miniszterelnök már elveszítette társadalmi támogatottságát Magyarországon. 3. „Kádár nehéz útja”, amely már címében is rokonszenvet akar ébreszteni egy nehézségekkel birkózó ember iránt. 4. „Nyugati uszítás, mint politikai bumeráng”, amely cím azt sugallja, hogy a Nyugatról – elsősorban, gondolom, a Szabad Európa Rádióból – érkező Kádár-ellenes propaganda valójában a viszszájára sül el Magyarországon, hiszen a társadalom összezárhat vezére mögött. 5. „Rosszul kevert ENSZ-recept”, amely az ENSZ magyar ügyet tárgyaló bizottságát kritizálja. A következő fejezetek pedig már egyértelműen a hatalomátvétel pozitív hatásait részletezték volna: 6. „A magyar nép teljesített követelései”, ami 1957-ben, a véres bosszú tombolásának a kezdetén igencsak felháborító hazugságnak tűnik. 8. „Kilátás nélküli emigránsok”, vagyis illeszkedve a hatalom által hirdetett amnesztiaígérethez, amely vissza akarta csábítani az elmenekültek egy részét, azt sulykolta volna, hogy a beilleszkedés, az integráció nehézségével felesleges küszködnie a kint új életet kezdő magyaroknak. És a könyv így zárult volna: 9. „Magyarország jövője már megkezdődött”.345 A könyv tematikáját nézve nem meglepő, hogy Hoffmann nem tudott nyugatnémet kiadót találni a tervezett kéziratnak, sőt, nem tartom valószínűnek, hogy a világpolitikában jártas egykori hírszerzőtiszt valóban úgy gondolta, hogy ezt a könyvet bárki meg fogja jelentetni. Véleményem szerint csak arra kellett a vázlat, hogy been
344 ÁBTL 3.1.5. O-12344/1-a. 275/32. Feljegyzés, 1959. április 6. 345 ÁBTL 3.1.5. O-12344/1. 68. Feljegyzés, 1957. november 8.



MESÉS KÉMJÁTSZMÁK
126
gedjék Magyarországra. Ez a könyv tehát nem jelent meg, ám Hoffmann pár évvel később mégiscsak írt egy kötetet, amellyel felkavarta az állóvizet a magyar párt- és kormánykörökben – de erről egy kicsit később. A Hoffmannba fektetett bizalom tehát némileg megrendült 1959-re a nem teljesített ígéret miatt, ráadásul éppen ebben az időben nyújtotta át a katonai felderítés a rá vonatkozó titkosszolgálati iratokat a kémelhárításnak azzal a figyelmeztetéssel, hogy ellenséges hírszerző szolgálatok foglalkoztathatják a nyugatnémet újságíró-üzletembert. A „Mesés” fedőnevet ekkor elnyerő Hoffmann mozgását innentől kezdve figyelték, kapcsolatait ellenőrzés alá vonták. Sebestyénen és Nyergesen kívül újságírókkal is rendszeresen találkozott: a MÚOSZ – amelynek meghívására 1956-ban Magyarországra érkezett – kirendelt mellé egy kísérőt Szolcsányi Ferenc személyében, akit hamarosan az állambiztonság is megtalált. Szolcsányit – miután 1956 szeptemberében azt a megbízást kapta, hogy a német vendéget minden hivatalos és nem hivatalos útján kísérje, szórakoztatásáról gondoskodjon – Hoffmann minden további látogatása alkalmával is felkereste. A BM nyomozásának megkezdésével így Szolcsányi kézenfekvő célszemély lett, akit ötvenhatos tevékenységéért könynyedén presszionálhattak is. 1959 novemberében letartóztatták azzal a váddal, hogy a forradalom alatt az újságíró-szövetség „revizionista” szárnyához tartozott, kihallgatták, majd megzsarolták, hogy csak úgy menekülhet meg a börtöntől, ha aláír, vállalja, hogy jelentéseket fog adni Hoffmann tevékenységéről. Innentől kezdve Szolcsányi „Csepeli” fedőnéven igyekezett kielégíteni az állambiztonság hírigényét. Hoffmann azonban meglehetősen dörzsölt figura volt, kelepcét állítani számára a magyar kémelhárítás nem igazán tudott. Szolcsányi felesége férje letartóztatása után értesítette a német üzletembert, hogy hiába keresi legközelebb idegenvezetőjét, az jelenleg fogdában van. Ezt a nem tervezett dekonspirációt „Csepeli” úgy igyekezett helyrehozni szabadulása után, hogy postán üzente meg virágnyelven, hogy szabadlábra helyezték, nyugodtan keresheti őt Hoffmann, ha legközelebb Magyarországra érkezik.346 Hoffmann fel is kereste Szolcsányit, a BM megkönnyebbült, hogy nem bukott
346 ÁBTL 3.1.5. O-12344/1. 149. Javaslat, 1960. április 6.



127
„MESÉS” MAGYARORSZÁGON
le idejekorán az emberük, azonban az iratokból az is kiderül, „Mesés” pontosan tudhatta, hogyan kerülte el a börtönt ismerőse. Semmiféle írásos anyagot nem kért tőle soha, amellyel az állambiztonságnak esélye lett volna dokumentálni a kémkedését, de az is szemet szúrt a belügyeseknek, hogy Hoffmann ekkortól kezdve csak Szolcsányi lakásán volt hajlandó beszélgetni vele, ami tökéletesen ellentmondott minden józan konspirációs szabálynak. A lakás természetesen be volt poloskázva, a lehallgató készülékek telepítéséhez bonyolult szervezésre volt szükség, hogy a család minden tagját – köztük magát az újságírót is – eltávolítsák néhány órára, amíg elvégzik a műveletet.347 Az eredmény azonban elmaradt, hiszen érdemleges kompromittáló megjegyzés nem hangzott el a beszélgetések alatt, és még az elemzőknek is feltűnt, milyen „érdekes, hogy Hoffmann szívesebben tárgyal az ügynökkel annak lakásában, mint nyilvános helyen.”348 Tudjuk, hogy Hoffmann kivételes otthonossággal mozgott a titkosszolgálatok világában; véleményem szerint gyanította, hogy Szolcsányi letartóztatása, majd szerencsés szabadulása mögött milyen erők mozoghatnak, és azzal is számolhatott, hogy a magyar újságírót lehallgatják, ezért dönthetett úgy, hogy csak a lakásán beszél vele. Vagy Szolcsányit akarta menteni, vagy az ellene dolgozók munkáját akarta nehezíteni, elbizonytalanítani azzal, hogy semmi felhasználhatót nem ad a kémelhárítók kezébe. Szolcsányi beszervezése és felhasználása nem vezetett értékelhető eredményre, de természetesen nem ő volt az egyetlen ügynök, akit mozgattak a nyomozás során. Rojkó Ervin régi megbízható emberként dolgozott a kommunista államvédelemnek, már a háború alatt együttműködött a szovjetekkel, miután a keleti fronton munkaszolgálatosként fogságba esett. „A Szovjetunióban a 101. és a 307-es táborkörzetben dolgozott mint munkás, század- és zászlóaljparancsnok, majd különböző üzemek vezetőjeként. Tagja volt a Központi Antifasiszta Bizottság vezetőségének. Ez időben az NKVD részéről lojális alapon beszervezte Köves László elvtárs, akinek véleménye szerint igen eredményesen dolgozott.”349 Érdekes, hogy Köves László neve az NKVD tisztjeként
347 ÁBTL 3.1.5. O-12344/1. 210. 1960. július 30. 348 ÁBTL 3.1.5. O-12344/1. 198. Jelentés, 1960. május 31. 349 ÁBTL 3.1.5. O-12344/7-a. 239. Javaslat, 1963. július 12.



MESÉS KÉMJÁTSZMÁK
128
felmerül a Hoffmann elleni nyomozás során, még ha csak áttételesen is. Köves régi illegális kommunista volt, aki Frankfurt am Mainban csatlakozott a földalatti mozgalomhoz még 1928-ban. Innen Párizsba került, de a harmincas évek elején a Komintern javaslatára szüleivel Moszkvában telepedett le. Az elkövetkező évek során számos beosztásban szolgálta a Szovjetuniót, többek között politikai nevelőtiszt volt különböző hadifogolytáborokban, itt lépett kapcsolatba Rojkó Ervinnel is. A háború után 1948-ig szolgált a szovjet államvédelmi szervek kötelékében, majd hazatért, és 1949-től a Honvédelmi Minisztérium Katonapolitikai Osztályának, később pedig az utódként felállított MNVK-2nek a tisztjeként tevékenykedett egészen az ötvenes évek közepéig. Ekkor a Belügyminisztérium átkérte magához a sokat próbált tisztet, és 1955-től 1957ig Moszkvában volt a magyar követség titkos állományú titkára.350 1957-től a Külkereskedelmi Minisztérium Protokoll Osztályának vezetését látta el – ez éppen arra az időre esett, amikor e könyv által taglalt külkereskedelmi lobbi kialakult, megerősödött.351 Köves tehát már a szovjet fogság idején beszervezte Rojkó Ervint államvédelmi munkára, aki 1947-ben tért haza a Szovjetunióból. A magyar szervek hivatalosan csak 1956 januárjától foglalkoztatták a hazafias alapon kötélnek állt újságírót.352 Kémgyanús személyek megfigyelését bízták rá, amit eredményesen végzett is egészen a forradalom kitöréséig. Az október végi napokban korábbi államvédelmi anyaga megsemmisült,353 így az 1956 előtti ügynöki munkájáról nincsenek dokumentumaink, de már november folyamán újra felvették vele a kapcsolatot, és feladatul kapta, hogy a Bécsben működő nyugati hírszerző szerveknek dolgozó magyar származású emberekkel lépjen összeköttetésbe.354 A „Reményi” fedőnéven jelentő Rojkó legfontosabb feladata Emil Hoffmann-nak és kapcsolatainak a megfigyelése lett 1960 után; elsősorban újságíróként férkőzött a bizalmukba, de egyes esetekben az üzletkötések során is segítséget nyújtott.
350 ÁBTL 2.8.2.2. 80. Köves László személyi gyűjtője. 11. Önéletrajz, 1962. december 10. 351 ÁBTL 2.8.2.2. 80. Köves László személyi gyűjtője. 3. Minősítési lap, 1960. május 10. 352 ÁBTL 3.1.5. O-12344/7-a. 240. Javaslat, 1963. július 12. 353 ÁBTL 3.1.5. O-12344/7-a. 246. Összefoglaló jelentés „Reményi” fedőnevű ügynökről, 1963. július 25. 354 ÁBTL 3.1.5. O-12344/7-a. 240. Javaslat, 1963. július 12.



129
„MESÉS” MAGYARORSZÁGON
Hoffmann két barátját vezette be Rojkó segítségével a magyar gazdasági-politikai körökbe: Gerhard Grützmachert és Gustav Meissnert. Mindkettő náci múlttal rendelkezett. Grützmacher, aki 1963-tól járt Magyarországra, elmesélte Rojkónak, hogy „1933-tól kezdve tagja volt Hitler testőrségének, bár ő nem volt olyan vad náci.”355 „Meséssel” szoros együttműködésben dolgozott, a fejlődő országok megsegítését tűzték a zászlajukra, és ennek érdekében akartak gazdasági kapcsolatokat kialakítani a KGST államaival. A fejlődő világ piacaira sok esetben előnyösebb volt szocialista országokon keresztül betörni – erre láthattuk példaként a kenyai kávéüzletet –, nyilván ennek a kihasználása és a reexportra nyitott magyar külkereskedelmi politika vezette őket arra, hogy hazánkban próbáljanak szerencsét üzleti vállalkozásaikkal. De nemcsak a közvetítőkereskedelembe akartak becsatlakozni, hanem a magyar ipar számára is hoztak megrendeléseket. Grützmacher annak ellenére, hogy „nem volt vad náci”, szoros kapcsolatot tartott még a hatvanas években is a hírhedt jeruzsálemi főmufti, Hadzs Amin al-Husszeini embereivel. A legújabb kutatások szerint a főmufti fontos szerepet játszott abban, hogy Hitler a zsidóság kiirtása mellett döntött.356 Husszeini tevékenyen is részt vállalt a zsidók üldözésében, legyilkolásában: 1943-ban például személyesen toborozta Boszniában a Waffen-SS muzulmán hadosztályát, amely alakulat a következő évben Cservenkánál a bori bányákból Erőltetett menetben Németország felé indított magyar munkaszolgálatosok közül ezer embert lemészárolt.357 Dr. Said F. Imam a háború előtt és alatt a főmufti megbízottjaként dolgozott Berlinben, a hatvanas években pedig Damaszkuszban képviselte a nagyhatalmú
355 ÁBTL 3.1.5. O-12344/7-a. 168. Jelentés, 1963. július 9. 356 Rubin–Schwanitz 2014, 14–15. Benjámin Netanjahu izraeli miniszterelnök 2015-ben a Cionista Világkongresszuson egyenesen azt állította, hogy Hitler eredetileg csak elűzni akarta a zsidóságot Németország területéről – a főmufti volt az, aki határozottan lebeszélte erről a lehetőségről mondván, hogy akkor a száműzöttek mind Palesztina területére menekülnének. Kijelentése óriási felháborodást keltett világszerte. 357 A bori munkaszolgálatosok sorsáról lásd: Csapody 2014. A bori táborban raboskodott és innen szökött meg Nyerges János is, bár az idézett kötet névlistájában nem szerepel, talán éppen szökése miatt. Érdekes, hogy alig két évtizeddel később üzleti kapcsolat alakul ki az egykori munkaszolgálatos-túlélő és a zsidógyűlölő, antiszemita főmufti gazdasági érdekeltségei között.



MESÉS KÉMJÁTSZMÁK
130
muzulmán vezetőt, és Grützmachert bízta meg, hogy rendeljen Budapestről 150 darab Ikarusz buszt Szíriába.358 A néhány fejezettel korábban említett Rothfos cég kávéüzletében közvetlenül is érdekelt volt Gustav Meissner, akiről a hitleri Németország egyik ismert propagandistájaként úgy beszéltek a negyvenes években, mint aki Dánia legveszedelmesebb embere volt abban az időben. A hatvanas évekre azonban már ő is „átvedlett” üzletemberré, és képviselője lett a Rothfos cégnek, amely Magyarországon keresztül reexportált kávét az NSZK-ba. A hatvanas évek elejétől rendszeresen beutazott hazánkba Emil Hoffmann közvetlen munkatársaként, akivel nemcsak kereskedelmi üzleteket ütöttek nyélbe, de közös lapkiadót is üzemeltettek. Meissner esetében, akárcsak Hoffmannál, a saját kiadású lap volt az egyik adu, amely miatt a magyar pártvezetés éveken keresztül eltűrte, hogy rendszeresen látogassa hazánkat. Kádár szalonképessé tétele mindennél fontosabbnak számított akkor, amikor a régi-új hatalom a véres megtorlások levezénylése után lassan a konszolidáció útjára akart térni. Ennek érdekében attól sem riadtak vissza, hogy háborús bűnökkel terhelt egykori náci tiszteket használjanak fel „jó hírük” keltésére – mindezt akkor, amikor az általuk „fasiszta lázadásnak” titulált forradalomban részt vevő, demokráciáért és szabadságért küzdő magyar embereket „fasiszta csőcseléknek” minősítve ezrével állítottak bíróság elé. Ez a feloldhatatlan ellentmondás túlszárnyalja az orwelli kettős beszéd vízióját, mindennél jobban megmutatja a kádári konszolidáció, a „puha diktatúra” gátlástalanságát, erkölcsi vállalhatatlanságát. Hatalomtechnikai szempontból természetesen Kádár pragmatizmusa igencsak sikeres volt, hiszen a nem mindennapi körülmények között megszülető idilli tudósítás Magyarországról sokat javított az ország és vezetője megítélésén. És mit értek nem mindennapi körülményeken? 1962. december 9-én Meissner újra Magyarországon tartózkodott, és Rojkó Ervin egy vasárnapi kirándulásra invitálta őt Visegrádra. Leányfalu magasságában a beépített „idegenvezető” észrevette, hogy az út szélén éppen Kádár János sétálgat a kedves nejével. Miután felhívta a német újságíró figyelmét a „véletlen szerencsére”, megkérdezte, hogy
358 ÁBTL 3.1.5. O-12344/7-a. 175. Jelentés, 1963. július 22.



131
„MESÉS” MAGYARORSZÁGON
megálljanak-e egy pillanatra, szeretne-e beszélgetésbe bocsátkozni az ország első emberével. Az újságíró természetesen kapva kapott az alkalmon, és az álla is leesett, hogy Magyarország leghatalmasabb embere, aki a kormány és az állampárt feje egy személyben, mindenfajta védőőrizet nélkül, szabadon sétálgat az utcán és beszélgetésbe elegyedik egy arra járó idegennel. Kádár Jánosné – aki hajdan az államvédelem levélellenőrző részlegén harcolt a „reakciós” elhajlók ellen – maga volt a megtestesült bűbáj. Végtelen kedvességgel győzködte az újságírót, hogy térjen vissza tavasszal, hiszen a lebilincselő Dunakanyar akkor mutatja legszebb arcát a turistáknak.359 Csak találgatni tudok, mekkora konspirációt és szervezést igényelt ez a néhány perces beszélgetés, de bármekkora energiát is fektettek bele, megérte. Napokon belül megjelent a háromrészes cikksorozat első epizódja a nyugatnémet sajtóban Találkozás Kádárral címmel. A forradalom véreskezű gyilkosa úgy lépett a nyugati közvélemény elé, mint a népmesei Mátyás király, aki álruha nélkül is leereszkedhetett a nép közé, hiszen szeretet, elismerés vette körül, nem volt mitől félnie: „Az elmúlt héten Budapesten tartózkodtunk. Erről több folytatásban fogunk beszámolni. Ma politikai benyomásainkkal kezdjük. Vasárnap van. Végre eltűnt a nedveshideg gőzharang Budapest fölül. Tiszta, fagyos ég alatt a város színesebbé vált. A hőmérő mínusz tíz fokra süllyedt. A Duna zajlik. Útban vagyunk Visegrád felé. Visegrád egy nyáron igen látogatott fürdőhely, amelynek történelmi vonzereje is van, a Salamon torony romjai és Korvin Mátyás király reneszánsz palotája itt található. A híres kastélykútból állítólag valamikor piros és fehér magyar borok lépcsőzetes vízeséshez hasonlóan szöktek fel a magasba ünnepélyek alkalmával. Nagyjából félúton találkozunk Kádár Jánossal. Sportos világosbarna szarvasbőr kabátot visel. Kádárné is, aki elkíséri őt délelőtti sétáján, a téli kirándulásra célszerűen és egyszerűen öltözött fel. Magyar ismerősöm, az egyik szakminisztérium szerkesztője és osztályvezetője, megállította Skodáját, hogy üdvözölje a pártvezért és miniszterelnököt, vagyis Magyarország leghatalmasabb emberét. Tőle tudja meg Kádár, hogy én egy Bonnból érkezett látogató vagyok. Szívélye
359 ÁBTL 3.1.5. O-12344/5. 117. „Reményi” jelentése, 1962. december 10.



MESÉS KÉMJÁTSZMÁK
132
sen kezet fog velem. Kádárné sajnálkozását fejezi ki, hogy a telet választottam ki utazásom időpontjául, és azt mondja, hogy feltétlenül még egyszer el kell jönnöm Budapestre májusban, amikor a Duna partjai vidám színpompát öltenek. Politikáról nem beszélünk. De Magyarországról beszélni már magában véve is politika. Mert Kádár elsősorban magyar és csak azután politikus és ideológus. Németül búcsúznak el tőlem mindketten és folytatják sétájukat. Egészen egyedül vannak. Nagyjából ötszáz méter távolságban követi őket egy fekete Mercédesz – Kádár szolgálati kocsija. Rendőri védelem sehol nem látható. Kádárnak erre nincsen szüksége, mondja a kísérőm. Utóbbi pártonkívüli, mint honvédtiszt a németek oldalán harcolt, kilencszer megsebesült és végül három évig orosz fogságban volt. Ami őt Kádárhoz köti, az a magyarság.”360 A cikk hosszan folytatódik még, három részen keresztül ecseteli Magyarország politikai, gazdasági életét, a hétköznapi ember életszínvonalát, amely alig tér el a nyugatnémet állampolgárok lehetőségeitől. A lap az állambiztonság szerint sok emberhez eljutott, ezzel megágyazott a gulyáskommunizmus manipulált képzeteinek elterjesztéséhez. A történet fellebbenti a fátylat a Kádár-féle nyugati nyitás titkos módszereiről, a tudatos és rendkívül szervezett manipulációról, amelyben adott esetben maga a pártfőtitkár is tevékeny részt vállalt, hiszen nem lehet kétségünk afelől, hogy a találkozás egy előre megszervezett titkosszolgálati akció volt. Ebben a manipulációban tökéletes partnerre találtak a nyugatnémet újságíróban, akinek náci múltja garantálta, hogy erkölcsi fenntartások nélkül fogja megírni azt a képet az országról, amelyet mutatni akarnak neki. A cikk bizonyítja, hogy mindent lehet úgy tálalni, hogy pont az ellenkezőjét állítsa annak, ami a valóság. Rojkó személyét például úgy teszi szimpatikussá az író az olvasóközönsége számára, hogy hangsúlyozza, a háború alatt a németek oldalán harcolt, pedig tudjuk, hogy valójában munkaszolgálatos volt, tagja volt az antifasiszta bizottságnak hadifogolyként, és dolgozott a kommunista titkosszolgálatoknak is. Hoffmann kapcsolatainak feltérképezése során az állambiztonság nagy gondot fordított Porkai (Auspitz) Ernő szerepének a tisztázására is, aki a forradalom
360 ÁBTL 3.1.5. O-12344/12. 71–72. Az Exklusive Dienst 1962. december 16. számának fordítása.



133
„MESÉS” MAGYARORSZÁGON
előtt az Újságíró Klub elnöke volt, Hoffmann magyarországi látogatásai idején pedig a Rózsadomb éttermet vezette és folyamatosan tartotta a kapcsolatot Hoffmann-nal.361 Ismeretségük kezdetéről kevés adat áll rendelkezésre, de mivel az derül ki a nyomozati iratokból, hogy Hoffmann 1956-os magyarországi látogatásakor már ismerték egymást, feltehető, hogy még 1945 előtti kapcsolatról van szó. Porkai az első világháború után a nyugat-európai országokat járta, különböző nagyvárosokban, Párizsban, Londonban, Brüsszelben, Amszterdamban, Bécsben, Prágában, Rotterdamban dolgozott a vendéglátó- és a szórakoztatóiparban, mígnem 1931-ben visszatért Budapestre, és a Moulin Rouge üzletvezetője lett.362 A háború alatt kollaborált a náci megszállókkal és a nyilasokkal is, „eladta a nyilasoknak a zsidókat”363 – fogalmazott az államvédelem, és feltehetően ebben az állításban nem is volt sok túlzás, legalábbis az MNVK-2. adatai szerint 1944-ben feladta a hatóságnak egyik munkaszolgálatos szökevénytársát, Fehér Lászlót, aki a Sólyom László364 vezette ellenállási csoport tagja volt.365 A háború után a Budapesti Népbírósági Tanács egy év börtönre ítélte Porkait, de a Népbíróságok Országos Tanácsa felmentette a vádak alól, majd Kardos György,366 a Katonapolitikai Osztály tisztje beszervezte az erőszakszervezet ügynökének. Kardos arról tájékoztatta az állambiztonság nyomozóit a Hoffmann elleni vizsgálat során, hogy Porkai 1945 előtt nemcsak a nyilasoknak, de a Gestapónak is dolgozott, azonban az iratai a forradalom alatt megsemmisültek.367 Mivel
361 ÁBTL 3.1.5. O-12344/. 84. Szolcsányi Ferenc önvallomása, 1959. december 28. 362 ÁBTL 3.1.5. O-9260. 105. Operatív összefoglaló, 1952. június 17. 363 ÁBTL 3.1.5. O-9260. 45. Jelentés, 1951. április 15. 364 Sólyom László (1908–1950) magyar királyi honvédtiszt, a német megszállás után a nemzeti ellenállás egyik jelentős alakja volt. 1945-ben megbízták a Budapesti Rendőrfőkapitányság vezetésével, 1946 tavaszán visszatért a hadseregbe, 1948 és 1950 között a Magyar Honvédség vezérkari főnöke volt, 1950-ben pedig koncepciós perbe fogták és kivégezték. 365 ÁBTL 3.1.5. O-12344/7. 92. Kardos György adatai Porkairól, 1963. július 3. 366 Kardos György (1918–1985) 1945 előtt az illegális kommunista párt tagja, 1945 után a Pálffy György vezette Katonapolitikai Osztály nyomozója volt, meghatározó szerepet játszott a Magyar Közösség-per koncepciójának kidolgozásában és a per levezénylésében. 1950-ben az ÁVH Katpol elleni hadjárata során letartóztatták, 1954-ig börtönben volt. 1956-ban viszszahívták az államvédelemhez, majd a katonai felderítés határon túli hírszerzési osztályán dolgozott, mígnem saját kérésére 1961-ben leszerelt. Haláláig a Magvető Kiadó igazgatói posztját töltötte be. 367 ÁBTL 3.1.5. O-12344/7. 92. Kardos György adatai Porkairól, 1963. július 3.



MESÉS KÉMJÁTSZMÁK
134
Porkai kapcsolatban állt a német titkosszolgálati szervekkel, elképzelhető, hogy még 1944-ből ismerte Hoffmannt. Porkairól elég sok terhelő adatot sikerült öszszegyűjtenie a kémelhárításnak, ugyanis az egyik ügynök feleségét felvetették a Rózsadomb étterembe pincérnőnek, ő pedig sokat tudott mesélni a férjének az üzletvezető stiklijeiről, csalásairól, ráadásul az ügynök – arra hivatkozva, hogy nem meri feleségét késő este egyedül hazaengedni – esténként rendszeresen elüldögélt az egyik asztalnál és szemmel tartotta a látogatókat.368 A Rózsadomb étterem csalásaiból és kisebb sikkasztásaiból mégsem lett büntetőügy. Nem lehet pontosan tudni, kik álltak Porkai mögött, de egy ötvenes évek elején készült államvédelmi jelentés szerint Porkai Marosán Györgynek369 köszönhette, hogy a Moulin Rouge államosítása után továbbra is vezethette a híres-hírhedt szórakozóhelyet.370 Az ÁVH részéről ez természetesen koncepciózus állítás is lehetett, de a politikus neve más összefüggésben is előkerült ebben a kapcsolatrendszerben. Hoffmann támogatója is Marosán volt a pártvezetésben 1956 után, akit egészen addig dicsért a német újságíró, amíg 1962-ben Kádár nem állította félre az ortodox kommunista nézeteiről ismert és a forradalom utáni megtorlásokban kemény vonalat képviselő pártembert. Ekkor Hoffmann is gyorsan váltott: miután Rojkó ismertette vele Marosán leváltásának hírét, „közölte Rojkóval, hogy Kádár megszabadult egy sztálinistától, Marosán erőszakos akarnok volt, ők ismerték. Kádár elvtársat megint nacionalistának nevezték és komoly eredménynek tartották, hogy minden akarnokot levált.”371
368 ÁBTL 3.1.5. O-12344/6. 54–59. „Örsi” jelentése, 1960. augusztus 26. 369 Marosán György (1908–1992) kora ifjúságától részt vett a munkásmozgalomban, 1927-től a Szociáldemokrata Párt színeiben politizált. A háború után gyorsan ívelt felfelé a karrierje, azon kriptokommunisták közé tartozott, akik vehemensen szorgalmazták a szociáldemokraták és a kommunisták egyesülését. 1948–1959 között a Magyar Dolgozók Pártja budapesti bizottságának első titkára volt, utána könnyűipari miniszter. 1950 júliusában letartóztatták, először halálra, majd életfogytiglani börtönbüntetésre ítélték. 1956 márciusában szabadult, és azonnal a párt legfőbb funkcionáriusai közé került, a Minisztertanács elnökhelyettese lett. A forradalom leverése után a lehető legagresszívabb módon követelte a véres megtorlást, december 8-án az ő szájából hangzott el az elhíresült mondat: „Mától kezdve lövünk”. 1962 után, a rendszer konszolidálásának megkezdésével Marosán személye tehertételt jelentett, így Kádár félreállította. 370 ÁBTL 3.1.5. O-9260. 40. Feljegyzés, 1950. augusztus 22. 371 ÁBTL 3.1.5. O-12344/4-a. 250. Jelentés, 1962. november 6.



135
„MESÉS” MAGYARORSZÁGON
A társutassá vált egykori szélsőjobboldali újságírók vissza-visszatérő fordulata Kádár jellemzése kapcsán a nacionalizmus és a magyarságára való utalás, amelynek büszke vállalása szerintük a pártfőtitkár fő jellegzetessége. Közhelyszerű megállapítás ma már, hogy a magyarországi kommunista pártelit tagjai az ősbűnök eredőjének a nacionalizmust és a „magyarkodást” tekintették; hazánkat Hitler „utolsó csatlósaként” feltüntetni és ennek segítségével – erős csúsztatással – a nemzeti érzelmeket egy szélsőséges, gyilkos eszmével azonosítani: ez volt a hatalmuk legfőbb legitimációja. Számukra az igazodási pontot a kommunista internacionalizmus megkérdőjelezhetetlen felsőbbrendűsége jelentette, vagyis Kádárt nacionalizmussal vádolni igencsak megalapozatlan, sőt az ő elbeszélési keretükben értelmezve egyenesen rágalmazásnak számít. Ennek ellenére láthatóan jó szemmel nézte a kádári propagandagépezet a meggyőződésükkel ellentétes narratívát, mivel tudták, hogy abban a közegben ezzel érhetnek célt. A baloldali ideológia, amely a fasizmus elleni harcból nyeri (mind a mai napig) vélt erkölcsi felsőbbrendűségét, ennél a pontnál újabb önellentmondásba keveredett.
Végjáték
Emil Hoffmann azzal az ígérettel nyerte meg a magyar politikai körök bizalmát, hogy könyvet fog írni Magyarországról, de láthattuk, hogy 1959-ig ez a kötet nem készült el. 1961-ben azonban megjelent Hoffmann egy nagyobb lélegzetvételű értekezése a KGST működéséről, amely a Világ nagy piacai című könyvsorozat harmadik köteteként adtak ki.372 A szerző nem egyszerűen csak felvázolta a KGST működését, hanem összehasonlította a Közös Piac lehetőségeivel is, és egyértelműen a szocialista együttműködés mellett tette le a voksát. A Kelet–Nyugat közötti kereskedelem elkötelezett híve szólalt meg a könyv lapjain, aki meglepően jól tájékozódott a szovjet blokk országainak belső viszonyait illetően, gazdasági adatsorai és következtetései pontosak voltak: „Megállapít
372 Dr. Emil Hoffmann: COMECON, der gemeinsame Markt in Osteuropa. C. W. Leske Verlag, Opladen, 1961.



MESÉS KÉMJÁTSZMÁK
136
ható, hogy a tanulmányban szereplő számszerű adatok egy jelentős része titkos anyag. Az ellenőrzött részeknél még a számszerű adatok is pontosan stimmelnek”373 – állapította meg egy felkért szakértő az írásról. Egyértelmű volt, hogy Hoffmann a KGST belső használatra készült számításait, tervezeteit használta, amelyekből információkat emelt ki arra vonatkozóan, hogy a Szovjetunió mekkora és milyen konstrukciójú hiteleket nyújtott az egyes országoknak, és részletesen bemutatta a tagállamok műszaki–tudományos együttműködését is: részletezte, milyen szakemberek utaztak honnan hová, és a tagországok szakosított feladataival is foglalkozott. Nyerges Jánost is felkérték a könyvben szereplő adatok elemzésére: ő is megállapította, hogy az adatok elég pontosak, de hozzátette – az eredményeket illetően egy kicsit túlzó az írás, amennyiben jobb színben tünteti fel a KGST-t, mint a Közös Piacot.374 Míg a pártvezetés szempontjából nézve kedvező volt a könyv megjelenésének híre – arról azonnal recenzió is készült egy hazai szakmai lapban375 –, addig az állambiztonság számára a kötetről készített elemzések legfontosabb szempontja a titkosság kérdése volt. Igyekeztek kideríteni, honnan szivároghattak ki az érzékeny információk, hiszen Hoffmannt imperialista kémként kezelték, vagyis a vele kapcsolatban álló hírforrásokkal szemben felmerült a bűncselekmény elkövetésének lehetősége. Három intézmény került gyanúba, és tulajdonképpen egyik sem alaptalanul, hiszen Hoffmann szoros kapcsolatot ápolt az ott dolgozókkal. Elsődlegesen természetesen az OMFB és annak elnökhelyettese, Sebestyén, valamint közvetlen munkatársai szolgáltathattak adatokat – hozzá kell tenni, hogy ebbe a körbe Nyerges is beletartozott –, de a Presto Kereskedelmi és Hirdetési Ügynökség Rt. és a Kereskedelmi Kamara is rendelkezett ezekkel az információkkal. „Mesés” gyakori látogatója volt ezen intézményeknek is. A Presto Külkereskedelmi Hirdető Vállalat 1951-ben jött létre azzal a céllal, hogy az exportra szánt magyar termékeket Nyugaton reklámozza – bár láthattuk korábban, hogy az exportunkban egyre jelentősebb hányadot foglalt le a közvetítőkereskedelem, így a hirdetések sokkal inkább a reexportálásból szár
373 ÁBTL 3.1.5. O-12344/4-a. 269. Feljegyzés, 1962. június 7. 374 ÁBTL 3.1.5. O-12344/6. 195. Jelentés, 1962. június 12. 375 Lásd: Vajda 1962.



137
„MESÉS” MAGYARORSZÁGON
mazó portékákat, illetve a közvetítést végző vállalatokat népszerűsíthették. 1956 elejére azonban a hirdetésekkel foglalkozó állami cég tevékenységét némileg kibővítették: részben ezzel akarták a jutalékokból származó – és egyre nagyobb mértéket öltő – korrupciós lehetőségeket visszaszorítani. A Presto ugyanis számos olyan külföldi reklámcéggel állt kapcsolatban, amely a magyar vállalatok által feladott hirdetések után – amelyek természetesen csak a Prestón keresztül kerülhettek ki Nyugatra – ügynöki jutalék címén visszatérítéseket adott. „Az ügynöki jutalék címén történő visszatérítés más külkereskedelmi vállalatok tevékenysége során is felmerült. Több esetben a külföldi eladók áruikat nem hajlandók meghatározott áron alul adni, mert ez valamely fennálló megállapodásukat sértené, vagy más viszonylatban is hasonló áron való eladásra kényszerítené őket. Ügynöki jutalék címén azonban készek visszatérítést adni, mert a jutaléktérítés nem minősül árcsökkentésnek. Annak érdekében, hogy a jutalékot a népgazdaság részére biztosítani lehessen, a Külkereskedelmi Minisztérium hozzájárulásával a külkereskedelmi vállalatok egyes dolgozóik nevében kötöttek ügynöki megállapodásokat.”376 Nyilvánvaló, hogy mindez visszaélések melegágya lehetett, hiszen arról volt szó, hogy a vállalatokat képviselő üzletkötők kezébe került az árengedményt jelentő visszatérítés, akik mindebből annyi pénzt adtak át az állami vállalatnak, amennyit „célszerűnek” tartottak, vagyis az egyén becsületére volt bízva a jutalék összegének beszolgáltatása. A sikkasztások visszaszorítására az a javaslat született, hogy nevezzenek ki egy állami vállalatot, amely ügynökségként működik, így ügynöki megbízásokat is teljesíthet, vagyis ezentúl az árengedményként funkcionáló jutalékokat, visszatérítéseket nem egyes személyeknek fizetnék a külföldi partnercégek, hanem egy intézménynek: „Miután a Presto Külkereskedelmi Hirdető Vállalat eddig is lényegében ügynöki tevékenységgel foglalkozott, külföldön mint ügynöki szervet ismerik, alkalmas az említett tevékenység ellátására.”377 – állapította meg a Külkereskedelmi Minisztérium.
376 Magyar Nemzeti Levéltár Országos Levéltára (MNL OL) XIX-A-83-b. A Magyar Népköztársaság Minisztertanácsának 3018/I. 7./56. számú határozata a Presto Külkereskedelmi Vállalat részvénytársasággá való átalakításáról, 1956. január 7. 377 Uo.



MESÉS KÉMJÁTSZMÁK
138
Ezzel 1956 elejére létrejött a Presto Kereskedelmi és Hirdetési Ügynökség Rt., amely ugyan nem tudta kiiktatni a külkereskedelemben elharapódzott korrupciós gyakorlatot, ugyanakkor jelentős hatalom került a kezébe, és nemcsak a jutalékok terén élvezett kivételezett helyzetet, hanem az információk birtoklásában is. A Presto adta fel a magyar külkereskedelem valamennyi hirdetését, ezáltal olyan közvetett adatokhoz jutott, amelyekből minden külkereskedelmi vállalat forgalmára vonatkozóan meglehetősen pontos következtetéseket tudott levonni. Az éves propagandaterv összeállításához ugyanis a Presto egy kérdőívet juttatott el a vállalatokhoz, valamint a külkereskedelmi kirendeltségekhez is, amelyben fel kellett tüntetni, hogy a kérdéses cég mit, hol és mennyiért akar reklámozni a következő évben. Ebből megtudhatta a termelési preferenciákat, a termékek felvásárlópiacait, de még a vállalat pénzügyi helyzetét is, hiszen pontosan meg volt határozva, hogy az éves költségvetés hány százalékát kell egy cégnek reklámra fordítania.378 A teljes igazsághoz azonban nyilván az is hozzátartozik, hogy az egyes vállalatok igyekeztek a saját gazdasági érdekeiket szem előtt tartani, és – a nem ritkán korrupción alapuló – kapcsolatrendszereik védelme érdekében adott esetben nem bocsátották az igényelt adatokat teljes egészében a Presto rendelkezésére. A reklámügynökséget kikerülve közvetlen megrendeléseket is adtak a nyomdáknak a reklámanyagaik sokszorosítására annak ellenére, hogy a külkereskedelmi vállalatok számára meghatározott papírkontingens korántsem volt elégséges erre, azonban a nyomdák „feketén” biztosítottak számukra papírt és kapacitást – csak „megfelelő” kapcsolat kellett ehhez.379 Összességében mégis a Presto mint Hoffmann informátora saját adatai alapján szolgáltathatott elég pontos képet a kereskedelem volumenén és szerkezetén keresztül akár az iparvállalatokra vonatkozóan is. A Presto vezetői széke a cég új jogosultságaival vonzó lehetett azon külkereskedelmi körök számára is, amelyekről ez a könyv szól, hiszen a hirdetések monopóliuma természetesen magában rejtette a korrupció újabb lehetőségét, nem is beszélve a jutalékok rendszerének felügyeletéről. Hiába a jogalkotó szándéka, később sem csökkent jelentős mértékben a jutalékok magánzsebekbe vándorlása sem a hirdető vál
378 ÁBTL 3.1.5. O-12344/7-a. 156–157. Jelentés, 1963. április 17. 379 Jávor 1965, 218.



139
„MESÉS” MAGYARORSZÁGON
lalatnál, sem a többi külkereskedelmi vállalatnál, erre korábbi kutatások bőven szolgáltattak már bizonyítékot.380 Havas Jenő, a Presto vezérigazgatója „szintén különféle anyagi érdekeltségekkel bírt, különösen gyakori külföldi útjain volt erre módja.”381 Havas régi kommunista káder volt, aki ráadásul komoly tapasztalatokkal rendelkezett a reklám és a propaganda üzletágában. 1919-ben a kommün alatt tevékeny szerepet vállalat a kommunista párt soraiban, párttagsága ekkortól eredeztethető.382 1920–21 folyamán többször is letartóztatták rövidebb időszakokra, de 1921ben Bécsbe emigrált, ahol reklámcéget alapított. 1938-ban, Ausztria német megszállása után Londonba menekült, itt 1947-ig élt és elnöke volt a londoni Magyar Klubnak, ezután hazatért.383 1953-ban keletkezett vizsgálati anyaga arról tanúskodik, hogy jóllehet a párt belső leszámolásai során ellene is előkészítettek egy koncepciós eljárást, végül bizonyíték hiányában elengedték, pedig saját bevallása szerint is dolgozott az angol hírszerzésnek. Az ötvenes évek első feléből származó iratokban megjelenő „imperialista kém” toposzát korábban erős fenntartásokkal kezelhettük volna, azonban a könyv első fejezeteiből kirajzolódó titkosszolgálati forgatag mégis hihetővé teszi Havas történetét, aki „1945 nyarán az angol Military Intelligence nevű katonai hírszerzőszerv megbízásából Bécsbe utazott, ahol azt a feladatot kapta, hogy az újra éledő náci szervezeteket derítse fel és adjon róluk jelentést. Havas a kapott feladatot mint a Weltpresse című angol katonai lap tudósítója végezte el.”384 Havas 1946-ban megszakította a kapcsolatot az angol titkosszolgálattal, állítása szerint azért, mert ekkortól baloldali pártokról is jelentéseket kértek tőle. Ezt a vallomást az államvédelem is elfogadta, Havast szabadlábra helyezték, anyagát irattárazták, hiszen nem találták bizonyítottnak, hogy az angol hírszerzés számára a kommunisták ellen is kémkedett volna. A Presto élén tehát egy angolul és németül kiválóan beszélő reklámszakember állt, aki Emil Hoffmann egykori náci tiszt számára fenntartások nélkül adott információkat a magyar külkereskedelem
380 A visszaélésekről lásd: Borvendég 2017.; Borvendég 2018. 381 ÁBTL 3.1.5. O-12344/7-a. 159. Jelentés, 1963. április 17. 382 ÁBTL 3.1.9. V-150271. 3. Javaslat Havas Jenő ügyében, 1953. december 28. 383 Uo. 384 Uo.



MESÉS KÉMJÁTSZMÁK
140
ről – ekkor már nyilván nem volt feladata az újjáéledő náci szervezetek elleni hírszerzés. 1962-ben nyugdíjazták, de továbbra is ügynöki tevékenységet folytatott, több angol cégnek lett a hazai képviselője,385 majd a Hungagent386 vállalatnak dolgozott.387 1962-ben új embert neveztek ki a Presto élére, akiről tudható, hogy az MNVK-2. megnyertje volt: Csillag Mátyást. Az eredetileg lakatos végzettséggel rendelkező Csillag 1945-ben a Belügyminisztérium Politikai Osztályára került. 1948-tól dolgozott külkereskedelmi vonalon, először a Nikex,388 majd a Technoimpex Külkereskedelmi Vállalatoknál. 1952–1958 között a pekingi kereskedelmi kirendeltség attaséja volt, majd a Technoimpex és a MOGÜRT389 munkatársaként végzett néhány éves tevékenység után került a Prestóhoz, hogy aztán 1967-ben újra külföldi kiküldetést kapjon: tíz hónapra Kuvaitba küldték. Onnan a milánói kereskedelmi kirendeltségre került, amelyet 1973. szeptember 27-ei „disszidálásáig” vezetett. Milánó a katonai felderítés bázisa volt, Csillag egyértelműen az MNVK-2-nek dolgozott, szökése után fel is merült az állambiztonság nyomozóiban, hogy a társszerv direkt léptethette le Csillagot és építette be egy amerikai cég leányvállalatába.390 Ezt bizonyítani soha nem tudták, de mivel Csillag egy Philipp Brothers nevű cégnél kapott állást, amely később központi szerepet játszott egy Magyarországot súlyosan megkárosító olajtranzit üzlet lebonyolításában, ahol a katonai felderítés egyes tisztjei is érintettek voltak, a feltételezés nem tűnik a valóságtól teljesen elrugaszkodottnak.391 Szökésének érdekessége nemcsak ebből a bizonytalan feltételezésből adódott, hanem búcsúleveléből is, amelyet Darvas Lászlónak, az akkori római kereskedelmi ta
385 ÁBTL 3.1.2. M-21284/3. 283. Jelentés, 1963. február 20. 386 A Hungagent kereskedelmi vállalatot a hatvanas évek közepén alapították, de nem a szakosított külkereskedelmi vállalatok sorát gyarapította, hanem kifejezetten kereskedelmi ügynöki feladatokat látott el, vagyis közvetítéssel foglalkozott. 387 ÁBTL 3.1.2. M-21284/5. 152. Feljegyzés, 1964. június 25. 388 A Nikex nehézipari termékek forgalmazásával foglalkozott. 389 A MOGÜRT (Magyar Országos Gépkocsi Üzem Rt.) gépjárművek és ezekhez szükséges alkatrészek kereskedelmét végezte. 390 ÁBTL 3.1.9. V-160338/7. 38. Jelentés Csillag Mátyás disszidenssel kapcsolatban, 1974. június 13. 391 Az ügyről lásd: Borvendég 2017, 111–160.



141
„MESÉS” MAGYARORSZÁGON
nácsosnak juttatott el. Az ügy előzménye az volt, hogy Csillag ellen feljelentést tettek beosztottjai Darvasnál, amelyben a milánói kereskedelmi tanácsos arrogáns és megalázó kommunikációjára panaszkodtak. Csillag Mátyás ellen ezért 1973-ban fegyelmi eljárást folytattak le, amelyet a tanácsos erősen sérelmezett, így búcsúlevelét is ennek a sértettségnek tudták be. A levél azonban olyan fenyegetettségről is beszámol, amely nem köthető szorosan az említett fegyelmi eljáráshoz: Csillag antiszemita megnyilvánulásokra panaszkodott, amelyek miatt úgy érzete, nincs biztonságban, és kénytelen elmenekülni az országból. „Úgy tűnik, zsidó származásom megbocsáthatatlan”392 – deklarálta a tanácsos, jelezvén, hogy az ellene lefolytatott eljárást is ilyen összefüggésekkel magyarázza. Csillag kinevezése a Presto élére a hatvanas évek elején érdekes kérdés felvetésére ad lehetőséget. Mivel az MNVK-2-nek dolgozott, felmerülhet, hogy a jutalékrendszer felügyelete volt vonzó a titkosszolgálat számára: azért akarta a saját emberét odaültetni, hogy a nyugati cégektől a magyar kereskedőkhöz vándorló összegek felett ellenőrzést gyakorolhasson. Ebben a titkosszolgálat illegális pénzügyi forrásainak szélesítése inkább lehetett cél, mint a visszaélések radikális visszaszorítása. A Hoffmann-ügy következménye lett az OMFB elleni nyomozás – erről a következő fejezetben olvashatnak –, amely ugyan csak félsikert hozott az állambiztonságnak, de az adatgyűjtés során kiderültek a katonai felderítés illegális pénzügyei, és lehetőség nyílt arra, hogy a kémelhárítás egy újabb vizsgálatot indítson, amelyben már az MNVK-2. felelősségét is firtatni lehetett. A katonai titkosszolgálat bázisszerveként működő Metalimpex vezetői elleni eljárás során számos törvénybe ütköző pénzügyi manőverre is fény derült, de az állambiztonság ez esetben is csak látszateredményt tudott felmutatni, hiszen a cégvezetőket bűnbakként áldozta be a mögöttük álló hálózat, a rendszer működése sértetlen maradt.393 Az OMFB és a Presto után a harmadik fontos intézmény, ahonnan Hoffmann információkat szerzett, a Magyar Kereskedelmi Kamara394 volt. 1957
392 ÁBTL 3.2.4. K-2971. Jelentés Bartyán Annáról, 1980. december 15. 203. 393 Erről lásd részletesen: Borvendég 2018. 394 A Magyar Kereskedelmi Kamara az államszocializmus éveiben nem volt megfeleltethető annak az érdekképviseleti szervezeti rendszernek, amely a 19. század második felében létrejött. A polgári közigazgatás autonóm kamarai rendszere áldozatul esett a szocialista



MESÉS KÉMJÁTSZMÁK
142
ben, amikor Hoffmann ígéretet tett arra, hogy az FDP számára elkészít egy tanulmányt a magyar helyzetről, a kamarához is elkalauzolták, ahol Buzás József elnökkel találkozott. Buzás később Frankfurtba került, Sebestyén Jánost váltotta a kirendeltség vezetői székében. Ekkor már nem volt felhőtlen a kapcsolata Hoffmannal sem, de 1957-ben még készségesen segített a cikkhez szükséges anyagok összegyűjtésében.395 A kamaránál Lindner László volt az, akivel Hoffmann hosszú évekig kapcsolatban maradt. Lindner a Sajtó és Propaganda Osztály vezetője volt; felettese, Jónai Endre, az MNVK-2. „Vadas” fedőnévre hallgató megnyertje mutatta be a két férfit egymásnak. Jónai az első olyan szereplő a történetben, aki kifejezetten a katonai hírszerzés és a kémelhárítás utasítására állt kapcsolatban Hoffmannal, cionistaként Izraelt tartotta hazájának,396 az iratok alapján pedig úgy tűnik, nem lelkesítette az egykori náci tiszttel való együttműködés. Jónai a szovjet titkosszolgálatnak is dolgozott egy ideig, amikor Ceylonba helyezték kereskedelmi képviselőnek, és ott a szovjet rezidentúrához kapcsolták. A szovjetek azonban egyáltalán nem nézték jó szemmel, hogy Jónai az izraeli követség tagjaival kifejezetten jó viszonyt ápolt, és azt sem, hogy féldrágakövekkel üzletelt, amelyeket a szigetországban vásárolt meg, Izraelben csiszoltatott, majd Nyugat-Európában értékesített.397 Jónai 1970-ben az emigráció mellett döntött, Izraelbe távozott. Lindner László Jónai révén ismerkedett meg Hoffmannal; mivel Jónait az MNVK-2. irányította, így valószínűleg az ő szándékuknak megfelelően történt a kapcsolatfelvétel. Az MNVK-2. Linderről is őrzött iratokat, de a BM rendelkezésére bocsátott dokumentumokból csak annyi derül ki, hogy tippkutatást398
államberendezkedésnek, és bár 1948-ban létrehozták a Magyar Kereskedelmi Kamarát, az csak nevében őrizte kamarai mivoltát. A név megtartására azért volt szükség, hogy a nyugati partnerek elfogadják, azonban semmiféle autonómiával nem rendelkezett, az állami közigazgatás egyik intézménye volt csupán, amely a Külkereskedelmi Minisztérium alá volt rendelve, tagjai pedig kizárólag az állami külkereskedelmi vállalatok lehettek. Hatásköre és tevékenysége az új gazdasági mechanizmus beindítása után szerény mértékben kiszélesedett, de a komolyabb változásokra a nyolcvanas évekig várni kellett. Zachar 2017. 395 ÁBTL 3.1.5. O-12344/1. 33. Az MNVK-2. feljegyzése, 1959. március 16. 396 ÁBTL 3.1.5. O-15409. 33. Értékelő jelentés, 1971. december 13. 397 Uo. 398 A tippkutatás a titkosszolgálati hálózatépítés egyik korai fázisa, amikor célirányosan, meghatározott feladatok ellátására alkalmas és együttműködésre hajlandó személyeket kutatnak fel.



143
„MESÉS” MAGYARORSZÁGON
végeztek vele kapcsolatban, ennek eredménye pedig ismeretlen.399 Az állambiztonság a hetvenes évek elején kezdett nyomozni Lindner ellen, amikor kiderült, hogy még ezekben az években is rendszeresen találkozott Bécsben Hoffmannal annak ellenére, hogy a nyugatnémet újságíró ekkor már ki lett utasítva Magyarországról.400 Lindner Párizsban végzett egy kereskedelmi akadémián, majd 1940-ben Pécsen megszerezte a jogi diplomát is. Munkaszolgálatosként raboskodott a bori rézbányák környékén lévő táborban a háború alatt, de innen sikerült szerencsésen megszöknie.401 Újságíróként, rádiósként dolgozott a háború után, több munkahelyen is megfordult. A nyomozati iratok szerint 1957-ben került a kamarához,402 majd a Kultúrkapcsolatok Intézetének munkatársa lett, és 1969-ben, Naményi Géza halála után ideiglenesen kinevezték a Tájékoztatási Hivatal élére. A kémelhárítás értetlenül nézte Lindner karrierjét, hiszen a kémgyanús tevékenységet végző Hoffmann egyik fontos kapcsolata volt, és a német kereskedő kiutasítása után sem szakította meg vele az együttműködést, vagyis elhárítási szempontból veszélyes tevékenységet végzett. A BM tisztjei arra gyanakodtak, hogy a katonai hírszerzés nyújt védelmet Lindnernek, nekik lehetett köszönhető, hogy a Hoffmann elleni sikertelenül végződő nyomozás után Lindnert törölték a nyilvántartásokból: „Mint ismeretes – és gondolom nem követünk el vele dekonspirációt, ha a cél érdekében kifejtjük, hogy – a Kultúrkapcsolatok Intézetében, illetőleg ezen a területen nem elsősorban az elhárítási, hanem az MNVK-2. és a III/I. Csoportfőnökség magasabb érdekei érvényesülnek. Ezzel csupán azt kívánom alátámasztani, hogy „Kamarás”,403 – vagy aki
399 ÁBTL 3.1.5. O-15409. 37–43. MNVK-2-től átvett anyagok. 400 ÁBTL 3.1.5. O-15409. 7. Határozat, 1972. június 6. 401 Egy 2003-ban készített interjúban így emlékszik vissza az Erőltetett menet indulására, amelyből véletlenül kimaradt: „Szó szerint a sakk mentette meg az életemet. Feldmann-Flórián Tibor fogolytársammal – aki később nemzetközi nagymester lett – miközben el-elbújtunk a táborból a keretlegények elől, mindig sakkoztunk. Szeptember 17-én szintén a tábor mögötti erdős-cserjés részen megbújva játszottunk. Úgy belefeledkeztünk, hogy már túl voltunk a tizedik játszmán, miután észbe kaptunk. (A játszma leírása a mai napig megvan ebben a kis noteszben.) Visszaérve a táborba, döbbenten vettük észre, hogy a foglyok nagy része eltűnt. Kiderült, hogy egy nagy csoport hazaindult.” Tihanyi 2003.; Lásd még: Csapody 2014, 41. 402 ÁBTL 3.1.5. O-15409. 27. Értékelő jelentés, 1971. december 13. 403 Lindner László célszemély fedőneve a kémelhárításnál.



MESÉS KÉMJÁTSZMÁK
144
őt odahelyezte – nagyon könnyen meglehet, hogy tudatosan irányította így az operatív helyzetet.”404 Az operatív tiszt szerint Lindner nyilvántartásokból való törlése tette lehetővé, hogy a Tájékoztatási Hivatal élére való kinevezésekor nem merült fel esetleges megbízhatatlansága. Lindner ellen hiába próbált a kémelhárítás terhelő adatokat összegyűjteni, nem sikerült bizonyítania, hogy a népköztársaság ellen dolgozna, így a saját szempontjából eredménytelenül kellett lezárnia az ügyet. Mindenesetre Rojkó Ervin még 1972-ben is arról jelentett, hogy Lindner és fia – aki ekkor újságíró-gyakornok volt – rendszeresen találkoztak Hoffmann-nal az osztrák fővárosban.405 A Hoffmann elleni nyomozás lezárására, a német újságíró kitiltásának elrendelésére hosszan készült a kémelhárítás, de nehezen tudta keresztülvinni szándékát. A könyv 1961-es megjelenése után számos szakértő megállapította, hogy titkos anyagok szivárogtak Hoffmannhoz, amely újabb bizonyítékot jelentett számukra az ügy súlyosságát tekintve, így konspirációs tevékenységbe kezdtek az egykori náci tiszt és hazai kapcsolatainak lebuktatására. Mivel a felsorolt intézetek voltak leginkább gyanúsíthatók az információk szivárogtatásával, a csapdát is ezek segítségével állították fel. Az Országos Műszaki Fejlesztési Bizottságon belül létrehoztak egy KGST-adatokat elemző csoportot, amelybe bevonták Hoffmann gyanúsnak tartott kapcsolatait, majd hamisított dokumentumokat juttattak el hozzájuk.406 Ezután figyelték Hoffmann írásait, megjelenik-e valahol a dezinformáció. A titkosszolgálati akcióba bevonták Hoffmann nagy ellenfelét, Csillag Mátyást is.407 Csillag Hoffmann iránti ellenszenvének eredete nem derül ki az iratokból; könnyen lehet, hogy mindössze arról volt csak szó, hogy Csillagon keresztül a katonai felderítés próbálta keverni a lapokat Hoffmann játszmáiban, amibe hamarosan a kémelhárítás is bekapcsolódott, és ezeket a manipulációkat értette félre, vagyis tartotta személyes rosszindulatnak az újságíró. Az sincs kizárva, hogy – akárcsak Jónai esetében – Csillag számára sem volt vállalható egy korábbi náci tiszttel fenntartott munkakap
404 ÁBTL 3.1.5. O-15409. 26. Értékelő jelentés, 1971. december 13. 405 ÁBTL 3.1.5. O-15409. 194. Jelentés, 1972. augusztus 21. 406 ÁBTL 3.1.5. O-12344/7. 40. Összefoglaló jelentés, 1963. március 20. 407 ÁBTL 3.1.5. O-12344/7-a. 39. Összefoglaló jelentés, 1963. június 17.



145
„MESÉS” MAGYARORSZÁGON
csolat, hiszen emigrálásakor antiszemitizmusra hivatkozott. A kettejük közötti ellenszenv Hoffmannt többször vállalhatatlan kirohanásra késztette, Csillagot sztálinistának tartotta: „Hoffmann felháborodva mesélte, hogy Csillag a személyzeti vezetőből csinált főosztályvezetőt és az ilyen embereket el kell gázosítani”408 – olvashatjuk Rojkó jelentésében. A Presto vezetőjeként elrendelt személyi változtatások valóban Hoffmann ellehetetlenítését szolgálták, ugyanis Csillag több olyan embert áthelyeztetett, illetve nyugdíjaztatott, akik „Meséssel” évek óta kapcsolatban álltak, ezzel is akadályozva az információk kiszivárgását.409 Hoffmann legfontosabb kapcsolata azonban mégiscsak Sebestyén volt, aki az OMFB megalakulása után olyan pozícióba került, ahonnan befolyásolhatta az ország legfontosabb beszerzéseit, üzletkötéseit, így a kémelhárítás számára természetesen elsődleges feladat volt a „Mesés” elleni nyomozásban, hogy ellehetetlenítse a köztük lévő partnerséget. Erre az akcióra felhasználták Nyergest is, aki ügynökként azt a feladatot kapta, hogy ugrassza össze a két férfit. 1963 végén adódott erre remek lehetőség, ugyanis Hoffmann még az év első felében megjelentetett egy cikket Welthandels Informationen című saját kiadású lapjában, amely Sebestyénre hivatkozva elemezte Magyarország földgázbányászatának elkövetkező két évre tervezett feladatait, a csőembargó hatásait és az ebből eredő szovjet–magyar megállapodások részleteit.410 Különösen ez utóbbit találta az állambiztonság érzékeny témának, hiszen a nyugati országok a földgáz- és az olajvezetékek építését kívánták nehezíteni a csőembargóval, amely a kiemelt stratégiai területnek számító energiaellátást veszélyeztethette volna a szocialista országokban. Az állambiztonsági dokumentumokból nem lehet pontosan nyomon követni, mi történt, de minden bizonnyal Nyergesnek sikerült kicsit ráijesztenie Sebestyénre azzal, hogy súlyos titoksértést követett el, amennyiben Hoffmann igazat állít a cikkben és valóban az elnökhelyettestől származnak az információi. Sebestyén biztosította a KKM főosztályvezetőjét
408 ÁBTL 3.1.5. O-12344/13-a. 304. Jelentés, 1963. november 27. 409 ÁBTL 3.1.5. O-12344/12. 210. Csillag Mátyás társadalmi kapcsolat jelentése, 1964. november 15. 410 ÁBTL 3.1.5. O-12344/8. 142. Szolgálati jegy, 1963. december 4.



MESÉS KÉMJÁTSZMÁK
146
arról, hogy amennyiben Hoffmann jelentkezik nála, biztosan „ki fogja rúgni.”411 Nyerges azt a feladatot kapta a tartótisztjétől, hogy vonja felelősségre „Mesést”, és adjon neki 24 órát arra, hogy megfelelő magyarázattal szolgáljon az elkövetett „indiszkrécióért”, valamint értesse meg vele: amennyiben ezt nem tudja megtenni, az a magyar üzleti tevékenységének a végét jelenti.412 Ám Hoffmann nem hagyta magát, és fenyegetődző levelet küldött Nyergesnek, amelyben biztosította őt arról, hogy amennyiben nehezíti magyarországi üzleteit, rontani fogja a kereskedelmi diplomata európai renoméját. Ezzel párhuzamosan pedig Sebestyén is jelentkezett Nyergesnél, és közölte, hogy a cikkben leírtakat ő tulajdonképpen tényleg mondta Hoffmannak azért, hogy „bosszantsa a nácikat.”413 Az ügyből nem lett komolyabb nehézsége egyik magyar szereplőnek sem, azonban a kémelhárítás végre elérte, hogy pontot tehessen az öt éve tartó nyomozás végére: bár annyi bizonyítékot nem sikerült gyűjteni, hogy bíróság elé állíthassák Hoffmannt, a tiltó névjegyzékre való felvételt, vagyis „Mesés” kitiltását Magyarországról kezdeményezni tudták. Jellemző, hogy Hoffmann kapcsolatrendszere annyira szerteágazó volt, hogy a kitiltási határozat csak 1966 végére született meg, mert különböző helyekről, de leginkább a Külügyminisztérium Sajtófőosztályáról folyamatosan akadályozták a tiltónévjegyzékbe kerülését.414 Ez annál is érdekesebb, mert a KÜM Sajtófőosztályán az MNVK-2. érdekérvényesítési ereje erőteljes volt,415 és ők kezdeményezték a nyomozást Hoffmann ellen, így ellentmondásosnak tűnik, hogy kitiltásának az elrendelését viszont nehezítették. Hoffmann magyarországi tevékenysége szorosan összefügg annak a gazdasági hálózatnak a kiépülésével, amely kétségtelenül befolyásolta hazánk lehetőségeit, de korántsem ő volt ennek a történetnek a főszereplője. Mivel az általam külkereskedelmi lobbiként emlegetett érdekcsoport hátterének, tagjainak és tevékenységüknek teljes feltárása egyelőre reménytelennek látszik – bár, ha a katonai felderítés iratai mind teljesebben kutathatóvá válnak, sokat léphetünk
411 ÁBTL 3.1.5. O-12344/8. 116. Jelentés, 1964. február 15. 412 ÁBTL 3.1.5. O-12344/13-a. 278. Operatív terv, 1963. november 15. 413 Uo. 414 ÁBTL 3.1.5. O-12344/12. 294. Átirat a BM III/II-9. Osztály vezetőjének, 1966. október 7. 415 Borvendég 2016.



147
„MESÉS” MAGYARORSZÁGON
előre a téma megismerésében –, így az ügy ismertetése közben felmerülő kérdések jelentős részére nem lehet határozott választ adni. Emil Hoffmann személyiségében láthatóan benne rejlett a feltűnési vágy, a hírszerzőként megtapasztalt fontosság és titokzatosság érzésének folyamatos átélését a háború után sem volt hajlandó feladni, így könnyen felhasználhatóvá vált a hidegháborús játszmák során. Rövid ideig eszközként tudta alkalmazni őt a magyar kereskedelmi elit is, amelynek céljai és módszerei változóban voltak 1956 után, hiszen a kádári kormányzat új hatalomgyakorlási technikájához kellett idomulniuk, amely önmagában is nagyobb mozgásteret adott számukra. A Kádár legitimációját jelentő életszínvonal-politikához szükséges tőke és technológia beáramlása a politika nyugati orientációját kívánta, amely felértékelte a már a forradalom előtt közel egy évtizede működő gazdasági kapcsolatok jelentőségét, lehetőséget adott a hálózat további szélesítésére, és nélkülözhetetlenné tette azokat az embereket, akik ezt a kapcsolatrendszert kiépítették, üzemeltették. Fekete János, Nyerges János és Sebestyén János mindenképpen kulcsszerepet játszottak ebben a hálózatban: Fekete a pénzügyek, Nyerges a gazdasági diplomácia és Sebestyén a műszaki–tudományos kapcsolatok terén volt meghatározó figurája ennek a pénzügyi-gazdasági érdekcsoportnak. Nyerges diplomáciai tárgyalásai jóval túlmutatnak a kereskedelmi-gazdasági kapcsolatokon, láthattuk, hogy Kiesinger és Todenhöfer személyében politikai támogatókat szerzett a magyar kormánynak, amely átívelt Kiesinger kancellári ciklusán is: „Nyergest a Todenhöfer családhoz régi kapcsolat fűzi és NSZK-beli útjai során rendszeresen felkeresi őket. Ilyenkor prominens ellenzéki politikusoktól információkat szerez aktuális politikai és gazdasági kérdésekben. A család révén kapcsolatot tart Kurt Kiesinger volt kancellárral és Helmut Kohllal, a CDU kancellárjelöltjével is”416 – olvashatjuk egy Nyergesről szóló 1975-ös belügyi jelentésben. A modern kori Németország egyik legjelentősebb politikusa, a kereszténydemokrata Kohl kancellár – akit a német egység megteremtőjeként tisztelnek, és akinek fontos szerepe volt a szovjet blokk összeomlásában – a magyarokkal folytatott dip
416 ÁBTL 3.2.1. Bt-481/2. 170. Javaslat, 1975. szeptember 10.



MESÉS KÉMJÁTSZMÁK
148
lomáciai kapcsolatait ezek szerint Nyergessel kezdte; ez utóbbi jó érzékkel mérte fel, ki lesz a jövőbeni nyugatnémet politika irányítója.417 Emil Hoffmann csak epizódszerepet játszott ebben a történetben, viszont nagyon jól lehetett használni őt a hatvanas évek változó körülményei között: nemcsak a Kelet–Nyugat közötti kereskedelem ismerője és elkötelezett híve volt, hanem egyben újságíró is, aki jó üzletet látott abban, hogy a forradalom eltiprása utáni Kádár-ellenes nyugati közhangulatot befolyásolja, és segítse Kádár személyét elfogadottá, szimpatikussá fésülni a nyugati társadalmak szemében. Az új hatalomnak éppen erre volt szüksége; újságíró-hálózatának működtetésével nagy energiákat fektetett abba, hogy szalonképessé tegye magát a vasfüggöny túloldalán. Hoffmannt ugyan kereskedőként kiutasították az országból, de újságíró körökkel továbbra is tartotta a kapcsolatot. Nemcsak Lindner, de a bécsi sajtóattaséként tevékenykedő Bíró Gerd is jó viszonyt ápolt „Meséssel”, és megmaradt a kapcsolata Kurtán Sándor bécsi nagykövettel is, akivel még a berlini évekből ismerték egymást.418
417 Nyerges János diplomáciai gyakorlatára utal, hogy a nyolcvanas évek közepén könyvet jelentetett meg a diplomáciai tárgyalások elméletéről és tudományáról, amelyet elsősorban az EGK-val folytatott egyeztetések és a GATT-tárgyalások során szerzett tapasztalataira alapozott. Nyerges 1986. 418 ÁBTL 3.1.5. O-12344/5. 215. A III/I. Csoportfőnökség átirata, 1963. február 20.



149
TÁMADÁS AZ OMFB ELLEN
TÁMADÁS AZ OMFB ELLEN
Viharfelhők
Az Emil Hoffmann elleni nyomozás során a kémelhárítás rengeteg terhelő adatot gyűjtött össze a nyugatnémet üzletember magyar kapcsolatairól. „Mesés” ügyét gyakorlatilag eredménytelenül kellett lezárniuk a nyomozóknak, hiszen nem vonhatták felelősségre Hoffmannt, kiutasítását is csak nehezen tudták elérni. A több ezer oldalnyi jelentés, a lehallgatások és megfigyelések azonban ráirányították a reflektorfényt az OMFB-re, azon belül is Sebestyén Jánosra és közvetlen bizalmi embereire, akiknek törvénybe ütköző tevékenységét bőven dokumentálták a meglévő adatok. A nyomozás tehát folytatódott a KGST-ről kiszivárogtatott bizalmas adatok, a korrupciógyanús üzletkötések és az eközben nyújtott jogosulatlan előnyszerzések miatt, azonban az állambiztonság emberei ugyanabba a csapdába futottak bele újra: a főszereplők érinthetetlenek voltak. Sebestyén jobbkeze, Simon Endre lett a vizsgálat kiemelt célszemélye, a bűnbak, akit beáldozott a külkereskedelmi lobbi azért, hogy lefoglalja a kémelhárítást, és a hálózat érdemi működése zavartalan maradhasson. Simon ellen egészen 1973-ig gyűjtötték a terhelő információkat, míg végül sikerült bíróság elé állítani őt. Simon Endre, célszemély fedőnevén „Fábián” még a Nehézipari Minisztériumból ismerte Sebestyént, annak frankfurti kiküldetése idején is szoros kapcsolatban állt vele, egészen letartóztatásáig vakon követte az általa csak Főnöknek nevezett mérnök utasításait. Az OMFB megalakulása után az importügyek intézéséért volt felelős, „széles felületen épített ki és tartott kapcsolatot magyar vezető beosztású műszaki, tudományos, kutató, gazdasági, külkereskedelmi és



MESÉS KÉMJÁTSZMÁK
150
külszolgálatot teljesítő szakemberekkel.”419 Az OMFB importügyeiért felelős emberként jelentős hatalom volt a kezében, ugyanis a bizottság megalakulása után átvette az irányító és kezdeményező szerepet a külföldi cégekkel való kapcsolattartásban. A Külkereskedelmi Minisztérium számára irányadónak számítottak az OMFB javaslatai, hiszen az ország műszaki és tudományos ügyekben legkompetensebb tanácsadó szervezeteként kéréseit teljesíteni kellett. Azok a nyugati cégek, amelyek a bizottságon keresztül kerültek kapcsolatba a magyar külkereskedelemmel, óriási előnyt élveztek, gyakorlatilag a konkurenciának velük szemben esélye sem volt.420 Az OMFB ráadásul amellett, hogy évről évre egyre magasabb költségvetéssel rendelkezett, szállításait vámmentesen intézhette, amely a nyugati partnerek számára behozhatatlan versenyelőnyt is jelentett azon cégekkel szemben, amelyek nem a minisztertanács műszaki fejlesztési testületén keresztül akartak belépni a magyar piacra. A Külkereskedelmi Minisztérium vezetőinek többsége mindezen privilégiumokat nem nézte jó szemmel, az illetékességi vitákból adódó ellentétek folyamatosak voltak a két intézmény között, és ezekből többnyire az OMFB került ki győztesen.421 Baczoni Jenő, a külkereskedelmi miniszterhelyettes határozottan szállt szembe Sebestyénnel, amikor az beterjesztette a Siemens vállalattal kötendő széles skálájú együttműködési tervezetét, és – legalábbis egy ideig – sikeresen megvétózta azt, így közöttük rendkívül éles ellentét bontakozott ki a hetvenes évek elején.422 A Siemens lobbit ellehetetleníteni mégsem lehetett, bár komoly ellenérdekeltségek jelentek meg a piacon, de erről a következő fejezetben lesz szó részletesen. Az idők során egyre szélesebb autonómiát élvezett a Sebestyén irányította kör, amelynek komoly segítői voltak a minisztériumon belül is. A tudományos bizottság közvetlenül nem bonyolíthatott vásárlásokat: igénybe kellett vennie a monopóliummal rendelkező külkereskedelmi vállalatok munkáját, amelyek azonban szakágazatonként fedték le a piac egy-egy szegmensét, vagyis a különböző jellegű termékek beszerzéséhez más-más vállalatnak kellett megbízást
419 ÁBTL 3.1.5. O-15829/1. 41. Összefoglaló jelentés, 1969. június 23. 420 ÁBTL 3.1.9. V-160121/2. 28. Jelentés, 1973. augusztus 10. 421 ÁBTL 3.1.9. V-160121/3. 92. Jelentés, 1973. július 27. 422 ÁBTL 3.1.9. V-160121/3. 99. Jelentés, 1973. augusztus 3.



151
TÁMADÁS AZ OMFB ELLEN
adni. Ez minden bizonnyal nehézkes volt, így kiválasztottak egy céget, amely az OMFB összes importját végezte, függetlenül attól, hogy a vállalat profiljába vágott-e a termék vagy sem: ez a partner a Transelektro423 lett.424 A cég vezérigazgatója ekkor Farkas Mihály volt (Rákosi honvédelmi miniszterének csak névrokona), és egy Udvardi Sándor nevezetű KKM főosztályvezető írta alá a miniszteri utasítást, amely a Transelektrót nevezte ki az OMFB beszerzőjének.425 Udvardi korábban a Sebestyén körül kialakult frankfurti keménymag tagja volt, hazatérte után a Külkereskedelmi Minisztériumból segítette egykori főnöke munkáját. Farkas Mihály a katonai titkosszolgálat embereként tevékenykedett. A Transelektro éléről 1968-ban a párizsi kereskedelmi kirendeltségre került, ahol a katonai hírszerzés tisztjeként szolgálatot teljesítő Práczki István felettese lett,426 vagyis Farkas minden bizonnyal hivatásos állományú tisztje volt a katonai felderítésnek és nem megnyertként segítette a szolgálatot. A Transelektro élén – mint az OMFB beszerzője – szoros üzleti partnerséget alakított ki a Siemens cég vezetésével, amely meghozta gyümölcsét, így Farkas párizsi kiküldetéséről visszatérve a Budapesten működő és később még részletesen is bemutatásra kerülő képviselet, a Sicontact cég vezetője lett.427 1968-ban Sinka Gyula követte őt a Transelektro igazgatói székében. Az OMFB az üzletkötései során ellenajánlatokat sem volt köteles kérni, vagy legalábbis a KKM egy 1966-ban kelt levelére hivatkozva gyakorlatilag versenyeztetés nélkül kötött szerződéseket az általa kiválasztott partnerrel. A levelet állítólag a minisztérium egy referense írta alá, de még az állambiztonság sem vette a bátorságot arra, hogy számonkérje a „felhatalmazás” érvényességét.428 A KKM-en belül Udvardin és a korábban már sokat emlegetett Nyerges Jánoson kívül is volt támogatója Sebestyénnek és a körülötte működő csoportnak: Geist Róbert, a frankfurti kirendeltség egykori alkalmazottja az NSZK-ból való hazatérte után hivatali székéből egyengette az OMFB ügyeit.
423 A Transelektro az erősáramú ipar kereskedelmi forgalmát bonyolította. 424 ÁBTL 3.1.5. O-15829/3. 175. Megbeszélés Sinka Gyulával, 1970. május 22. 425 ÁBTL 3.1.5. O-15829/3. 183. Összefoglaló jelentés, 1970. május 29. 426 Práczki 2014, 173. 427 ÁBTL 2.7.1. Napi Operatív Információs Jelentések (NOIJ) 1984-BRFK-140. 1984. október 2. 428 ÁBTL 3.1.5. O-15829/3. 183. Összefoglaló jelentés, 1970. május 29.



MESÉS KÉMJÁTSZMÁK
152
Geist Róbert 1925-ben Bécsben látta meg a napvilágot, miután édesapja az 1919-es kommün bukása után Ausztriába menekült.429 1938-ban, Ausztria német megszállása után hazatértek, és Geist Róbert már Budapesten végezte középiskolai tanulmányait egy gépipari oktatási intézményben. A háború alatt munkaszolgálatosként teljesített frontszolgálatot, ahonnan megszökve a szovjet csapatokhoz csatlakozott. A háború után először az SZDP, majd 1946-tól az MKP tagja lett. 1950 és 1955 között a moszkvai Állami Közgazdasági Főiskola hallgatója volt, amelyet kitüntetéssel végzett el. A forradalom napjaiban is Moszkvában tartózkodott, csak november közepén tért haza, és azonnal jelentkezett a budapesti szovjet városparancsnokságon tolmácsnak. 1957. január 1-jéig tartózkodott a megszállók főhadiszállásán, ekkor átkerült a Budapesti Rendőrfőkapitányság politikai osztályára nyomozónak.430 1957 nyarán leszerelt és a Technoimpex alkalmazásába került, innentől kezdve a külkereskedelem lett a fő működési területe. A Technoimpexnél 1958-ban nem volt az állambiztonságnak beszervezett embere, így kevés információt tudtak gyűjteni azokról a nyugati kereskedőkről és üzletkötőkről, akik megfordultak a cégnél – ezért Geistet szemelték ki jövendőbeli ügynöknek. Karrierje innentől kezdve meredeken ívelt felfelé: 1960-ban már Hágában volt, az ottani kereskedelmi kirendeltség titkáraként dolgozott, 1961-ben pedig áthelyezték Frankfurtba. További előmenetele és érvényesülése szempontjából sorsdöntő volt az itt eltöltött négy év, az egyik központi figurája lett a külkereskedelmi lobbit támogató hivatali apparátusnak. Hazatérte után Simon Endre Geist segítségével tudta fedezni a Külkereskedelmi Minisztériumban az OMFB kétes ügyleteit: Geist folyamatosan adott olyan információkat Sebestyénnek és Simonnak, amelyeket felhasználhattak a KKM egyes vezetői ellen.431 Annak ellenére, hogy Geist elvileg a BM ügynöke volt, nem működött együtt velük a kémelhárítás szerint: „Hazai személyek feldolgozása elől a munka során mindig kitért, jelen esetben sem remélhető, hogy [a] »Fábián« ügyben [értsd: a Simon Endre ellen indított nyomozásban] felhasználható lenne. Tu
429 ÁBTL 3.2.1. Bt-751/1. 12. Beszervezési javaslat, 1958. december 4. 430 Uo. 431 ÁBTL 3.1.5. O-15829/4. 146. Jelentés, 1970. november 27.



153
TÁMADÁS AZ OMFB ELLEN
domásunk szerint »Fábiánnal« évek óta jó viszonyban van, ami külön gátolná felhasználását.”432 Nem is nagyon tudták használni őt, gyakorlatilag 1966-tól érdemi munkát az állambiztonság számára nem végzett, végül a hálózatból is kizárták anélkül, hogy vele ezt közölték volna.433 A Simon Endre elleni nyomozás során többször is leírták a különböző jelentésekben, hogy Geist Róbert feltétlen bizalmasa „Fábiánnak”, állandóan fedezi, sőt befolyásolja őt, mégsem indítottak ellene eljárást. Karrierje töretlen maradt, 1982-ben már Stockholmban vezette a magyar kereskedelmi missziót, ami hírszerzési háttér nélkül elképzelhetetlen lett volna. Az állambiztonsági iratok között utalás van arra, hogy 1969-ben az MNVK-2. átkérte a kémelhárításnál lévő anyagait tanulmányozási célból, valamint találhatunk egy kézzel írott feljegyzést 1963-ból. Ez arra enged következtetni, hogy a katonai felderítésnél egy „Mt” számon szereplő dossziéja is volt, amelyekben a beszervezett hálózati személyek jelentéseit szokták gyűjteni434. Emellett a kémelhárítás azt is tudni vélte, hogy 1959. április 10én Geist aláírt egy beszervezési nyilatkozatot a katonai hírszerzésnél, azonban foglalkoztatására nem került sor – legalábbis tudomásuk szerint.435 Ez alapján feltételezhető, hogy Geistet frankfurti tartózkodása idején már megnyerte magának a katonai hírszerzés, így került a Sebestyén körül formálódó hálózatba, és ezzel magyarázható, hogy az állambiztonsággal megszakadt kapcsolata ellenére a nyolcvanas években diplomataként dolgozhatott. Geist amennyire passzív volt az ügynöki munkában a BM szerint, annyira lelkes lehetett a katonai felderítés kötelékében, ugyanis egyes tárgyalásokon eljárt az MNVK-2. első saját alapítású vállalkozása, az Eurocom436 nevű cég nevében is, például hozzá kötik,
432 ÁBTL 3.2.1. Bt-751/1. 71. Átirat, 1970. április 1. 433 ÁBTL 3.2.1. Bt-751/1. 118. Jelentés, 1984. szeptember 14. 434 ÁBTL 3.2.1. Bt-751/1. 130. Kérdőjegy, 1963. július 7. 435 ÁBTL 3.1.5. O-15829/4. 150. Jelentés, 1970. november 27. 436 Az Eurocomot 1972 augusztusában jegyezték be; a cég feladata az volt, hogy tevékenységével a katonai titkosszolgálat költségvetését kiegészítse. A KKM több vizsgálatot is indított a működésével kapcsolatban, mert felmerült a gyanú, hogy állami köntösbe bújtatott magáncéggel állnak szemben, amely tulajdonképpen igaz is volt, azonban a szolgálat sikeresen megakadályozta, hogy a revizori jelentéseknek következménye is legyen. Az Eurocom alapítói valószínűleg tudták, hogy 1972 őszén meg fog jelenni a vegyesvállalatok alapításáról rendelkező jogszabály, ezért hozták létre vállalkozásukat, amelynek segítségével 1973 elejétől lázas vállalatalapításokba kezdtek a nyugati világban. Borvendég 2018, 58–74.



MESÉS KÉMJÁTSZMÁK
154
hogy – kijátszva a Hunicoop437 vállalatot – megszerezte az Eurocom számára az angol olajcég, a British Petrol kizárólagos képviseletét Magyarországon.438 A Transelektrón keresztül bonyolított OMFB vásárlások nem jelentettek külön megterhelést a vállalat számára, hiszen a tranzakció lebonyolítása előtt a bizottság alkalmazottai tanulmányozták műszaki szempontból a kiválasztott árucikket és ők határozták meg a beszerzési forrást is.439 Azonban annak volumene miatt – és azért, hogy a külkereskedelmi szabályok kijátszása minél kevesebb nyilvánosságot kapjon – létrehoztak egy külön csoportot a vállalaton belül, amely csak az OMFB ügyeivel foglalkozott. Vezetője Jelinek Károlyné lett, akinek megbízhatóságáról és konspirációs gyakorlatáról régen meggyőződhettek az érintettek, ugyanis a Péter Gábor vezette Államvédelmi Hatóság nyomozótisztje volt korábban.440 Jelinekné neve a Simon Endre elleni nyomozáson kívül más gazdasági visszaélés kapcsán is felmerült az állambiztonsági anyagokban. A hatvanas években is folytattak jogosulatlan külkereskedelmi tevékenység, vesztegetés, ártúllépés és pazarló gazdálkodás miatt eljárást a Transelektro egyes alkalmazottai ellen, de Jelinekné felelősségét sem akkor, sem később nem állapították meg, holott az összegyűjtött adatok terhelők voltak rá nézve.441 Ebben nyilván az is közrejátszott, hogy rokoni kapcsolatok révén a legfelsőbb pártvezetésben is rendelkezett összeköttetésekkel. Lányának apósa Borbándi János442 volt, aki a
437 A Hunicoop gépipari kooperációk lebonyolítását végezte. Elsősorban nyugati licenceket és gyárberendezéseket volt hivatott beszerezni, de igyekezett a szokványos kereskedelmi ügyletek helyett kooperációban biztosítani a kívánt termékeket, vagyis magyar áruk szállításával fizetni a partner cég számára. 438 ÁBTL 3.1.5. O-15829/8. 183. Értékelő jelentés, 1973. április 25. 439 ÁBTL 3.1.5. O-15829/3. 176. Sinka Gyula, a Transelektro vállalat igazgatójának közlése, 1970. május 22. 440 ÁBTL 2.1. XI/5. (V-150342/a.) 38. Jelentés, 1950. augusztus 12. 441 ÁBTL 3.1.9. V-151001/1–10. Ákos József és társainak ügye. 442 Borbándi János (1923–1994) eredeti foglalkozása géplakatos volt. 1945-ben belépett az MKP-ba. 1949 és 1953 között a Fémáru és Szerszámgépgyár, 1953–1955 között a diósgyőri Lenin Kohászati Művek párttitkára volt. Az ötvenes években elvégezte a budapesti Közgazdaságtudományi Egyetemet, majd 1958-ban a moszkvai pártfőiskolát. 1958. december 10. és 1961. szeptember 4. között az MSZMP Budapesti Bizottság II. kerületi pártbizottságának első titkára. 1961. szeptembertől 1966-ig a Honvédelmi Minisztérium politikai főcsoportfőnöke, miniszterhelyettese vezérőrnagyi rangban. 1961-ben bekerült a Honvédelmi Minisztérium (HM) Katonai tanácsába is, majd az MSZMP Központi Ellenőrző Bizottsága



155
TÁMADÁS AZ OMFB ELLEN
„Fábián”-ügy vizsgálatának idejében az MSZMP KB Adminisztratív Osztályának vezetői tisztségét látta el és a Minisztertanács szűkebb védelmi kabinetjének, a Honvédelmi Bizottságnak a tagja, majd 1974-től miniszterelnök-helyettesként elnöke is volt.443 Simon Endre a műszaki tanács képviseletében eljárva folyamatos munkakapcsolatot tartott Jelineknével, feladatainak ellátásával összefüggésben utasításokat adott neki. A lehallgatások és megfigyelések arra engedtek következtetni, hogy közöttük alá-fölérendeltségi viszony volt, „»Fábián« a nyugatiak érdekében folytatott bűncselekménygyanús tevékenységét Jelineknével közösen és egyetértésben valósítja meg, [...] közösen alakítják ki követendő árpolitikájukat, illetve a követelt árengedmény nagyságát.”444 A Transelektrón keresztül folytatott üzletkötések egy része – különösen a Siemensszel kötött megállapodások – minden bizonnyal komoly veszteséget eredményeztek – a nyomozók szerint ennek elleplezésében is segítséget nyújtott Jelinekné, ugyanis „Fábián” utasítására meghamisította a vonatkozó adatokat.445 Simon Endre, amikor ráeszmélt arra, hogy eddigi pártfogói kihátrálnak mögüle, megpróbált segítséget kérni Jelineknétől és a rokonságába tartozó Borbánditól, akit ő személyesen is jól ismert, de azok elfordultak tőle446 – feltehetően megszületett már a döntés arról, hogy Simon Endre nyakába varrják az egész ügyet, ezzel tolják el a viharfelhőket az érdekcsoport tagjai fölül.
A Siemens lobbi
A hatvanas évek végére a technológia fejlesztésének sarokköve a számítástechnika lett: a keleti blokkban egy közös koncepció kidolgozásába kezdtek azzal a
(KEB) tagjának is megválasztották. 1966. május 3-tól december 3-ig a Központi Bizottság Adminisztratív Osztályának helyettes vezetője, majd 1974-ig vezetője volt. 1974. március 21-től 1984. december 6-ig a Minisztertanács elnökhelyettese. 1963–1967 között országgyűlési képviselő is volt, 1970-től 1985-ig az MSZMP KB tagja. 1985-től nyugdíjasként élt 1994-es haláláig. (NEB Tudástár.) 443 Germuska–Horváth 2020. (Megjelenés alatt.) 444 ÁBTL 3.1.5. O-15829/3. 99. Javaslat, 1970. március 9. 445 ÁBTL 3.1.5. O-15829/6. 134. Jelentés, 1971. október 26. 446 ÁBTL 3.1.9. V-160121/3. 100. Jelentés, 1973. augusztus 3.



MESÉS KÉMJÁTSZMÁK
156
céllal, hogy össze tudják hangolni a „testvérállamok” tudósainak munkáját.447 A Magyarországra hárult feladatok teljesítésében természetesen az OMFB-nek is kiemelkedő szerep jutott; a beszerzések bonyolításánál és a kooperációs szerződések megkötésénél a tanácsadó testület megkerülhetetlen volt, és továbbra is egyértelműen a Siemens érdekeit kívánta előtérbe helyezni. A számítástechnika indulásának tekinthető lyukkártyás adattároló technológia elterjedése Magyarországon már a két világháború között megtörtént, a későbbi IBM elődje 1936-ban nyitott leányvállalatot Magyarországon.448 A cég épülete a háború alatt leégett, de hamar újjáépítették, és gyakorlatilag továbbra is az általa alkotott gépek segítségével tárolták és dolgozták fel a statisztikai adatokat hazánkban – ezért az amerikai cég elkerülte az államosításoknak áldozatul esett nyugati vállalatok sorsát: az IBM Magyarország sértetlenül működhetett a teljes pártállami diktatúra idején. Ez azért is meglepő, mert az ország stratégiai fontosságú adatait kezelték ezzel a technológiával: ilyen gépek működtek a Központi Statisztikai Hivatalban, de a Belügyminisztérium hivatalnokai, titkosszolgálati elemzői is az IBM által fejlesztett eszközöket használták. A kommunista hatalom azért tűrte el a cég jelenlétét, mert sokáig nem igazán volt alternatíva az IBM technológiájára, az országban működő leányvállalat mérnökei pedig gyakran tudtak úgy könnyíteni az embargó nehézségein, hogy az egyszerűbb alkatrészeket saját maguk állították elő. 1967-ig az IBM gyakorlatilag egyeduralkodó szerepet töltött be Magyarországon, amelyet az OMFB vezetése kívánt megtörni európai cégek által kínált termékek behozatalával. A legerősebb érv az IBM háttérbe szorítására az volt, hogy az elektronikus számítógépek egyre terjedő felhasználásával párhuzamosan az ország teljesen kiszolgáltatja magát az Egyesült Államoknak. Az érvelés logikusnak tűnik, ugyanakkor a folyamat megakadályozására aligha lehetett esély. 1959-től Magyarország vásárolt ugyan
447 Magyarország érdekeltségét jól mutatja, hogy a KGST Hadiipari Állandó Bizottság 1973. májusi ülésén Budapest a következő eszközökre és részegységekre jelentette be fejlesztési és gyártási szándékát: kicsi és miniszámítógépek, adatátviteli berendezések, katódsugárcsöves megjelenítési eszközök, lyukszalag-technika, mágneses memória, kazettás mágnesszalag perifériák és információtárolók, automatikus detektorok és adatátviteli, illetve -megjelenítő berendezések. Germuska 2010, 154. 448 Bodnár 2002.



157
TÁMADÁS AZ OMFB ELLEN
számítógépeket európai országoktól, de az USA-tól való függésen ez egyáltalán nem enyhített, mert a beszerzett eszközök kis teljesítményűek és sokszor már elavultak voltak, így nem tudták kiváltani az IBM gépeit.449 Az amerikai cég magyar leányvállalatát a hetvenes években egy Dhurjati Sesha Saye nevű, indiai származású üzletember vezette. Kiválasztásában szerepet játszhatott az is, hogy India az el nem kötelezett országok vezetőjeként igyekezett egyensúlyozni a két világrend között, de semlegességének hirdetése mögött biztonságpolitikai szempontok miatt (legfőbb ellenfele, Pakisztán az USA táborához tartozott) valójában a Szovjetunióhoz közeledett, és 1971-ben aláírták a béke- és barátsági szerződést a két ország (India és a Szovjetunió) között. A hidegháború éveiben majdnem folyamatosan hatalmon lévő és a szovjetekkel kacérkodó Indiai Nemzeti Kongresszus Párt választási győzelmének támogatása a keleti blokk közös politikai érdekeként volt feltüntetve, így Magyarország is részt vállalt az indiai kormánypárt finanszírozásában. Saye személyét tehát nem kezelték eredendően ellenségesen a blokk országaiban, a baráti hang megütését ő maga is erősítette azzal, hogy „India és Pakisztán vitáját mesterségesen felszítottnak tartja, elítéli az erőszakot. Hangoztatja, hogy ő a szocializmus híve, hiszen Indiában is szocializmust építenek.”450 Saye kapcsolatban állt a magyar külkereskedelmi vállalatok és a számítógépeket felhasználó cégek képviselőivel, ismeretségi rendszere ellenére azonban Sebestyén János mégis meg tudta akadályozni az IBM monopóliumának további sérthetetlenségét: a Siemens is ráállt az elektronikus számítógépek gyártására, és az OMFB irányítását végző kör érdeke azt kívánta, hogy a nyugatnémet technológiát terjesszék el Magyarországon. Elsősorban azzal érveltek, hogy meg kell szüntetni az amerikai befolyás mértékét, azonban ez az indoklás elég gyenge lábakon állt, ugyanis az európai számítógépgyártás is amerikai licencek alapján dolgozott.451 A tét azonban nagy volt, hiszen hatalmas költségvetési keretet biztosítottak a fejlesztésekre. 1967-től kezdve a blokkon belül összehangolt munka kezdődött, amelynek célja egy egységes, egymással kompatibilis számítógépcsalád kifejlesztése, az
449 ÁBTL 3.1.5. O-15829/3. 199. Összefoglaló jelentés, 1970. május 29. 450 ÁBTL 3.1.5. O-15829/7. 129. Tájékoztató jelentés, 1972. június 6. 451 ÁBTL 3.1.5. O-15829/3. 180. Összefoglaló jelentés, 1970. május 29.



MESÉS KÉMJÁTSZMÁK
158
Egységes Számítástechnikai Rendszer (ESZR) létrehozása volt. Magyarországon az 10125/1968. számú kormányhatározat rendelkezett a Számítástechnikai Tárcaközi Bizottság létrehozásáról, amely felelt a fejlesztési program kidolgozásáért, és kialakította, figyelemmel kísérte a licencvásárlási politikát. A bizottság felső vezetői közé tartozott Kiss Árpád, az OMFB elnöke, Náray Zsolt mérnök, aki az egységes számítástechnikai rendszer megalkotásának főkonstruktőre volt, és Sebestyén János. A tagok a KKM, a Pénzügyminisztérium, a Kohó- és Gépipari Minisztérium (KGM), az Országos Tervhivatal, a Pénzügyminisztérium és a KSH vezetői közül kerültek ki. Az Egységes Számítástechnikai Rendszer létrehozásának érdekében kifejlesztésre váró komputercsaládnak a legkisebb tagját kellett a magyar félnek megalkotnia, ami jelentős előnnyel járt később a fejlesztést és gyártást végző Videoton cég számára, hiszen könnyebben tudtak a mini- és mikroszámítógépek világa felé elmozdulni.452 A végrehajtást hét évre, az 1969 és 1975 közötti időszakra tervezték, amelynek során a közepesen fejlett európai tőkés országok számítástechnikai színvonalát akarták elérni. A költségeket nagyjából tízmilliárd forintra becsülték.453 A program beindításának híre természetesen harcot kezdeményezett a nyugati cégek között a piac megszerzéséért, és az állambiztonság adatai szerint a versenyben jól érezhetően megjelent a korrupció is: a komputereket gyártó nyugati cégek egymásra licitálva akarták megnyerni maguknak a behozatalért felelős külkereskedelmi cégeket és azok képviselőit. A külkereskedelmi megbízás és ezzel együtt a megvásárlásra kerülő technológia kiválasztása az OMFBtől függött. Sebestyén azonban továbbra is a frankfurti kiküldetése óta meglévő és folyamatosan szélesített kapcsolatrendszerét, elsősorban a Siemenst szerette volna előnyben részesíteni, amely komoly vihart kavart gazdasági körökben. A tét, vagyis a rendelkezésre álló költségvetési keret hatalmas volt, így ki szerették volna venni a részüket az üzletkötésekből azok is, akiket eddig Sebestyén könnyűszerrel félreállított. A Metrimpex lett volna illetékes a számítógép-beszerzések területén, de láthattuk korábban, hogy a műszaki fejlesztési tanács a KKM-ben dolgozó kapcsolatain keresztül elérte, hogy a Transelektro végezze
452 Baráth–Kázsmér–Ujvári 2013, 123. 453 ÁBTL 3.1.5. O-15829/3. 180. Összefoglaló jelentés, 1970. május 29.



159
TÁMADÁS AZ OMFB ELLEN
az OMFB vásárlásait – függetlenül a termék mibenlététől. A Metrimpex komoly tárgyalásokat folytatott az angol Honeywell céggel, kihasználva a nyugati érdeklődést a keleti számítástechnikai fejlesztési program iránt, és harminc százalékos kedvezményt ért el náluk. Ez komoly kihatással volt a Siemens-vásárlásokra is: a nyugatnémet cég nem akarta átengedni a magyarországi pozícióit az angoloknak, így ő is hajlandó volt azonos mértékű árengedményt adni. A kémelhárítás információi szerint a Metrimpex sikerét az Egyesült Királyságban elrettentő példaként emlegették arra hivatkozva, hogy a Honeywell engedményét a magyar fél innentől kezdve kiindulási alapnak tekintette, és ragaszkodott ezekhez a feltételekhez a további vásárlásai során.454 A legnagyobb kárt mégsem az angol elektronikai ipar, hanem a Sebestyén köré szerveződött érdekcsoport szenvedhette volna, hiszen ezzel kikerült volna a kezéből a számítástechnikai beszerzések irányítása, felügyelete. Simon Endre arra hivatkozva, hogy „a Metrimpexszel nem hajlandó dolgozni, mert az a külföldiből állandóan engedményeket akar kipréselni, és ezzel egyrészt elveszi a kedvét a kooperációtól, másrészt elhúzza a tárgyalásokkal az időt és ezzel bizonytalanná teszi a kért határidőre történő szállítást”,455 kikerülte a Metrimpexet, és a Transelektrón keresztül intézte végül a Siemens számítógépek megrendelését. Véglegesen elgördítette az akadályokat a lebonyolítás elől az a korábban már említett, KKM által kiadott utasítás, amely engedélyezte a Transelektro beszerzéseit és lehetőséget adott az OMFB-nek, hogy versenyeztetés nélkül vásároljon. A megegyezést Sebestyén és a Siemens egyik magyar származású vezetője, Dax Pál kötötték meg, végül 15 százalékos kedvezménnyel. Az OMFB ezután sem változtatott erőszakos taktikáján, „felhasznált minden lehetőséget annak megakadályozására, hogy a Metrimpex jobb feltételekkel kössön üzletet a Siemensszel, mint ahogy ezt a Transelektro tette, mert minden százalék különbség az OMFB–Transelektro szerződés hiányosságait bizonyította.”456 Dax Pál Budapesten végezte az iskoláit, jogi doktorátust szerzett és a Siemens képviseletnél kezdte a szakmai karrierjét valamikor a harmincas évek
454 Uo. 182. 455 Uo. 183. 456 Uo. 185.



MESÉS KÉMJÁTSZMÁK
160
ben.457 Itt együtt dolgozott azzal a Farkas Mihállyal, aki később a Transelektro igazgatójaként egyengette a Siemens magyarországi érdekeltségeit és együttműködött az OMFB-vel a külkereskedelmi törvények kijátszásában. Dax 1944ben Ausztriába került, majd ott is maradt, a Siemens osztrák érdekeltségeinél kapott állást. Az állambiztonság értesülései szerint stratégiai szerepet játszott a cég és a Szövetséges Ellenőrző Bizottság tárgyalásai során, amiért később nagy megbecsülés övezte. Dax Pál – kihasználva helyi ismeretségét – képviselte a cég magyarországi érdekeltségeinek szélesítését a háború után. A Siemens számára Magyarország remek lehetőséget jelentett arra, hogy a nyugati piacokon még versenyképtelen számítástechnikai termékeinek vevőket találjon: csak a hatvanas évek második felében kezdte saját fejlesztésű gépeinek gyártását, amelyek messze elmaradtak az amerikai technológiától, de angol és francia cégek gyártmányaihoz képest is gyengébb teljesítményűek voltak – ráadásul a Siemens mindezt a konkurenciához képest jóval drágábban tudta előállítani.458 Ennek ellenére a Győri Vagon- és Gépgyár dolgozói egy részletes helyzetjelentésben számoltak be a Győr-Sopron Megyei Rendőr-főkapitányságnak arról, hogy az OMFB nyomására Siemens számítógépek vásárlására kényszerültek, holott számukra egyértelműen az IBM termékei lettek volna megfelelők.459 Felsorakoztatták érveiket a döntésük mellett, amelyek igencsak nyomósnak tűnnek egy kívülálló számára. Ezek között kiemelt helyen szerepelt, hogy az IBM magyarországi vállalatánál magyar állampolgárságú mérnökök dolgoztak, akik itt éltek, vagyis folyamatos technikai hátteret tudtak biztosítani az üzemeltetéshez, azonnal el tudták hárítani az esetleges műszaki meghibásodásokat. Ráadásul a nagy európai autógyárak – köztük a MAN, amellyel licencmegállapodása volt a győri gyárnak460 – IBM számítógépeket használtak, és a
457 ÁBTL 3.1.9. V-160121/2. 185. Simon Endre önvallomása, 1973. szeptember 28. 458 ÁBTL 3.1.5. O-15829/2. 103. Értékelő jelentés a Siemens számítógépekről, 1969. augusztus 7. 459 ÁBTL 3.1.5. O-15829/2. 59–69. Helyzetjelentés, 1969. június 23. 460 A hatvanas évek közepén a Kohó- és Gépipari Minisztérium egy motorgyár létesítésére és motorlicenc megszerzésére kért ajánlatot több nyugati cégtől is. A szerződést végül 1967ben kötötték meg a legkedvezőbb ajánlatot adó MAN–Renault–Ferrostaal konzorciummal, amely nagyobb hányadban volt hajlandó ellenszolgáltatásért magyar terméket elfogadni, mint a versenytársai. Germuska–Honvári 2014, 54.



161
TÁMADÁS AZ OMFB ELLEN
kooperáció a vállalatok között zökkenőmentesebbnek ígérkezett azonos technológia alkalmazása esetén. A Siemens ellen szólt az is, hogy a cég szerződéstervezetében megfogalmazták azt a kitételt, amely szerint az átadott berendezéseket katonai célra felhasználni nem lehet, és a vagongyár igyekezett azzal jobb belátásra bírni a döntéshozókat, hogy ilyen kötelezettségeket nem vállalhatnak, hiszen a vagongyár páncélozott járműveket is gyártott a Magyar Néphadsereg és más szövetséges hadseregek számára. A nyugati cégek elvileg direkt katonai felhasználásra nem adhattak keletre termékeket, így hivatalosan a szállítások vagy teljes mértékben civil felhasználású termékek forgalmáról szóltak, vagy illegális úton kerültek be a blokkba, magyarán mindegy volt, aláír-e ilyen jellegű kötelezettségvállalást az importőr vagy sem. Az OMFB-t nem is győzték meg ezek az érvek, és azt állították szembe mindezzel, hogy Magyarország gazdasági érdekeit figyelembe véve attól a gyártótól érdemes vásárolni, amelynek cserébe magyar ipari termékeket exportálhatunk. Erre a lehetőségre a Siemens nyitott volt, az IBM pedig nem. A győriek szerint „ez egy olyan huszadrangú kereskedelempolitikai szempont, ami miatt nem lehet elvetni annak a lehetőségét, hogy a legfejlettebb rendszert a legsürgősebben behozzuk az országba.”461 Az OMFB mégis a Siemens mellett döntött. A nyugatnémet Siemens cég látványos térnyerése Magyarországon egyértelműen Sebestyén frankfurti éveire volt visszavezethető. Ugyanakkor nem tekinthetjük unikálisnak a Siemens piacszerzését hazánkban: 1971-ben egy kooperációs megállapodás jött létre a vállalat és a Szovjetunió között, amely elsősorban szakértői delegációk cseréjére és Siemens licencek alapján folytatott közös gyártásra vonatkozott.462 (Ez a tény azt a következtetést is sugallhatja, hogy Sebestyén János látványos informális hatalma mögött szovjet támogatás is állhatott.) Csak ezután, 1973-ban írta alá a Siemens és az OMFB azt a keretszerződést, amely a két fél közötti műszaki tudományos együttműködés feltételeit határozta meg, és egy évente ülésező testületet is létrehoztak, amelynek feladata az együttműködés koordinálása volt. Vezetőjéül természetesen Sebestyén Jánost nevezték ki.
461 ÁBTL 3.1.5. O-15829/2. 67. Helyzetjelentés, 1969. június 23. 462 Sebők 2017, 138.



MESÉS KÉMJÁTSZMÁK
162
A Siemens magyarországi piacszerzését cégalapítással is segítették, amelynek hátterét az Intercooperation Kereskedelemfejlesztési Rt. adta. Az Intercooperationt a Külkereskedelmi Minisztérium, az OMFB, valamint több külkereskedelmi és iparvállalat alapította, elsősorban kooperációk, közös vállalatok létesítésére, licenc- és know-how szerződések megkötésére.463 Az elektronikai cégeken kívül a nehézipari és vegyipari terület is a tevékenységi köréhez tartozott. A részvénytársaság az alapításától, 1968-tól kezdve aktívan részt vállalt az érzékeny technológiák beszerzésében a keleti blokk számára, illetve felhasználták különböző vegyesvállalatok létrehozásánál azért, hogy tompítsák az állami jelenlétet, és könnyebb legyen a nyugati partnerek bizalmába férkőzni. Az Intercooperation vezetője hosszú időn keresztül az az Oblath György volt, aki a negyvenes évek végén szerepet kapott a korábban ismertetett svájci hálózatban, Nyerges János felügyelete és irányítása alatt. Oblath, aki a BM ügynökeként kezdte kereskedelmi karrierjét, majd római kereskedelmi tanácsosként már egyértelműen a katonai felderítésnek dolgozott, Itáliából való visszatérte után – 1973/74 környékén – foglalta el a részvénytársaság vezérigazgatói székét. „1972. október 3-án Faluvégi Lajos pénzügyminiszter és Paul Dax, a Siemens AG illetékes igazgatósági tagja megegyeztek arról, hogy a Siemens – elsőként a nagy nyugat-európai konszernek közül – részt vesz egy magyarországi közös vállalatban. A megbeszélést követően alig pár hét múlva Magyarország engedélyezte a külföldi részvétellel működő gazdasági társulások megalakítását, azaz a külföldi működő tőke beáramlását”464 – olvashatjuk a Siemens magyarországi történetét feldolgozó kötetben. Mindez azt sugallja, hogy a Siemens hazai térnyerésének segítése komoly szerepet játszott a vegyesvállalatokat engedélyező rendelet megszületésében. A külkereskedelmi lobbi jól felfogott érdeke volt, hogy megkezdhesse a cégalapításait Nyugaton. A Magyar Külkereskedelmi Bank hatvanas években készített éves jelentéseiben Salusinszky István – az érdekcsoport egyik erős embere és a bank elnöke – következetesen képviselte a vegyesvállalati rendszer engedélyeztetésének szükségességét; ezeken a dokumentumokon keresztül jól nyomon követhető a fokozatosság, ahogy elérték a
463 ÁBTL 3.2.4. K-3000. 180. Feljegyzés, 1979. január 22. 464 Sebők 2017, 142.



163
TÁMADÁS AZ OMFB ELLEN
kívánt céljukat.465 Valójában azonban az 1972-es rendelet nem a működő tőke beáramlását segítette elő, hanem – némi egyszerűsítéssel élve – annak kiáramlását, hiszen korábban már volt arról szó, hogy a nyugati befektetők magyarországi megjelenését 1977-ig erősen korlátozták, 1972-ben a kapitalista világban magyar részesedéssel alapított cégek létrehozását engedélyezték. Ezért is okozhatott nehézséget a fent említett egyezség kivitelezése: a közös cégalapításra Magyarországon csak 1974-ben került sor. A budapesti székhelyű Siemens Számítóközpont és Koordinációs Iroda, a Sicontact volt az első, háború után alapított hazai vegyesvállalat, amelyet a Siemens AG és az Intercooperation Rt. hozott létre. A Sicontactot ugyan az MKB saját alapítású vállalatai közé sorolta,466 azonban hivatalosan mégsem a bank szerepel magyar oldalról tulajdonosként. Feltételezhetően a nyugatnémet fél számára kevésbé lett volna bizalomgerjesztő egy szocialista állami bank mint társtulajdonos, így egy kis részvénytársaságot neveztek ki a kooperáció főszereplőjének. A Sicontact 8,5 millió forintos alaptőkével jött létre, amelyet az évek során folyamatosan emeltek, és 1988-ban már a 82 millió forintot is meghaladta a törzstőke.467 44-en dolgoztak az irodának, ebből három személy nyugatnémet állampolgár volt.468 A Sicontact elsősorban (és hivatalosan) a Siemens és különböző magyar vállalatok közötti kooperációk előkészítésével és kivitelezésével foglalkozott, emellett szervizelést végzett, képzéseket szervezett, tervezésekbe, fejlesztésekbe segített be. A Siemensszel kötött együttműködés tető alá hozása nemcsak azért volt kiemelkedő jelentőségű, mert így lehetett leginkább biztosítani a német cég által kifejlesztett legmodernebb technológia behozatalát (egyszerű kereskedelmi üzletek lebonyolítása esetén nagyobb esélylyel a kifutó termékeiket adták volna át a magyaroknak), hanem azért is, mert az állambiztonsági szempontból kényes területeken működő intézmények által használt Siemens számítógépek szervizelését így magyar mérnökök, a gyártó által kiképzett hazai szakemberek végezhették. Vagyis Sebestyén elérte, hogy
465 Borvendég 2017, 52–54. 466 Kövér [2001], 29. 467 Sebők 2017, 142. 468 ÁBTL 3.2.5. O-8-475. 14. Jelentés a Siemens AG ügyében, 1980. február 28.



MESÉS KÉMJÁTSZMÁK
164
az IBM Magyarország mellett szóló egyetlen megdönthetetlennek tűnő érvet is kiüsse ellenlábasai kezéből. A Sicontact kiemelt fontosságú pozíciót töltött be a COCOM-listán szereplő termékek beszerzésében: mind a belügyi, mind a katonai hírszerzés számára szállított be árukat. Magyar igazgatója 1980-ban Haár Ottó volt,469 akit 1954-ben szervezett be a Belügyminisztérium hírszerzési osztálya, amikor a Nikex alkalmazottjaként Jugoszláviába küldték kereskedelmi tárgyalásra.470 A későbbi években több kereskedelmi kirendeltségen is dolgozott, miközben felváltva foglalkoztatta őt a BM és az MNVK-2. 1958-ban kérte át a katonai felderítés a belügytől,471 majd 1962-ben, indiai kiküldetése előtt került vissza hivatalosan a BM-hez, mert a kereskedelmi képviseleten a hírszerzés és a kémelhárítás is fel kívánta őt használni.472 1969-ben Kenyába helyezték, azonban a belügyi hírszerzés szerint titkosszolgálati feladatait nem végezte elég lelkesedéssel, kapcsolatait tudatosan elhallgatta, ezért 1971-ben kizárták a hálózatból.473 Katonai vonalon végzett tevékenysége egyelőre ismeretlen, de egy részben nyugati tulajdonban álló cég élére nehezen elképzelhető, hogy hírszerzési háttér nélkül nevezték volna ki, így joggal feltételezhetjük, hogy a Belügyminisztériummal megszakított kapcsolata ellenére a katonai felderítésnek továbbra is dolgozhatott. A nyolcvanas évek első felében azonban hazatért párizsi kiküldetéséről Farkas Mihály, aki a Siemens piaci térnyerését a Transelektro igazgatójaként korábban erősen támogatta, és átvette a Sicontact vezetését. Ekkortól kezdve egészen biztosan az MNVK-2. hatáskörébe tartozott a vállalat. A Siemens számítógépek hetvenes évekbeli elterjedéséhez hozzájárult a Belügyminisztérium Titán programja is, amely 1968-ban a gépi adatfeldolgozás korszerűsítését tűzte napirendre, az elavult és lassú lyukkártyás technológiát kívánta felváltani új számítástechnikai rendszerekkel.474 Ennek keretében 1972ben a BM megvásárolt egy Siemens által kifejlesztett és legyártott, adatfeldolgozásra szolgáló rendszert, amelynek elhelyezéséhez külön épületet is létesített.
469 ÁBTL 3.2.5. O-8-475. 13. Jelentés a Siemens AG ügyében, 1980. február 28. 470 ÁBTL 3.2.1. Bt-2331. 36. Beszervezési javaslat, 1954. július 9. 471 ÁBTL 3.2.1. Bt-2331. 81. Szolgálati jegy, 1958. május 2. 472 ÁBTL 3.2.1. Bt-2331. 86–87. Kiképzési terv, 1962. augusztus 14. 473 ÁBTL 3.2.1. Bt-2331. 121. Javaslat, 1971. május 6. 474 Cseh–Tóth 2017, 33–34.



165
TÁMADÁS AZ OMFB ELLEN
Azáltal, hogy a Sicontact létrejött és megoldódott az alkatrészellátás és a szervizelés kérdése, a Siemens akadálymentesen terjeszthette gépeit Magyarországon. A Központi Statisztikai Hivataltól az OTP-n át a Pénzügyminisztériumig számos intézmény számára vásároltak Siemens berendezéseket. 1971 és 1973 között – tehát még a kooperációs szerződés aláírása előtt – tizenegy számítógépet sikerült a német cégnek értékesítenie Magyarországon,475 ez a tendencia a szerződés aláírása és a Sicontact létrejötte után nyilván erősödhetett. A Simon Endre ellen folytatott nyomozás során a kémelhárítás az OMFB gyanúsnak talált üzletkötései közül leginkább a Siemens-kooperációra fókuszált, irataikból megismerhetjük az 1973-ban aláírt OMFB-Siemens keretszerződés hátterét is. Simon mellé letartóztatása után egy fogdaügynököt vezettek be, aki a kereskedő bizalmába férkőzött és sokat beszéltette őt. Simon szerint a keretszerződés létrejötte előtt egy értekezleten, 1973 májusában egyeztettek a KKM illetékesei az együttműködés részleteiről. Ezen a tanácskozáson az új gazdasági mechanizmus kidolgozásában jelentős szerepet játszó Vályi Péter,476 a Minisztertanács elnökhelyettese elnökölt a külkereskedelmi miniszter helyett, és Baczoni Jenő miniszterhelyettes volt az, aki éles hangon tiltakozott a szerződés aláírása ellen. Az értekezlet végkicsengése az lett, hogy a KKM nem támogatja az OMFB szerződéstervezetét, ami miatt Sebestyén állítólag dühös kirohanást intézett Baczoni és az ő véleményét osztók ellen: „Sebestyén nagyon mérges volt, felszólalásában fenegyerek módjára kifakadt, sőt levélben kereste meg tervének minden ellenzőjét.”477 A keretszerződés nem sokkal később ennek ellenére létrejött; láthattuk, hogy korábban már a szovjetek is aláírtak egy hasonló együttműködési megállapodást a Siemensszel, így Sebestyén kezdeményezése eleve jó eséllyel indult, hiszen minden bizonnyal a „Nagy Testvér” tá
475 Sebők 2017, 144. 476 Vályi Péter (1919–1973) 1942-ben szerzett vegyészmérnöki diplomát. 1945-től volt tagja a kommunista pártnak. 1948-tól az Országos Tervhivatal előadója, mellette a közgazdasági egyetem oktatója. 1953-ban a Chinoin vezérigazgatója, 1954-ben a Nehézipari Minisztérium vezető tisztségviselője. 1955 és 1967 között az Országos Tervhivatal elnökhelyettese, 1967 és 1971 között pénzügyminiszter volt. 1971-ben nevezték ki a Minisztertanács elnökhelyettesének. 1973 szeptemberében a Lenin Kohászati Művekben tett gyárlátogatás során az egyik kohó mellé zuhant és életét vesztette. 477 ÁBTL 3.1.9. V-160121/3. 99. Jelentés, 1973. augusztus 3.



MESÉS KÉMJÁTSZMÁK
166
mogatását is élvezte. Vályi Péter néhány hónappal később egy szerencsétlen baleset áldozata lett: a Lenin Kohászati Művekben tett gyárlátogatása során olyan üzemi területre (a kohók közvetlen közelében elvezető pallóra) kísérték, ahová civileket nem volt szokás beengedni. A szerencsétlenség számos érthetetlen körülménye a mai napig találgatásokra ad lehetőséget.478 A baleset köré szőtt legendák központi állítása az, hogy Vályi is az új gazdasági mechanizmus hívei közé tartozott – csakúgy, mint a négy évvel korábban, tisztázatlan körülmények között elhunyt Péter György.479 E kötetnek nem lehet célja, hogy feltételezésekbe bocsátkozzon, az azonban nyilvánvaló, hogy Vályi a külkereskedelmi lobbival szemben állt, azzal ellenérdekelt személyek csoportjába tartozott, és azt is tudjuk, hogy bár a hatvanas évek közepétől a pénzügyi-gazdasági érdekcsoport erős nyomást gyakorolt a kormány tagjaira azért, hogy engedélyezzék a vegyesvállalatok alapítását, az erről szóló pénzügyminiszteri rendelet csak azután született meg, hogy Vályi leköszönt a pénzügyi tárca éléről. A miniszterelnök-helyettes balesete kapcsán érdemes megemlíteni, hogy Énekes Sándor, a diósgyőri kohó vezérigazgatója – aki Vályi után kapva maga is bezuhant a kohók közé, de túlélte a szörnyűséget – gyalog volt a külkereskedelmi lobbi sakktábláján. Énekes asszisztált a Metalimpex által 1969-ben elkövetett visszaéléshez, amelyben jelentős népgazdasági kárt okozva szerződtek volfrámacél előállítására. Korábban már olvashattak röviden az ügyről, amelyre a Dévai István elleni 1974-es vizsgálat kapcsán derült fény. Az állambiztonság felvetette a nyomozás során Énekes felelősségét – akit a Vályit ért baleset miatt ekkorra már eltávolítottak a vasmű éléről –, de az ügy elévülése miatt a
478 Történeti kutatáson alapuló feltáró munka mai napig nem született Vályi Péter halálának kapcsán – források hiányában erre feltehetően nem is lesz lehetőség –, azonban rengeteg írás jelent meg, amelyek pro vagy kontra foglalnak állást a gazdaságpolitikus különös balesete körül kialakult összeesküvés-elméletek kapcsán. A megjelent írások közül kiragadott két példa: Fábián Máté elutasítja a szándékosság lehetőségét (Fábián 2014), míg György Sándor Balázs nem zárja ki ezt sem (György 2015). 479 Ekkor már az új gazdasági mechanizmust támogató politikusok és gazdasági szakemberek közül hárman is öngyilkosságot követtek el, vagy legalábbis Péter György esetében az önkezűséget igyekeztek elhitetni. 1969. január 4-én Péter György, a KSH elnöke, 1971. március 19-én Erdélyi Károly, az MSZMP KB külügyi bizottságának vezetője, 1971. december 25-én pedig Tömpe András diplomata, a szovjet titkosszolgálat tisztje vetett véget önkezével az életének.



167
TÁMADÁS AZ OMFB ELLEN
tényleges felelősök megnevezésére nem került sor. Dévai István, az üzlet egyik értelmi szerzője az MNVK-2. megnyertje volt, és Frankfurtban szolgált Sebestyén kirendeltségvezetői megbízatása idején. Hazatérte után valutakitermelést végzett a katonai felderítés számára, titkos pénzeket szállított a római kereskedelmi kirendeltség és svájci titkos bankszámlák között, a Metalimpex által alapított vegyesvállalatok felhasználásával részese volt a nyugati offshore hálózat kiépítésének, a titkosszolgálat által alapított Eurocom nevű cég vezetőségének tagjaként számos esetben kijátszotta a külkereskedelmi szabályokat, és szoros kapcsolatot tartott az OMFB ügyeit intéző Simon Endrével, valamint annak főnökével, Sebestyén Jánossal.480 A Lenin Kohászati Művek felhasználásával folytatott szabálytalan üzlet nyilvánvalóan a mögötte álló érdekcsoport megbízásából köttetett. A volfrámügyet elsimították 1969-ben, azonban öt évvel később Dévait is beáldozta a hálózat, akárcsak Simont. A „Fábián”-ügy lezárása után, a nyomozás során felmerült terhelő adatok alapján a kémelhárítás gyanúsítottként kezelte Dévait is, és egy évvel később őt is elítélték. Mindkettőjüket feláldozta a hálózat, mondhatnánk: „elvitték a balhét”, miközben azok a személyek, akik ellen a kémelhárítás védettségük miatt nem tudott fellépni, a legkisebb érdeksérelem nélkül élték túl a vizsgálatokat. A Dévai elleni nyomozás során a kémelhárítás látókörébe került az öt évvel korábbi diósgyőri korrupciós üzlet, és megpróbálták felderíteni, mekkora veszteséget okoztak végül az érintettek, és kik voltak a felelősök mindezért. Kiderült, hogy a kohó alkalmazottai a szerződés megkötése után azonnal feljelentést tettek a megyei hatóságnál, azonban a korabeli nyomozati anyagokat Dévai 1974-es lebukásakor már nem lelték, mivel a „III/II. Osztály szóbeli közlése szerint az ezzel kapcsolatos anyagokat időközben – utasításra – megsemmisítették.”481 Sajnos, a forrásban nincs arra vonatkozó utalás, hogy kinek az utasítására tüntették el a bizonyítékokat. Az egyetlen korabeli fennmaradt irat 1970 márciusából származik, amelyben mindössze annyit állapítottak meg az üggyel kapcsolatban a rendőri szervek, hogy „bizonyos rizikóval minden üzletnél számolni
480 Borvendég 2018. 481 ÁBTL 3.1.9. V-160338/9. A BM III/II. Csoportfőnökség kérése Kondi László r. alezredeshez, a Borsod Megyei RFK. III/II. Osztály vezetőjéhez, 1974. március 14. 9.



MESÉS KÉMJÁTSZMÁK
168
kell,”482 holott a szerződés megkötésekor felmérhető kockázat jóval meghaladta a szokásos mértéket, az okozott kár pedig kimagasló volt. Az ügyet tehát egy magasabb pozícióban lévő hatalmasság utasítására leseperték a nyomozók íróasztaláról 1970-ben, négy évvel később azonban a kémelhárítás megpróbálta rekonstruálni a történteket. A felelősség megállapításánál elővették a kohó akkori igazgatóját, Énekes Sándort, akit bíróság elé is állítottak volna, ha nem telt volna le az elévülési határidő 1974-ben. Énekes Sándor tehát a külkereskedelmi lobbinak, közelebbről annak a Dévai Istvánnak dolgozott, aki közvetlen kapcsolatban állt az OMFB-vel, valamint a katonai felderítésen belül működő és törvénytelen eszközökkel gazdagodó csoporttal. Ez a csoport pedig határozott érdekellentétben állt az új gazdasági mechanizmus híveivel, kidolgozóival, így Vályi Péterrel is. Ráadásul Vályi nem sokkal a halála előtt, elsőként a magas rangú politikai vezetők közül az Amerikai Egyesült Államokba látogatott – ez ráerősített Amerika-barátságára –, és a továbbiakban erősen lobbizott a magyar–amerikai gazdasági kapcsolatok élénkítése mellett. Sebestyént és Simont gyanakvással töltötte el Vályi szándéka az amerikai cégek magyar piacszerzésének segítését illetően. Ezt abból lehet kikövetkeztetni, hogy Simon Endre letartóztatását követően a Belügyminisztérium házkutatást rendelt el gyanúsítottja munkahelyén, és jegyzőkönyvbe vette a talált szabálytalanságokat. A BM mindig kényesen figyelt a TÜK iratkezelés hiányosságaira, így „Fábián” iratai közül azokat is listázta és leltárba vette, amelyeket helytelenül kezeltek. Tudjuk, hogy az Emil Hoffmann elleni nyomozás során a kémelhárítás egyik sarkalatos kérdése az volt, honnan szerezte a német újságíró a KGST-re vonatkozó titkosnak vélt adatokat, és a nyomok egyértelműen az OMFB-hez, konkrétan Sebestyénhez vezettek. Az 1973-as házkutatás során is kerültek elő titkos anyagok másolatai Simon fiókjaiból, amelyek általában nagy műszaki beruházások tervezeteit, leírásait tartalmazták – mint például a paksi atomerőmű létesítéséhez szükséges tudományos bázis kifejlesztésének feltételeit, vagy a Szovjetunió és Magyarország között tervezett nagyfeszültségű távvezeték alállomásainak helyeit és üzemeltetésének kérdéseit taglaló dokumentumok. A lefoglalt iratok
482 ÁBTL 3.1.9. V-160338/9. LKM ötvözött acél üzlet, 1970. március 11. 7–8.



169
TÁMADÁS AZ OMFB ELLEN
között megtalálható volt egy feljegyzés, amelyet Geist Róbert másolt le Simon részére úgy, hogy a titkos minősítést lehagyta róla – a BM kifejezését használva: „tük-telenítette”. A feljegyzés a Vályi elvtárs USA-beli tárgyalásával kapcsolatban felvethető témák címet viselte, és látszólag kicsit kilóg a sorból, mivel a többi irat beruházásokkal foglalkozik, műszaki leírásokat tartalmaz.483 Sajnos, az irat nincs a nyomozati anyagokhoz csatolva, így mindössze annyit tudunk csak megállapítani, hogy Sebestyénéket foglalkoztatta Vályi amerikai útja és annak lehetséges következményei. Vályi Péter szerepe és kapcsolata a külkereskedelmi lobbi egyes tagjaival újabb megfontolásra érdemes összefüggésre világít rá a pénzügyi érdekcsoport és a gazdasági reform híveinek szembenállása kapcsán, és tovább árnyalja az új mechanizmus bukásának okait is.
Messzire vezető szálak
1973 nyarán Simon Endrét letartóztatták, és kihallgatásai, illetve cellájának lehallgatása révén, valamint a ráállított fogdaügynök felhasználásával igyekeztek bizonyítékokat szerezni Sebestyén és körei ellen. Simon kezdetben védeni próbálta főnökét, keveset beszélt, azonban hamar rájött, hogy senki sem fog segíteni rajta, így egyre részletesebb vallomásokkal igyekezett magát menteni és feletteseit besározni. Kihallgatása során megerősítette mindazokat a következtetéseket, amelyeket az állambiztonság a titkos nyomozás során vont le: „Mint a későbbi gyakorlatból kitűnik, Sebestyén és az említett személyek [értsd: Geist Róbert, Dévai István és Udvardi Sándor] frankfurti tartózkodásuk idején kialakított kapcsolataik révén teremtettek alapot arra, hogy a későbbiek során a különböző nyugatnémet tőkés cégeknek a magyar piacra történő bejutását, illetve további megerősítését biztosítsák. 1962-ig, az OMFB megalakulásáig, erre ugyan kevésbé volt mód, de az OMFB megalakulásától kezdődően egyre inkább fokozottabban adódott erre lehetőség. [...] Miután folyamatosan jelent
483 ÁBTL 3.1.9. V-160121/2. 26. Jelentés Simon Endre ügyében, 1973. augusztus 10.



MESÉS KÉMJÁTSZMÁK
170
keztek az úgynevezett klubtagok – azok a nyugatnémet cégek, illetve képviselőik, akikkel Frankfurt óta kapcsolatuk volt – az OMFB-ben olyan törekvések érvényesültek Sebestyén vezetésével, hogy elsősorban ezeknek a cégeknek, illetve képviselőiknek ajánlatát kell támogatni. [...] A támogatás közvetlen módja, illetve formája abban realizálódik, hogy az OMFB finanszírozza teljes egészében, vagy részben egy-egy magyar vállalat, illetve intézmény igényét és megrendelését, amennyiben igényeit egy bizonyos nyugati, illetve nyugatnémet cégtől – valamely klubtagtól – elégíti ki.”484 Simon tengernyi adatot, cégneveket és kapcsolati térképeket adott át a kihallgatóinak. Egy idő után természetesen azzal akarta magát menteni, hogy szerepét a végrehajtó szintjére degradálta: úgy állította be a történetet, hogy vele csak a piszkos munkát végeztették el, az értelmi szerzők valójában Sebestyén és Geist voltak. A tömegesen felmerülő összefüggések jelentős részével nem foglalkozott, nem foglalkozhatott a kémelhárítás, hiszen az Sebestyén felelősségre vonását eredményezte volna, amelyet el kellett kerülniük – ez már az Emil Hoffmann elleni nyomozás során is nyilvánvalóvá vált számukra. Ennek következtében a felmerülő nevek és történetek jelentős részét a jelen kutatója sem tudja (egyelőre) összefüggésrendszerbe ágyazni. Ehhez olyan alapvető információk hiányoznak, amelyeket a nyomozás idején még könnyebben öszsze lehetett volna gyűjteni, ma már azonban erősen szerencse kérdése mindez. Elhangzik például Simon vallomásában az, hogy a külföldi cégektől származó jutalékok és ajándékok egy nyugatnémet cég, a Berma közvetítésével jutottak el Sebestyénhez. Ezzel a céggel állítólag Sebestyén a lányán keresztül tartotta a kapcsolatot, aki férjhez menetele után az NSZK-ban élt, férje a Siemens cég felső vezetőségébe tartozott.485 Ebből az állításból nem a családi kapcsolat kérdése az érdekes, hanem a Berma cég említése, amelyről semmi többet nem tudunk meg a vizsgálati anyagból; úgy tűnik, a nyomozók kényesen kerülték a korrupció vádjának a megfogalmazását Sebestyénnel kapcsolatban, így tudatosan nem kérdeztek vissza a közvetítőként szereplő vállalat mibenlétére, tulajdonosi
484 ÁBTL 3.1.9. V-160121/2. 226–227. Jegyzőkönyv Simon Endre kihallgatásáról, 1973. szeptember 11. 485 ÁBTL 3.1.9. V-160121/2. 28. Jelentés, 1973. augusztus 10.



171
TÁMADÁS AZ OMFB ELLEN
hátterére. A szerencse azonban itt a kutató mellé állt, a Berma cégnév ugyanis nem teljesen ismeretlen számunkra. 1983-ban létrejött egy vegyesvállalat Bécsben, amely a Berma-Wien névre hallgatott, és 51%-ban a Mineralkontor, 49%-ban pedig a Technoimpex volt a tulajdonosa, legalábbis egy 1987-es doktori értekezés szerint.486 A cégnév formája arra utal, hogy a Berma-Wien leányvállalat lehetett, egy hasonló néven működő anyacég bécsi irodája. Az egyik tulajdonos céget, a Mineralkontort 1973-ban, a vegyesvállalatokat engedélyező rendelet megszületése után néhány hónappal hozták létre Bécsben a Mineralimpex és egy osztrák cég, a Baustoffimportkontor alapításaként. A Mineralkontor vezetését a két alapító cég igazgatója, Russay István és Heinrich Korzil látták el, és a Berma-Wien irányítását is Korzil végezte. A Mineralkontor volt az a cég, amelynek felhasználásával a külkereskedelmi lobbi működésének feltehetően legnagyobb csalását követték el, amikor a nyolcvanas éveken áthúzódóan olajat reexportáltak Iránból az Egyesült Államokba. Azzal, hogy az iráni olajat 10%-os veszteséggel adták tovább az USA legnagyobb magán-olajfinomítóját is üzemeltető konszernnek, több százmillió amerikai dollár veszteséget termeltek a magyar gazdaságnak, jelentősen hozzájárulva az ország eladósodásához.487 A Berma-Wien fő profilja különböző szerelési feladatok elvégzése volt, így bekapcsolódott a Voest-Alpin osztrák cég Szovjetunióban végzett munkálataiba, amelynek keretében egy kohászati üzem teljes szerelését bízták rá.488 A szerződés teljesítésének előfeltétele volt, hogy a Berma nagyjából 100-150 személyt küldjön a Szovjetunióba, és a kémelhárítás meg is jegyezte, hogy ezzel Heinrich Korzilnak, a cég vezetőjének gyakorlatilag teljes rálátása nyílik a beruházásra.489 Ez azért tűnt érthetetlennek a magyar titkosszolgálat számára, mert az osztrák üzletember megfigyelését éppen a Magyarországon ideiglenesen állomásozó Szovjet Hadsereg Déli Hadseregcsoportjának (DHCS) Elhárító Osztálya kérte a magyar társszervtől a hatvanas évek végén, ugyanis Korzil az 1955-ös osztrák
486 Vajna 1987, 98. 487 Borvendég 2017, 111–160. 488 ÁBTL 2.7.1. NOIJ 1983-III/II-233. 1983. november 29. 489 Uo.



MESÉS KÉMJÁTSZMÁK
172
államszerződés megkötéséig az amerikai hírszerzés ügynökeként dolgozott a megszállt fővárosban: „Karl” és „Heinc” fedőnéven katonai, politikai és gazdasági jellegű adatokat gyűjtött a szövetségesek számára. Heinrich Korzil – mint e kötet oly sok szereplője – a háború alatt állítólag SS-tisztként szolgált,490 majd amerikai hadifogságba esett, és különböző táborokban sokféle ismeretségre tett szert, ennek köszönhetően nagyon jó kapcsolatot ápolt különböző USA-beli cégekkel, különösen a szénexportőr vállalatokkal.491 Ennek tükrében joggal tartotta a magyar kémelhárítás érthetetlennek a szovjetek bizalmát a Berma-Wien cég felé, de nem ez volt az egyetlen epizód, amelyet a magyar elhárítás nem tudott értelmezni. Hivatalos adatok szerint a Berma-Wien 1986-ban 158 millió schilling forgalmat bonyolított le, és 1987-ben átvette a Technoimpextől a szerszámgépek ausztriai értékesítésének kizárólagos jogát.492 Az impozáns számok azonban félrevezetők: egy 1985-ös állambiztonsági jelentés szerint a Berma évek óta veszteségesen működött, és a tulajdonosok úgy igyekeztek életben tartani, hogy „a további ráfizetés elkerülése érdekében a Technoimpex rajta keresztül bonyolítja a magyar importot, amiért 10% jutalékot fizet a Bermának, ami az MNK [Magyar Népköztársaság] számára megdrágítja a beszerzéseket.”493 A forgalomról szóló adatok tehát a Technoimpextől kiszervezett üzleteket takarják, amelyek a jutalékok miatt jelentős veszteségeket okoztak az országnak. A Berma cég nevének felmerülése a Sebestyén körül kialakult hálózatban közvetlen összeköttetést mutat a külkereskedelmi lobbi legnagyobb üzletével: az iráni olajjal folytatott visszaélésekkel, és ezzel el is érkeztünk a nyolcvanas évek pénzügyi-gazdasági érdekcsoportjához, a rendszerváltás előtti évek manipulátoraihoz. Sebestyén János a frankfurti kiküldetése során belekerült abba a kapcsolatrendszerbe, amelyet elődei – különösen Junger Károly – professzionális módon építettek ki, azt felélesztette, továbbfejlesztette, és az OMFB felhasználásával üzleti és állami szintre emelte a korrupciós gyakorlatot a privilegizált cégek segítségével.
490 ÁBTL 2.7.3. Szakelosztó 6-7/170/88. 1988. április 7. 491 ÁBTL 3.1.2. M-23641. 19. Jelentés, 1957. szeptember 19. 492 Vajna 1987, 98. 493 ÁBTL 2.7.1. NOIJ 1985-III/II-153. 1985. augusztus 14.



173
TÁMADÁS AZ OMFB ELLEN
1973 elejére kellemetlenné válhatott az állambiztonság nyomozása az OMFB irányítói számára, így egyre jobban lehetett érezni, hogy mind Sebestyén, mind Geist kihátrált Simon Endre mögül, őt választották ki a bűnbak szerepére. Ekkortól folytatott üzleti tárgyalásai kapcsán utólag azt hangoztatták, hogy Simon kihasználta Sebestyén betegségét, és saját üzleti elképzelései alapján, egyedül, főnöke tudta nélkül járt el a műszaki bizottság nevében.494 Simon telefonját, irodáját lehallgatta a kémelhárítás, ebből kiderül, hogy valóban elszántan képviselte a Siemens érdekeit, ugyanakkor éppen a keretszerződés aláírását megelőző és követő időről beszélünk – a keretszerződés pedig Sebestyén egyetértésével, sőt felső politikai és szovjet támogatással aláírt megállapodás volt, így nyilvánvaló, hogy nem saját partizánakciót láthatunk Simon üzleti megbeszélései mögött. Inkább arról lehetett szó, hogy az immár több mint egy évtizede tartó folyamatos nyomozás – amely az Emil Hoffmann elleni adatgyűjtéssel kezdődött még 1959-ben, Sebestyén frankfurti kiküldetése idején, és amely végigkísérte az OMFB megalakulását és első éveit – a hetvenes évek elejére rendkívül kellemetlenné válhatott, valahogy le kellett állítani. Simon Endre mindebből semmit sem érzékelt; telefonbeszélgetéseiben, amelyeket a Siemens AG képviselőivel folytatott és amelyeket az állambiztonság rögzített, egyértelműen megállapítható, hogy magabiztos, maga mögött hitte nagyhatalmú főnöke támogatását: „Ez gyakorlatilag egy támaszpont lesz. Elmondom önnek, úgy néz ki, hogy Magyarországon először az OMFB fog szerződést kötni a Siemens valamennyi területének igazgatóságával és így küszöböljük ki a hatáskörökkel kapcsolatos kérdéseket, melyek a Külkereskedelmi Minisztériummal, a Pénzügyminisztériummal és a [Kohó- és] Gépipari Minisztériummal kapcsolatosak, és mi leszünk ennek az egész ügynek a képviselői különböző területeken, a lebonyolítást természetesen átengedjük. Létrehoznak egy költségvetési bizottságot, amely szabályozza majd a nem korrekt, vagy félig korrekt dolgokat, mind a két fél érdekeit szem előtt tartva. Ez lesz az első ilyen vállalkozás. A Siemensnek a szovjet OMFB-vel is van [megállapodása], amely talán nem olyan nagy, mint az itteni. [...] Sebestyén időközben Moszkvában volt. Az ottani tapasztalatok
494 ÁBTL 3.1.5. O-15829/8. 115. Értékelő jelentés, 1973. február 22.



MESÉS KÉMJÁTSZMÁK
174
jók. Mi ezt mintaként létesítettük, ezt a Siemens szorgalmazta, mert a Siemens jobban előre tört Magyarországon, mint más NSZK cég.” – mondta „Fábián” a keretmegállapodásról egy telefonos beszélgetés során.495 1973. január–február folyamán a korábban nagy vehemenciával reklámozott és az iparvállalatokra kényszerített Siemens számítógépek terjesztése mögül is kihátrált a Sebestyén–Geist páros, de úgy látszik, Simont erről nem értesítették. Náray Zsolt, a Számítástechnikai Koordinációs Intézet (SZKI) igazgatója 1973 elején úgy döntött, hogy eladja a korábban az OMFB javaslatára megvásárolt Siemens számítógépet, mivel az a kívánt célra nem használható: „Én mint az SZKI – azért kaptam Sebestyén úrtól ezt a támogatást, hogy ezt a gépet megvásároljam. (Megjegyzés: 650 000 USD értékben Siemens 4004/45. típusú komputer.) Ez a gép működjön, és létrejöjjön önökkel egy együttműködés. Ebből nem lett semmi. Én eladom a gépet, mert nekem ez így nem megy. Ez szükségszerű lépés három év után.”496 A Náray által említett Siemens számítógép egy francia cég, a Compagnie International pour l’Informatique (CII) által gyártott Mitra-15 továbbfejlesztett változata volt. Az Egységes Számítástechnikai Rendszer programjának az indulásakor a magyar állam ezt a licencet vásárolta meg az R10-es, Videoton által gyártott komputer elkészítéséhez. A francia cég sikere a magyar piacon természetesen az OMFB-nek volt köszönhető, amely látszólag meglepő módon lobbizott a CII mellett, miközben a Siemens a saját számítógépeit szerette volna itt terjeszteni. 1968–1969 folyamán az OMFB például csak úgy volt hajlandó támogatást adni a Ganz-MÁVAG-nak számítógép vásárlására, ha az említett francia cég gépeit vásárolják meg. Az üzlet megköttetett, azonban a berendezés nem volt alkalmas az elvégzendő feladat ellátására.497 A nyomozás során az állambiztonság arra a következtetésre jutott, hogy a francia cég támogatása mögött valójában a Siemens lobbi állt, ugyanis a két cég megállapodott abban, hogy kölcsönösen átveszik egymás képviseletét saját országaikban, az együttműködés következő lépcsője pedig egy közös fejlesztésű komputer piacra dobása lesz, vagyis a francia cég által megvásárolt be
495 Uo. 106–107. 496 Uo. 113. 497 ÁBTL 3.1.9. V-160121/2. 43. Kiegészítő jelentés, 1973. augusztus 29.



175
TÁMADÁS AZ OMFB ELLEN
rendezésekkel gyakorlatilag burkoltan a Siemens számára nyitottak piacokat.498 Ilyen megfontolásból kényszerítették rá a Lenin Kohászati Művekre 1972-ben a Mitra-15 megvásárlását kohászati folyamatirányításra, a géphez azonban nem volt megfelelő szoftver, így azt használni nem tudták.499 Az SZKI irányítása alatt azonnal megkezdődött a programfejlesztési munka, valamint a Videoton is kézhez kapta az első francia számítógépeket, amelyek alapján hozzáláthatott az ESZR keretein belül a Magyarországra háruló fejlesztések munkálataihoz. A magyar mérnökök szakértelmét és találékonyságát dicséri a megalkotott R10-es számítógép, amelyet sikerrel használtak fel a szovjet blokk országaiban. A Mitra és a Siemens gépcsaládba tartozó számítógépek fejlesztése tehát elkezdődött és folytatódott Magyarországon, azonban a háttérben kirobbanó botrányokat valahogy el kellett simítani, meg kellett oldani. Az állambiztonság adatai alapján úgy tűnik, hogy 1973-ban már csak Simon igyekezett meghatározó előnyöket biztosítani a nyugatnémet cégnek az aláírt keretmegállapodásra hivatkozva, régi partnerei hátat fordítottak neki. Ez év elején az Egészségügyi Minisztérium meghirdetett egy kardiológiai programot, és a szükséges gépi felszerelések beszerzéséhez tendert íratott ki a Medicor nevű külkereskedelmi céggel. „Fábián” mindenképpen el akarta érni, hogy a pályáztatás nyertese a Siemens legyen, hiszen nyilvánvaló volt, hogy a további fejlesztések során az a cég fog előnyöket élvezni, amelynek a gépei már jelen lesznek a területen. A pályázatok beérkezése után kiderült, hogy a Phillips cég azonos műszaki tartalom mellett húsz százalékkal kedvezőbb ajánlatot tett, vagyis ő fog kikerülni nyertesként. Simon Endre az állambiztonság lehallgatása szerint felhívta Geist Róbertet is, hogy felkérje, segítsen a Siemensnek megkapni a behozatali engedélyt, de Geist – meghazudtolva a korábbi lehallgatások során tett megállapítást, miszerint szoros együttműködésben dolgozik Simonnal – csak annyit mondott: a Phillips valóban olcsóbb.500 Simon Endre körül elfogyott a levegő. Az 1973. december 10-én és 12-én tartott elsőfokú tárgyaláson Simon Endrét kémkedésért és devizagazdálkodást sértő bűntettért hét év szabad
498 ÁBTL 3.1.5. O-15829/7. 84–85. Tájékoztató jelentés, 1972. március 31. 499 Uo. 84. 500 ÁBTL 3.1.5. O-15829/8. 114. Értékelő jelentés, 1973. február 22.



MESÉS KÉMJÁTSZMÁK
176
ságvesztésre és teljes vagyonelkobzásra ítélték,501 majd 1974. március 13-án a Legfelsőbb Bíróság szolgálati titoksértésnek minősítette a cselekményt és hat év fegyházban letöltendő szabadságvesztésre enyhítette a büntetést, valamint nyolcvanezer forint vagyonelkobzást határozott meg.502 Az ítélet indoklásában természetesen szó sem esett az OMFB szabálysértéseiről, visszaéléseiről; mindazon információk, amelyeket a nyomozati anyagok rögzítettek, nem kerültek a bíróság elé. Simont olyan adatok miatt vonták felelősségre, amelyeket az osztrák és az angol kereskedelmi kirendeltség tisztségviselőivel folytatott beszélgetések során adott ki. Ezek alapján az imperialista országok képviselői azt gondolhatták, hogy „a szocialista táboron belül nincsen minden kérdésben összhang.”503 A feltárt törvénytelenségeket nem lehetett Simon nyakába varrni, hiszen óhatatlanul felmerült volna a feletteseinek a felelőssége. Nem meglepő, hogy a kémelhárítás nem nyugodott bele a nyomozása értelmetlenségébe, és újabb operatív akciót kezdett Simon egyik kapcsolata ellen abban a reményben, hogy olyan bizonyítékokat találhat a pénzügyi visszaélésekről, amelyeket már nem lehet elhallgatni. Így került sor a Metalimpex vezérigazgató-helyettese, Dévai István elleni nyomozásra, amely részben új irányba terelte az állambiztonság figyelmét. Ekkor derült fény az MNVK-2. illegális valutakitermelésének módozataira, amely miatt azonban szintén nem lehetett felelősségre vonni az érintetteket, hiszen a valutakitermelésből származó profit egy része a nemzetközi kommunista mozgalom támogatását szolgálta – de legalább újabb büntetőpert rendezhettek egy újabb bűnbak számára.504
501 ÁBTL 3.1.5. O-15829/9. 22–27. A Fővárosi Bíróság ítélete, 1973. december 14. 502 ÁBTL 3.1.5. O-15829/9. 28–33. A Legfelsőbb Bíróság ítélete, 1974. március 20. 503 Uo. 29. 504 A történetről lásd: Borvendég 2018.



177
ZÁRÓ GONDOLATOK – HÁLÓZATOK CSAPDÁJÁBAN
ZÁRÓ GONDOLATOK
HÁLÓZATOK CSAPDÁJÁBAN
A kötetben leírt titkosszolgálati játszmák eddig ismeretlen oldalát mutatták be Magyarország hidegháborús szerepvállalásának. A krimiszerű epizódok láncszemekként kapcsolódnak össze, és miközben a felfedezés és rácsodálkozás élményét nyújthatják az Olvasó számára, a megválaszolatlan rejtélyek bosszantó bizonytalansága is ott lappang a gondolatainkban. A leírt történések és kapcsolati hálók erőteljesen arra utalnak, hogy sok szempontból újra kell gondolni Magyarország 1945 utáni történelmét, a világpolitikai vonatkozásokban játszott szerepét. Számtalan olyan lehetséges következtetés vonható le a könyvben ismertetett összefüggésekből, amelyeknek alapos vizsgálata és értelmezése véleményem szerint megkerülhetetlen lesz a későbbiekben, azonban ehhez új kérdéseket kell megfogalmazni, és lehetőleg újfajta módszereket is elsajátítva kell a válaszokat keresni. A kötet mondanivalója nem értelmezhető a hálózatok történelemformáló és befolyásoló szerepe nélkül. Újszerű történészi szemléletmód a hálózatok vizsgálatán keresztül értelmezni a múlt eseményeit, de napjainkban egyre divatosabbá válik, és szerencsére komoly tudományos megalapozottsága miatt egyre kevésbé tekinthető összeesküvés-elméletek gyártójának az, aki hangsúlyozza ennek fontosságát.505 Barabási Albert László hálózatokra vonatkozó kutatásai nemcsak elméleti síkon modellezték a skálafüggetlen hálózatok (gráfok) jelentőségét, hanem kimutatták, hogy ezek preferenciális kapcsolatrendszerei jellemzik a társadalmi hálókat is, vagyis az emberi kapcsolatok jól leírhatók ezen módszerrel. Barabási mindezt történelmi példákkal is alátámasztotta, bizonyította.506 Az ő kutatásaira alapozva Niall
505 A magyar történeti szakirodalomban is van hagyománya a hálózatkutatásnak, sőt módszertani elemzés is született már a témában: Kovács 2012. 506 Barabási 2013.



MESÉS KÉMJÁTSZMÁK
178
Ferguson skót történész vizsgálta meg az emberi történelem főbb fordulópontjait a hálózatelmélet szempontjából,507 és arra a következtetésre jutott, hogy a történelem során megfigyelhetjük a hierarchia és a hálózatok közötti erőegyensúly változásait, és a legforradalmibb átalakulások olyankor következtek be az emberiség történetében, amikor a korrodálódott hierarchikus intézményeket megingatták, lerombolták a hálózatok. Ferguson szerint jelenleg a második olyan időszakot éljük, amikor a hálózatok dominanciája irányítja a világot, és hozzáteszi, hogy soha korábban nem volt annyira fontos a szerepük, mint napjainkban. A kötet előszavában Ferguson így fogalmaz: „A kutató történészek zöme még manapság is inkább az archív anyagok létrehozására és megőrzésére képes intézményeket tanulmányozza, mintha azok, amelyek nem hagynak maguk mögött megfelelő papírnyomot, nem is számítanának. Engem azonban a kutatásaim és a tapasztalat arra tanítottak, hogy óvakodjak az irattárak túlzott befolyásától. A történelem legjelentősebb változásait ugyanis gyakran alig dokumentált, informálisan szervezett csoportok indítják el.”508 E kötet tanulságai megerősítik Ferguson megállapítását Magyarország vonatkozásában is: az alig dokumentált – éppen ezért nagyon nehezen kutatható – informális hálózatok, pénzügyi-gazdasági érdekcsoportok befolyásolták a szocialista Magyarország gazdasági folyamatait, és ezáltal közvetlen hatást gyakoroltak a politika alakulására is. Nem elég tehát a pártbizottságok vagy állami intézményrendszerek által hátrahagyott iratokat feltárni ahhoz, hogy megérthessük, pontosan mi is történt hazánkban 1945 után. Legalább ennyire fontos felgöngyölíteni annak a hálózatnak a kapcsolatrendszerét, motivációit, amelyről e kötet is szól. Hálózatkutatási szempontból kiemelkedő jelentősége van a titkosszolgálati iratoknak és az oly sokszor lekicsinyelt, forrásértékét tekintve megkérdőjelezett állambiztonsági dokumentumoknak is, ugyanis a titkosszolgálat emberei és az állambiztonság nyomozói – amellett, hogy maguk is hálózatként működtek – éppen a rejtve maradt kapcsolatrendszerek feltárását kísérelték meg, vagyis munkamódszerük logikája hasonlatos a hálózatkutatással foglalkozó történész gondolkodásához.509
507 Ferguson 2019. 508 Uo. 21–22. 509 A hazai történetírásban a hálózatkutatás egyik kiemelkedő munkája a Szekér Nóra által



179
ZÁRÓ GONDOLATOK – HÁLÓZATOK CSAPDÁJÁBAN
Harminc évvel a rendszerváltás után egyre nyilvánvalóbban észleljük, hogy a jelen belpolitikai és gazdasági viszonyait behálózó és befolyásoló kapcsolati mintázat valahol a szocialista világban – vagy még korábban – gyökerezik. Amikor különböző tudományterületek szakértői – vagy az utca embere a mindennapi tapasztalatai alapján – megkérdőjelezik az átmenet valódiságát, minden bizonynyal ezen „továbbélő hálózatok”510 jelenlétének következményeivel szembesülnek. Már a 2017-ben megjelent, Az „impexek” kora című munkámban felhívtam a figyelmet arra, hogy a kádári Magyarország gazdasági-társadalmi háttere és politikatörténete nem értelmezhető az általam külkereskedelmi lobbiként megnevezett érdekcsoport tevékenysége nélkül. Ez az informális hálózat beépült az állami hierarchiába – láthattuk, hogy számos tagja meghatározó szerepet játszott az ország gazdaságirányításában –, és alig kibogozhatóan összeolvadt a titkosszolgálatok apparátusával is. A hidegháború egy korábban ismeretlen politikai viszonyrendszert hozott létre, amelyben a kétpólusú világ megosztottsága extrém helyzetet teremtett a globális gazdaság szereplői számára. A korszakról gondolkodó történészek többségének szemléletét alapvetően határozza meg az elválasztott világrészek közötti ellenségeskedés és versengés, vélhetően sokkal nagyobb jelentőséget tulajdonítva az ideológiai-politikai megosztottságnak, mint amekkora valójában volt neki. Az e kötetben leírtak arra engednek következtetni, hogy a létező – és a vasfüggönyben testet is öltő – megosztottság ellenére a globális hálózatok zavartalanul működtek a második világháború után is. Sőt, a diktatúra szigorú hierarchikus rendje még védelmet is tudott biztosítani a kiépülésükhöz – és talán ezeknek a rend által védett hálózatoknak a burjánzása, bomlasztó hatása járult hozzá végső soron a kádári diktatúra „slendriánságához” is. Ez utóbbi mondat azonban magyarázatot igényel, hiszen a hierarchia védelmében kiépülő hálózatok képe látszólag ellentmondást takar. Ferguson szerint a hierarchia és a hálózatok a történelem során mindig egymás mellett léteztek, működésüket és filozófiájukat tekintve azonban alap
jegyzett Titkos társaság című monográfia, amely a Magyar Testvéri Közösség működésén keresztül mutatja be azt a titokzatos hálózatot, amely átszőtte a két világháború közötti Magyarország politikai közéletét. Szekér 2017a. 510 Hankiss Ágnes ezen a címen 2013-ban jelentetett meg egy kötetet, amelyben elsősorban a kommunista állambiztonsági hálózatok továbbélését vizsgálta. Hankiss 2013.



MESÉS KÉMJÁTSZMÁK
180
vetően szemben álltak egymással. Az emberiség történetének legnagyobb részében a hierarchia határozta meg az együttélés szabályait; ez azt is jelenti, hogy a rend uralma volt a társadalmak számára a leginkább kívánatos. A hálózatok megerősödése azonban mindig magával hozza a rend bomlását, az anarchiát, a hierarchia hatalmának gyengülését. A világ huszadik századi történetét szemlélve arra a következtetésre juthatunk, hogy az évszázad első felében a hierarchiáknak kellett uralkodniuk, hiszen a háborúk során a szigorú rend szerint működő katonai szervezetek dominálnak, és az állami adminisztráció is sokkal nagyobb felhatalmazással rendelkezik, mint békeidőben. Ugyancsak a legszigorúbb hierarchikus berendezkedést mutatják a diktatúrák is, amelyek meghatározó szerepet játszottak az adott időszakban. Ferguson szerint azonban valamikor a hatvanas-hetvenes évek fordulóján a hálózatok átvették a kezdeményező szerepet a világban, amelyet a ’68-as diákmozgalmak által megindított lázadáshullám tud talán a legkézzelfoghatóbban bizonyítani. Ez a tendencia Magyarországon is éppen ekkor mutatkozik meg, vagyis a vasfüggöny nemcsak az olajárrobbanás következményeit nem tudta feltartóztatni, de a hálózatok felemelkedése is párhuzamot mutat a világtendenciával. A külkereskedelmi lobbiként definiált pénzügyi-gazdasági érdekcsoport hatalmának megerősödése a hatvanas-hetvenes évek fordulójára datálható: az új gazdasági mechanizmus ellehetetlenítése és a vegyesvállalatok alapításának engedélyezésére vonatkozó rendelet elfogadtatása bizonyítja, hogy ekkorra már érvényesíteni tudták akaratukat. Mindez újfent felhívja a figyelmet arra, hogy nem kell túlzottan nagy jelentőséget tulajdonítani a világ kettéosztottságának, emellett azt is bizonyítja, hogy a nálunk megjelenő hálózatok nyugati kapcsolatrendszerekhez köthetők. De mindez hogyan lehetséges, ha az elmélet egyik alapvetése az, hogy diktatúrákban egyértelműen a hierarchia dominál? Miért engedett teret a kommunista diktatúra hierarchiája a hálózatoknak? A legegyszerűbb magyarázat az, hogy már ekkor a rendszer korrodálódásával szembesülhetünk, vagyis a rendszerváltozáshoz vezető folyamatok egyik legkorábbi jeleit figyelhetjük meg a hálózatok erősödésében. De a válasz nem ilyen egyszerű, hiszen a kötet éppen arról szólt, hogy ezeknek a hálózatoknak a támogatása már a háború után közvetlenül észlelhető mindkét nagyhatalom részéről, vagyis a szóban forgó gazdasági kapcsolatrendszert a hierarchiák építették fel,



181
ZÁRÓ GONDOLATOK – HÁLÓZATOK CSAPDÁJÁBAN
ráadásul párhuzamosan a szatellit államokban kiépülő kommunista diktatúrával. Ha a hierarchiák részéről tudatos volt a hálózatok építésének támogatása, akkor ez azt is jelentheti vajon, hogy az úgynevezett kádári „puha diktatúrának” vagy a nyugati nyitás politikájának hátterében a hálózatok terjedésének szándékolt segítését kell sejtenünk?511 Véleményem szerint ez a Kádár-rendszer megértésének egyik legfontosabb kérdése. A hierarchiák és hálózatok egymás mellett létezésének sajátos formáját mutatja a huszadik század. A bolsevizmus ideológiája vírusként, vagyis hálózatként terjedt a világban egészen addig, amíg Szovjet-Oroszországban fel nem építette a maga diktatúráját. (Ez természetesen ugyanígy elmondható a fasizmus és a nemzetiszocializmus eszmerendszeréről is.) A sztálini Szovjetunióban nyilvánvalóan nem lehetett szó alulról szerveződő és horizontálisan terjedő kapcsolatrendszerek kiépítéséről; hálózatokat legfeljebb a párt központi utasításának engedelmeskedő állambiztonsági szervek besúgói és kollaboránsai alkottak: a hálózat a legszigorúbb hierarchiává szervezte saját magát. A szovjet típusú diktatúra azonban nem zárkózott be a saját falai közé, hanem készült arra, hogy világhódító útra induljon (szintén nem egyedülálló módon a történelemben): a világforradalom terjesztésének szándékát egy percre sem veszítették szem elől. A két világháború között Sztálin hatalmas energiákat fordított arra, hogy megnyerje magának a baloldali értelmiséget, de a társutasok befolyásolása mellett fontos volt a nyugati társadalmak érzékenyítése is. Rendkívüli eredményeket könyvelhetett el mindkét területen, de ez csak úgy sikerülhetett, ha egy kiterjedt hálózat dolgozott a cél érdekében. A baloldali mozgalmak, a kommunista fedőszervezetek vagy a szovjet titkosszolgálat profi munkája nem ismeretlen előttünk, vagyis elmondhatjuk, hogy Sztálin, miközben diktatúrát épített hazájában, gondosan ügyelt arra, hogy tőlük Nyugatra megmaradjon, sőt fejlődjön az a hálózat, amely korábban hatalomra segítette a bolsevik pártot, és amely ekkor már a nyugati államok berendezkedését volt hivatva belülről bomlasztani. Ez a típusú belső bomlasztás természetesen tökéletesen elképzel
511 A Kádár-rendszer hálózatépítésének szemléletes példája az Aczél György által folytatott kultúrpolitika, amelynek sajátos módszerei jól példázzák a „gulyáskommunizmus” működési mechanizmusát is. Szekér 2017b.



MESÉS KÉMJÁTSZMÁK
182
hetetlen volt fordítva: a szovjet hierarchia nem adott lehetőséget a horizontális kapcsolatrendszerek szabad terjedésének Oroszországban. Láthattuk, hogy a második világháború után pillanatok alatt épültek ki azok a kereskedelmi kapcsolatok, amelyek megalapozták Magyarország későbbi öszszekötő szerepét. Felmerülhet bennünk a kérdés, hogy mindebben mekkora része volt a már létező hálózatoknak. A Komintern „magyar maffiaként” ismert tagjai vagy a Svájcban tevékenykedő ügynökök aktivitása arra enged következtetni, hogy feltehetően volt szerepük, sőt még azt is elképzelhetőnek tartom, hogy a szovjet érdekszférába kerülés után Magyarországra hárult az a feladat, hogy a nyugati kommunista hálózatok működtetését a továbbiakban biztosítsák, irányítsák. (Ez az elképzelés logikus lépésnek tűnne a szovjetek részéről, nemcsak Magyarország földrajzi elhelyezkedése miatt, hanem a kommün bukása után szétszéledt kommunista funkcionáriusok nagy száma miatt is, akik nagyon jól ismerték a különböző földalatti szervezeteket szerte a világban.) A rés a vasfüggönyön nemcsak a globális gazdasági rendszer életben tartását szolgálhatta, hanem egyéb hálózatok terjedésének is lehetőséget biztosíthatott. Természetesen mindez csak hipotézis, amelyet további kutatásokkal lehet majd bizonyítani vagy cáfolni, de az eddig feltárt összefüggések alapján egyáltalán nem elképzelhetetlen ez a lehetőség sem. A hálózatkutatás egyik érdekes megállapítása, hogy a nemzetközi kereskedelem pacifikál.512 A kereskedelmi kapcsolatok számára kívánatos a kiszámítható és biztonságos politikai és diplomáciai háttér, hiszen háborús viszonyok között a gazdasági együttműködés megnehezül, ellehetetlenedik. De ugyanez fordítva is igaz. Egy jól működő kereskedelmi kapcsolatrendszer egy közösség, egy társadalom jólétének a biztosítéka lehet, vagyis a gazdasági partnereknek nem érdeke a status quo felborítása, egymással ellenséges viszony kialakítása. Ez az elmélet kiegészíti azt az általánosan elfogadott tételt, hogy az atomfegyverek elterjedése akadályozta meg a harmadik világháború kitörését: úgy tűnik, hogy a kereskedelmi hálózatok meglepően burjánzó rendszere is védte az 1945 után kialakuló erőegyensúly fenntartását. Ezen elképzelés mentén kijelenthet
512 Dorussen–Ward, 2010.



183
ZÁRÓ GONDOLATOK – HÁLÓZATOK CSAPDÁJÁBAN
jük, hogy Magyarország szerepe a hidegháború idején nem pusztán a globális gazdaság működésének biztosítéka volt, hanem hozzájárult a békés egymás mellett élés ideológiájának megvalósításához is. De ez a „pacifikálás” nemcsak a nyílt fegyveres konfliktusok világméretűvé válását akadályozta, hanem fölülírta az ideológiai törésvonalakat is. A keleti blokk országaiban a megszálló szovjet erők a fasizmus és a nácizmus elleni küzdelemmel legitimálták a kommunista hatalomátvételt, miközben erkölcsi fenntartások nélkül alakítottak ki gazdasági kapcsolatokat a náci hatalom magas rangú képviselőivel. A hidegháború beköszöntével a fasizmus és a nácizmus fenyegetése jelentősen csökkent – bár az antifasiszta küzdelem mai napig releváns politikai jelszónak tekinthető baloldali körökben –, és a fő ellenség a kapitalista nyugati imperializmus „kizsákmányoló” rendszere lett. De bármilyen ideológiai szólamokkal is igyekeztek befolyásolni a tömegeket, mindez porhintésnek tekinthető. A kötet szemléletesen mutatta be a korszakokon és rendszereken átívelő kontinuitást, a kollaborációt a nácizmus és a kommunizmus között, amely mögött mindvégig észlelhető volt a demokratikus Nyugat asszisztálása is.513 Mindennek tükrében megállapíthatjuk, hogy ezen gazdasági-pénzügyi hálózatok feltérképezése új megvilágításba helyezi Magyarország szerepét a második világháborút követően. Joggal merül fel a kérdés, hogy a kapcsolatrendszerek kiépítése milyen mértékben volt tudatosan az országra ruházott feladat, milyen mértékben volt csupán a szovjet érdekek kiszolgálása a cél, kizárólag közvetlen szovjet utasításra történt-e mindez, vagy lehetett-e szabad mozgástere a hálózat magyar tagjainak. Mélyebben meg kell majd értenünk a háttérben húzódó érdekeket, hogy meg tudjuk állapítani, mennyire játszott fontos szerepet Magyarország a világpolitika színpadán. A közvetítőkereskedelem eddig megismert méretét tekintve nem lehetett jelentéktelen ez a szerep, de azt nehéz megmondani, hogy kik voltak a mechanizmus tényleges irányítói, haszonélvezői. Egyelőre még a magyarországi szálait is nehéz felfejtenünk a szóban forgó hálózatnak (vagy hálózatoknak), annyit állíthatunk csupán, hogy létezett egy pénzügyi-gazdasági
513 Az Egyesült Államok éppoly gátlások nélkül használta fel a náci Németország tudósait, mint amilyen szenvtelenül támogatta az egykori nácik üzleti tevékenységeit. Lásd: Hunt 1991; Crim 2018.



MESÉS KÉMJÁTSZMÁK
184
érdekcsoport a kádári Magyarországon, amely képes volt arra, hogy befolyásolja a gazdaságpolitika döntéshozóit, és rákényszerítse akaratát a kormányzatra is. Külkereskedelmi lobbinak neveztem el ezt az érdekcsoportot. A vegyesvállalati szisztéma és a mögötte álló offshore céghálózat kialakítása egyértelműen az ő győzelmüket jelentette, de valóban csak egy lobbicsoportként kell rájuk tekinteni? Láthattuk, hogy a párt- és állami hierarchián belül feltűntek ellenérdekelt szereplők is. Az új gazdasági mechanizmus bukását nem lehet egyszerűen az ortodox kommunisták megerősödésével magyarázni. Sőt, a kötetben leírtak tükrében azzal az ellentmondásos helyzettel állunk szemben, hogy a gazdaság racionalizálásának, az iparvállalati autonómiának, a gazdaság piaci alapokra való helyezésének első kísérleti lépését azoknak is érdekében állt megakadályozni, akik a kapitalista, profitorientált üzleti világ szabályai szerint tevékenykedtek már ekkor is. Nem kívántak versenytársakat engedni a küzdőtérre. Alkalmazott módszereik gyakran túlléptek a törvényesség határain: korrupció szőtte át tevékenységüket, de mint láthattuk, akár a politikai gyilkosság gyanúja is felmerülhet velük szemben – legalábbis a Péter György halála körüli tisztázatlan kérdéseket tovább árnyalta ez a kötet. A külkereskedelmi lobbi elnevezés mögött tehát nem a hagyományos értelemben vett érdekérvényesítésért küzdő, általában törvényes eszközöket használó csoportot kell értenünk – több ilyen lobbicsoportot is ismerünk a Kádár-rendszer gazdasági életében, gondoljunk az agrárlobbira,514 az iparvállalati lobbira vagy a vízügyi lobbira –, sokkal inkább hasonlóságot mutat a szervezett bűnözői hálózatokkal. A maffiaszerű felépítéshez hasonlít az is, hogy az állami intézményrendszerben és a titkosszolgálatban is voltak hálózati kapcsolataik. A külkereskedelmi lobbi mint maffiaszervezet privilegizált helyzetet élvezett a pártállamban, éppen a diktatórikus berendezkedés miatt, amely megakadályozta, hogy kívülről és kéretlenül kihívója érkezzen. Ezt jelenti tehát számomra a hierarchia által védett hálózat. A külkereskedelem külkapcsolatokon alapszik, így ez a lobbicsoport egy nemzetközi hálózat hazai nyúlványa volt csupán, de – szemben a korszak tipikus külföldi kapcsolataival – nem a keleti blokk és a KGST országaiban kell keresni
514 Erről lásd: Varga 2013.



185
ZÁRÓ GONDOLATOK – HÁLÓZATOK CSAPDÁJÁBAN
a partnereiket, hanem a vasfüggöny túloldalán. A nyugati orientáltság részben az elvégzendő feladatokból következett, hiszen a valutaszerzés és az embargós termékek szállítása csak így volt megoldható, azonban a reexport-tevékenységből származó károk – jelenlegi tudásunk szerint – meghaladták azt a szintet, amelyet még indokolt volna a magyar „csatlósra” testált kötelező penzum. Mi történt hát valójában? Erre a kérdésre egyelőre nem tudok kielégítő választ adni, és csak reménykedni lehet abban, hogy apró mozaikokból előbb-utóbb összeáll egy valósághoz közelítő kép. Annyit azonban már most is kijelenthetünk, hogy nemzetközi pénzügyi körök igyekeztek befolyást nyerni a keleti piacokon, és ehhez a törekvéshez remek támogatót találtak a külkereskedelmi lobbi tagjai között. Gondoljunk csak az FDP mögött álló nagytőkés körökre, amelyek már az ötvenes években abban gondolkodtak, hogy hogyan tudnak majd a magyar állami vagyonból kedvező áron kihasítani maguknak egy szeletet abban a pillanatban, amikor megkezdődik a liberalizáció a gazdaságban, vagyis megnyílik az út a privatizáció előtt. De a Siemens cég piacszerzésre tett erőfeszítéseit is ide lehet sorolni. A legszemléletesebben a nyolcvanas évek iráni olajtranzitálása mögött kimutatható visszaélés-sorozat kapcsán lehetett rámutatni erre a globális hálózatra, amelyben az USA egyik legnagyobb olajvállalata, a Phibro nevű cég tett szert a reexportból származó nyereségre, és az üzlet lebonyolítása magyar részről szintén Fekete János köreihez, a külkereskedelmi lobbihoz volt köthető.515 Eddigi tudásunk szerint ezzel az „üzleti vállalkozással” okozták a legnagyobb összegű kárt Magyarországnak, de összességében a külkereskedelmi mérleg folyamatos deficitjéért is felelőssé tehető ez a csoport. Fekete János megkérdőjelezhető hitel- és árfolyampolitikája516 szintén hozzájárult az ország eladósodásához, így talán nem erőteljes a megfogalmazás, ha azt állítjuk, hogy a külkereskedelmi lobbi asszisztált hazánk kirablásához, gazdasági kényszerpályára szorításához. De miért? Kiket szolgáltak ezek az emberek, és milyen hálózathoz kapcsolódva tették, amit tettek? A kérdés felvetése és a megválaszolása nemcsak a múlt, hanem a jelen megértéséhez is elengedhetetlen, hiszen a rendszerváltás politikai cezúrát ugyan jelentett, de a hálózatok továbbélésé
515 Borvendég 2017, 111–160. 516 Szabó 2016.



MESÉS KÉMJÁTSZMÁK
186
ről beszélni nemcsak állambiztonsági vonalon lehet releváns. A rendszerváltás után éppen azért maradhatott sokakban hiányérzet, mert a rendszerváltó erők a pártállami hierarchiát bontották le, holott ennek a hierarchiának már a hetvenes évek elejétől meggyengült az ereje. Ha elfogadjuk a korábban kifejtett gondolatmenetet, amely szerint a hatvanas–hetvenes évek fordulójától a hálózatok egyre terebélyesedő befolyásáról beszélhetünk, akkor 1989/90-ben valóban nem történhetett alapvető társadalmi-gazdasági átalakulás, hiszen a hálózatokat nem érintette az átmenet, őket nem váltotta le semmi, rendszerük érintetlen maradt. (Véleményem szerint ennek a hálózatnak a felszámolására először az első Orbán-kormány tett kísérletet 1998 után, feltehetően sikertelenül.) Ha megértjük, milyen erők mozogtak Magyarországon 1989 előtt, valószínűleg közelebb kerülünk annak megválaszolásához is, hogy mi történt utána. Ezeknek a hálózatoknak a megismerése hozzásegíthet a jelen értelmezéséhez, és irányt mutathat akkor, amikor a 21. század kihívásaira keressük a választ, hiszen Kierkegaard szavaival élve: „Az életet csak hátratekintve lehet megérteni.”



187
IRODALOMJEGYZÉK
IRODALOMJEGYZÉK
Levéltári források
Állambiztonsági Szolgálatok Történeti Levéltára (ÁBTL) 2.7. Belügyi információs jelentések 2.7.1. Napi operatív információs jelentések 2.7.3. Szakelosztó 2.8. Személyzeti, munkaügyi és pénzügyi iratok 2.8.2. Állambiztonsági szervek titkos és szigorúan titkos állományú beosztottjainak iratai 3.1. A központi operatív nyilvántartást végző szervezeti egységek által kezelt dossziék 3.1.1. Beszervezési dossziék (B-dossziék) 3.1.2. Munkadossziék (M-dossziék) 3.1.5. Operatív dossziék (O-dossziék) 3.1.9. Vizsgálati dossziék (V-dossziék) 3.2. A BM III/I. Csoportfőnökség és jogelődei által kezelt dossziék 3.2.1. Beszervezési dossziék (Bt-dossziék) 3.2.3. Munkadossziék (Mt-dossziék) 3.2.4. Kutató dossziék (K-dossziék) 3.2.5. Operatív dossziék (O-8-dossziék)
Magyar Nemzeti Levéltár Országos Levéltára (MNL OL) XIX-A-83-b Minisztertanács iratai
Budapest Főváros Levéltára (BFL)
XXXV-10-c MSZMP Budapest Fővárosi alapszervezetek iratai



MESÉS KÉMJÁTSZMÁK
188
Central Intelligence Agency Freedom of Information Act (CIA FOIA) Special collection of Emil Hoffmann Special collection of Helmut Triska Special collection of Gustav Meissner Hungarian Economic Activities in Western Europe Absorption of Power by the Communists in the Hungarian Foreign Service Hungarian Trade Policies Economic Intelligence Riport Economic Intelligence Riport – The Role of Reexports in Hungarian Foreign Trade Intelligence Memorandum – Trading and Cooperation with Hungary Prospects for US Export to Hungary and Poland



189
IRODALOMJEGYZÉK
Felhasznált irodalom
Andreides 2019: Andreides Gábor: Egy megbízható elvtárs. Száll József útja az MKP-tól a P2-ig. NEB, Budapest, 2019. Andrew–Mitrohin 2000: Andrew, Christopher – Mitrohin, Vaszilij: A Mitrohin-archívum. A KGB otthon és külföldön. Talentum, Budapest, 2000. Arendt 2000: Arendt, Hannah: Eichmann Jeruzsálemben. Tudósítás a gonosz banalitásáról. Osiris, Budapest, 2000.
Barabási 2013: Barabási Albert-László: Behálózva. A hálózatok új tudománya. Helikon, Budapest, 2013. Baráth–Kázsmér–Ujvári 2013: Baráth István – Kázsmér János – Ujvári Zoltán (szerk.): A Videoton története, 1938–1990. Videoton Holding Zrt, Székesfehérvár, 2013.
Bartošek 2003: Bartošek, Karel: Vallanak az archívumok. Prága – Párizs (1948–1968). Hamvas Béla Kultúrakutató Intézet, Budapest, 2003.
Békés 2019: Békés Csaba: Enyhülés és emancipáció. Magyarország, a szovjet blokk és a nemzetközi politika 1944–1991. Osiris – MTA TK, Budapest, 2019. Benda 1999: Benda László (szerk.): Fekete bárány? Fekete János vall életéről, világnézetéről, világlátásáról Benda Lászlónak. Print City, Budapest, 1999. Berkó 1983: Berkó Lilli: Az iparvállalatok külkereskedelmi joga mint a strukturális alkalmazkodás eszköze. Ipargazdasági Szemle, 13. (1983) 3. sz. 62–75. Bodnár 2002: Bodnár Zoltán: Az IBM története. https://www.hwsw.hu/hirek/40558/az-ibm-tortenete.html (A letöltés időpontja: 2020. április 22.) Borhi 2015: Borhi László: Nagyhatalmi érdekek hálójában. Az Egyesült Államok és Magyarország kapcsolata a második világháborútól a rendszerváltásig. Osiris, Budapest, 2015.
Borvendég 2015: Borvendég Zsuzsanna: Újságírásnak álcázva. A Nemzetközi Újságíró Szervezet Magyarországon. NEB, Budapest, 2015.
Borvendég 2016: Borvendég Zsuzsanna: „Hírügynökségek”. A Press rezidentúra és a megnyertek hálózata a Kádár-rendszer sajtóéletében. Betekintő, 10. (2016) 3. sz.



MESÉS KÉMJÁTSZMÁK
190
Borvendég 2017: Borvendég Zsuzsanna: Az „impexek” kora. Külkereskedelmi fedéssel folytatott pénzkivonás a „népgazdaságból” a Kádár-rendszer idején az állambiztonsági iratok tükrében. NEB, Budapest, 2017. Borvendég 2018: Borvendég Zsuzsanna: A Cég megnyertjei – a megnyertek cégei. Titkosszolgálati vállalatalapítások és valutakitermelés a Kádár-rendszer idején. ÁBTL–NEB, Budapest, 2018.
Borvendég 2019: Borvendég Zsuzsanna: A kádári Magyarország titkos élete. Kárpátia Stúdió, Köröstárkány–Kápolnásnyék, 2019. Botlik 2013: Botlik József: Ödenburg és „Ost-Burgenland”. Sopron és „Kelet-Burgenland” a Rába folyásáig; osztrák területi követelések 1945–1946ban. Vasi Szemle, 67. (2013) 1. sz. 27–42.
Bölöny 1978: Bölöny József: Magyarország kormányai, 1848–1975. Akadémiai Kiadó, Budapest, 1978. Carter 2012: Carter, Charles William: The Evolution of US Policy toward West German–Soviet Trade Relations 1969-89. International History Review, 34. (2012) 2. sz. 221–244.
Crim 2018: Crim, Brian E.: Our Germans: Project Paperclip and the National Security State. Johns Hopkins University Press, Baltimore, 2018.
Csapody 2014: Csapody Tamás: Bortól Szombathelyig. Tanulmányok a bori munkaszolgálatról és a bori munkaszolgálatosok részleges névlistája. Zrínyi, Budapest, 2014. Cseh–Tóth 2017: Cseh Gergő Bendegúz – Tóth Eszter: A magyar állambiztonsági szervek központi nyilvántartási rendszere és annak számítógépesítése (1962–1990). A NEB és az Állambiztonsági Szolgálatok Történeti Levéltára közös munkacsoportjának jelentése az 1990 előtti állambiztonsági szervek mágnesszalagokon megőrzött adatállományainak vizsgálatáról. NEB–ÁBTL, Budapest, 2017. Gyarmati–Palasik 2013: Gyarmati György – Palasik Mária (szerk.): Trójai
faló a Belügyminisztériumban. Az ÁVH szervezete és vezérkara 1953–1956. ÁBTL – L’Harmattan, Budapest, 2013. Cserényi-Zsitnyányi 2015: Cserényi-Zsitnyányi Ildikó: A politizált gazdasági rendőrség. A Gazdaságrendészeti Osztály, 1945–1948. NEB, Budapest, 2015.



191
IRODALOMJEGYZÉK
Cseszka 2012: Cseszka Éva: Gazdasági típusú perek, különös tekintettel az FM-perre (1945–53). Gondolat, Budapest, 2012. Dorussen–Ward 2010: Dorussen, Han – Ward, Hugh: Trade networks and the Kantian Peace. Journal of Peace Research, 47. (2010) 1. sz. 29–42. Fábián 2014: Fábián Máté: A Vályi Péter eset. Historia Nostra, 2. (2014) 1. sz. 119–127.
Ferguson 2019: Ferguson, Niall: A tér és a torony. Hálózatok, hierarchiák és harc a globális hatalomért. Scolar, Budapest, 2019.
Fiziker 2013: Fiziker Róbert: Isten hozta Őrnagy Úr (illetve százados elvtárs)! A történész és az állambiztonság. Levéltári Szemle, 63. (2013) 2. sz. 35–45. Førland 2009: Førland, Tor Egil: Cold Economic Warfare: CoCom and the Forging of Strategic Export Controls 1948-1954. History of International Relations, Diplomacy and Intelligence. Republic of Letters Publishing, Dordrecht, 2009. Gábor 2013: Gábor Péter: Jóvátétel és külkereskedelmi orientációváltás Magyarországon, 1944–1949/51. Pécs, Pécsi Tudományegyetem BTK Interdiszciplináris Doktori Iskola, doktori értekezés, 2013. https://idi.btk.pte. hu/dokumentumok/disszertaciok/gaborpeterphd.pdf (A letöltés időpontja: 2019. augusztus 3.) Germuska 2010: Germuska Pál: Vörös arzenál. Magyarország részvétele a nemzetközi hadiipari együttműködésben a KGST keretei között. Argumentum – 1956-os Intézet, Budapest, 2010. Germuska 2011: Germuska Pál: „...Nem tudunk egyensúlyba kerülni”. Külkereskedelmi árkiegyenlítés – költségvetésen kívül és belül. In: Baráth Magdolna –Bánkuti Gábor – Rainer M. János (szerk.): Megértő történelem. Tanulmányok a hatvanéves Gyarmati György tiszteletére. L’Harmattan, Budapest, 2011. 383–394. Germuska–Honvári 2014: Germuska Pál – Honvári János: A közúti járműgyártás története Győrött 1945-től 1990-ig. In: Honvári János (szerk.): Győr fejlődésének mozgatórugói. Universitas–Győr Nonprofit Kft., Győr, 7–99. Germuska 2018: Germuska Pál: Kémek a „Bagolyvárban”? Avagy a magyar hírszerzés és az Európai Gazdasági Közösség. In: Andreides Gábor – M. Madarász Anita – Soós Viktor Attila (szerk.): Diplomácia – Hírszerzés Állambiztonság. NEB, Budapest. 233–251.



MESÉS KÉMJÁTSZMÁK
192
Germuska 2019: Germuska Pál: Balancing between the COMECON and the EEC: Hungarian elite debates on European integration during the long 1970s. Cold War History, 19. (2019) 3. sz. 401–420. Germuska–Horváth 2020: Germuska Pál – Horváth Miklós: A magyar honvédelmi igazgatás története, 1945–1990. MNL, Budapest, 2020. https://mnl. gov.hu/download/file/fid/591311 (A letöltés időpontja: 2020. július 7.) Greaves 2013: Greaves, Laura Megan: ‘Concerned not only with relief ’: UNRRA’s work rehabilitating the Displaced Persons in the American zone of occupation in Germany, 1945–1947. A thesis presented to the University of Waterloo in fulfillment of the thesis requirement for the degree of Doctor of Philosophy in History, Waterloo, Ontario, Canada, 2013. Guérin 1970: Guérin, Alain: A szürke tábornok. Kossuth, Budapest, 1970. György 2015: György Sándor Balázs: Vályi Péter halála: tragikus baleset vagy politikai gyilkosság? Napi Történelmi Forrás, 2015. október 19. https://napitortenelmiforras.blog.hu/2015/10/19/valyi_peter_halala_tragikus_baleset_vagy_politikai_gyilkossag (A letöltés időpontja: 2019. november 3.) Haár 1980: Haár Ottó: Kondenzátorokat gyárt a Sicontact. Világgazdaság, 12. (1980) 1980. március 21. 3.
Hankiss 2013: Hankiss Ágnes: Továbbélő hálózatok – a rendszerváltás tükrében. Európai Néppárt Európai Parlamenti Képviselőcsoportja – Hamvas Béla Kultúrakutató Intézet, Budapest, 2013.
Hoffmann 1955: Hoffmann, Emil: West-Ost-Handel im Zwielicht? Verlag Handelswerbung, Nürnberg, 1955.
Hoffmann 1961: Hoffmann, Emil: COMECON, der gemeinsame Markt in Osteuropa. C. W. Leske Verlag, Opladen,1961. Horn 1991: Horn Gyula: Cölöpök. Zenit Könyvek, Budapest, 1991. Horthy 1990: Horthy Miklós: Emlékirataim. Európa, Budapest, 1990. Horváth–Németh 1999: Horváth István – Németh István: ... És a falak leomlanak. Magyarország és a német egység (1945–1990). Magvető, Budapest, 1999. Hunt 1991: Hunt, Linda: Secret agenda: the United States government, Nazi scientists, and project paperclip, 1945 to 1990. St. Martin’s Press, New York, 1991.



193
IRODALOMJEGYZÉK
Jávor 1965: Jávor Miklós: Az érdekeltek hozzászólnak – Vita a külkereskedelmi propagandanyomtatványok problémáiról. Külkereskedelem, 9. (1965) 7. sz. 218–219.
Kalmár 2014: Kalmár Melinda: Történelmi galaxisok vonzásában. Magyarország és a szovjetrendszer 1945–1990. Osiris, Budapest, 2014.
Kovács 2012: Kovács Bálint: A hálózatkutatás alkalmazásáról a történettudományban. Világtörténet, 34. (2012) 3–4. sz. 187–204. Kenedi 2006: Kenedi János: Múltfeldolgozás és történetírás az „ügynökkérdés” kapcsán. Kerekasztal beszélgetés a Fogalomváltozatok – társadalmi egyenlőtlenség, ügynökkérdés, nemzeti és politikai közösség Közép-Európában című konferencián, 2006. szeptember 28-án. Régió, 17. (2006) 4. sz. 5–27. Kenedi 2015: Kenedi János: Bevezető a Szakértői Bizottság jelentéséhez. In:
Uő: Hálózati munkára nem alkalmas. K. belügyi iratfelmérő újabb jelentései. Magvető, Budapest, 2015. 98–115. Keresztes 2004: Keresztes Lajos: A nyilas hatalomátvétel előzményei. História, 26. (2004) 9. sz. 14–16.
Koch 2014: Koch, Stephen: Kettős szerepben. Az értelmiség elcsábítása. Középés Kelet-Európai Történelem és Társadalom Kutatásáért Közalapítvány, Budapest, 2014.
Kotek 2005: Kotek, Joël: Az ifjú gárda. A világ ifjúsága a KGB és a CIA között, 1917–1989. Nagyvilág, Budapest, 2005.
Kovács 2014: Kovács Gellért: Alkonyat Budapest felett. Az embermentés és ellenállás története 1944–45-ben. Libri, Budapest, 2014.
Kövér [2001]: Kövér György: Fejezetek a Magyar Külkereskedelmi Bank 50 éves történetéből. In Grenitzer Róbert–Rubovszky Éva (szerk.): MKB Krónika. Magyar Külkereskedelmi Bank Rt, Budapest. Krahulcsán 2019: Krahulcsán Zsolt: A pártelit „mentelmi joga” a Kádár-korszakban. A pártfunkcionáriusok elleni állambiztonsági nyomozások szabályozása. In: Horváth Zsolt – Kiss Réka – Simon István (szerk.): Az
állampárt biztonsága. Tanulmányok a belügy és a kommunista párt kapcsolatrendszeréről a Kádár-korszakban. NEB, Budapest, 2019. 205–263.
Lázár 2005: Lázár György: Magyarország és Nyugat-Németország kapcsolatai 1945 és 1958 között. Archívnet, 5. (2005) 2. sz. http://www.archivnet.hu/



MESÉS KÉMJÁTSZMÁK
194
diplomacia/magyarorszag_es_nyugatnemetorszag_kapcsolatai_1945_ es_1958_kozott.html (A letöltés időpontja: 2019. augusztus 4.) Libbey 2010: Libbey, James K.: CoCom, Comecon, and the Economic Cold War. Russian History, 37. (2010) 2. sz. 133–153.
Macrakis 2008: Macrakis, Kristie: Seduced by Secrets. Inside the Stasi’s SpyTech World. Cambridge University Press, Cambridge, 2008. Magyar 2008: Magyar Balázs: A magyar katonai hírszerzés tevékenységének fő irányai és jellemzői a Varsói Szerződés időszakában. Hadtudományi Szemle, 1. (2008) 2. sz. 14–21.
Máthé 2014: Máthé Áron: A zuglói nyilasok pere (1967). Értelmezési lehetőségek. Századvég, Budapest, 2014. Mitrovics 2020: Mitrovits Miklós: A Molotov–Ribbentrop-paktum háttere – Legendák és tények. Közép-Európai Horizontok, 2020. április 2. http:// horizontok.hu/2020/04/02/a-molotov-ribbentrop-paktum-hattere-legendak-es-tenyek (A letöltés időpontja: 2020. április 6.)
Mong 2012: Mong Attila: Kádár hitele. A magyar államadósság története 1956–1990. Libri, Budapest, 2012. Mushaben 2016: Mushaben, Joyce Marie: The Best of Times, the Worst of Times. Angela Merkel, the Grand Coalition, and „Majority Rule” in Germany. German Politics and Society, 34. (2016) 1. sz. 1–25.
Müller 2017: Müller Rolf: Az erőszak neve: Péter Gábor. Az ÁVH vezetőjének élete. Jaffa, Budapest, 2017.
Nyerges 1962: Nyerges János: A Kelet–Nyugat kereskedelem időszerű kérdései. Közgazdasági és Jogi Könyvkiadó, Budapest, 1962.
Nyerges 1986: Nyerges János: Zöld posztós csatatér. A nemzetközi tárgyalások anatómiája. Gondolat, Budapest, 1986. Oblath 1985: Oblath György: Külkereskedelmünk negyven éve. Külgazdaság, 29. (1985) 4. sz. 3–23. Okváth 2008: Okváth Imre: Adalékok a magyar katonai felderítés történetéhez, 1956–1989. Felderítő Szemle, 7. Emlékszám, (2008) november. 60–93. Okváth 2018: Okváth Imre: A magyar katonai hírszerzés és kémelhárítás története a második világháború végétől a rendszerváltásig. Felderítő Szemle, 17. (2018) 2. sz. 38–50.



195
IRODALOMJEGYZÉK
Olsen 2011: Olsen, Jonathan: Leadership in Grand Coalitions. Comparing Angela Merkel and Kurt Georg Kiesinger. German Politics, 20. (2011) 3. sz. 342–359.
Oplatka 2014: Oplatka András: Németh Miklós. „Mert ez az ország érdeke”. Helikon, Budapest, 2014. Pál 2013: Pál Zoltán: „Külföldről irányított szabotázsakció”. Koncepciós per a MAORT ellen 1948-ban. Kommentár, 6. (2013) 2. sz. 54–67. Pálos 195: Pálos István: A külkereskedelem 1957-ben – a számok tükrében. Külkereskedelem, 2. (1958) 2. sz. 3–4.
Pehe 1990: Pehe, Jiří: International front organizations survive in Prague. Report on Eastern Europe, 1990. június 20. http://www.pehe.cz/clanky/clanky_view?lng=en&year=199,1 (A letöltés időpontja: 2014. augusztus 12.) Petrisch 2014: Petritsch, Wolfgang: Bruno Kreisky. Egy osztrák államférfi életútja, 1911–1990. Napvilág, Budapest, 2014. Pikler 1948: Pikler Ferenc: A jóvátétel szerepe a magyar gazdasági életben. Magyar–Szovjet Közgazdasági Szemle, 2. (1948) 2. sz. 1–4. Pittman 1992: Pittman, Avril: From Ostpolitik to Reunification West GermanSoviet Political Relations since 1974. Cambridge University Press, Cambridge, 1992. Pogány 2006: Pogány Ágnes: Co-operation through the Iron Curtain: Economic Relations between Austria and Hungary after the Second World War. In: Enderle-Burcel, Gertude et al.(eds.): Gaps in the Iron Curtain. Economic Relations between Neutral and Socialist Countries in Cold War Europe. Jagiellonian University Press, Krakkó, 2006. 142–162.
Práczki 2014: Práczki István: Kémjátszmák. Egy magyar hírszerző emlékiratai. Kárpátia Stúdió, Budapest, 2014.
Rathkolb 2014: Rathkolb, Oliver: The Paradoxical Republic. Austria 19452005. Berghahn Books, Oxford, 2014. Rubin–Schwanitz 2014: Rubin, Barry – Schwanitz, Wolfgang G.: Nácik, iszlamisták és a modern Közel-Kelet megteremtése. Patmos Records, Budapest, 2014.
Ruff 1998: Ruff Mihály: A hivatalos Magyarország nyugatnémet politikai kapcsolatairól (1956–1958.) Századok, 132. (1998) 5. sz. 1113–1132. Ruff 2007: Ruff Mihály: A két német állam. In: Békés Csaba (szerk.): Evolú



MESÉS KÉMJÁTSZMÁK
196
ció és revolúció. Magyarország és a nemzetközi politika 1956-ban. 1956-os Intézet–Gondolat Kiadó, Budapest, 2007. 300–318.
Ruffner 2006: Ruffner, Kevin C. (ed.): Forging an Intelligence Partnership: CIA and the Origins of the BND, 1949–1956. Europe Division National Clandestine Service.
Schmidt 2005: Schmidt Mária: A titkosszolgálatok kulisszái mögött. Hitek, ideológiák és hírszerzők a XX. században. XX. Század Intézet, Budapest, 2005.
Sebők 2017: Sebők Orsolya (szerk.): A Siemens története Magyarországon, 1887–2017. Siemens Zrt., Budapest, 2017. Selvage 2014: Selvage, Douglas: SA-CIA-HV A: Dr. Emil Hoffmann and the „Jungle of the Secret Services.” In: Spiekerman, Uwe (ed.): The Stasi at
Home and Abroad: Domestic Order and Foreign Intelligence. Bulletin of the German Historical Institute, Supplement 9., 2014. 115-138. Seres 2006: Seres Attila: A szovjet piac „meghódítása” és a magyar tőke Trianon után. Iratok a szovjet–magyar vegyes kereskedelmi társaság történetéhez (1923). Századok, 140. (2006) 1. sz. 79–125. Seres 2008: Seres Attila: Magyar külkereskedelmi politika és a szovjet piac az 1920-as években. Történelmi Szemle, 50. (2008) 3. sz. 407–433.
Stent 1981: Stent, Angela: From Embargo to Ostpolitik: The Political Economy of West German–Soviet Relations, 1955–1980. Cambridge University Press, New York, 1981. Strasserné Chorin – Bán 1999: Strasserné Chorin Daisy – Bán D. András: Az Andrássy úttól a Park Avenue-ig. Fejezetek Chorin Ferenc életéből (18791964). Osiris, Budapest, 1999.
Szabó 2016: Szabó Gergely: A magyar államadósság keletkezése (1973–1989). Pénzriport, Budapest, 2016.
Szekér 2017a: Szekér Nóra: Titkos társaság. A Magyar Testvéri Közösség története. Jaffa, Budapest, 2017. Szekér 2017b: Szekér Nóra: A diktatúra „kis körei”. Az aczéli kultúrpolitika néhány sajátossága. In: Nagymihály Zoltán – Szekér Nóra (szerk.): Forrásvidék. A nemzeti demokratikus gondolkodás a magyar folyóiratok tükrében (1956–1987). Antológia, Lakitelek, 2017. 9–32.



197
IRODALOMJEGYZÉK
Szilágyi 2015: Szilágyi Gábor: Az MDP és az MSZMP a „guruló dollárok” rendszerében. In: Kiss Réka – Soós Viktor Attila (szerk.): Keletről Nyugatra. A kommunista mozgalom titkos pénzei. NEB, Budapest, 2015. 7–70. Szörényi 2012: Szörényi Attila: A Standard-per előzményei és előkészítése,
1948–1950. Doktori értekezés, Pázmány Péter Katolikus Egyetem Bölcsészettudományi Kar Történettudományi Doktori Iskola, Piliscsaba, 2012. Szörényi 2013: Szörényi Attila: Adalékok a Vogeler-ügy diplomáciatörténetéhez,1949–1951. Külügyi Szemle, 12. (2013) 1. sz. 141–171. Ter Borg – Lafeber 1987: Ter Borg, Frank A. – Lafeber, Cees N. D. G.: Joint Ventures in Hungary. Review of Socialist Law, 13. (1987) 4. sz. 317–335. Tihanyi 2003: Tihanyi Péter: A sakk mentette meg az életem. Interjú a Pulitzer-emlékdíjjal nemrég kitüntetett sakkújságíróval, Lindner Lászlóval. Hetek, 2003. december 5. http://www.hetek.hu/interju/200312/a_sakk_ mentette_meg_az_eletem (A letöltés időpontja: 2019. október 2.) Tímár 1989: Tímár Mátyás: Szürke pénzügyek. Magvető, Budapest, 1989.
Tóth 2006: Tóth Imre: A nyugat-magyarországi kérdés 1922–1939. Diplomácia és helyi politika a két világháború között. Győr-Sopron-Moson Megye Soproni Levéltára, Sopron, 2006.
Törzsök 2008: Törzsök Éva: Külkereskedelmi technikai ismeretek 1. Külkereskedelmi ügyletek – külkereskedelmi szerződések. Nemzeti Szakképzési és Felnőttképzési Intézet, Budapest, 2008. Vajda 1962: Vajda Imre: A KGST tőkés szemmel. Közgazdasági Szemle, 9. (1962) 8. sz. 1014–1016.
Vajna 1987: Vajna Gábor: Magyar–osztrák vegyesvállalatok működésének értékelése. Marx Károly Közgazdaságtudományi Egyetem, Budapest, doktori értekezés, 1987.
Varga 2013: Varga Zsuzsanna: Az agrárlobbi tündöklése és bukása az államszocializmus időszakában. Gondolat, Budapest, 2013. Zachar 2017: Zachar Péter Krisztián: Úton a rendszerváltoztatás felé: A gazdasági kamarák narratívái az államszocializmus utolsó éveiben. Közép-Európai Közlemények, 10. (2017) 1. sz. 178–190.






199
FÜGGELÉK
FÜGGELÉK
Rövidítések jegyzéke
ÁBTL Állambiztonsági Szolgálatok Történeti Levéltára AEG Allgemeine Elektricitäts-Gesellschaft AG Aktiengesellschaft ÁVH Államvédelmi Hatóság BFL Budapest Főváros Levéltára BHE Bund der Heimat-Vertriebenen und Entrechteten BM Belügyminisztérium BM ÁVH Belügyminisztérium Államvédelmi Hatósága BND Bundesnachrichtendienst CDU Christlich Demokratische Union Deutschlands COCOM Coordinating Committee for Multilateral Export Controls CSU Christlich-Soziale Union in Bayern CIA Central Intelligence Agency CII Compagnie International pour l’Informatique DHCS Szovjet Hadsereg Déli Hadseregcsoportja DM nyugatnémet márka dr. doktor EGK Európai Gazdasági Közösség ENSZ Egyesült Nemzetek Szervezete ESZR Egységes Számítástechnikai Rendszer FDP Freie Demokratische Partei FOIA Freedom of Information Act GATT General Agreement on Tariffs and Trade Gestapo Geheime Staatspolizei



MESÉS KÉMJÁTSZMÁK
200
GmbH. Gesellschaft mit beschränkter Haftung GRU Glavnoje razvedivatyelnoje upravlenyije HM Honvédelmi Minisztérium IBM International Business Machines KB Központi Bizottság KEB Központi Ellenőrző Bizottság ker. kerület KKM Külkereskedelmi Minisztérium KGB Komityet Goszudarsztvennoj Bezopasznosztyi KGM Kohó- és Gépipari Minisztérium KGST Kölcsönös Gazdasági Segítség Tanácsa KSH Központi Statisztikai Hivatal KÜM Külügyminisztérium LKM Lenin Kohászati Művek Malév Magyar Légiközlekedési Vállalat MAN Maschinenfabrik Augsburg-Nürnberg MAORT Magyar–Amerikai Olajipari Részvénytársaság Maszovol Magyar–Szovjet Nyersolaj Részvénytársaság MDF Magyar Demokrata Fórum MDP Magyar Dolgozók Pártja MGB Minisztersztvo Goszudarsztvennoj Bezopasznosztyi MI6 Secret Intelligence Service MKB Magyar Külkereskedelmi Bank MKP Magyar Kommunista Párt MNB Magyar Nemzeti Bank MNVK-2. Magyar Néphadsereg Vezérkarának 2. Csoportfőnöksége MOGÜRT Magyar Országos Gépkocsi Üzem Rt. MSZMP Magyar Szocialista Munkáspárt MÚOSZ Magyar Újságírók Országos Szövetsége NATO North Atlantic Treaty Organisation NDK Német Demokratikus Köztársaság NEB Nemzeti Emlékezet Bizottsága NKVD Narodnij Komisszariat Vnutrennyih Gyel



201
FÜGGELÉK
NSZK Német Szövetségi Köztársaság NOIJ Napi Operatív Információs Jelentés NÚSZ Nemzetközi Újságíró Szervezet OMFB Országos Műszaki Fejlesztési Bizottság OTP Országos Takarékpénztár rfk. rendőrfőkapitányság RSHA Reichssicherheitshauptamt Rt. részvénytársaság SD Sicherheitsdienst SiPo Sicherheitspolizei SPD Sozialdemokratische Partei Deutschlands SPÖ Sozialdemokratische Partei Österreichs SS Schutzstaffel SIS Secret Intelligence Service Stasi Ministerium für Staatssicherheit SZDP Szociáldemokrata Párt SZDSZ Szabad Demokraták Szövetsége SZER Szabad Európa Rádió SZKI Számítástechnikai Koordinációs Intézet TASZSZ Tyelegrafnoje Agensztvo Szovjetszkovo Szojuza ti. tudniillik tük. titkos ügyiratkezelés UB Urząd Bezpieczeństwa UNRRA United Nations Relief and Rehabilitation Administration uo. ugyanott US United States USA United States of America USD amerikai dollár






203
FÜGGELÉK
Képmelléklet
1. kép: Emil Hoffmann („Mesés”).
A kép forrása: ÁBTL 3.1.5. O-12344/5. 423.



MESÉS KÉMJÁTSZMÁK
204
2. kép: Emil Hoffmann gépkocsija Budapesten, a Honvéd utca és a Szalai utca
sarkán. 1959. április 2.
A kép forrása: ÁBTL 3.1.5. O-12344/1a. 60.



205
FÜGGELÉK
3. kép: Emil Hoffmann gépkocsija Budapesten, a Honvéd utca és a Szalai utca
sarkán. 1959. április 2.
A kép forrása: ÁBTL 3.1.5. O-12344/1a. 60. 91.



MESÉS KÉMJÁTSZMÁK
206
4. kép: Emil Hoffmann gépkocsija a Vörösmarty cukrászda előtt. 1960. május 26.
A kép forrása: ÁBTL 3.1.5. O-12344/1a. 64.



207
FÜGGELÉK
5. kép: Emil Hoffmann Opel Rekord gépkocsija Budapesten.
A kép forrása: ÁBTL 3.1.5. O-12344/1a. 54.



MESÉS KÉMJÁTSZMÁK
208
6. kép: Herbert Schellpeper, a nyugatnémet Szövetségi Gazdasági Minisztérium
(Bundesministerium für Wirtschaft) külkereskedelmi ügyekkel foglalkozó
részlegének magyar kapcsolatokért felelős referense.
A kép forrása: ÁBTL 3.2.4. K-472. 66/5.



209
FÜGGELÉK
7. kép: Herbert Schellpeper
a magyar hírszerzés által begyűjtött (vagy készített?) fotón.
A kép forrása: ÁBTL3.2.4. K-472. 66/3.



MESÉS KÉMJÁTSZMÁK
210
8. kép: Würzinger Willibald,
a náci Németország hírszerzésének balkáni rezidense a világháború idején.
A kép forrása: ÁBTL 3.1.5. O-12344/5. 380.



211
FÜGGELÉK
9. kép: Karl Bickenbach.
A kép forrása: ÁBTL 3.1.5. O-12344/5. 72.



MESÉS KÉMJÁTSZMÁK
212
10. kép: Gerhard Grützmacher.
A kép forrása: ÁBTL 3.1.5. O-12344/5. 66.



213
FÜGGELÉK
11. kép: Gerhard Todenhöfer.
A kép forrása: ÁBTL 3.2.4. K-2264. 31.



MESÉS KÉMJÁTSZMÁK
214
12. kép: Harald Kölln.
A kép forrása: ÁBTL 3.1.5. O-12344/5. 58.



215
FÜGGELÉK
13. kép: Emil Hoffmann és Rojkó Ervin a Dunakertben 1960. szeptember 19-én.
A kép forrása: ÁBTL 3.1.5. O-12344/1a. 48.



MESÉS KÉMJÁTSZMÁK
216
14. kép: Rojkó Ervin.
A kép forrása: ÁBTL 3.1.5. O-12344/1a. 233.



217
FÜGGELÉK
15. kép: Köves László, III/II-es SZT-tiszt, Rojkó Ervin beszervezője.
A kép forrása: ÁBTL 2.8.2.2. III/II. SZT-tisztek személyi gyűjtő – 80.



MESÉS KÉMJÁTSZMÁK
218
16. kép: Emil Hoffmann a Metalimpex képviselőivel tárgyal 1961. május 24-én
a Gundel étterem kerthelyiségében.
A kép forrása: ÁBTL 3.1.5. O-12344/2. 106.



219
FÜGGELÉK
17. kép: Emil Hoffmann egy nyugatnémet állampolgár társaságában a Dorottya utcá
ban, a Technoimpex Külker. Vállalat épületéből való távozás után. 1961. május 22.
A kép forrása: ÁBTL 3.1.5. O-12344/2. 96.



MESÉS KÉMJÁTSZMÁK
220
18. kép: Emil Hoffmann a Gellért Szálló előtt parkoló gépkocsijából egy gépelt
papírlapot vesz elő. 1961. május 22.
A kép forrása: ÁBTL 3.1.5. O-12344/2. 88.



221
FÜGGELÉK
19. kép: Emil Hoffmann és Schmőr Géza, Sebestyén János egyik beosztottja
a Szende Pál utcában. 1961. január 18.
A kép forrása: ÁBTL 3.1.5. O-12344/2. 80.



MESÉS KÉMJÁTSZMÁK
222
20. kép: Emil Hoffmann és Sebestyén János a Széchenyi rakpart 3. számú házból
való kilépés után. 1960. szeptember 21.
A kép forrása: ÁBTL 3.1.5. O-12344/1a. 50.



223
FÜGGELÉK
21. kép: Sebestyén János a Széchenyi rakparton Hoffmanntól való elválása után.
1960. szeptember 21.
A kép forrása: ÁBTL 3.1.5. O-12344/1a. 97.



MESÉS KÉMJÁTSZMÁK
224
22. kép: Sebestyén János.
A kép forrása: ÁBTL 3.1.5. O-12344/1a. 237.



225
FÜGGELÉK
23. kép: Sebestyén János.
A kép forrása: ÁBTL 3.1.5. O-12344/1a. 231.



MESÉS KÉMJÁTSZMÁK
226
24. kép: Gustav Meissner.
A kép forrása: ÁBTL 3.1.5. O-12344/5. 56.



227
FÜGGELÉK
25. kép: Emil Hoffmann két hölgy társaságában a Dózsa György úton,
a volt Sztálin-szobor talapzatánál.
A kép forrása: ÁBTL 3.1.5. O-12344/1a. 85.



MESÉS KÉMJÁTSZMÁK
228
26. kép: Emil Hoffmann és felesége a Váci utcában, 1963. május 18.
A kép forrása: ÁBTL 3.1.5. O-12344/7. 149.



229
FÜGGELÉK
27. kép: Emil Hoffmann és felesége a Budapesti Ipari Vásár területén. 1962. május 25.
A kép forrása: ÁBTL 3.1.5. O-12344/4. 161.






231
N É V M U TAT Ó
NÉVMUTATÓ
Aczél György 181 Adam, Hans 56 Adenauer, Konrad 35, 96, 98, 104 Andreides Gábor 51 Andrew, Christopher 9 Antonescu, Ion 17 Apró Antal 119 Arató Ferenc 83 Arendt, Hannah 30
Baczoni Jenő 106, 111, 150, 165 Bán D. András 29 Barabási Albert-László 177 Baráth István 158 Barbie, Klaus 19 Bárd Károly 121 Bartošek, Karel 9 Bartyán Anna 141 Bauer Miklós 55, 58, 72, 121 Becher, Kurt 29–31, 34, 95 Beck János 54, 55 Benda László 48, 110 Berkó Lilli 88 Bickenbach, Harald 36 Bickenbach, Karl 29–36, 63, 67, 71, 76–78, 95, 211 Bíró Gerd 148
Biszku Béla 119 Bodnár Zoltán 156 Borbándi János 154, 155 Borhi László 10 Borvendég Zsuzsanna 12, 31, 36, 40, 49, 58, 86, 110, 113, 139–141, 146, 153, 163, 167, 171, 176, 185 Botlik József 27 Bölöny József 108 Brandt, Willy 96 Brody, Alexander 64 Bródy András (Andreas Brody) 68, 70 Bródy Illés 69 Bródy János 64, 68 Bródy István 30, 62–70, 77 Bródy Sándor 64, 69 Buzás József 119, 142
Canaris, Wilhelm 18, 99 Carter, Charles William 44 Castro, Fidel 70 Churchill, Winston 25 Crim, Brian E. 183
Csapody Tamás 129, 143 Cseh Gergő Bendegúz 164 Cserényi-Zsitnyányi Ildikó 54



MESÉS KÉMJÁTSZMÁK
232
Cseszka Éva 54 Csillag Mátyás 140, 141, 144, 145
Darvas László 140, 141 Dax Pál 159, 160, 162 Dévai István 109, 110, 112, 166–169, 176 Doner, Bruno 30 Döring, Wolfgang 101 Dorussen, Han 182
Eichmann, Adolf 29 Énekes Sándor 166, 168 Englert, Hans 63, 67 Erdei Petronella 13 Erdélyi Károly 166 Eőry Zsófia 13
Fábián Máté 166 Faluvégi Lajos 162 Farkas Mihály 151, 160, 164 Fehér László 133 Fekete János 32, 33, 40, 48, 57, 75, 83, 87, 90, 109, 110, 113, 117, 147, 185 Feldmann-Flórián Tibor 143 Ferguson, Niall 178–180 Fiziker Róbert 96 Fock Jenő 119 Focke, Albrecht 18 Forgács Egon 124 Førland, Tor Egil 72 Frei, Otto 97
Gábor Péter 62 Gál Lajos Endre (Andreas L. Gal) 47, 48 Gazdag Ervin 11 Gehlen, Reinhard 26, 27, 71 Geist Róbert 111, 113, 151–153, 169, 170, 173–175 Germuska Pál 13, 52, 60, 74, 155, 156, 160 Goebbels, Joseph 16, 34 Gombosi Zoltán 54, 56 Grützmacher, Gerhard 129, 130, 212 Guérin, Alain 26
Gyarmati György 60 György Sándor Balázs 166
Haár Ottó 92, 164 Halász András 13 Haller, Kurt 17, 18, 99 Hallstein, Walter 96 Hankiss Ágnes 179 Havas Jenő 139 Heuss, Theodor 98 Himmler, Heinrich 28, 29 Hitler, Adolf 16–18, 27, 30, 44, 64, 122, 129, 135 Hoffmann, E. T. A. 15 Hoffmann, Emil 8, 9, 15–27, 36–41, 78, 82, 95–102, 105, 114, 118–149, 168, 170, 173 Hoffmann, Karl Heinz 122 Honvári János 160



233
N É V M U TAT Ó
Horn Gyula 52 Horthy Miklós 27, 46 Horthy Miklós, ifj. 22 Horváth István 89, 97, 100 Horváth Miklós 155 Horváth Zoltán 13 Horváth-Lugossy Gábor 13 Hunt, Linda 183 Hunyady Sándor 64 Husszeini, Hadzs Amin al- 129
Imam, Said F. 129
Jahnke, Kurt 17 Jávor Miklós 138 Jelinek Károlyné 154, 155 Jónai Endre 142, 144 Junger Károly 70–73, 75–79, 109, 110, 172
Kádár János 10, 40, 61, 97, 102, 103, 124, 125, 130–132, 134, 135, 147, 148, 181, 184 Kádár Jánosné 131, 132 Kalmár Melinda 10 Kaltenbrunner, Ernst 28 Kardos György 133 Kardos László 52, 60 Károly, II. 17 Karpik, Ferdinand 21–24, 26 Kasztner Rezső 29 Kázsmér János 158 Kenedi János 10, 11
Keresztes Lajos 18 Kierkegaard, Søren Aabye 186 Kiesinger, Kurt, Georg 34, 35, 38, 39, 100, 103–105, 147 Kiss Árpád 108, 119, 123, 158 Koch, Stephen 44, 47, 69 Kohl, Helmut 147 Kondi László 167 Korzil, Heinrich 171, 172 Kotek, Joël 9 Kovács Bálint 177 Kovács Gellért 63 Kölln, Harald 82, 83 Kövér György 83, 163 Köves László 127, 128, 217 Krahulcsán Zsolt 114 Kroner, Ernst 17 Kurtán Sándor 95, 96, 99, 101, 102, 148
Lantos György 113, 114 Lázár György 62, 84 Libbey, James K. 72 Lieske, Klaus 123 Ligetfalvi Gábor 13 Lindner László 142–144, 148 Lux József 22
Macrakis, Kristie 9 Mádai István 83 Magyar Balázs 15, 111 Makk Sándor 112 Marcus, Carl 17, 18 Márer György 68, 69



MESÉS KÉMJÁTSZMÁK
234
Markotán Benedek 11 Marosán György 134 Máthé Áron 30 Mátrai Miklós 111 Meissner, Gustav 36, 129, 130, 226 Merkel, Angela 105 Mészáros Attwel Pál 112 Mihály, I. 17 Mitrovits Miklós 44 Mong Attila 33 Mushaben, Joyce Marie 105 Müller, Hans 122 Müller, Richard 36 Müller Rolf 115
Nagy Imre 60, 65, 101, 125 Naményi Géza 143 Náray Zsolt 158, 174 Németh István 89, 97, 100 Noack, Ulrich 20
Nyerges János 35, 51–61, 73, 77, 83, 87, 101–105, 109, 110, 113, 114, 117, 126, 129, 136, 145–148, 151, 162 Nyers Rezső 87, 116, 117
Oblath György 49, 65, 91, 162 Okváth Imre 15, 111 Olah, Franz 22, 23 Olsen, Jonathan 105 Oplatka András 75 Pál Zoltán 54 Palasik Mária 60
Pálos István 81 Péter Gábor 60, 115, 154 Péter György 114, 116–118, 166, 184 Petúr László 63 Pikler Ferenc 114–118 Pittman, Avril 44 Pogány Ágnes 90 Porkai (Auspitz) Ernő 132–134 Práczki István 88, 151
Rademacher, Willi Max 99–101 Rákosi Mátyás 65, 151 Rathkolb, Oliver 23 Révai Béla 50 Ribbentrop, Joachim von 34, 44 Rojkó Ervin 127–130, 132, 134, 144, 145, 215–217 Rónai Rudolf 100 Rubin, Barry 129 Ruff Mihály 96–99, 101, 106 Ruffner, Kevin C. 26
Safrankó Emánuel 99 Ságvári Endre 108 Salusinszky István 32, 89, 162 Saye, Dhurjati Sesha 157 Schachter, Jose 69 Schellpeper, Herbert 63, 66, 77, 78, 208, 209 Schenk, Friedrich 57 Schmidt Mária 9 Schmőr Géza 123, 221 Schwanitz, Wolfgang G. 129



235
N É V M U TAT Ó
Sebes Sándor 49, 50 Sebestyén János 107–115, 118–123, 126, 136, 142, 145–147, 149–153, 157–159, 161, 163, 165, 167–170, 172–174, 221–225 Sebők Orsolya 162, 163, 165 Selvage, Douglas 16, 17, 19, 21, 38–40 Seres Attila 45, 46 Sieglohr, Viktor Fritz 122 Simon Endre 111, 115, 123, 149, 152–155, 159, 160, 165, 167–170, 173–176 Simon Szilárd 13 Sinka Gyula 151, 154 Sólyom László 133 Stent, Angela 44 Stone, Randolph K. 21, 22, 25 Strasserné Chorin Daisy 29 Süssmilch, Bruno 75–78
Szabó Gergely 185 Szálasi Ferenc 18 Száll József 51 Szekér Nóra 178, 179, 181 Szemjonov, Vlagyimir 20 Szilágyi Gábor 82 Szolcsányi Ferenc 99, 126, 127, 133 Szörényi Attila 54 Sztálin, Joszif Visszarionovics 25, 44, 65, 96, 181 Szurdi István 118
Tihanyi Péter 143
Tímár Mátyás 88 Todenhöfer, Gerhard 34, 35, 73, 103–105, 147, 213 Tóth Eszter 164 Tóth Imre 27, 28 Tömpe András 166 Törzsök Éva 80 Triska, Helmut 22, 23, 27–29, 31, 36, 38, 71, 72, 75, 77, 95
Udvardi Sándor 151, 169 Ujvári Zoltán 158
Vadász Ferenc 95 Vajda Imre 136 Vajna Gábor 92, 171, 172 Vályi Péter 165, 166, 168, 169 Varga Zsuzsanna 184 Vas Zoltán 64, 65, 68 Veesenmayer, Edmund 18, 99 Vizi László Tamás 13
Ward, Hugh 182 Werkmeister, Karl 66 Westerbarkey, Wilhelm Ferdinand 22, 25, 26 Willibald, Würzinger 17, 210 Woog, Edgar 55 Woog, Lydia 55
Zachar Péter Krisztián 142
Zsolt Béla 64















A kötetet a Magyarságkutató Intézet adta ki.
Postacím: 1014 Budapest, Úri utca 54–56.
Web: mki.gov.hu
Email: kiado@mki.gov.hu
Felelős kiadó: Horváth-Lugossy Gábor, a Magyarságkutató Intézet főigazgatója
Felelős szerkesztő: Virág István
Borítóterv, műszaki szerkesztés: Tóth Gábor, Tóth Mihály