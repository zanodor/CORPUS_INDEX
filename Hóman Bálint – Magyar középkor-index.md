---
master_file: "[[@HomanBalintMagyara]]"
---
# Index for Hóman Bálint – Magyar középkor.pdf

HÓMAN BÁLINT MUNKÁI
http://mek.niif.hu/07100/07139/html/0010/index.html[2021. 06. 19. 17:27:41]
KEZDŐLAP
MAGYAR KÖZÉPKOR
Hóman Bálint könyve először a Magyar Történelmi Társulat gondozásában jelent meg 1938-ban, mint a szerző összegyűjtött munkáinak első kötete.
A digitális változat az alábbi kiadvány alapján készült
MAGYAR KÖZÉPKOR (Hóman Bálint munkái I.)
Attraktor Máriabesnyő – Gödöllő 2003
A kötetet szerkesztette: Bárány Attila. ISSN 1588–788X Összkiadás: ISBN 963 204 545 9 I. kötet: ISBN 963 206 414 3 II. kötet: ISBN 963 206 415 1 Felelős kiadó az Attraktor Kft. ügyvezetője.
TARTALOM
[Szerkesztői megjegyzések] [Az eredeti 1938-as kiadás beköszöntője] A magyarok eredete és vándorlásai
1. Újabb őstörténeti kutatások (1923) 2. A magyarok eredete és vándorlásai (1937) A székelyek eredete (1921) A székely eredetkérdéshez (1922) A honfoglaló törzsek megtelepedése (1912) I. II. III. IV.
A magyarság megtelepülése (1919) Székelyek (1920) A magyarok honfoglalása és elhelyezkedése (1923) 1. A honfoglalástörténet irodalma 2. Társadalmi és politikai szervezet 3. Gazdasági viszonyok, települési elvek 4. A politikai tudatosság kérdése 5. A honfoglalás 6. A megszállás 7. Következmények
Das historische Recht der Tschechoslowakischen Nation auf Oberungarn (1922) I.



HÓMAN BÁLINT MUNKÁI
http://mek.niif.hu/07100/07139/html/0010/index.html[2021. 06. 19. 17:27:41]
II. III.
Adalék X–XI. századi pénztörténetünkhöz (1918) Szent István (1936) A Szent Benedek-rend szerepe a magyar nemzet megtérésében (1928) Szent Imre (1930) A magyar pénzverés Szent István korában (1916)
1. A magyarok terménypénze és a „pensa auri” 2 2. Az ezüstpénz Jegyzetek
A XI. századi pénzromlás és a magyar hercegek pénzverése (1916) Szent László (1910) Kálmán király dénáradója
1. Az első állami egyenes adó – Adalék az európai adótörténethez (1912) 2. Adó vagy földbér (1913) 3. Az első adó elméletéhez (1913) 4. Mégegyszer az első adóról 1 (1916) A magyar címer történetéhez (1920) III. Béla (1932) A középkor elhanyatlása (1916) A középkori királyság bomlása (1930) Árpádkori társadalom
1. Társadalomtörténeti terminológia (1921) 2. A társadalmi osztályok Szent István államában (1921) 3. Daróc (1920) 4. A magyar városok és a polgári osztály kezdetei (1907) 5. Serviensek és familiárisok 1 (1913) 6. Várjobbágyok és jobbágyfiúk (1922) 7. Hazai jogszokások (1922)
A lengyel-magyar barátság történeti alapjai (1936) Magyar államháztartás I. Károly korában (1920) A XIV. századi aranyválság (1917) Nagy Lajos (1933) Zsigmond Király (1933) Hunyadi Mátyás (1936) Magyarország 1301–1490 (1936) Budavár visszafoglalása 1686-ban (1936) Rákóczi Ferenc (1937) Külpolitikai irányok a magyar történetben (1931) Apróságok
1. Pótlék a magyarországi latinság szótárhoz (1913) 2. Budapestinum (1919) 3. Csépán (1917) 4. Obon (1917) 5. Csákósüveg (1918) 6. Sch, Ts és tz (1918) 7. Ugron (1918) 8. Miszkál (1918) 9. Csirás (1919) 10. Két helynév (1911) Függelék
A „cseh-szlovák” nemzet történelmi joga Felső-Magyarország felett Nevek jegyzéke



HÓMAN BÁLINT MUNKÁI
http://mek.niif.hu/07100/07139/html/0010/index.html[2021. 06. 19. 17:27:41]
KEZDŐLAP



HÓMAN BÁLINT MUNKÁI
http://mek.niif.hu/07100/07139/html/index.html[2021. 06. 19. 17:27:52]
HÓMAN BÁLINT MUNKÁI
TARTALOMJEGYZÉK
EGYETEMES TÖRTÉNET MAGYAR TÖRTÉNET SZENT ISTVÁN MAGYAR PÉNZTÖRTÉNET 1000–1325 A MAGYAR KIRÁLYSÁG PÉNZÜGYEI ÉS GAZDASÁGPOLITIKÁJA KÁROLY RÓBERT KORÁBAN
A MAGYAR VÁROSOK AZ ÁRPÁDOK KORÁBAN A MAGYAR HÚN-HAGYOMÁNY ÉS HÚN-MONDA A SZENT LÁSZLÓ-KORI GESTA UNGARORUM ÉS XII–XIII. SZÁZADI LESZÁRMAZÓI A FORRÁSKUTATÁS ÉS FORRÁSKRITIKA TÖRTÉNETE MAGYARORSZÁGON MAGYAR KÖZÉPKOR ŐSEMBEREK – ŐSMAGYAROK BIBLIOGRÁFIA
Digitális kiadás: Arcanum Adatbázis Kft. 2003. HTML konverzió: KiruNews Bt.
A MEK-változat az ISZT támogatásával készült Hungarológiai Alapkönyvtár



Hóman Bálint munkái
http://mek.niif.hu/07100/07139/html/0010/0001-35d.html[2021. 06. 19. 17:28:03]
KEZDŐLAP [Az eredeti 1938-as kiadás beköszöntője] »
MAGYAR KÖZÉPKOR
[Szerkesztői megjegyzések]
Ez a könyv első – és eddig egyetlen – alkalommal a Magyar Történelmi Társulat gondozásában jelent meg 1938ban, mint a szerző összegyűjtött munkáinak első kötete.
Kötetünk szövege – az alábbiakat kivéve – mindenben megegyezik az 1938-as eredeti kiadás szövegével: a szöveget eredeti alakjában közöljük, kizárólag a nyilvánvaló elírásokat és értelemzavaró sajtóhibákat igazítottuk ki, továbbá néhány olyan nyelvtani változtatást vezettünk át a szövegen, ami eredetiben a magyar helyesírás változása folytán ma már erősen zavarólag hatna (főleg a helységneveknél: pl. szatmármegyei helyett Szatmár megyei, szamosmenti helyett Szamos-menti stb.). A személy- és helyneveket sem írtuk át a ma használatos alakba (pl. Konstantinus–Konsztantinosz, Priskos–Priszkosz stb.), hanem azt tanulmányonként az első előforduláskor [ ]ben jeleztük. Egységesítettük viszont a szerző által többféleképpen használt szavak, nevek és kifejezések írásmódját (pl. Bulcsú, gyepű, kazár stb.). A [ ]-ben található kiegészítések a szerkesztőtől származnak.
KEZDŐLAP [Az eredeti 1938-as kiadás beköszöntője] »



Hóman Bálint munkái
http://mek.niif.hu/07100/07139/html/0010/0002-35e.html[2021. 06. 19. 17:28:14]
« [Szerkesztői megjegyzések] KEZDŐLAP MAGYAR KÖZÉPKOR
1. Újabb őstörténeti kutatások (1923) »
[Az eredeti 1938-as kiadás beköszöntője]
Harminc esztendeje lesz, hogy Hóman Bálint tanulmánya az Árpád-kori városi életről megjelent. Azóta a fiatal történettudós nemcsak beváltotta az első zsengéjével ébresztett reményeket, hanem tüneményes pályát futott meg. Hóman Bálint történetírói neve ma már fogalom. Azzá tette különösen Magyar Története. A nagyközönség e műből ismerte meg. De a Magyar Történet nem hirtelen született meg. Azt negyedszázados elmélyedő, a részletekbe hatoló tudós munka előzte meg és készítette elő. Ezekkel nőtt naggyá Hóman Bálint, ezekkel szerezte nevét. A közönség részére ezek a nagyrészt folyóiratok hasábjain megjelent tanulmányok szinte hozzáférhetetlenek. Ezért gondolt a Magyar Történelmi Társulat arra, hogy a harmincéves évforduló alkalmából elnökének, Hóman Bálintnak szétszórt tanulmányait összegyűjtve adja ki.
A Kir. Magyar Egyetemi Nyomda nagy szeretettel készítette el a három kötet kiadását. Belőlük a művelt magyar olvasó megismerheti a nagynevű tudós elmélkedésének fáradságos pályáját s a harmadik kötetből, összegyűjtött beszédeiből azt, hogy a tudományos munka s az élet tapasztalatain leszűrt eredményekből miképpen alakult ki a kultúrpolitikus egyénisége és gondolatvilága.
A Magyar Történelmi Társulat nevében szeretettel ajánlja minden magyar figyelmébe Hóman Bálint munkáit s a tudósnak és a kultúrpolitikusnak a nevezetes évforduló alkalmából szerencsét, további törhetetlen munkaerőt és szép sikereket kíván
Budapest, 1937 karácsonyán.
Domanovszky Sándor,
a Magyar Történelmi Társulat alelnöke
« [Szerkesztői megjegyzések] KEZDŐLAP MAGYAR KÖZÉPKOR
1. Újabb őstörténeti kutatások (1923) »



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
« [Az eredeti 1938-as kiadás beköszöntője] KEZDŐLAP MAGYAR KÖZÉPKOR
Jegyzetek »
A magyarok eredete és vándorlásai
1. Újabb őstörténeti kutatások (1923)[1]
Az őstörténet a legrégibb idők óta kedvelt és széles körben érdeklődést keltő stúdiuma a történetíróknak. A történeti szerephez jutott, történeti életet élő népet éppúgy érdekli saját származása és távoli ősei, mint a társadalmi és gazdasági jólét magasabb fokára emelkedett, kultúréletet élő egyént családjának eredete és leszármazása. Naiv érdeklődésének forrása a sajátmagunk teljes megismerésére irányuló, gyakran öntudatlanul jelentkező, természetes emberi vágy, de fölkeltésében része van a néplétek misztikum felé való vonzódásának is. Ennek az emberi természetben rejlő ösztönös genealógiai érdeklődésnek köszönhetjük a középkori krónikások és históriaírók – nálunk az elveszett XI. századi Gesta Ungarorum, Anonymus, Kézai s a többiek – színes őstörténeti elbeszéléseit. A középkori történetírók tollán a nép tudatában fennmaradt való őstörténeti hagyományok a népfantázia szülte naiv mondákkal s a krónikások biblikus eredetű vagy idegen forrásokból kompilált tudákos megállapításaival vegyültek.
A kései középkor történetírói – nálunk Bonfini – új szempontokat, a renaissance-ban életre kelt nacionalizmus szempontjait viszik az őstörténetbe. A krónikás hagyománynak a nemzeti hiúságot legyezgető, az ősök nagyságát hirdető részleteit domborítják ki. A klasszikus ókor íróitól kölcsönzött tárgyi részletekkel és retorikai elemekkel bővítik és színezik középkori forrásaik egyszerű elbeszélését.
A hitviták korában az őstörténet – híven a kor történetszemléletéhez és felfogásához – teologikus irányba fejlődik. A tudósok, Sylvester János, Geleji Katona István, Otrokocsi Fóris Ferenc, sőt még Bél Mátyás is a középkori krónikás hagyomány biblikus származást hirdető részleteire támaszkodva, tudományos színezetű nyelvhasonlítással bizonygatják népük zsidó származását. Tökéletlen módszerük mellett is kétségtelen érdemük, hogy az őstörténetet elsőnek igyekeznek tudományos alapon tisztázni.
A XVIII. század visszatért a renaissance hagyományaihoz s az őstörténeti irodalomban újra a renaissance-tól örökölt s e korban izzó sovinizmussá fajult nacionális szempontok dominálnak (Dezsericzky, Cetto). E század második felében azonban feltűnnek a kritikai őstörténetírás első nyomai. A XVII. század óta Európa-szerte tért hódító történetkritikai irány és a kialakulóban levő összehasonlító nyelvtudomány hatása alatt Pray György alapját veti a tudományos őstörténeti kutatásnak. A török-magyar, majd – Hell és Sajnovics nyelvhasonlítási eredményeinek megismerése után – a finn-török-magyar nyelvhasonlítás szempontjainak és eredményeinek figyelembevételével, de a régi, történeti hun-hagyományt is tiszteletben tartva, első kritikai feldolgozását adta a magyar őstörténetnek. Sajnos, történetírásunk nemsokára letért az általa kijelölt helyes útról.
A XIX. század első felében a politikában elemi erővel érvényesülő nacionális irányzat és az irodalmi romantika hatása alatt – őstörténetírásunk fellengző, délibábos elméletek és föltevések hatalmába került. A történeti kutatás és oklevélkritika terén szép eredménnyel dolgozó, tudós Horvát István az őstörténet ingoványos mezejére tévedve, egy módszerében tudománytalan, felfogásában naivul hazafias, eredményeiben meseszerű, modorában agresszív és türelmetlen őstörténetíró-iskola megalapítójává lett. Horvát István és Fejér György a nyomukban haladó sok dilettánssal, kik közül elég Somogyi, Bálint Gábor, gróf Zichy Jenő, Fischer, Fáy, Némäti nevét említenünk, képtelennél-képtelenebb eredet- és rokonságelméletekkel árasztották el irodalmunkat, mindenütt és minden népben a magyarok őseit keresve. Ez a dilettáns őstörténeti irány hatalmába kerítette szépirodalmunkat, a népszerű történetirodalmat s a művelt magyar közönség lelkét, mely naiv örömmel fogadta a nemzeti hiúságot legyezgető, bizarr elméleteket.
A komoly történettudósok – élükön Horváth Mihállyal, Szalay Lászlóval, Szabó Károllyal – Pray nyomdokain



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
haladva, eredmény nélkül szálltak szembe a tobzódó dilettantizmussal, mert nem volt merszük az őstörténeti kérdések alapos, kritikai vizsgálatához s mert határozottan idegenkedtek a finnugor származás külföldön mindinkább tért hódító, majd a mi nyelvtudósainktól tudományosan bizonyított elméletétől. Helyettük nyelvtudósok és etnográfusok igyekeztek az őstörténet hagyományos problémáit s a velük kapcsolatos mondatörténeti kérdéseket tisztázni. Hunfalvy föllépése (1878) óta a legújabb időkig szinte kivétel nélkül a filológusok és etnográfusok közül kerültek ki a magyar őstörténet és a magyar hun-hagyomány vizsgálói. Vámbéry, Thúry, gróf Kuun, Munkácsi, Réthy, Nagy Géza, Heinrich, Petz, Sebestyén, Bleyer stb. kutatásai útját egyengették a tárgyilagos történeti kritikának és számos részletkérdést tisztáztak, de a főbb történeti kérdések megoldását nem sokkal vitték előbbre. Annál nagyobb eredményeket ért el a tisztán nyelvtudományi szempontokból kiinduló, nyelvtudományi módszerrel dolgozó Budenz-iskola. Nálunk Budenz és Szinnyei, a finneknél Setälä és Paasonen tisztázták a magyar nyelv finnugor eredetét. A módszeres nyelvhasonlítással nyert eredményekről, nyelvünk alaprétegének szókészletéről Szinnyei József alapvető műve (Magyar nyelvhasonlítás) tájékoztat. Az ősi finnugor- s az ezt követő ugor-nyelvegység korabeli kultúráról pedig nyelvi alapon egységes
történeti képet adott az Árpád-millenniumkor (1908) megjelent kitűnő tanulmányában.{1} Szinnyeinél az utolsó félszázadban virágkorát élő finn-magyar összehasonlító nyelvtudomány évtizedes munkásságának eredményeként végérvényes megállapítást nyert nyelvünk s vele a nép alaprétegének finn-ugor eredete. Tisztába jöttünk az ősi, ugorkorabeli műveltség színvonalával. De egyben az is bebizonyosodott, hogy a magyar nyelv erős török, majd a honfoglalás után szláv, német és más kultúrhatásokon ment keresztül, mert a nyelv finnugor alaprétegébe lerakódva, számos török és árja (szláv, német stb.) jövevényszó ismerhető fel.
E kölcsönszavak kiválasztására korábban is történtek kísérletek. Munkácsi Bernát és mások idevágó tanulmányai sok szolgálatot tettek a tudománynak. Egy séges szempontokból kiinduló, következetes, rendszeres és módszeres vizsgálatuk azonban csak a legutóbbi két évtizedben történt meg.
Melich János a honfoglalás utáni szláv, német, francia és más jövevényszavak kiválasztásával és vizsgálatával vetett fényt honfoglalás előtti szókészletünkre és tisztázta a kései szláv és német szóátvételek – korábban nagyon is túlbecsült – kulturális jelentőségét.
Török kölcsönszavaink csuvaszos jellegét már Budenz megállapította, alapját vetve annak az elterjedt elméletnek, mely szerint a magyar nyelv török szavai a csuvasz [csuvas] őséből, az ó-bolgár nyelvből valók. Ezeket a nyelvtudományi eredményeket a magyar történettudomány (Pauler, Marczali, Tagányi stb.) is elfogadta. Hátra volt azonban a török hatás terjedelmének és jelentőségének módszeres tisztázása, minek következtében a kutatók közt e kérdésben lényeges ellentétek támadtak. Egy részük – főleg a nyelvészek – nem tulajdonítottak nagyobb jelentőséget ezeknek a szerintük szomszédsági érintkezés révén nyelvünkbe került bolgár-török szavaknak s a honfoglaló magyart nemcsak nyelvében, hanem kultúrájában is finnugor népnek tartják. Mások – különösen a történeti források adatai után induló historikusok – e nyelvi hatást a finnugor alaprétegbe olvadt bolgár-török elemekre vezetik vissza s a keveredésben a magyarok kultú ráját átformáló, azt a hun-török kultúrához áthasonító történeti eseményt látnak.
Ez ellentétek eloszlatásának, az egész kérdés tisztázásának érdeme Gombocz Zoltáné. A magyar nyelv török elemeinek rendszeres vizsgálatával végérvényesen megállapította, hogy török jövevényszavaink első, honfoglalás előtti rétege csak a hun birodalom romjain feltűnő ó-bolgár nép (szabatosabban: a csuvaszt kivéve, valamennyi ma élő török népet magában foglaló keleti törökök köztörök nyelvétől eltérő nyugati törökök, az ogurok), nyelvéből juthatott nyelvünkbe. Megállapította továbbá, hogy e jövevényszavak jelentős műveltségbeli gyarapodást, az ősi finnugor kultúra teljes átalakulását jelölik. Kimutatta például, hogy az állattenyésztés, földmívelés és más
kulturális értékű fogalomcsoportok szavai túlnyomó részben ó-bolgár (ogur) eredetűek.{2} Utóbb a külföldi tudósoknak az ótörökök s köztük az ó-bolgár nép közelebbi meghatározására irányuló újabb turkológiai eredményeit is felhasználva, arra a meggyőződésre jutott, hogy a hun származás hagyománya – az óbolgár jövevényszavakkal együtt – a magyar népnek a kialakításában részt vett ó-bolgár elemektől egyenes ágon örökölt hagyománya. E tekintetben döntő bizonyságot lát az ó-bolgár királylajstromban, melynek élén a Dulodinasztia őseként Attila és Irnák szerepelnek. Ezzel elismeri a korábbi tanulmányában még kétségbevont finnugortörök keveredés tényét s a keveredés korát történeti és nyelvi alapon hozzávetőleg a Kr. u. V–VII. században állapítja meg s a Kaukázus vidékén lokalizálja. Ugyanez időre és helyre mutatnak nyelvünk oszét (alán) jövevényszavai.{3}



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
Bizonyításában Gombocz már felhasználta gróf Zichy István növényföldrajzi alapon nyert nyelvtudományi eredményeit, melyek szerint ó-bolgár jövevényszavaink egy részéről (bor, seprő, szőlő, kőrisfa, som) határozottan megállapítható a kaukázusi eredet.
Gombocz nyelvtudományi alapról – a finnugor-török keveredés és a hunszármazás lehetőségét mereven tagadó,
ortodox nyelvtudományi iskola tanításaiból – kiindulva,{4} a tárgyi bizonyítékok kényszerítő hatása alatt jutott fokról-fokra a történettudósaink által Pray óta hirdetett finnugor-török keveredés tényének és a közvetlen hunbolgár-magyar leszármazás lehetőségének elismeréséig, a legutóbbi félszázadban nyelvtudósainktól hevesen ostromolt és hitelében megtámadott ősi hun-hagyományunk tudományos igazolásáig. Állásfoglalása egyértelmű a kizárólagos finnugor származás nyelvtudományi elméletének és egyben a nyelvtudomány félszázados őstörténelmi egyeduralmának feladásával.
Kétségtelen, hogy a nyelvtudomány még sok értékes részletkutatási eredménnyel egészítheti ki őstörténeti ismereteinket, de a főkérdések – az eredet és az ősi etnikum kialakulása – tekintetében Budenz, Szinnyei, Melich és Gombocz után lényeges, új eredményeket nem hozhat. Viszont a történeti kutatás Gombocz új szempontokat felvető és évtizedek óta elhanyagolt, régi hagyományokat új megvilágításban bemutató eredményeiben határozott ösztönzést nyert a magyar őstörténet teljes revíziójára. Ez ösztönzés eredménye az őstörténeti kutatásnak az utóbbi években tapasztalható nagy föllendülése.
A Gombocz nyelvtudományi eredményei nyomán újra fölmerülő főbb történeti problémák: a magyar etnos kialakulásában részes finnugor és bolgár-török elemek közelebbi történeti meghatározása, keveredésük korának és helyének – az őshazáknak – pontos megállapítása s a magyar nép nyomainak és irodalmi nevének felkutatása az őt későbbi nevén nem ismerő V–IX. századi görög és keleti forrásokban, kapcsolatban e kútfők összes kelet-európai etnográfiai adatainak szabatos megfejtésével.
***
E történeti kérdések egyikének, az őshaza kérdésének tisztázására maga Gombocz tett kísérletet, tanulmányában külön-külön vizsgálat alá véve a középkori irodalomban népünk őshazájának mondott Scythia, Magna Hungaria és Jugria kérdését.{5}
A magyar forrásokban – Anonymusnál és Kézai rokonságánál – fenntartott „Scythia” tudós eredetét bizonyítja. A róla szóló leírásban mindössze az Etul-folyó és a kerecsetmadár említését tudja az ősi hagyományra
visszavezetni.{6} Harmadikul ide kell soroznunk a forrásainkban a honfoglalóktól elszakadt magyar töredék hazájaként emlegetett Dentumogert, amit külföldi írók a XI. századi Gesta Ungarorum nyomán Ungaria vetus és
Magna Hungaria néven emlegetnek.{7} Közbevetőleg megjegyzem, hogy a Dentumogert Németh Gyula újabban „doni Magyarországnak” értelmezi, tudományosan igazolva az irodalomból régen ismert „dontövi magyarok”at.{8}
A „Magna Hungaria”-ra, respektíve a XIII. század vége óta azzal szinonim használt „Pascatur”-ra vonatkozó Julián előtti és Julián utáni – történeti adatok kifogástalan elemzésével megállapítja, hogy ez nem a magyarok őshazáját, hanem a magyar nép zömétől a IX. században elszakadt s a volgai bolgárokkal együtt észak felé sodródott, majd a tatárjárásban a XIII. században elpusztult magyar töredéknek Volga-Bjelaja-menti hazáját jelöli. Gombocz kutatásai tehát e ponton is igazolják a Gestában fenntartott magyar hagyományt. Magna Hungariával kapcsolatban tudós alapossággal cáfolja a magyar-baskír rokonság téves azonosításon alapuló elméletét.
A történeti Magna Hungáriától keletre eső Jugriáról szóló részben, mely eddig – sajnos – nem jelent meg nyomtatásban, az irodalmi adatok ismertetése után arra keres feleletet, vajon honnét vették Aeneas Sylvius és követői azt a ma már tudományosan is igazolt föltevést, hogy a magyarok és az ekkor még orosz uralom alá nem került Jugria vogul lakói rokonok s hogy Jugria a hunok és magyarok őshazája. A forrást az egyházi unió érdekében orosz földön járt papokban látja, kik Moszkvában és másutt a vogul prémkereskedőktől értesültek a vogul és magyar népek nyelvének rokonságáról, illetőleg arról, hogy a magyarok Jugriából vándoroltak mai hazájukba. A nyelvrokonság tényének ily korai fölismerése éppen nem meglepő. Alig száz évvel utóbb Fógel Márton, majd Sajnovics is rájöttek erre közvetlen érintkezések alkalmával. A magyarok Jugriából való



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
kivándorlásának hite azonban valami történeti hagyomány létezését bizonyítja. Gombocz ezért vizsgálat alá veszi annak lehetőségét, vajon fennmaradhatott-e ily hagyomány Jugriában vagy a szomszédos orosz területen? Hogy a
magyarok őshazája csakugyan Jugria volt,{9} ez nyelvtudományilag s újabban – mint alább látni fogjuk történetileg is bizonyított tény. Az azonban, hogy a magyarok V. századi kivándorlásának emléke a jugriai népeknél a XV. század közepéig ily határozott és világos formában fennmaradt volna, semmiesetre sem hihető el. Gombocz ezért egy hipotézist kockáztat meg, szerencsésen hidalva át az évezredes időbeli űrt. Az Urál-vidékről Jugriából – körülbelül az V. században a Kaukázus vidékére költözött magyaroknál kétségtelenül fennmaradhatott a IX. századig az – egyébként hadjáratok, kalandozások alkalmával is valószínűleg többször viszontlátott – őshaza emléke. Ez a hagyomány új erővel elevenedett föl a IX. században a „hét magyar” törzstől elszakadt s északra, a régi haza szomszédságába sodródott „nagy magyarországi” (Magna Hungaria) magyarok lelkében. Ők azután állandó érintkezésben e terület lakóival, egészen pusztulásukig, a IX. századtól a XIII-ig, fenntartották e hagyományt, amikor megjelent köztük a régi hagyományt igazolva, a nyugatra szakadt testvérek követe: Julián barát. Ezt a XIII. század közepén friss benyomásokkal erősbödött ősi magyar hagyományt azután átörökölték tőlük a szomszédos népek, akik közé a tatárdúlás után a Volga-Bjelaja-menti magyarok megmaradt töredékei beolvadtak. Az ezeréves űr így – Gombocz szerencsés hipotézisével – egy körülbelül 450 (450–900) és egy 200 (1237–1440) éves űrre olvadt le, mert a közbeeső időben (900–1237) maguk a volgai magyarok őrizték e hagyományt, éppúgy, mint tőlük 900-ban elszakadt és 1235-ben keresésükre indult nyugati magyar testvéreik.
Amennyiben Gombocznak ez a hipotézise megállhat – és ennek semmi akadályát nem látom –, úgy hiszem, még egyszer revízió alá kellene vennie a dolgozata első részében a magyar krónikák „regnum Jurianorum”-áról kifejtett véleményét. Mivel ugyanis ez országnév tudós eredete eddig egyáltalában nem volt kimutatható s a Jugria emlékét őrző IX. századi magyar hagyomány létezése valószínűvé van téve, a Hunfalvy-féle Juriani Jugra egyeztetés felett sem szabad oly könnyen napirendre térnünk.
Gombocznak ezt a szigorú módszerességgel fölépített, kitűnő történelmi tanulmányát nemcsak a történettudomány terére kiránduló s ott gyakran megbotló nyelvtudósok, hanem a történet régi, hagyományos korszakaival foglalkozó történettudósok és forráskritikusok is mintaképül vehetik.
***
Fehér Géza a bolgár és magyar nép legrégibb érintkezéseit kutatja.{10}
Az eredetkérdésben Szinnyei és Gombocz korábbi eredményei alapján s a történeti iskola felfogásával szemben az ortodox nyelvtudományi iskola híveként mutatkozik be. A IX. századi magyarságot keveretlen, tiszta finnugor népnek tartja, mely a bolgár műveltségi szavakat szomszédsági érintkezés révén sajátította el. Irodalmi hivatkozások mellett főleg arra a fontosnak vélt tényre támaszkodik, hogy a harcos, katonanépként ismert magyarok nyelvében nincsenek bolgár-török eredetű katonai műszavak. Ez az érvelése azonban semmiképpen sem állja ki a kritikát.
Igaz, hogy a magyar nyelv ó-bolgár eredetű szavai közt eddig nem ismerünk szorosan vett hadi műszavakat, de éppen így hiányzanak nyelvünkből a finnugor eredetű katonai szavak is.
A ,had‘ szó a finnugor korban tudvalevően társadalmi értékű fogalom; jelentése: nemzetség. Az ,íj‘, ,nyíl‘, ,tegez‘, ,lő‘ vadászati szavak. A ,ló‘, ,nyereg‘, ,ostor‘ szavak csupán a ló háziállatként való használatát bizonyítják, de nem a fejlett hadikultúrát, sőt még a fejlett állattenyészetet sem. Ne feledjük, hogy e szavak legkezdetlegesebb zsákmányoló életmódot élő finnugor népek nyelvében is közösek a magyaréval. Ezeknél sokkal több joggal mondhatjuk katonai értékűeknek az ó-bolgár eredetű ,sereg‘, ,tömény‘ (=10.000 harcosból álló sereg), ,bátor‘, ,harang‘ (= rézdob) szavainkat. Legrégibb igazán katonai szavaink azonban az alán eredetű ,kard‘ és ,vért‘, ami persze nem jelenti azt, mintha a magyarok ősei az alánoktól tanultak volna harcolni. A török (ó-bolgár) katonai szavak hiánya csupán azt bizonyítja, hogy ezeket utóbb más népektől átvett szavakkal helyettesítették. Jellemző példa erre a hajító fegyver sokféle elnevezése. A dárda (olasz), lándzsa (olasz), cúca (szláv), gerely (német), kopja (szláv), kelevéz (árja), dzsida (oszmán, legföljebb besenyő vagy kun) egytől-egyig honfoglalás utáni
kölcsönszavak,{11} noha a IX–X. századi íróktól biztosan tudjuk, hogy a magyaroknak volt ilyenfajta fegyverük. Ezek az egyoldalúan kiemelt nyelvi adatok tehát nem dönthetik meg annak a ténynek bizonyító erejét, hogy a



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
történelem nem ismer oly fejlett és határozottan török jellegű hadikultúrával rendelkező, nagyobb katonai erőkifejtésre képes, lóról harcoló finnugor népet, aminő a magyar volt. Kár, hogy Fehér e kérdés vizsgálatánál Gombocz korábbi föltevésére hivatkozva, figyelmen kívül hagyta az ő jól megokolt újabb eredményeit s a történetírók által annyiszor kiemelt adatokat és tényeket, amik a magyar nép finnugor és ó-bolgár elemekből való keveredését bizonyítják.
Bevezetésül a magyar mondakutatás és nyelvtudomány ismert eredményeit összefoglalva, megállapítja, hogy a magyar néphagyomány (Bulár, Dula) s a magyar nyelv ó-bolgár és szláv jövevényszavainak tanúsága szerint a magyar, bolgár és alán népek a Kr. u. IV–VI. században a Kaukázus vidékén hosszasan és közvetlenül érintkeztek egymással s hogy a nomád, ősfoglalkozásokat űző finnugor magyarság itt sajátította el a nála műveltebb bolgároktól az állattenyésztés, földmívelés, háziipar, írás stb. fogalmait.
Az írott történeti emlékek vizsgálatára áttérve, először is a – helytelenül ős-bolgárnak nevezett{12} – ó-bolgár nép régi irodalmi nevét és lakóhelyét igyekszik meghatározni. Azok felfogásához csatlakozik, akik a bolgárokat az Urál-vidékről az avar nyomás elől az V. században előretörő szavirok [szabir] által régi, Volga-menti hazájukból elűzött s a Kubán és Don folyók közére sodort onogur néppel azonosítják. A szerinte avar nyomás alatt szétszakadt onogur népből kiváló utigur [utrigur] (és onogundur) és kuturgur népnevek értékét tisztázva, az onogur-nép három – pontusi, volgai és dunai – töredékének szoros összetartozását vitatja.
Fejtegetéseivel nagyobb világosságot derített az ó-bolgár (helyesebben pontusi ogur) nép két ágának, a KaukázusKubán-Don-vidéki, utigur és onogundur néven is szereplő onogurok (pontusi bolgárok) és az V. században a DonDnyeper vidékén tanyázó kuturgurok s az ezekből kiszakadt volgai bolgárok és dunai bolgárok összefüggésére és legrégibb történetükre.
Kár, hogy a Prokopiustól [Prokópiosz] és Theophanestől [Theophanèsz] ismert, irodalmilag eltorzított bolgár eredetmondára támaszkodva, figyelmen kívül hagyta Németh Gyula meggyőző kis tanulmányát a bolgárok
népneveiről.{13} Németh bizonyítása után nem lehet kétségünk afelől, hogy az onogur (=tíz ugor), utur[uti]-gur (=harminc ugor), kutur [tukur]-gur (=kilenc ugor) a magyar hagyomány hét magyarjával együtt a tokuz-oguz (=kilenc oguz), on-ujgur (=tíz ujgur), otuz-tatar (=harminc tatár) nevekkel rokon, a törzsek számát jelölő népnevek, mint ezt már Nagy Géza, Thúry, Marquart s másik is vallották. Ezt a magyarázatot ismerve, nehéz volna elhinnünk, hogy a tukurgur (kuturgur) nép az onogurból szakadt ki. Ellenkezőleg, a tokuz oguz és onoguz, tokuz ujgur és on-ujgur népnevek analógiájára támaszkodva, két – az egységes ogur népből kiszakadt testvérnépet kell bennük látnunk. Priskosnál [Priszkosz] 465 táján egymás mellett szerepelnek a Volga-Urálvidéken a saragurok, ogurok (urogok), onogurok s tőlük keletre a szavirok. Közülük a saragurok (=fehér ogurok) az akatzirokra telepedve, velük és türk törzsekkel egyesülve formálták ki a hatalmas kazár (fehér ogur; ugri bieli) népet. A Priskosnál ogur (=bolgár) összefoglaló néven említett kuturgurok, az onogurok és szavirok a 465-i geográfiai helyzetnek megfelelően nyomultak, az avaroktól űzve, dél felé a Pontus északi partjára és a Kaukázus északi lejtőjére. A kuturgurok a Dnyeper és Don, az onogurok a Don és Kubán, a szavirok a Kubán és Volgatorkolat közt éltek a VI. század közepéig, mikor az újabb avar támadás bomlásba és új alakulásokba kényszerítette e népeket. Mindenesetre ki kellett volna terjeszkednie az ogur (ugor; Priskos), az altziagir (Jordanes [Jordanèsz]) és kuturgur (Prokopius stb.) népek azonosságának kérdésére. A forrásokból úgy látom, ezek egyazon népnek eltérő elnevezései. A VI. századi avar áradat azután e nép nagy részét magával ragadta nyugat felé, kik egy ideig még kuturgur néven szerepelnek, majd a Balkánra költöző töredék bulgár néven alapítja meg uralmát. A DonDnyeper közt maradt s utóbb a Közép-Volga vidékére sodródott töredék – úgy látszik három törzs népe – a forrásokban ez idő óta kezd egyik törzséről barzalt (zál) vagy barszula, majd a másikról bulgari néven szerepelni. Fehér, bár a zál, barzalt, barzula összefüggést helyesen ismerte föl, ezt a kérdést nem fejtette ki teljesen.
Mivel a finn magyarság valamelyik ogur (ó-bolgár) néptől vette át a maga ó-bolgár műveltségszavait s az ezek által jelölt magasabb kultúrát, ennek a népnek szomszédságában kell a magyarok őseit keresnünk. Fehér az ómagyarokra – Thúry és Marquart eredményeit felhasználva – a szavirokban ismer rá, kiket az örmény és arab források gyakran emlegetnek sevordik, savardi néven az alánok szomszédságában s akiknek nevét a magyarok ősi történetéről magyaroktól értesülést szerző Konstantinus, a magyar nép régi neveként említi fel szavarti-aszfali [sabartoi-asphaloi] (=erős szavartok) összetételben. Az összes idevágó forrásadatok alapos és meggyőző értelmezésével bizonyítja az elmélet helyességét. A szavir-magyarok őshazáját Priskos értesítése nyomán az Urál



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
vidékén (tehát a Gombocz által meghatározott Jugria területén) keresi, hol az V. század közepén, mint az onogurok keleti, respektíve északkeleti szomszédai tűnnek fel. Innét az avarok elől menekülve, délnyugatnak indulnak s az onogurokat maguk előtt űzve jutnak el a Volga-torkolattól a Kubán, Kuma és Terek folyókig elterülő vidékre, az alánok szomszédságába. Tőlük nyugatra, a Kubán, Don és Dnyeper közt telepednek meg az általuk űzött onogurok.
A szavirokat Fehér az őket kifejezetten hun népnek nevező bizánci és keleti források ellenére zsákmányoló életmódot folytató, de harcos, katonailag megszervezett finnugor népnek tartja, noha e források alapján ítélve, legalább is törökkel (hunnal) vegyült, török kultúrájú népnek kellett lennie.
Nem értem Fehér nagy idegenkedését a szavir-onogur keveredés lehetőségétől, holott ezt sok körülmény teszi valószínűvé. A tíz törzsből álló onogur (=tíz ugor) nép a VI. századi avar támadás óta az uturgur (=harminc ugor) nevet viseli. Nyilvánvaló tehát, hogy új törzsekkel gyarapodott, melyek valamely szomszédos rokon népből szakadtak ki. Az uturgur népet a VI. század közepén (558) kezdik emlegetni az onogurok helyett a Kubán-Donközi Onogoria területén, hol ugyanez idő tájt egy a magyar nép, illetőleg vezető törzse – régi formában Mogyer nevű – névadó ősének nevét viselő MouageriV (Muagyar) hun király élt. Ez idő óta (576) a szavirokat többé egy bizánci forrás sem említi. Menander szerint az avarok elpusztították volna őket. Viszont Jordanes kissé zavaros, más forrásból kivonatolt szövegéből a szavirok és az e vidéki onogurok azonossága olvasható ki. Háromszáz évvel utóbb a szlávok és görögök a Don-Kubán-közén lakó és magát Ibn Rosteh [Ruszta(h)] tanúsága szerint már
mogyernek nevező népet az onogur nép nevén (ungri){14} nevezik, de a magyarokkal érintkező Konstantinus császár megtudja ezektől, hogy a népet korábban „erős szavart” népnek hívták. Ennyi adat alapján minden merészség nélkül feltehető, hogy az onogur nép éppen a szavirok újabb támadása következtében, a nyugatra költözött kuturgurok elválása után a szavirok törzseivel egyesülve alkotta a harminc törzset számláló, hatalmas utigur (később onogundur és a régi onogur néven is szereplő) népet. Az örmény és arab források továbbra is a régi néven emlegetik őket, mert ők a szavirokkal voltak ismerősök. Ez a szavir népnév utóbb a kazárokra alkalmazva is előfordul, mikor ezek a szavirok régi területére, a Volga-torkolat és Kubán-közére kiterjesztették uralmukat. Viszont a bizánciak és szlávok a jobban ismert onogur réteg nevét kapják fel. E keveredés emlékét őrzik nyelvünkben a növényföldrajzi alapon a Kaukázus vidékére lokalizálható ó-bolgár szavak (szőlő, bor, seprő,
kőrisfa stb.).{15} A törzsszövetségek e fajta bomlására és újjáalakulására számos bizonyítékot hozhatunk fel az egykorú török népek történetéből. Maga Fehér is érdekes analógiára mutat rá, mikor az akatzirok és a rájuk telepedő saragurok (=fehér ugurok) összeolvadásáról szól, kiknek ivadékait a fehér ugornak (ugri bjelii) nevezett kazárok közt kell keresnünk.
Amit Fehér a mondákból vagy mondának minősített hagyományból akar kiolvasni – pl. az Abák és más magyar
hősök besenyő származása{16} –, semmiképpen sem állhat meg. Általában a mondaelemző részletek a leggyengébbek művében. Idevágó ismeretei és forráskritikai előtanulmányai fogyatékosak.
Műve további részében kimerítő forrástanulmányok alapján foglalkozik a IX–X. századi bolgár-magyar érintkezésekkel. Célom az újabb őstörténeti eredmények méltatása lévén, e rész ismertetését mellőzöm.
Fehér Géza műve imént kiemelt fogyatkozásai ellenére is nagyon hasznos munka. Főeredményei: az onogurkuturgur bolgár és szavir-magyar azonosság megállapítása, e régi elméleteknek minden eddiginél meggyőzőbb kifejtései. Hasonlóképpen meggyőző e népek Kaukázus-vidéki hazájának geográfiai meghatározása, bár kétségtelen, hogy a szavirok az általa tagadásba vett onogur-keveredés és a kazár terjeszkedés után mindinkább nyugat felé húzódtak s a VIII– IX. században már a Kubán és Don közén – Onoguriában – lehetett birodalmuk súlypontja.
A szépen kifejtett elmélet bármily meggyőző is egyes részeiben s éppen a főkérdésekben, mégsem oszlat el minden homályt és nehézséget. A történelem – mint említettem – a szavirt hun (tehát török) népnek ismeri. Fehér finnugor népnek tartja, mely csak új hazájában, az onogurok és alánok szomszédságában lett állattenyésztő és földmíves néppé; itt „civilizálódott”. Magát a tényt, mintha már a finnugor magyarság harcias, katonáskodó nép lett volna, nyelvi alapon – láttuk – nem sikerült bebizonyítania. Így adósunk maradt annak bizonyításával, miképp tudott ez az erdei halász-vadász nép – aminőnek a történelem az összes finn népeket ismeri – a sztyeppén keresztülhatolni asszonyaival, gyermekeivel, ha nem volt kiterjedt állattenyészete és miképp fejlődött ez a nép rokonaitól – a



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
voguloktól, osztyákoktól stb. – eltérően ily hatalmas katonai erőkifejtésre képes, harcos, lovas néppé? A finnugor népek e korbeli, sőt sokkal későbbi kezdetleges kultúrája, társadalmi és politikai szervezete teljesen valószínűtlenné teszi azt a feltevést, mintha egy finnugor nép a törökség legműveltebb ágához tartozó, nagyszámú és katonailag szervezett onogurokat legyőzve és maga előtt űzve, az Urál-, Volga- és Don-folyók közt elterülő nagy síkságon át a Kaukázusig tudott volna hatolni. A finnugor népek története és mai – az ősi geográfiai állapotot visszatükröző – elhelyezkedése azt bizonyítják, hogy e népek, a halász-vadász népek szokása szerint, elszórtan, lassú, fokozatos előnyomulással terjeszkedtek a finnugor őshazából kelet és északnyugat felé, idegen, harcos népektől nem fenyegetett, erdős és vízben bővelkedő tájakra. A germán és török népekre jellemző, fergetegszerű népvándorlási mozgalmaknak a leghalványabb nyoma sincs e népek történetében.
Ezeknek a nehézségeknek megoldását hozta meg gróf Zichy István alább tárgyalandó tanulmánya.
***
Schönebaum Herbert a honfoglalás előtti magyarokról a bizánci történetírók műveiben található feljegyzéseket ismerteti.{17}
Malalas [Malalasz] és Theophanes adatát a VI. századi Muager hun királyról és Theophylaktes [Theophylaktész] Matzarjait röviden érintve, Georgius Monachus, Bölcs Leó és Konstantinus [Konsztantinosz] értesítéseivel foglakozik bővebben. Leó értékelésében Darkó nyomán halad, hiteles forrásnak ismerve el azt a magyar haditörténetre. Konstantinusnak a besenyő, kazár és magyar népekre vonatkozó értesítéseit a vonatkozó irodalom felhasználásával ismerteti. Figyelmünket leginkább a Georgius adatait ismertető terjedelmes rész érdemli meg, hol az V–IX. századi bizánci irodalom felhasználásával igyekszik a magyarok Georgiusnál használt három népnevének eredetét és értékét, valamint a magyar nép eredetét tisztázni.
Az ungri népnév kapcsán, amit Darkó nyomán az ogur (ogor, ugor) népnévre vezet vissza, a magyarokat az ogurtörökökkel s a hozzájuk tartozó onogurokkal hozza kapcsolatba. Mellőzi azonban Munkácsi és Németh helyes magyarázatát az onogur és ungri nevek közvetlen kapcsolatáról. Igen nagyot téved, mikor az ogur (bolgár) törököket, Vámbéryt követve, az ázsiai törökségnek a VII– VIII. században nagyobb szerephez jutott ujgur ágával azonosítja. Ezt a Thury által annak idején nagy történeti apparátussal vitatott elméletet a turkológia eredményei régen megdöntötték.
A hun és türk népnevekről helyesen állapítja meg, hogy ezek a görög s általában a keleti irodalomban politikai értékű gyűjtőnevei a hun, illetőleg türk birodalomba tartozó népeknek. Hozzá kell azonban tennünk, hogy ez a politikai fogalom nincs híjával az etnikus tartalomnak. Az eddig ismert adatok legalább azt bizonyítják, hogy hunnak és türknek csak a törökséghez tartozó vele rokon népeket neveztek. Ez eredményeit a forrásokban hun és türk néven említett népekre vonatkozó adatok alapos vizsgálatára építi.
Új adatot és szempontot nem találunk Schönebaum művében, de mindenesetre örvendetes jelenség, hogy a magyar szakirodalomnak a német tudósoktól – még Marquarttól is – következetesen mellőzött eredményeire a német kutatás figyelmét felhívta.
Az értekezéssel kapcsolatban őstörténettudományunk egy nagy hiányára fordul figyelmünk. A kutatónak s főleg az őstörténeti kérdésekkel az egész magyar történeti fejlődés kapcsán foglalkozó kutatónak szinte áthághatatlan nehézséget okoz, hogy a forrásadatokat nehezen hozzáférhető kiadványokból kell összekeresnie, gyakran megbízhatatlan irodalmi idézetekre támaszkodva. A mi kötelességünk volna a hunokra, avarokra s általában a kelet-európai és nyugat-ázsiai török és finn népekre vonatkozó forrásadatoknak összegyűjtése egy a Magyar honfoglalás kútfőihez hasonló, de annál tökéletesebb corpusban. E kiadványba természetesen csak az idevonatkozó részleteket kellene felvennünk az írók teljes szövegükben amúgy is kiadott műveiből.
***
Gróf Zichy István az őstörténet forrásaival és módszerével foglalkozó rövid bevezetés után műve első részében a magyar nép finnugor őseinek – mint ő nevezi – a magyar-ugoroknak ősi műveltségét és geográfiai
{18}



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
elhelyezkedését, az őshaza kérdését igyekszik tisztázni.
A legutóbbi félszázadban nemcsak nagy lendületet vett, hanem teljes kivirágzáshoz ért finnugor összehasonlító nyelvtudomány ma már vitán felül álló, biztos eredményeiből kiindulva, a magyar nyelv finnugor alaprétegéhez tartozó, ősi szókészlet alapján, kulturális fogalomcsoportonként haladva, világítja meg az obi ugorokkal (vogulok, osztyákok) együtt élő magyar-ugorok ősi kultúráját. A nyelvi adatokat minden egyes fogalomcsoportnál a magyarhoz nyelvileg legközelebb álló obi ugorok életmódját és szokásait ismertető X–XIX. századi etnográfiai leírásokból és ugor népköltészeti emlékekből merített analógiákkal világítja meg. A kultúra értékelése szempontjából legfontosabb részben, ahol az ugorok életmódjával, gazdasági kultúrájuk színvonalával foglalkozik, az egész finnugorság életéből meríti analógiáit. Ezzel a módszerrel sikerült megállapítania, hogy a finnugor népek általában csak az újabb időkben jutottak el a termelő (állattenyésztő, földmíves) életmód gazdasági színvonalára. A legműveltebb finnek a XIII., a mordvák [mordvinok] és permiek körülbelül a XV–XVI., a cseremiszek a XVII., az obi ugorok egészen a XIX. századig s természetesen az utóbbiakkal rokon történetelőtti magyar-ugorok is, lényegében zsákmányoló (halász, vadász) életmódot folytattak. Ha ismerték is a termelés valamely ágát, némely elemét (háziállatok tartása stb.), az igazi termelő életmód ismeretlen volt előttük. Megállapítja továbbá, hogy a magyar-ugorok és rokonaik társadalmi és politikai szervezete kezdetleges nemzetségi szervezet volt. Magasabb, törzsi vagy éppen állami szervezkedésnek, fejlettebb hadikultúrának, katonai szervezetnek semmi nyoma sincs. Az állat- és növénynevekben a magyar-ugorok földrajzi helyzetének meghatározásához felhasználható forrást ismert fel s ez alapon megállapítja, hogy őshazájukat az Urál-hegység két oldalán, Jugria délnyugati részén kell keresnünk.
Ez eredmények ellenőrzésére felhasználja a finnugorság Volga-Oka-Káma-menti őshazájának területén s ettől keletre az Urál-hegységen áthúzódóan egészen az ázsiai Tavda-, Pisma- és Tobol-folyók forrásvidékéig talált s a Kr. e. VI.-tól a Kr. u. VII. századig terjedő időből való archeológiai leleteket. E leletek, az úgynevezett ananjinói korszak emlékei közül a kezdetleges váracskák maradványait fenntartó úgynevezett csontos gorodiscsék évszázadokon át stagnáló kultúrája pontosan megfelel az ugorság ősi kultúrájáról nyelvi és etnográfiai alapon nyert képnek.
A csontos gorodiscsékről majdnem teljes bizonyossággal megállapítható, hogy a finnugor őskultúra emlékei. Ez a kultúra a leletek tanúsága szerint az Uráltól keletre eső vidékre is átterjedt. Ily távoli keleti helyzetben azonban a XI. század előtt egy finnugor népet sem ismerünk. Az obi ugorok a XI–XII. században kezdtek erre az Urálon túli jugriai területre – mai hazájukba – áthúzódni. Mivel már most e területen a leletek alapján jóval ez idő előtt, mindenesetre már időszámításunk első századaiban finnugorok laktak, ezek csak a magyar-ugorok lehettek, akikben egyébként a nyelvtudomány is az őshazából természetes sorrendben északnyugati és keleti irányba lassan terjeszkedő finnugor népek legkeletibb ágát látja.
A tanulmánynak ez az első része szinte matematikai biztossággal van felépítve. Zichy nyelvi adatai régóta ismeretesek; ez adatok kulturális értékét és jelentőségét is tisztázták Budenz, Szinnyei, Setälä és követőik mélyreható tanulmányai. Zichy azonban az etnográfiai analógiák és az archeológiai emlékek rendszeres értékesítésével új megvilágításba helyezte s az eddiginél tökéletesebb rendszerbe, egységesebb kultúrképbe illesztette ezeket a történeti értékű nyelvi forrásadatokat. Eredményeit szigorú történettudományi módszerességgel vezeti le s az őstörténet nyelvi és más forrásainak használatáról szólva, többhelyt elvi értékű módszertani szempontokat vet fel.
A második részben Gombocznak a magyar nyelv ó-bolgár elemeit illető eredményeiből kiindulva, mindenekelőtt a keveredés korát igyekszik meghatározni. Biztos történeti adatok híján hipotézishez folyamodik s elfogadva a hunbolgár azonosságnak Zeuss óta közkeletű elméletét, a kínai évkönyvekben emlegetett Csit-ki hun fejedelemnek a kínaiak látóköréből Kr. e. 50 táján eltűnt népében látja a magyar-ugorokat leigázó, őket megszervező és kiművelő hun-bolgár nép-elemet. E hunok – Zichy szerint – ellenségeik elől menekülve jutottak az Urál vidékére s itt az erdős zóna és sztyeppe határán talált magyar-ugorságra telepedve, velük összeolvadva formálták ki a történeti magyar népet, átadva saját nyelvkincsük műveltségi szavait és fölvéve a meghódított nép finnugor nyelvét. A nyelvi áthasonulás aránylag rövid idő, 150 év alatt megtörtént, mely időben Csit-ki kivándorolt hunjai rokonaiktól elszakadva éltek az ugorok társaságában új hazájukban. A Kr. u. 91-ben megindult nagy hun-vándorlás áradatában nyugat felé tóduló hunok már nyelvükben átalakulva találták fel ezeket a korábban kivándorolt rokonokat.



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
E hipotézis után – amire még visszatérek – az első részben követett módszerrel, a magyar nyelv ó-bolgár jövevényszavait alapul véve s a kínai évkönyveknek a Krisztus születése körüli századokban Kína határán élt hun népről adott nagyértékű leírásából vett analógiákat felhasználva, ad képet a finnugor és hun elemek összeolvadásából időszámításunk kezdetén kialakult magyar nép ősi (I–IX. századi) kultúrájáról. Eredményei szerint a magyar-ugor-kor zsákmányoló életmódját a keveredés után a termelő életmód váltotta fel. A halászvadász tevékenység háttérbe szorul, az állattenyésztő és földmíves gazdálkodás mögé. A kezdetleges nemzetségi szervezetet a fejlett hun katonaállam törzsszervezete váltja fel. Hun-török jellegű hadiszervezet és hadikultúra alakul ki s általában jelentős műveltségbeli fejlődés konstatálható. E korai kulturális átalakulás jellemzése közben főleg állat- és növényföldrajzi megfigyelések alapján egy másodlagos, fiatalabb bolgár-török hatás nyomait mutatja ki nyelvünkben. E fiatalabb kölcsönszó-réteg átvételét a Kaukázus-vidéki bolgár-magyar érintkezésre vezeti vissza.{19}
Ezután a VI–X. századi írott források alapján a magyarok Kaukázus- és Don-vidéki hazáját és az e vidéken lakó népekkel való összefüggését igyekszik megállapítani. Fehértől eltérően nem lát összefüggést a szavirok és magyarok közt, mert a VI–IX. században a Kaukázus feletti területnek Volga-Kubán-közi része (a régi szavir terület) kazár uralom alatt állt. A magyarok őseit a Kubán és Don közt, az Onogoria területén lakó bolgárok
(onogurok, utigurok) közt keresi.{20} A két elmélet – nézetem szerint – mégsem áll ellentétben egymással. Az eltérés onnét ered, hogy Fehér az 558 előtti, Zichy a későbbi állapotot rögzíti meg. Fentebb kifejtettem, hogy a forrásadatokból egész határozottan arra következtethetünk, hogy a Volga és Kubán közt lakó szavirok a VI. század közepén valami okból megtámadták a szomszédos onogurokat s miután ezek nyugati szomszédai – a kuturgur néven ismert bolgárok (a volgai és dunai bolgárok ősei) – elszakadtak, a Kubán és Don közt lakó onogurokkal egyesülve, ezeket uralmuk alá vetve, egy harminc törzsből álló (uturgur) szövetséget formáltak, mely azután nyugaton onogur néven szerepel. Később, a VII–VIII. században a kazárok a régi szavir területre hatolva, egészen a Volga-torkolatig s az alánok szomszédságába hatoltak, adófizetőjükké téve a nyugat felé szorított Kubán-Don-Dnyeper-közi (lebediai) ekkor már onogur néven ismert magyarokat. Ez az új alakulás magyarázza meg, miért nevezi egyik-másik arab író a kazárokat szaviroknak s a magyarokat bolgároknak. Általában nem szabad figyelmen kívül hagynunk azt a tényt, hogy a népnevek értéke ezeknél a népvándorlás országútján élő félnomád és nomád népeknél korántsem oly állandó, mint a teljesen megtelepült népeknél.
Befejezésül Zichy a IX. századi magyarokra és bolgárokra vonatkozó forrásadatok alapján szól kultúrájukról.
Művének ez a második része – tekintettel arra, hogy Gombocz eredményei óta ez az első rendszeres történeti összefoglalása a tárgyalt kérdésnek – talán még értékesebb, mindenesetre újszerűbb az elsőnél. Módszere és eredményeinek megbízhatósága amazéval egyértékű. Nagyjelentőségű az első keveredés korának és helyének merőben új meghatározása. Zichy azzal, hogy a magyar nép kialakításában részes finnugor és török elemek keveredését az Urál-vidéki őshaza területére s a Krisztus születése körüli időre teszi, áthidalta a Fehér elmélete után is fennálló, legnagyobb nehézséget. E föltevés alapján most már megérthetjük, miképp lett a fejlődés során az egykori erdei halász-vadász ugor népből az állattenyésztő és földmíves síklakó, lovas harcos, török jellegű szavir (magyar) nép. Megérthetjük, miként tudott ez a nép az Urál vidékéről a nagy orosz sztyeppén át nagy katonai erőkifejtéssel a Kaukázus vidékéig hatolni. Ez az Urál-vidéki keveredés nem puszta hipotézis. Fontos és meggyőző bizonyítéka van a magyar nyelvben fölismerhető két különböző korbeli ó-bolgár kölcsönszó-rétegben s magában a finnugor nép által kivihetetlen leköltözés tényében. Ki kell még emelnem, hogy Zichy a keveredés helyét ugyanazon a területen keresi, ahol Gombocz és más tudósok Jugriát, a magyarok urali őshazáját s ahol az V. század közepén a Fehérnél népünk őseként szereplő s a történeti forrásokban töröknek (hunnak) nevezett, harcias szavirokat találjuk.
Az Urál-vidéki népkeveredés megokolt elmélete igen nagy nehézséget hárított el a magyar őstörténeti kutatás útjából s végre kielégítő magyarázatát adta a finnugor nyelvet beszélő, de török kultúrájú magyar nép eddig szinte érthetetlen vándorlásainak.
Más kérdés, vajon a magyar-ugor népet megszervező s vele összevegyülő bolgár-török népet helyesen ismerte-e föl Zichy a Kr. e. 50. év táján Kína határvidékéről eltűnő hun néptöredékben? E kérdésben már teljesen hipotetikus alapon mozog. Föltevésében két más föltevésre támaszkodik. Egyik az, hogy a kínaiak elleni harcban elbukott és számos vitézével kivégzett Csit-ki hun fejedelem népe csak erre menekülhetett ellenségei elől. Ha ez a



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
hun töredék csakugyan menekült, valóban csak erre a vidékre juthatott. E tekintetben Zichy bizonyítása meggyőző. Nem tudja azonban kielégítő tárgyi adatokkal bizonyítani a kivándorlás tényét. A kínai források e néptöredékről s általában kivándorlásról e korban egyáltalában nem szólnak, sőt Csit-ki népének teljes pusztulásáról írnak s a bukás után e népről többé nem is esik szó. Ez nyilván úgy magyarázandó, hogy Csit-ki bukása alkalmával vele együtt tényleg elestek és kivégeztettek az előkelők, vezérek; maga a nép, illetőleg maradványai pedig a szomszédos, velük rokon népek, törzsek közé olvadtak be. Zichynek ez a hipotézise tehát puszta föltevés. Egyetlen támasztéka az a másik általánosan elfogadott föltevés, hogy a hunok és bolgárok azonos nép voltak. Ez utóbbi föltevés, egybevetve a magyar nyelv török műveltségszavaival, valószínűséget ad a Csit-ki népére vonatkozó hipotézisnek is. Ezért az egész konstrukció szerencsés hipotézisnek mondható mindaddig, míg a hun-bolgár azonosság tétele megáll. Mihelyt azonban e tétel meginog, vele bukik a Csit-ki-elmélet is. Zichy hipotézisének erre a gyengéjére Németh Gyula hívta fel a figyelmet, aki akadémiai székfoglalójában nyomós okok alapján kétségbe vonja a hun-bolgár azonosságot.{21}
***
Németh a kínai évkönyvekben fenntartott tulajdonnevekben és köznevekben, valamint néhány Attila-kori hun névben korunkra jutott csekély, de jellemző hun szókészlet nyelvtudományi vizsgálatával megállapítja, hogy az a hun nép, amely Kr. e. 209-ben Ázsiában Mo-tun fejedelem, a Kr. u. V. században pedig Európában Attila alatt egy-egy hatalmas, de rövidéletű nomád birodalmat alapított és szervezett meg, nem tartozott sem a mongol néphez, sem a törökség bolgár (ogur) ágához, hanem a köztörök nyelvet beszélő törökséghez. Ez eredmény alapján azután megállapítja, hogy a hunok és bolgárok azonosságáról oly értelemben, mint Zeuss és általában az újabb kutatók beszélnek, szó sem lehet. A hun és a bolgár – szerinte – a törökségnek két, különböző nyelvjárást beszélő ága.
A bolgárokra áttérve, ugyancsak a kínai források alapján megállapítja, hogy a kínai forrásokban ting-lingnek nevezett legnyugatibb török nép Nyugat-Szibériának az Urál-vidékkel érintkező termékeny területén lakott a Kr. e. századokban. Tőlük délre laktak – mai hazájukban – a kirgizek s ezektől keletre, tehát a ting-lingtől délkeletre az O-k’ut (= ogur) nép. Ezek ogur voltához nem igen fér kétség, de nyelvi okokból, a ting-ling néptől jövő ezüstrókának kínai forrásban fenntartott török nevéből következtetve, a ting-linget is ogur (bolgár) nyelvet beszélő népnek kell tartanunk. Az ogur népek – akik nem tévesztendők össze a köztörökséghez tartozó ujgurokkal és oguzokkal – ezek szerint Nyugat-Szibériában, Mongólia északnyugati határától északnyugatra az Urál-hegységig húzódó tájakon laktak.
Ezeknek a népeknek nemzeti nevét őrzi ma is a Jugria, korábban Ugra vagy Jugra országnév – melynek régi területe Lehrberg szerint az északi Uráltól s az Obi-öböl déli részétől Szurguton át az Alsó-Irtis, továbbá a Tavda, Tura, Csuszovája vidékig terjedt – s az e területre telepedett finn népek (vogulok, osztyákok) tudományosan használatos ugor gyűjtőneve. A Jugria fogalom eredetileg nemcsak ezt a területet, hanem általában az ogurok sokkal nagyobb kiterjedésű hazáját jelentette. E fogalom azonban – az ogur nép vándorlásával egyidejűleg – mind nyugatabbra eső területre, előbb a Lehrberg által megjelölt vidékre, majd az ogur népek V. századi, majd az ő helyükbe lépő, ugornak nevezett finn népek részben európai lakóhelyének megfelelő Jugriára tolódott át.
Ezek az ogur népek – Németh kutatásai szerint – a törökség legkultúráltabb, már földmíves és állattenyésztő félnomád elemei voltak, mikor a Kína határáról Kr. u. 91-ben megindult hun áradat őket Európába sodorta. Az V. század második felében már az Urál-hegység délnyugati és délkeleti lejtőin s az innét dél-nyugatra eső területen találjuk a részeire bomlott ogur népet. Priskos együtt sorolja fel nyugat-keleti irányban haladva a saragur (= fehér ogur), ogur, onogur (= tíz ogur) és szavir népeket, kiket az avarok előretörése ez új hazájukból is kiűzött.
E tényekből Németh arra következtet, hogy az Urál-hegység keleti lejtőjén az erdős zóna határáig húzódó finnugor nép – Zichy magyar-ugorjai – a Kr. e. századokban nem egy véletlen körülmény, hanem évszázados szomszédsági érintkezés révén kerültek közelebbi kapcsolatba az ogurság legnyugatibb ágával, mely őket alávetve, a maga fejlettebb kultúrájának részesévé tette, viszont maga az alávetett nép nyelvét sajátította el.
A hun-bolgár (ogur)-magyar kapcsolatot illetően megállapítja, hogy Mo-tun hun fejedelem már Kr. e. 209-ben uralma alá vetette a nyugat-szibériai ogur népeket, kik ez idő óta Attila bukásáig beletartoztak a hun birodalomba



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
s ennek bomlása után Dél-Olaszország [Dél-Itália] tengerparti vidékeire húzódva, mint hunok vagy legalább is szomszédoktól hunnak nevezett népek élték tovább valamennyi török népnél kultúráltabb életüket.
Németh eredményei után joggal hihetjük, hogy a jövő kutatás be fogja bizonyítani, hogy a kínai források prémkereskedéssel foglalkozó ting-ling népe azonos az V. században az Urál dél-keleti és délnyugati lejtőjén feltűnő szavirokkal, az ogur-törökkel keveredett finnugor-nyelvű magyar nép ősével. Ahhoz már most sem fér kétség, hogy a Kr. e. századokban tőlük délkeletre lakó – tehát földrajzi helyzetük következtében az Európa felé irányuló népvándorlás áramlásába előbb belekerült – ogurok a szaviroktól nyugatra, délnyugatra feltűnő tiszta bolgár népek (onogur, ogur, saragur) ősei.
Németh Gyula meggyőző és rendkívül világos fejtegetései megdöntik ugyan Zichy szép hipotézisének Csit-ki kivándorló hunjaira vonatkozó részletét, de nem érintik az ő főeredményeit és nem érintik a szavir-magyar azonosságnak Fehérnél kifejtett elméletét s még kevésbé Gombocz őshaza-kutatásának eredményeit. A négy elmélet – a fentebbiekben bírált ingatag föltevések kiküszöbölése után – a legszebb összhangban egészíti ki egymást. Gombocz jugriai ősmagyarjai, Fehér szavirjai, Zichy magyar-ugorjai és Németh ogur-nyelvű ting-ling népe ugyanarra a területre, az Urál-hegység délkeleti lejtőjére vezetnek bennünket.
A hun-bolgár magyar közvetlen kapcsolat elméletét sem cáfolják meg Németh eredményei, csupán új megvilágításban mutatják be a három nép történeti kapcsolatát. Mint Németh is kiemeli, az ogur (bolgár) népek beleértve a magyarok őseit is – hét századon át a hun birodalomba tartoztak, annak számottevő támaszai voltak. Ez időben természetesen a hun népnevet viselték, mint a török szokás szerint vezető népéről elnevezett politikai egységbe tartozó népek gyűjtőnevét. A birodalom bukása és a többi hun népek eltűnte után pedig a hunok ivadékainak tartották magukat. E hitükben, illetőleg tudatukban megerősítette őket az a körülmény, hogy az V. századi hun birodalom uralkodó nemzetsége – Attila családja – a birodalom bukása után – a bolgár királylajstrom tanúsága szerint – a kuturgur (bolgár) nép élén tartotta fenn magát. Miképp került a hun s nem ogur származású Irnik [Ernak v. Irnek] 453-ban a kuturgurok élére? Erre kétféle feltevéssel válaszolhatunk. Priskos rhétor követsége idején értesült a hun udvarban, hogy az akacírok fellázadtak Attila ellen s erre ez szigorú büntetőhadjárat után 448-ban megfosztotta a lázadó népet szabadságától és legidősebb fiát, Ellákot, tette uralkodójukká. Nagyon is elképzelhető tehát, hogy Attila másik fiát, Irniket, viszont a szomszédos kuturgur nép felett való uralommal bízta meg. Lehetséges azonban az is, hogy Irnik csak később vonult vissza keletre, talán a környezetében levő kuturgur-bolgárok hívására. Erre következtethetünk Jordanes elbeszéléséből, akinél Irnik, apja és Ellák bátyja halála után az ez idő tájt kuturgur-bolgároktól lakott Kis-Scythiában, az Al-Duna vidékén uralkodik. Akármint volt is, Mikkola kronológiai eredményei után történeti tényként kell elfogadnunk, hogy a kuturgurok (bolgárok) első történetileg ismert uralkodója s a bolgár Dulo-ház őse Attila fia Irnik volt. A magyar hagyomány szerint pedig az Árpád-ház őse, Mogyer (talán az V. századi onogoriai Muagyer hun fejedelem) rokonságban volt e fejedelmi családdal (Bular és Dula szerepe a nőrablás mondájában). A hun származás tudata tehát a bolgár és magyar uralkodócsaládokban Németh elmélete után is való tényeken alapuló történeti hagyomány marad, sőt a XIII. század tudákos toldásaitól megtisztított magyar hagyományt – hol a hun-magyar azonosság gondolata a fejedelmi családra szorítkozó nemzetségi hagyomány alakjában jelentkezik – Németh eredményei szinte a részletekig igazolják.
***
A ma virágkorát élő tudósgeneráció őstörténeti munkásságának méltatásánál nem feledkezhetünk meg azokról a tudósokról, akik merész intuícióval és nagy fantáziával sejdítették meg és kortársaik sokszor kíméletlen kritikájától kísérve, hirdették a források homályos sorai közt rejlő történeti igazságot. Nagy Géza, Thúry József, Munkácsi Bernát őstörténeti munkásságára gondolok, akiknek nem egy merész, sőt megmosolygott föltevése jutott a legújabb kutatások során végérvényes tudományos igazoláshoz.
A magyar őstörténeti kutatás a legutóbbi öt esztendőben igen nagy eredményeket produkált. Bár még sok részletkérdés vár megoldásra, a főkérdések lényegükben megoldottaknak tekinthetők. A finnugor-bolgár (ogur) keveredés; annak hozzávetőleges kora és kulturális jelentősége; az Urál-vidéki őshaza (Jugria) és a kaukázusi haza (Onogoria), a szavir és onogur népeknek a magyarral, a kuturgur népnek a bolgárral való történeti összefüggése többé nem hipotézisek. Az eredet és őstörténet kérdései fölül eloszlott az a százados sűrű homály, ami a komoly



Hóman Bálint munkái
http://mek.niif.hu/07100/07139/html/0010/0003/0001-360.html[2021. 06. 19. 17:28:25]
történetkutatókat elrettentette e problémák érintésétől és utat nyitott a tudománytalan dilettánsok érvényesülésének.
Ez az eredmény elsősorban a magyar nyelvtudósok érdeme. Nélkülük, az ő rendszeres és következetes alapvető munkásságuk nélkül a historikus ma is sötétben botorkálna. A magyar őstörténet épületének teljes fölépítése, a nyelvtudósok munkájának betetőzése már a magyar történettudomány feladata.
[1] (Első kiadása: Századok, 1923. évf. 335–356. l. Franciául: Les récentes études relatives à l’origine du peuple hongrois. Revue des études Hongroises et Finno-Ougriennes. II. Paris, 1924. 156–171. l.)
« [Az eredeti 1938-as kiadás beköszöntője] KEZDŐLAP MAGYAR KÖZÉPKOR
Jegyzetek »



Hóman Bálint munkái
http://mek.niif.hu/07100/07139/html/0010/0003/0002-362.html[2021. 06. 19. 17:28:38]
« Jegyzetek KEZDŐLAP MAGYAR KÖZÉPKOR A magyarok eredete és vándorlásai
A székelyek eredete (1921) »
2. A magyarok eredete és vándorlásai (1937)[1]
A magyar nép születési helye a nyugat-szibériai erdőrégió és az eurázsiai sztyeppe határvidéke. Itt ment végbe időszámításunk kezdetén a magyarság két ősének – az urali népcsaládból sarjadt finn-fajta mänsi népnek és az altáji népcsalád ogur ágához tartozó török-fajta onogur népnek – tartós egyesülése.
A nyugat-szibériai síkságon állattenyésztő, de már földmíves gazdálkodást is űző onogurok messze földön híresek voltak prémvadászatukról és prémkereskedésükről. A vadászat öröme és haszna után való vágyódásuk vitte őket Alsó-Tobol-menti hazájukból a nagy folyó mentén az erdővidék szívébe. Cobolyt, sarki rókát és más ritka vadat űzve, jutottak el a Tobol és mellékfolyói mentén, már az erdős vidéken halászva-vadászva éldegélő mänsi (mägyi) néphez s e nép nevéből az ogur-török eri (= ember) hozzátételével képzett szóval mänsierinek (>mägyeri) nevezett népet uralmuk alá hajtották.
Tartós érintkezésük során a mägyeriek megismerték az onogurok fejlett katonai és gazdasági műveltségét, nyelvükbe átvették a műveltségi fogalmakat jelölő ogur szavakat – ezek alkotják ma is a magyar nyelv számra legtekintélyesebb első török kölcsönszó-rétegét. A hódítók viszont megtanulták a saját nyelvükből vett szavakkal bővült mägyeri nyelvet. A hosszú együttélés és a vele megindult vérkeveredés nyomán az onogur nép, illetőleg annak a mägyeriekre telepedett törzse – akárcsak a latin földre telepedett hódító germánok és a szlávokra telepedett balkáni bolgárok – saját műveltségét megőrizve, nyelvet cserélt. A két nép nyelvében, műveltségében, politikai szervezetében egységes néppé forrt össze, mely utóbb századok folyamán újabb és újabb török elemeket olvasztott magába. A szerkezetében és alaprétegében finn-mänsi, de számos ogur-török műveltségszóval bővült magyar nyelv, a török jellegű magyar őskultúra és a túlnyomóan törökös színezetű történeti magyar népegyéniség kialakulása után előbb az egyik törzs, majd az egész nép magahasználta nevévé a mägyeri (> megyeri > magyeri > magyari > magyar) lett. De mellette a másik népnév is fennmaradt a keveredés után is ogur-török rokonainak szomszédságában, sőt velük egy politikai szervezetben élő onogur-magyar nép nyelvében s az eu-rópai népek mindmáig onogur (> ongur > ungor > ungr- > ungar > hungar) néven ismerik a magyart.
A mai európai népek legtöbbjéhez hasonlóan két nép egyesüléséből született onogur-magyar nép az V. század derekán tűnt fel Európában más népek társaságában. Az ázsiai avar hatalom elől menekülő szabirok nyomására nyugatnak indult ogurok, saragurok, onogurok követei 465-ben jelentek meg a bizánci császár udvarában, hogy a Pontus északi és keleti partvidékén, a Dnyeper, Volga és Kaukázus közt történt megtelepedésüket és békés szándékaikat bejelentve, barátságát kérjék.
A saragurok (= fehér ogur) a Közép-Volga két partján szálltak meg. A kutur-gurok (= tukurgur = kilenc ogur) a Dnyeper és Don közén telepedtek meg, a Római birodalom al-dunai és krími tartományainak szomszédságában. Az onogu-rok (= tíz ogur) a Meotisz keleti partján, a Don torkolatától Alániáig s a kaukázusi lázok és zichek római fennhatóság alatt álló kis országáig terjedő területet vették birtokukba, hol az erdős vidéken prémvadász kedvtelésüknek is szerét ejthették. E három nép Európába költözése, amit nyomon követett a szabirok megszállása a Kaszpi-tó nyugati partján és a Kaukázus felett, egyik kései hullámverése volt a nagy népvándorlásnak.
Az eurázsiai kontinens északi részén, a két nagy déli birodalom – Róma és Kína – északi határán túl lakó népek körében még Krisztus születése előtti századokban belső mozgolódás keletkezett és állandósult. Oka a természeti viszonyok változása, a népszaporodás gyorsabb üteme, a gazdálkodási és megélhetési lehetőségek emiatt bekövetkezett megfogyatkozása, avagy mind e tényezők együttműködése volt. A népek egymás után felkerekedtek és új haza keresésére indultak. A terjeszkedés természetes útja dél felé vezetett, s az északi barbár népek határsértései már a Kr. e. I. század elején nagy gondot okoznak a hatalma tetőpontja felé közeledő Rómának. Messze keleten a Kínai birodalom gondjai már másfél századdal korábban megsokasodtak a fejlett



Hóman Bálint munkái
http://mek.niif.hu/07100/07139/html/0010/0003/0002-362.html[2021. 06. 19. 17:28:38]
katonai szervezetben élő hunok folytonos és rendszeres támadásai miatt. Kína és Róma hasonló eszközökkel védekeztek. Ravasz és megosztást előidéző diplomáciával tartották távol határaiktól a veszedelmes szomszédokat, de ugyanakkor az északi határon húzott mesterséges védősánccal – ott a kínai fallal, itt a római fallal (limes) – is gátat vetettek becsapásaiknak.
A Kr. e. I. század derekán a két déli birodalom pontosan egy időben hatalmas erővel fordult szembe északi ellenségeivel. Julius Caesar Kr. e. 52-ben befejezte Gallia meghódítását és lábát Britanniában is megvetette. A római világhatalom a keltákon átgázolva a Rajna és Duna vonaláig hatolt s négy évtized multán már Germánia délnyugati vidékeit is bekebelezte. A kelták jórészt felszívódtak a rájuk telepedett latinságba s alig egy század múltán a kelták sorsára jutnak az Al-Duna, Tisza és a Keleti-Kárpátok vidékén élő trák-géta népek, valamint KisÁzsia iráni és hellén kultúrájú, de származásra igen vegyes népei is. A hatalma tetőpontján álló birodalom határai elérték a Duna-Tisza közén és a Szarma-ta-síkságon tanyázó félelmes szkíta-szarmata törzsek és a velük rokonkultúrájú Tigris-Eufrátesz-vidéki pártusok szállástelepeit, kiknek folytonos támadásai a határvédő légiók ércfalán morzsolódtak fel. Keleten a III. század dereka óta új erőre kapott Kína Caesar galliai hadjáratával egy időben, Kr. e. 54-ben döntő csapást mért a Sárga-tenger és az Urál-hegység közt minden altáji népen uralkodó hatalmas Hun-birodalom szervezetére. A keleti hunok királya hűséget fogadott a császárnak s az Ázsia nyugati részeire menekült nyugati hunok királya sem tudta magát húsz évnél tovább tartani a kínai hatalom vazallus- és szövetséges népeinek támadásaival szemben.
Másfél századdal később, mikor nyugaton Róma is eljutott hatalma zenitjére, a kínai császárság hatalmi szervezetének fojtogató ereje az egész hun népet elköltözésre kényszerítette. A Kr. u. II. században az Urál és Volga határolta nyugat-ázsiai síkon alapították meg az új Hun-birodalmat. Marcus Aurelius császár északi hadjárata nyomán ugyanez időben kelt új mozgolódás az észak-európai germánság körében, melynek során az eddigi kisebb explóziók nagy robbanássá fokozódtak. A római támadás után észak és északkelet felé visszaáramló germán törzsek nyomása északon már ellenállhatatlan lökéssé fokozódott s elköltözésre kényszerítette a germánságnak a Keleti-tenger, Odera, Visztula mentén élő és politikailag legszervezettebb gót ágazatát. A gótok, követve a szomszédos germán törzsek egy csoportjától, áttörtek az északról déli irányba húzódó szláv népek szervezetlen tömegén s a III. század elején a Dnyeszter és a Dnyeper mentén a Fekete-tenger partjáig és a Donfolyóig nyomultak.
A világuralomra törő két déli császárság a maga mértéket nem ismerő terjeszkedési vágyával és ellenállást nem tűrő szervezett erejével már a Kr. e. I. század derekán, mint egy gigászi méretű harapófogó két ága ölelte körül az északi népeket. A Kr. u. I. és II. század fordulóján azután ez a harapófogó működni kezdett és szorítása nyomán észak népei egyfelől délkelet, másfelől délnyugat felé áramolva egymásra zúdultak. Előőrseik – a Volgáig hatolt hunok és a Donig nyomult gótok – két nagy katonai hatalom alapítóivá lettek, melyek szomszédos elhelyezkedése nagy összeütközések csíráját hordta magában. Az óriási harapófogó szárai közé szorult népek kelet és nyugat felől megindult áradatainak már csak egy gyenge lökésre volt szükségük, hogy egymásra zúdulva alapjában rendítsék meg a világot s felforgassák a fajok és népek elhelyezkedésében addig minden mozgolódás mellett is megnyilvánuló természetes rendet és evvel új irányba tereljék az európai történet útját. Ez a döntő lökés nem soká váratott magára.
Kína északi határán a IV. század derekán új hatalmas nomád birodalmat alapítottak az avarok s terjeszkedésükkel nyugat felé űzték az Irtisz-folyón és Balkas-tavon [Bajkál-tó] túl lakó népeket. Ezek nyomása a hunokat is megmozdította s őket Európába átszorítva, végleg felborította az európai egyensúlyt. Balambér hun király [nagyfejedelem] 372-ben kelt át a Volgán s a Kaukázusig és Donig mindent birtokba véve, legyőzte és hódolatra kényszerítette a Don és Dnyeszter közt uralkodó keleti gót királyokat. Néhány év múlva már ezek seregével gyarapodva, támadt a Dnyeszter-Al-Duna-Tisza közén élő nyugati gótokra és gepidákra. A küzdelem eldőlte s a nyugati gótok elköltözése után a hun király a Tisza-folyó mellé tette át szállását. Székhelye körül a Tisza két partján elterülő síkságon az uralkodó törzs, a „királyi hunok” népe szállt meg a szövetségre és hódolatra kényszerült markomann, svév, gepida, keleti gót népek közé ékelődve. A többi hun és egyéb rokontörzsek a keleti gótok szomszédságában a Pruttól és Dnyesztertől keletre terjedő síkságon maradtak. A velük együtt lakó népeket és néptöredékeket az egykorú írók összefoglaló néven hunnak nevezik. Ezek népi egyénisége csak a világhódító Attila halála után kezd újra jelentkezni a nyugatiak tudatában. A korábbi politikai kapcsolatból nyilvánvaló, hogy az Európában ismert hun területtel közvetlenül szomszédos nyugat-ázsiai pusztán élő oguz és ogur-török népek s



Hóman Bálint munkái
http://mek.niif.hu/07100/07139/html/0010/0003/0002-362.html[2021. 06. 19. 17:28:38]
ezek között a legnyugatibb onogur-magya-rok is a Hun-birodalom alattvalói voltak. Attila hun király az Obfolyótól és az Aral-tótól az Al-Dunáig, Dráváig, Alpesekig és a Felső-Dunáig terjedő rengeteg Hun-birodalom korlátlan ura volt. Az uralkodás és kormányzás feladatait azonban, más keleti nomád birodalmak fejedelmeihez hasonlóan, ő is megosztotta családja tagjaival. Míg maga a veszedelmes római szomszédhoz közeleső nyugati részeken uralkodott, a Kárpátokon túl eső keleti országrészbe testvérét, majd legidősebb fiát küldte királynak. A birodalom megosztásának hagyományos szokása s a két országrész – Kelet és Nyugat – népe közt támadt és egyre mélyülő szakadék Attila halála után testvérháborúra és a birodalom teljes felbomlására vezetett.
A főhatalmat magának igénylő Ellák keleti hun király – a legidősebb fiú – elbukott a germán szövetséges hadaktól támogatott testvéreivel szemben, de a győzelemből nem ezeknek, hanem a germánoknak lett haszna, kik a diadal után addigi uraik ellen fordultak, maguk vették birtokukba a Kárpátoktól nyugatra eső egész hatalmas országrészt. A második Attila-fi, Dengizik, hunjaival a Dnyeper mögé vonult vissza, innét intézte még másfél évtizedig a birodalom feltámasztására irányuló diplomáciai és katonai vállalkozásait a gótok és a bizánci császárság ellen. A balkáni hadjáraton 469-ben szenvedett katasztrofális veresége és hősi halála után azonban a sok vért vesztett hun nép megszűnt tényező lenni az európai politikában. Attilának legkisebb fia, Irnik, akit a jóslat Priskos [Priszkosz] rhétor szerint a nagy király hatalmának fenntartójául jelölt meg, az Al-Duna mellől a Donhoz költözött vissza népe töredékeivel s az elhanyatlott hun hatalom újjászervezésének meddő munkája helyett más feladatra szentelte erejét. Élére állt a Dnyeper és Volga közé 465-ben megtelepedett ogur népeknek, megalapítójává lett a keletrómai császársággal kezdetben békében élő pontusi Hun-, vagy más néven Bolgár-birodalomnak. Az új hatalmi alakulat vezetése Attila ivadékának, a hun Gyula nemzetségnek kezében volt, de a birodalom népének zöme már nem hun volt. A keleti törökséghez – az oguz vagy türk ágazathoz – tartozó s ennek nyelvét beszélő hunok beleolvadtak, felszívódtak a sokkal nagyobb számú ogurságba: a kuturgur, saragur, onogur népekbe. Ennek a „keverék”, vagyis „bolgár” népnek – melybe a VI. század derekán a perzsa és türk hatalom elől az onogurokhoz menekülő törökfajta szabir töredékek is beleolvadtak – voltak fejedelmei Irnik [Ernak v. Irnek] és utódai, közöttük a VI. század első felében Bizáncban keresztény hitre tért Gorda, vagy Ugorda és a magyar népnevet személynévként viselő testvére: Magyar fejedelem s a félszázadnál tovább tartó avar és türk igát 620-ban lezáró s az ogur népek politikai egységét még egyszer és utoljára helyreállító Kurt vagy Kubrát onogur király, Hérakleiosz bizánci császárnak keresztény hitre tért vendégbarátja és szövetségese.
A magyar nép ősei 465-től 679-ig ennek a hun-bolgár törzs- és népszövetségnek keretében éltek. Kurt halála után azonban fiai elváltak egymástól. Egyikük a saragur bolgárokkal költözött északra és ott a volgai Bolgáriát alapította meg. Isperik [Aszparuh] a kuturgur-bolgárokkal a Dunán átkelve, a balkáni szerbek és a római császárság szomszédságában vetette alapját a dunai bolgár államnak. Batbaján a szabir elemekkel gyarapodott onogur-magyar néppel kénytelen volt az altáji Türk-birodalom bomlása után annak népéből kivált s a Kaszpi-tó, Volga, Kaukázus, Don határolta területen végleg megtelepedett kazárok királyának meghódolni. A hun dinasztiát az uralomban az onogur-magyar törzsek vezérei közül a kazár kagán által időről-időre kijelölt fővezér váltotta fel. Ebben az alávetettségben éltek az onogur-magyarok egészen a IX. század közepéig. Politikai önállóságuk nem volt s kívülről még önálló népi egyéniségük sem volt felismerhető; a bizánci politikusok és írók a Kazárbirodalom népeinek gyűjtőnevén őket is kazárnak vagy türknek nevezték. Egyéni népneveik – az ongur > ungur >ungr- és magyar – csak a IX. század derekán tűnnek fel újra, mikor a hagyomány szerint Attilától és Magyartól, tehát az ősi hun Gyula nemzetségből származó és a gyula főbírói és vezéri méltóságát viselő Álmos vezetése alatt a hanyatló kazár hatalom és annak exponense, a kende vagy kundu fővezéri méltóságát viselő Lebed (Előd) ellen szervezkedni kezdtek s az önálló hadivállalkozások útjára tértek. A végleges felszabadulás azonban csak 885 és 890 közt következett be, amikor a Volgán át Európára zúduló török-fajta besenyők elől néhány törzs népe északra menekült, a Volga- és Jajk-folyók közére, hol Julián domonkosrendi szerzetes közvetlenül a tatárjárás előtt, 1236ban még rátalált ivadékaikra, más hét törzs népe pedig egy hozzácsatlakozott kazár-kabar törzs-zsel együtt nyugatra volt kénytelen menekülni. A Dnyeper–Al-Duna-közi ideiglenes hazában azután a hét törzs – a hét magyarok – vezérei újra jogaiba iktatták az ősi hun származású dinasztiát. A hét vezér az immár nemzetté tömörült magyar nép örökös fejedelmévé választotta Álmos fia Árpádot és ivadékát s az új fejedelem vezérlete alatt foglalta el 895 és 900 közt a Kárpátok hatalmas hegyláncától övezett új hazáját, hol a honfoglaló fejedelem négy századon át uralkodó fiági egyenes utódai alapították meg és növelték nagyhatalmi rangra a magyar királyságot.



Hóman Bálint munkái
http://mek.niif.hu/07100/07139/html/0010/0003/0002-362.html[2021. 06. 19. 17:28:38]
[1] (Első kiadása: Bálint Hóman, Gli Angioini Neapolitani in Ungheria 1290–1403. Roma, 1937. bevezetésében.)
« Jegyzetek KEZDŐLAP MAGYAR KÖZÉPKOR A magyarok eredete és vándorlásai
A székelyek eredete (1921) »



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
« 2. A magyarok eredete és vándorlásai (1937) KEZDŐLAP MAGYAR KÖZÉPKOR
Jegyzetek »
A székelyek eredete (1921)[1]
A középkori krónikás hagyományra támaszkodó magyar történeti irodalomban és az egész magyarság köztudatában századokon át szilárd meggyőződésként élt a székelyek hun eredetének és Attila halála óta folytonos erdélyi birtoklásának hite, mígnem a XVIII. században Fasching Ferenc és Timon Sámuel az ősi hagyomány hitelét kétségbe vonva, a székelyekben királyainktól kitelepített határőröket véltek felismerni. Ez idő óta a székely kérdés valóságos Eris-almája a magyar történetírásnak. Az Attila hunjaitól való közvetlen származást és az erdélyi birtoklás négyszázados folytonosságát jogos szkepszissel bíráló tudósok semmiképpen sem tudnak megegyezni a székelyek eredete, nemzetisége, településük természete és kora tekintetében.
Egyik oldalon Fasching, Timon, a magyar és székely történetet erős faji elfogultsággal, sőt ellenszenvvel vizsgáló Schlözer, Beigni és Schuler, továbbá Jerney, Hunfalvy, Sebestyén, Marczali, Karácsonyi s legújabban Erdélyi László – nyomukban a tudományosság látszatát hajszoló tankönyvírókkal – a székely népnévben foglalkozást jelentő nevet, magukban a székelyekben a XII–XIII. században Magyarország területéről kitelepített jász, kún, besenyő, avar, eszegel-bolgár, kabar vagy magyar eredetű királyi határőröket, favágókat vagy várszolgákat keresnek.
Más részen a székelyek politikai, gazdasági szervezetét és jogi intézményeit alaposabb figyelemre méltató történettudósok – Stilting, Pray, Katona, Benkő, Engel, Fessler, Szalay, Szabó, Orbán Balázs, Nagy János, Pauler, Nagy Géza, Réthy, Tagányi, a porosz Meitzen és az erdélyi szász Connert – ősfoglaló szabad népnek vagy törzsnek tartják az erdélyi székelységet. A nemzetiség, letelepülés kora és a határőrködés kérdésében azonban ők sem tudtak megegyezni. A krónikákban hagyományozott hun származás mellett a X–XI. században Magyarország területéről kivándorló avaroktól, kabaroktól, eszegel-bolgároktól vagy magyaroktól, valamint a Kelet felől behúzódó magyar vagy besenyő törzstől való származtatásnak is akadtak hívői és többen hirdetik közülük a székelyek határőri szolgálatát, népnevüknek határőr jelentését.{1}
A székely kérdés terén uralkodó és az utolsó félszázadban egyre növekvő zavar állandósulásának fő okát abban kell látnunk, hogy Hunfalvy óta a történeti szempontok rovására a nyelviek kerültek az érdeklődés központjába.
Hunfalvynak a székely kérdésben és általában a honfoglalástörténet forrástani és tárgyi kérdéseiben elfoglalt mereven szkeptikus és túlzottan kritikus álláspontja két okra: a német történetírás hatására s a nyelvrokonság és honfoglalástörténet problémáinak kelleténél szorosabb összekapcsolására vezethető vissza. A magyar történet első századaival foglalkozó, de nyelvünket, forrásainkat, történeti kultúránkat és történetírásunk eredményeit egyáltalában nem, vagy csak felületesen és igen kis részben ismerő német tudósok – Schlözer, Gustermann, Büdinger, Rössler, újabban Kaindl – a IX–XI. századi nyugati krónikások egyoldalú és ellenséges felfogására támaszkodva, hazai forrásainkról a legtúlzottabb szkepszissel, történetünkről a legnagyobb ellenszenvvel alkották meg véleményüket. Hunfalvy a magyar-ugor rokonság védelmében vívott tudós küzdelmében nemcsak a török rokonságot hirdető nyelvészekkel, hanem a hagyományos hun származást vitató orthodox nemzeti történetírással is szembekerült. A hun-magyar azonosság hagyományához a hazai forrásoknak, köztük a legominózusabb hamisításoknak – így a Csíki Székely Krónikának – minden betűjéhez mereven ragaszkodó történetírók az ugor rokonság elméletében nemzetellenes merényletet láttak s azt minden nyelvtudományi bizonyítás ellenére ridegen kétségbe vonták. Az ő kritikátlan sovinizmusuktól természetszerűen idegenkedő Hunfalvy – felületesen ismervén középkori történetünket és annak forrásait – a németeknek az ő elméletével összeegyeztethető hiperkritikus ítéleteiben a tárgyilagos és elfogulatlan történeti kritika eredményét vélte felismerni s azokat minden alaposabb bírálat nélkül magáévá tette. Felfogásában megerősítette az az optikai csalódáshoz hasonlítható téves feltevése, mintha a magyar nyelv s a nép nagy tömegének finnugor származása és a hazai krónikákban hagyományozott hun eredet, helyesebben a magyarok és székelyek eredeti hun hagyománya egymással ellentétben volnának. Ebből a



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
téves premisszából kiindulva s a német hiperkritika ítéleteire támaszkodva indítottak ő és követői – Riedl, Marczali, Borovszky, Karácsonyi és mások – irtóhadjáratot minden hazai hagyomány és krónika, elsősorban azonban a hun-hagyomány és Anonymus ellen s ezért mellőzték következetesen a székely kérdés tárgyalásánál a székelység külön népi egyéniségét bizonyító XIII–XIV. századi történeti forrásokat. A megbízhatatlan meséknek bélyegzett krónikák és a félreismert, meg nem értett vagy tudatosan mellőzött okleveles források helyébe a nyelvet állították, mint egyedüli és csalhatatlan emlékét a régi székelység történetének. A nyelvvel összefüggő másodrendű részletkérdések – a népnév, foglalkozás, helynevek stb. – elterelték a figyelmet a dolog lényegéről: az alapvető jog- és gazdaságtörténeti kérdésekről és a székelyek nemzetiségének történeti bizonyítékairól. Még a telepítés kérdésében Hunfalvyékkal szemben álló tudósok – Nagy Géza, Pauler, Thúry – sem tudtak Hunfalvy tekintélyének hatása alól szabadulni s a nyelvi bizonyítékok döntő szerepének elismerésével maguk is hozzájárultak ahhoz, hogy a székelyek eredetének történeti problémája nyelvtudományi kérdéssé alakuljon át.
Mégis meg kell állapítanunk, hogy a magyar történetírás legkiválóbbjai sohasem tagadták meg a történeti források, különösen a jog- és gazdaságtörténeti emlékek irányító fontosságát. Ez magyarázza meg, hogy a telepítési elmélet jobbára filológus és etnográfus hirdetői közt alig akadt vérbeli történettudós. Nevesebb történetíróink – Marczalit és Karácsonyit kivéve – valamennyien az ősfoglalás álláspontján állanak, bár közülük többen elfogadják a székelyek határőri szervezetének s a szorosan vett Magyarország területéről való kitelepülésüknek nyelvi bizonyítékait és kiegyeztetéssel igyekeznek az ellentéteket áthidalni.
A hivatott történettudósoknak állásfoglalása az ősfoglalás mellett, bár hallgatag, de határozott tiltakozást jelent a nyelvnek a többi történeti források rovására érvényesülő kizárólagos uralma ellen. A magyar történettudomány készséggel meghajlik a nyelvtudomány kétségtelenül bizonyított eredményei, a nyelvtudományi tények – így pl. a magyarok finnugor származásának ténye – előtt, de egyoldalú nyelvtudományi hipotézisek kedvéért nem hajlandó feláldozni a hiteles történeti forrásokból bizonyítható történettudományi tényeket, aminő pl. a török hatás és keveredés ténye. Az őstörténet és a honfoglalástörténet problémái s köztük a székely kérdés is történettudományi kérdések, melyek megoldásához felhasználhatjuk és fel is kell használnunk az – ez esetben történeti segédtudományként szereplő – nyelvtudomány eredményeit és magát a nyelvet, mint a többivel egyenrangú történeti forrást, de abba nem nyugodhatunk bele, hogy történeti kérdések megoldásában a történeti források s maga a történettudomány is egy más tudomány segédeszközének, segédtudományának alárendelt szerepét töltsék be, amint hogy a nyelvtudósok sem nyugodnának bele, ha a történészek – mint ez régebben szokás volt nyelvtudományi kérdéseket történeti forrásokból, történeti módszerrel s a nyelvtudománynak csupán segédtudományképpen való felhasználásával akarnának megoldani.
A történet- és nyelvtudomány egyenrangú tudományok, de kölcsönösen egymás segédtudományául is felhasználhatók. Az eredményes együttműködés legfontosabb előfeltétele azonban az, hogy a történeti kérdésekben a nyelvtudomány, a nyelviekben a történettudomány játssza a segédtudomány szerepét. Hunfalvyék ezt az irányító szempontot hagyták figyelmen kívül, midőn az őstörténet és honfoglalástörténet problémáit nyelvtudományi kérdésekként kezelték s a történettudományt a segédtudomány szerepére kárhoztatták. Ez volt az oka súlyos tévedéseiknek s az ezek nyomán honfoglalástörténeti irodalmunkban fél-század óta uralkodó zavarnak.
A zavar eloszlatása felé – ezt minden historikusnak örömmel kell megállapítania – maguk a nyelvtudósok tették meg az első lépéseket. Szinnyei a magyarok eredetéről írt tanulmányában a nyelvtudomány kétségtelen eredményeire támaszkodva, már szakított a Hunfalvy-féle agresszív, történetellenes és túlzó kritika módszerével. Legújabban pedig Melich és Gombocz teljesen a történeti álláspontra helyezkedve, Hunfalvy alapvető forrástani és tárgyi tételeit döntötték meg. A Hunfalvy-iskolával perbeszálló s annakidején a nyelvtudósoktól élesen támadott történetíróknak legteljesebb elégtétele, hogy ma már a nyelvtudósok törnek pálcát Hunfalvynak a túlzott kritika mezébe öltözött, de valóban kritikátlan és egyoldalú ú.n. „történeti” elméletei fölött. A nyelvtudósoktól saját koruk miliőjéből kiragadva, méltatlanul és igazságtalanul lekicsinyelt és megtagadott hazai hagyomány tekintélyének helyreállítása felé a legfontosabb lépést nyelvtudósok tették meg s ugyanakkor szakítva a nyelvtudomány mereven elutasító álláspontjával, elismerték a történetírástól mindenkor vallott török-ugor keveredés történetileg bizonyítható elméletét.
A magyar nyelvtudománynak ez az irányváltoztatása korszakos jelentőségű tudományos esemény. A jövő fejlődés szempontjából elsőrendű fontossággal bír, hogy a végre egyenrangú felekként egymásra talált két testvértudomány



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
munkásai együttes erővel egymást támogatva munkálkodhatnak a magyar történet- és nyelvtudomány alapvető problémáinak tisztázásában.
***
A székely kérdés megoldásának kulcsát a település jogi természetének, a székelyek nemzetiségének és a település korának tisztázásában kell keresnünk. Minden egyéb, így a népnév jelentése, a határőri szolgálat s általában a foglalkozás, életmód, néprajzi szokások és nyelv kérdése is alárendelt jelentőségű a főkérdés szempontjából.
Ősfoglalók vagy királyi telepítvényesek, magyarok vagy idegen nemzetiségűek voltak-e a székelyek és mikor szálltak meg Erdélyben, illetőleg Magyarország területén? E három kérdés tisztázásától függ a megoldás sikere. Ezekre igyekszünk a forrásokból feleletet adni az eddigi kutatás megbízható eredményeinek felhasználásával.
Az első kérdésre a székelység gazdasági, társadalmi és politikai szervezetében és jogi intézményeiben kell a feleletet megtalálnunk.{2}
Az erdélyi székelyek legfőbb központi hatósága a XIII. század óta a székely ispán (az 1235. kétes hitelű oklevél
után először 1280, 1315: comes Siculorum) volt.{3} A székelyek ispánját éppúgy, mint a kunok vagy szászok ispánját, a király nevezte ki rendszerint az előkelő országnagyok sorából. Rangra ő volt Erdélynek a vajda után legelőkelőbb méltóságviselője. Ő volt a székelyeknek a király nevében és megbízásából eljáró legfőbb fellebbezési hatósága és a székely hadak fővezére. Törvénykezési és közigazgatási jogköre azonban nagyon
korlátozott volt; viszonya a székelyekhez a nádor és a kunok,{4} a megyés ispán és a vármegyei nemesek XIII. századi viszonyához hasonló. A közigazgatási és törvénykezési hatalom tulajdonképpeni birtokosa a székely közösség volt.
A XIII. század óta a székely önkormányzat szerve a szék (terra, diocesis, districtus, comitatus, sedes). A székelyek autonóm közigazgatási és törvénykezési jogaikat a szék közösségének (1270: universitas Siculorum de Telegd) gyűlésén (1280: comes ac ceteri Siculi viri providi et honesti in dyocesi Thelegd constituti) és az összes székelyek közösségének (1300 k.: universitas v. communitas Siculorum) gyűlésén (1344: presentibus universitate Siculorum) gyakorolták.{5} A székgyűlés választotta a székely autonómia tisztviselőit: a hadnagyot (1324: maior
exercitus),{6} később a nemzetségi bírák helyébe lépő székbírót (1381: iudex terrestris){7} is. Ez a territoriális természetű önkormányzati szervezet, bár első tekintetre azonosnak látszik az erdélyi szászok szervezetével, melynek szervei hasonlóképpen a székek (comitatus, sedes) voltak, lényegesen különbözött ettől. A szász szervezet tisztán területi jellegével szemben, a székelyeknél éppúgy, mint később a kunoknál, a területi szervezet mellett, azt keresztezve, egy másik, vérségi szervezet működik. A székelység – tekintet nélkül területi hovátartozására – nemekre és ágakra tagozódott és a székek közösségében a nemzetségi tagozódás alapján gyakorolta kötelességeit és élvezte jogait. Ugyanazok a nemek és ágak vérségi jogon több szék önkormányzatában vettek részt. Maros-, Kézdi-, Csík- (Kászon-) és Aranyosszék területén kimutathatólag s valószínűleg a többi széken is ugyanaz a hat nemzetség birtokos, ugyanaz a hat nemzetség a szék önkormányzatának részese.{8}
A Székelyföld jogi természete s vele a székely birtokjog is lényegesen különbözik a szász földétől s általában minden királyi telepítésű földétől, így pl. a várjobbágyokból, királyi telepesekből adományozással és kiváltságolással megnemesített erdélyi, szlavóniai, túrócliptói, szepesi nemesek földjétől is. A székely földön nem volt királyi jog és eredetileg nem volt magánbirtok sem. A magvaszakadt és vagyont vesztett székely birtoka visszaszállt a székely közösségre, mely nem mint királyi adományt, hanem mint nemzetségi közös vagyont birtokolta szállásföldjét (1270 k.: indistincta sine meta perfrui et uti secundum legem et statutum omnium
Siculorum de Telegd).{9} Egyes székely részesülhetett és részesült is királyi adományban, de adománybirtoka mindig egészen más jogi megítélés alá esett, mint a közösség birtokából bírt része. A székely közösség is részesült adományban, de akkor az adománybirtok felvette a székely szállásföld jogi természetét. A kézdi székelyeknek az Aranyos mentén ősfoglalás jogán megszállt rajta (1262–1272 közt: Siculi de Kezd de iuxta Aranias, 1289: Siculi super terra Oronos commorantes).{10} a hódtavi csata után – 1289-ben – adományba kapta IV. Lászlótól a tordai
várnak az ő szállásföldjükkel szomszédos Aranyos nevű földjét.{11} Aranyos várföld ezáltal székely földdé lett, ami alkalmat és módot adott a székelyeknek, hogy az így meggyarapodott területen kialakítsák új, a távoli



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
Kézdiszéktől elszakadó területi szervüket: Aranyosszéket. Hunfalvy, Karácsonyi és követőik ezt az adományt értik és magyarázzák félre, midőn az egész Aranyosszék telepítéséről szólnak s ebből a székelyek telepes voltához érvet kovácsolnak.
Telepítésnek sem a Székelyföld középkori gazdasági és jogi intézményeiben, sem a keleti (besenyő, kun, bolgár, oláh, tatár) és nyugati (szász, vallon, német, olasz) telepítésekről gyakran megemlékező forrásokban nincs semmi nyoma. Ellenkezőleg, számos forrásadat és intézmény bizonyítja a székely birtokszervezetnek és birtokjognak a telepesek birtokszervezetétől és jogától való különbségét, a XI–XII. századi magyar és a XIII. századi kun nemzetségi birtokszervezettel és joggal való rokonságát, sőt azonosságát.{12}
A székelység (1346: Siculitas){13} egyértelmű volt a teljes szabadsággal és egyértékű a magyar nemességgel. A különbség az, hogy székely nemessé a király sem emelhetett senkit. Ennek magyarázatát természetesen nem kereshetjük a székely nemességnek a magyarnál előkelőbb, kiváltságosabb voltában, hanem csupán abban, hogy a székelyeket – mint látni fogjuk – idegen nemzetiségnek tekintették. A Székelyföldön – részben éppen nemzetiségi jellege miatt – a vérségi szervezet hatalma kizárólagos maradt s a királyi jog érvényesülni nem tudott. Magyarországon s Erdély királyi földjén is a király a XI. század eleje óta egyéni birtok adományozásával nemessé tehetett bárkit. Az új adományos nemesek leszármazói idővel a foglaló nemesség módjára és vérségi szervezetének példájára maguk is új nemzetségeket formáltak, sőt a Szent Istvántól megadományozott nemesektől származó nemzetségek a gyökeres nemzetségekkel minden tekintetben azonos jogi elbírálásban részesültek s így voltaképpen a régi magyar vérségi köteléken alapuló gazdasági szervezetnek tagjaivá lettek. Székelyföldön ezt a fejlődést lehetetlenné tette a székelység nemzetiségi jellege. A székely vérségi szervezetben való részesedésre királyi adomány nem, csak a székely származás képesített. Sőt ha székely részesült királyi birtokadományban, ezáltal ő egyénileg tulajdonképpen magyar nemessé lett s adománybirtokát mint magyar nemes élvezte, bár egyébként tagja maradt a székely közösségnek.
A székelyek adója – az ökörsütés, melynek első nyomai 1526-ban tűnnek fel{14} – a kunokéhoz s más idegen elemekéhez hasonlóan a magyar királynak önként hódoló nép védelmi díja, de terhesség tekintetében alig hasonlítható a szászok és más telepesek cenzusához, földbéréhez. Hadjárat idején a székelyek, mint a nemesek, személyesen szálltak hadba s a XIII. században az erdélyi magyar nemesekkel és szászokkal egyetemben részt vesznek az erdélyrészi generalis congregatiókon (1289, 1291, 1322, 1344, 1357: universis nobilibus, Siculis et Saxonibus),{15} sőt 1298-ban a budai országgyűlésen is (universitas nobilium Ungarorum, Siculorum, Saxonum et Cumanorum).{16}
Szabadságuk, jogaik és kiváltságaik annyira kétségen felül álltak, hogy az egész XIII. és XIV. században sohasem gondoltak királyi kiváltságlevél kieszközlésére. Ez a negatívum rendkívüli fontosságú bizonyíték abban a korban, mikor minden királyi adomány következtében kiváltságos népelem – az alsóbb osztályokból felemelkedő várnépek, hospesek, erdélyi és szepesi szászok, besenyők, szlavóniai, erdélyi, túrócliptói nemesek, szepesi tízlándzsások, az egyházak, sőt a várjobbágyi osztályból megszaporodott s az egyéni birtoklás rendszerére áttért egész köznemesség is – szükségesnek tartotta jogainak és kiváltságainak királyi elismertetését. A székelyek éppúgy, mint a XI–XII. századi nemzetségi szervezetben élő magyar nemesség sokkal erősebbnek tartották a maguk ősfoglaláson alapuló szokásjogát, semhogy azt királyi kiváltságlevéllel meggyöngíteni, a kétség árnyékát hozzáférni engedték volna.
A székelyek területi és vérségi szervezetének kereszteződése, a székelység kettős tagozódása és általában a vérségi köteléken nyugvó politikai, társadalmi és gazdasági szervezet a területi szervezetnél későbbi fejlődés eredménye nem lehet. Ez a sajátságos kettős szervezet csupán a területi szervezet újabb kialakulásában s az eredeti vérségi szervezet erejében lelheti magyarázatát. Kétségtelen, hogy a XIII. század óta ismert területi szervezetet a tiszta vérségi – nemzetségi – szervezet előzte meg, mely azonos a magyar nemességnek a XIII. században már bomladozó és a tatárjárás előtt és után a kényszerhelyzet következtében különös kiváltságok mellett, a magyar
királynak hódoló, de minden tekintetben szabad népként befogadott s ősi szervezetét megőrző kun nép{17} XIIIXIV. századi nemzetségi szervezetével. Archaisztikus és a XII–XIII. századi királyi Magyarország szellemével merőben ellentétes jellegéből következik, hogy újabb alakulás nem lehet. A fejlődése teljesen analóg a kunokéval, kik 1279-ben még tiszta vérségi szervezetben élnek, de száz évvel később már kialakul a székelyekéhez hasonló



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
területi szervezetük (kun székek) is, anélkül, hogy a régi nemzetségi tagoltság megszűnne. Királyi telepesek, várnépek s különösen különböző vidékről, különböző időben telepített alacsonyrendű népelemek közt a XII–XIII. században ilyen, a területi szervezet határain áthatoló, azt áttörő vérségi szervezet létre nem jöhetett. Királyi telepesek községeiből fejlődhettek szabad városok; telepesekből, várnépekből, szolgákból lehettek és történeti forrásaink tanúsága szerint lettek is polgárok, nemesek, sőt főurak és főpapok is; mindezek szerezhettek rengeteg kiterjedésű magánbirtokot, értékes kiváltságokat, de nem válhattak oly gazdasági, társadalmi és politikai közösség részesévé, mely a királyi Magyarország gazdasági, társadalmi és politikai szervezetével merőben ellentétes, anakronisztikus vérségi – nemzetségi – köteléken alapult. A székelyek vérségi köteléken alapuló társadalmi és politikai szervezetében kétségtelen cáfolatát kell látnunk a telepítési teóriának s különösen a csodálatos szívóssággal hirdetett, több helyről különböző időben való telepítés elméletének. A területi szervezetet áttörő s azt szinte elhomályosítva érvényesülő nemzetségi szervezet csupán egy zárt tömegben települt nép vagy törzs ősi gazdasági és politikai szervezetének maradványa lehet. A királyi telepítés elmélete jogtörténeti és gazdaságtörténeti abszurdum. Csak az a csodálatos, hogy tudós nyelvészek és etnográfusok, kiknek a székely intézményeket és szervezetet, ha nem is a forrásokból, de legalább Szabó Károly, Tagányi és Connert munkáiból ismerniük kellett volna, arra oly sok felesleges szót vesztegettek.
A területi szervezkedés korát s ezzel együtt a korábban nomád pásztor életmódot folytató székelyek végleges megtelepedését a XIII. századra kell tennünk. Ekkor tűnnek fel egymásután a székely székek (1224, 1252: Siculi terre Sebus [Sepsi]; 1272, 1291, 1307: Siculi de Kezd; 1270, 1279: universitas Siculorum de Telegd; 1280: diocesis Telegd; 1324: Siculi de Chyk; 1331: universitas Siculorum de iuxta Aranyos; 1344: a székely közösség Marosszéken „in Locofori Siculorum” tart gyűlést; 1349: districtus Sebes; 1366: Sedes Sebes){18} és 1322-ben
hallunk először a „hét székely szék”-ről (septem comitatus Siculorum),{19} melyek közül az utolsó – Aranyosszék – csak 1291 és 1322 közt alakult ki, 1291-ben még Kézdiszék része volt (Siculi de Kezd, super terra Aranos residentes).{20} A terminológia ingadozása (terra, diocesis, districtus, comitatus) s végül a szászoknál már a XIV.
század elején általános{21} sedes-ben való megállapodása arra vall, hogy a gazdasági fejlődésben gyökerező, de bizonyára a központi hatalom részéről is sürgetett területi szervezkedés mintájául a szász székek szolgáltak.
A székely területi szervezet – a székrendszer – kialakulása sok tekintetben analóg az anyaországi nemesség territoriális szervezkedésével. A XI. század elején hatalmi szóval életbeléptetett királyi jog Magyarországon sem tudta megtörni a nemzetségi szokásjog erejét s a magyar nemesség csak a XIII. században illeszkedett be a királyság közigazgatási szervezetébe, midőn annak területi szerveiben – a vármegyékben – önkormányzati jogának érvényt tudott szerezni. A lényeges különbség mégis az, hogy a magyar nemesség az új viszonyokhoz mért új formában, a székelység pedig az ősi szervezet formáinak megtartásával kapcsolódott be a területi szervezetbe. Mint az anyaországban, úgy a székelyeknél is a területi szervezet késői kialakulása miatt nincsenek írásos emlékeink a XI–XII. századi szervezetről. A magyar nemesség XI–XII. századi vérségi – nemzetségi szervezetét a nemesi vármegye kialakulása után keletkezett XIII–XIV. századi írásos forrásokból, az ősi székely nemzetségi szervezetet is a területi szervezet korából, a XIII–XV. századból fennmaradt emlékekből kell rekonstruálnunk.
Az erdélyi székelyeken kívül a középkorban nagyobb tömegben, külön ispán hatósága alatt éltek székelyek a Vág mentén, továbbá egyes forrásadatok, helynevek tanúsága szerint Moson, Tolna, Fejér, Szabolcs, ÉK-Bihar megyében és a Temes-Al-Duna közén. Ezek a székelyek lehetnek az erdélyiekkel azonos nép vagy törzs helyi maradványai, de lehetnek az erdélyi székelyek közül kiváltságok mellett kitelepített rajok is. Annyi bizonyos, hogy ezek a nyugati székelyek többnyire – így a Vág-vidéki, mosoni, temes-krassói és a meszesi kapuval kapcsolatba hozható bihar-szabolcsi székelyek – a nyugati határszél besenyőihez hasonlóan határvédelemre hivatott kiváltságos katonáskodó nép, őrök vagy határőrök (eurii, custodes confiniorum, speculatores) voltak. A magyarság és tótság közé ékelt székely telepek természetesen éppúgy nem tudták megőrizni régi szervezetüket, intézményeiket, törzsi vagy faji különállásukat, mint a hasonló helyzetű besenyő, kun vagy más telepek. Még a XIII–XIV. század folyamán jogilag, társadalmilag és etnikailag is teljesen beolvadtak a körülöttük élő népbe. Az ő katonai szereplésükből, határvédelmi kötelezettségükből, jogintézményeikből az erdélyi székelység eredetére és intézményeire következtetnünk éppúgy nem szabad, amint például az árpási besenyők vagy a Nyitra megyei kun telepek intézményeiből nem következethetünk a havasalföldi besenyőségre vagy a Nagykunságra.{22}



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
Az erdélyi szabad székelyekre, mint határszéli népre – akárcsak a XII. században betelepedett szászokra – fontos föladat hárult a magyar királyság keleti határainak gyepűvédelmi rendszerében. Eredetileg azonban ők is csak annyira voltak határőrök, mint az ország gyepűi mentén körben elhelyezkedő s az országból kivezető természetes
hadiutak bejáróit megszállva tartó honfoglaló magyar törzsek népe.{23} Királyi favágók, útkészítők, várszolgák sohasem voltak. A hadjáratokban mint külön hadcsapatot alkotó könnyű lovasok, nyilasok vettek részt.
Mindent összefoglalva megállapíthatjuk, hogy az erdélyi székelység nagyobb zárt tömegben megtelepülő ősfoglaló nép vagy törzs volt. Ők voltak – az adományos birtokosokkal s a királyi vármegyei szervezethez tartozó népelemekből kiemelkedő erdélyi magyar nemességgel, a telepes szászokkal és földesúri joghatóság alatt élő oláh pásztorokkal szemben – Erdély egyedüli honfoglalói.{24}
***
A második kérdésre – a nemzetiség kérdésére – félre nem érthető feleletet adnak XII–XIV. századi forrásaink. A székelyeket először a Bécsi Képes Krónika bővebb szövegének betoldásaiból rekonstruálható XII. századi
Kálmán, II. Béla, II. Gézakori évkönyvi följegyzéseken alapuló – Kálmán-ellenes régi krónika{25} említi. A krónikás szerint az 1116. és 1146. évi cseh, illetőleg osztrák hadjáratban a székelyek és besenyők voltak a magyar
sereg könnyű lovas, nyilas előharcosai.{26} Ez a szereplésük – ismerve a magyarok s általában a török kultúrához tartozó lovas népek egyetemes hadiszokásait – idegen nemzetiségüket bizonyítja. A magyar sereg előcsapatait, mint a hunét, avarét, kunét, tatárét forrásaink tanúsága szerint rendszerint szövetséges vagy hódoló rokonnépek – a X. században kabarok (v.ö. Konstantinus [Konsztantinosz]), a XI–XII. században besenyők, a XIII–XIV. században kunok, tatárok – alkották. Idegen voltukat bizonyítja az is, hogy a magyar krónikás a besenyőkkel együtt és becsmérlően (vilissimi Siculi et Bisseni) említi őket s hogy az egykorú cseh krónikás az 1116-i ütközetben a magyarok hospes előcsapatairól,{27} Freisingeni Ottó 1146-ban a magyar előhadnak két külön (tehát
besenyő és székely) comes vezérlete alatt harcoló íjásszárnyáról beszél.{28} Ez a két adat mindenesetre a vági és mosoni székelyekre vonatkozik.
Az erdélyi székelyek 1210-ben szerepelnek először a bulgáriai hadjáratban, hol Joachim szebeni comes vezérlete alatt besenyők, szászok és oláhok társaságában harcoltak (associatis sibi Saxonibus, Olacis, Siculis et
Bissenis).{29} Ezidő óta a forrásokban igen gyakran találkozunk a székelyek nevével a magyar, besenyő, szász, oláh, kun népnevekkel együtt említve (1213, 1218: Ungari et Siculi, 1222, 1256, 1262: Siculi et Olaci, 1252, 1291: Siculi, Olaci et Saxones, 1289, 1291, 1309, 1322, 1328: Nobiles Ungari, Saxones et Siculi vagy csak Nobiles [t.i. Ungari], Siculi et Saxones, 1298: Nobiles Ungarorum, Siculorum, Saxonum, Cumanorum).{30}
A XII. század elején a Felső-Tisza-vidéki Anonymus és a dunántúli Hun-krónika szerzője egyaránt hun-magyar fajú, de a honfoglaló magyartól mégis különböző, Attila itt maradt hunjaitól származó népnek tartják a székelyt.
A székely névnek ez a más nemzetiségek s a magyarok népnevével kapcsolatos következetes használata, a magyartól való megkülönböztetése és az a körülmény, hogy a XII–XIV. századi forrásaink a székely nevet sohasem említik foglalkozást jelentő nevekkel együtt, kétségtelenül bizonyítja, hogy a magyarság – sőt az idegenek is (v.ö. Cosmast) – legalábbis 1116 óta a székelyt a besenyőhöz, kunhoz, szászhoz, oláhhoz hasonlóan nemzetiségnek, különálló népegyéniségnek tartotta és élesen megkülönböztette mind a magyartól, mind a besenyőtől. Ez a megkülönböztetés még nagyobb súlyt nyer, ha tudjuk, hogy XII–XIII. századi forrásaink a törökfajú, rokon besenyő, úz és kun, később a kun és tatár népet is igen gyakran összetévesztik.{31}
A székely név tehát népnév volt s annak határőrt, favágót, harcost vagy más foglalkozást jelentő nevekkel való azonosítása teljesen önkényes és a történeti forrásokkal ellenkező föltevés. Szabó Károllyal szólva: „a székely nemzeti név ősrégi jelentését éppúgy nem értjük s fölvilágosító adatok hiánya miatt nem is érthetjük, mint ahogy nem értjük a besenyő, kun, kazár és számos más nemzeti név valódi jelentését”.{32}
A források alapján megállapíthatjuk, hogy a székely nép a magyartól (és a besenyőtől is) különböző, de a magyarral rokonnak, azzal együtt hun származásúnak tartott önálló nép vagy törzs volt.



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
Eredeti nemzetisége közelebbi meghatározásához kevés támaszponttal rendelkezünk. Abból, hogy a XII–XIII.
században a magyarral rokon – hunfajú – népnek tartották, bizonyos, hogy sem szláv, sem gepida nem volt.{33} Nem lehetetlen, hogy a magyarhoz hasonlóan finnugor nyelvet beszélt, de valószínűbb, hogy törökfajú és török nyelvű néptöredék volt. Erre vall a hun eredet hagyománya. A hun hagyomány létesítményesei ugyanis az újabb történeti és nyelvtudományi kutatások szerint a hun birodalom uralkodó rétegét alkotó török-hun elem ivadékai a bolgárok, avarok s a magyarok közül valószínűleg a Magyar (Megyer) törzsnek és a kabaroknak (Anonymus kunjai, a Hun-krónikákban Csaba népe) vezető nemzetségei, az Árpádok, Abák (Csaba-monda), Borsok (Csaba
sz[emély]név) – voltak.{34} Bármint álljon is a dolog, a forrásokból teljes bizonyossággal megállapítható, hogy a székelyek igen korán teljesen elmagyarosodtak. A XV. században nyelvük a magyartól már miben sem
különbözött. A székelyföldi és magyarországi helynevek egyezéséből következtetjük,{35} hogy már a XII. században, a székely helységképződések korában is a magyar köznyelvet beszélték. A magyar nyelv elsajátításának, a székelyek megmagyarosodásának korát tehát mindenesetre a X–XI. századra kell tennünk. A nyelvváltoztatásban semmi különöset sem találhatunk, ismerve a török törzsek és népek hajlandóságát az idegen nyelvek elsajátítására és nemcsak a magyar lakosság közé ékelt besenyő, kun, tatár telepek, hanem a teljes törzsi elkülönözöttségben, zárt tömegben élő kabaroknak még a törzsszervezet korában történt s a kunsági kunok XIIIXIV. századi teljes megmagyarosodását. A kabarok és kunok régi nyelvének emléke mindössze néhány jellemző palóc és kun tájszóban s a magyar nyelvbe átadott kölcsönszavakban maradt fenn. A régi székely nyelv emlékét is hasonló speciális tájszavakban és a magyar nyelv idegen elemeiben kell keresnünk. A székelyeknek a magyarokhoz való önkéntes csatlakozását és gyors nyelvi áthasonulásukat eléggé megmagyarázza a magyarokéval azonos nomád török kultúrájuk, a magyar nép hun-török (bolgár) elemeivel való közeli etnikai rokonságuk és
közös hun hagyományuk,{36} a magyar nyelvnek százakra rúgó honfoglalás előtti török kölcsönszava s talán a székelyek nyelvében is feltehető korábbi finnugor hatás.
A székelyek magyar nyelvének egyezése a dunántúli közmagyar nyelvvel és nyelvjárásokkal éppen nem mond ellent a nyelvváltoztatás tényének. Az eredeti magyarnyelvűségük és Dunántúlról való áttelepülésük mellett felhozott érvek legfontosabbjai – a székelyek állítólagos elszigeteltsége s nyelvüknek a dunántúli szláv hatáson való keresztülmenetele – éppen nem állják ki a kritikát. A Székelyföld a középkorban korántsem volt oly elszigetelt a magyarságtól, mint ma. A középkorban sűrű magyar lakosságú vármegyei telepekkel közvetlen
szomszédságban, sőt azoktól többhelyt megszakítva,{37} helyzete semmiben sem különbözött a Mátrától Zemplénig elhelyezkedő kabarok, a Duna-Tisza közén és Tiszántúl egy tömegben, zárt törzsi szervezetben letelepült kunok, vagy a Szamos-menti magyar törzs helyzetétől, melyek szintén azonos nyelvet beszéltek a dunántúliakkal. A dunántúli szláv hatás egyébként is sokkal kisebb volt, mint régebben hitték. A nyelvtudomány legújabb tanításai szerint a magyar nyelvnek már legrégibb szláv elemei sem egy, hanem több szláv nyelvből kerültek a magyarba s ez idegen elemek tekintélyes része bolgár-szláv, tehát nem dunántúli, hanem Tiszavidéki és tiszántúli eredetű.{38} Tekintettel arra, hogy a Székelyfölddel szomszédos tordai sóvidék bolgár fennhatóság alá
tartozását írott források,{39} a Székelyföld szláv lakosságát a helynevek egy része bizonyítani látszik, nem tartjuk valószínűtlennek, hogy némely bolgár-szláv szavak éppen a székelyeknek erősebb bolgár-szláv hatáson keresztülment magyar nyelvéből kerültek át a közmagyarba.
Még kevesebb bizonyító erőt látok a nyelvjárási sajátságokban. Mindaddig, míg a magyar nyelvjárások kialakulása, az egyes sajátságok keletkezési kora és körülményei tekintetében a nyelvtudomány biztos és általánosan elfogadott eredményekhez nem jut, ezt a kérdést teljesen ki kell kapcsolnunk a székely kérdés történeti vizsgálatából. A székely nyelvjárásokkal foglalkozó nyelvészeknek nem az a feladatuk, hogy ingatag feltevésekre, levegőben lógó történeti elméleteket építsenek, hanem hogy a történettudomány megállapításai szerint egy törzsről szakadt székelység nyelvjárásaiban található különbségek és a távoli magyar nyelvjárásokkal való egyezések nyelvészeti magyarázatát igyekezzenek megtalálni. A kutatásnak nem szabad figyelmen kívül hagynia a már ismert és másutt – például a Zala megyei Kerka-menti (Göcsej!) határőrtelepben – talán szintén felismerhető nyugati székely telepeket. E nyugati székelyek – akár az erdélyi székelyekkel azonos nép helyi maradványai, akár Erdélyből kitelepített székelyek – vezethetnek nyomára a nyelvjárásokban és népszokásokban (pl. regős énekekben) található feltűnő rokonság okának.{40}
***



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
Áttérve a harmadik kérdésre, a székelyek erdélyi letelepülésének korát kell meghatároznunk. A nyugati székely telepekre vonatkozó 1116. és 1146. évi adatok alapján mindenekelőtt meg kell állapítanunk, hogy a székely nép a XII. század legelején már hazánkban lakott. Az erdélyi székelyek és a Székelyföld a XIII. század elején tűnnek fel az írott forrásokban (1210, 1213, 1218, 1222, 1224, 1235 stb.). Az egykorú krónikások azonban már ekkor is, mint Erdély ősi lakosairól emlékeznek meg róluk. Ha a krónikások elbeszélését a legszigorúbb szkepszissel
vizsgáljuk is, meg kell állapítanunk, hogy mind a század elején író Anonymus,{41} mind a II. András-kori Hunkrónika már a honfoglaláskor Erdélyben szerepelteti a székelyeket s még Kézai szövege alapján is legkésőbb a honfoglalás idejére kell tennünk a megszállást. A XII. században Erdélybe telepített népről semmiféle XIII. századi hagyomány és krónikás nem állíthatta, hogy a honfoglalás korában Erdélyben lakott, aminthogy sem a besenyőkről, sem a kunsági kunokról, sem a szászokról soha ilyesmit nem is állítottak. A XIII. század elejének a székelyek erdélyi őslakosságára vonatkozó meggyőződését ismerve, az erdélyi megtelepülés időpontját ez alapon a legszigorúbb kritikával – csupán három nemzedéket számítva a betelepülés emlékének teljes elhomályosodására, ami lehetetlen – sem tehetjük későbbre a XII. század elejénél, tehát annál az időpontnál, amikor a Vág-vidéki székelyeket a források legelőször említik.
A magyar honfoglalás után a havasalföldi, moldvai és dél-oroszországi síkságot – az Al-Duna és Don közét – a besenyők harcias törzsei szállták meg, kiket a XI. század végén kezdenek nyugat és dél felé szorítani hatalmasabb fajrokonaik, a keletről az Al-Duna felé húzódó kunok. A X–XII. században jöttek ugyan hazánkba szórványosan bevándorló volgai bolgárok (v.ö. Anonymust Pest bolgár telepeseiről) s talán kazárok és más néptöredékek is, de egész törzsnek vagy népnek beköltözését lehetetlenné tette a Magyarországgal keleti határán közvetlenül szomszédos besenyőknek a Donig terjedő hatalma. Már pedig az erdélyi székelység XII. századi szervezetéből és intézményeiből kétséget kizáróan megállapíthattuk, hogy nagyobb zárt tömegben letelepülő ősfoglaló törzs vagy nép volt. Kelet felől a X–XI. században nagyobb zárt tömegben csak besenyők jöhettek Erdélybe. Ámde forrásaink a székelyeket éppen a besenyőktől (1116, 1146),{42} az erdélyi Székelyföldet a besenyők és oláhok
határszéli erdejétől (1224),{43} a Székelyföldbe ékelt besenyőtelepeket a székely lakta falvaktól (1365, 1421){44} mindig határozottan és világosan megkülönböztetik. A XII–XIII. századi magyarság más-más népnek tartotta a tőle jól ismert besenyőt és székelyt, amiből nyilván következik, hogy a székelyek nem lehettek besenyők s a XXI. században kelet felől nem költözhettek Erdélybe.
Hasonlóképpen le kell számolnunk azzal a feltevéssel, mintha a székelyek a XI. század folyamán Magyarország területéről Erdélybe telepedett kabarok, eszegel-bolgárok vagy más rokon törzs lettek volna. Erdély földje, mint a gyepűelvén és az ország belsejében minden, a honfoglaláskor nemzetségektől meg nem szállt terület – összes forrásaink tanúsága szerint – a királyság alapításakor ipso iure királyi birtokká lett s ott többé ősfoglalás jogán senki meg nem szállhatott. A lakatlan területek birokba vétele és megszállása csak királyi adomány és kiváltság alapján történhetett, aminthogy a Szamos völgyén Doboka és Kolozs megyébe már a X. században lehúzódó foglaló nemzetségeket kivéve, az egész erdélyi nemesség – az anyaországból jött főurak és a várjobbágyokból megnemesített kisbirtokosok egyaránt –, a várnép, a szászok, oláhok és besenyők is mind királyi földön vagy adománybirtokon laktak. A székelyek azonban éppoly ősfoglalók voltak, mint a magyarországi foglaló nemzetségek. Kétségtelen tehát, hogy a királyság megalapításakor már Erdélyben kellett lakniuk.
A székelyek erdélyi településének terminus post quem-jét tehát a X. század végében kell megállapítanunk. Mivel azonban keletről – mint láttuk – a X. század folyamán nem jöhettek, Magyarország területén való megszállásuk legkésőbbi időpontját a magyar honfoglalás idejére kell tennünk.
***
A három főkérdés tisztázása után már csak két eshetőséggel kell számolnunk. A székelység vagy a honfoglaló magyarokkal bejött, vagy már korábban itt lakott rokon, de a tulajdonképpeni magyartól mégis különböző, minden valószínűség szerint törökfajú nép (vagy törzs) volt. Mindkét esetben feltehető a honfoglaláskori, illetőleg honfoglalás előtti erdélyi megszállás és a X. század folyamán Magyarország területéről Erdélybe való átköltözés.
A honfoglalók közül a szorosan vett magyar törzsek nem jöhetnek számba, mivel láttuk, hogy a székelyek a magyartól különböző nép vagy törzs volt. Ha tehát honfoglaláskori betelepülésre gondolunk, a székelyek őseit a magyarokhoz csatlakozó népelemek közt kell keresnünk. Elsősorban természetesen a történetileg ismert kabarokra



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
fordul figyelmünk, annál is inkább, mert a székelyeknek a XIII. századi Hun-krónikában leírt állítólagos ruthéniai
csatlakozása a kabarok etelközi csatlakozására emlékeztet.{45} Nem szabad azonban figyelmen kívül hagynunk, hogy a dunántúli Hun-krónikással szemben a tiszántúli dolgokról jobban értesült Anonymus a Tisza-vidékre teszi a székely csatlakozás helyét s hogy mindkettőnél fennmaradt a kabarok csatlakozásának a székelytől teljesen független emléke. Anonymus szerint Ruthéniában csatlakoztak a magyarokhoz az Aba nem ősei Ed és Edumén [Edömén v. Edömér] és öt vezértársuk vezetése alatt a kunok, kik később a Mátra-alján és a Felső-Tisza-vidéken telepedtek le. A Hun-krónikás szerint Attila fia, Csaba, a hun birodalom bomlása után, mikor a székelyek a Csiglamezőre menekültek, hunjaival Scythiába vándorolt s az ő idegen nőtől származó fiaik, Ed és Edumén, az Aba nem ősei, egész rokonságukkal a magyarokkal együtt tértek vissza Magyarországba. Felemlítendő még, hogy az Anonymus kun vezérei közt szereplő Bors nemzetségében (Miskolc nem) a korai századokban hagyományosnak látszik a Csaba személynév. A XI. századi Őskrónika – bár nem a hét vezér közt – szintén felemlíti a honfoglaló nemzetségek közt az Abákat. A különböző vidéki hagyományon alapuló elbeszélések alapján megállapíthatjuk, hogy a történetünkben már a XI. században szerepet játszó, sőt hazánkban királyt adó Aba nemzetség (Sámuel király, Péter comes) nem volt szorosan véve magyar, hanem a honfoglaló magyarokkal együtt bejött s a Mátra-alján és Felső-Tisza-vidéken zárt tömegben letelepült idegen eredetű törzs legelőkelőbb nemzetsége. A X–XII. században betelepedett besenyőket vagy kunokat nem kereshetünk a mátraalji palócokban,
ismerve az Őskrónikát és az Aba nem XI–XII. századi szereplését és birtokviszonyait.{46} Nem lehet kétségünk afelől, hogy a „kunok”, illetőleg Csaba népének csatlakozásában a kabar csatlakozás emléke maradt fenn és hogy a kabarok ivadékai a XI. század óta folytonosan a Mátra-alján és a Felső-Tisza vidékén laktak s onnét Erdélybe tömegesen sohasem vándoroltak át.
Fennmaradt az a lehetőség, hogy a székely nép egy, a honfoglaló magyarok költözése következtében régi hazájából kihúzódó, vagy pedig Etelközben a magyarokhoz csatlakozott idegen – eszegel-bolgár (?) vagy más – néptöredék, törzs volt. Ezt a feltevést azonban semmiféle forrásadat, sőt legtávolabbi célzás sem támogatja.
Ezzel szemben nyomós érvek szólnak amellett, hogy a székelyek már a magyarok bejövetele előtt Magyarországban, mégpedig későbbi lakóhelyükön, Erdélyben laktak.
A XIII. század első felében írásba foglalt Hun-krónika szerint a székelyek a hun birodalom bomlása után Erdélybe menekültek s ott a Csiglamezőn laktak a magyarok bejöveteléig. Kézai szerint a Csiglamezőn laktak, melyről nem mondja, hogy Erdélyben lett volna s kiemeli, hogy a honfoglaláskor Erdélyben vették ki részüket. Nemcsak Kézai, hanem a bővebb szövegezésű krónikák (Budai, Bécsi Képes Kr. stb.) kissé homályos szövege is – amennyiben az Erdélybe költözésről szóló mondatot („Et cum timerent... ad Erdeel intraverunt”) a hagyományhoz viszonyítva, későbbi betoldásnak tekintjük – megenged oly értelmezést, mintha a székelyek csak a honfoglaláskor költöztek volna Erdélybe a bizonytalan fekvésű magyarországi Csiglamezőről. Viszont a XIII. század elején író Anonymus elbeszéléséből az tűnik ki, hogy e korban a Felső-Tisza-vidéken erdélyi őslakóknak tartották a székelyeket. Anonymus Erdélyből csupán a Szamos völgyét ismeri Kolozsvár vidékéig s ennek meghódítását írja le. A Székelyföldről s általában Erdélyről éppen úgy nem szól, mint a déli és délnyugati Dunántúlról. E két vidéket sem ő, sem forrásai nem ismerték. A székelyek csatlakozásáról írt néhány sorból azonban kétségtelenül kiderül, hogy a székelyeket erdélyi őslakóknak tartotta. Szerinte Árpád vitézeinek a Tiszán Szentes vidékén átkelt és északkeleti irányban a bihari vár felé tartó serege a Kórógyér mellett (Szentes és Szarvas közt) találkozott az elébe jövő s Árpádnak hódoló székelyekkel. Ez elbeszélés megítélésénél döntő tényező Anonymusnak a kútfőkritikusoktól mindig kiemelt kitűnő földrajzi és stratégiai tudása. Kétségtelen, hogy a Tiszántúlt nagyszerűen ismerő s a stratégiai helyzetet mindig alaposan átgondoló Anonymus itt csupán a Maros-völgyön át nyugati, majd a Szárazér és Maros-közti mocsarak mentén északnyugati irányba haladó erdélyi székelyekre gondolhatott. A tudósainktól önkényesen É[szak-] K[elet]-Bihar és Szabolcs vidékén feltételezett székelyeket semmiesetre sem vezette volna ő, a nagy geográfus és stratéga, az ellenséges kazár területen és a Sárrét kiterjedt, járhatatlan ingoványain vagy a bihari őserdőkön keresztül a magyarok elé. Egyébként korábban a Szatmártól és Szabolcstól Békésig terjedő terület meghódításáról szólva sem mulasztotta volna el a székelyeket megemlíteni, ha azokat nem erdélyi, hanem szabolcs-bihari őslakóknak tartotta volna.
Bármint vélekedjünk is krónikáink forrásértékéről, annyi kétségtelenül megállapítható belőlük, hogy a székelyeket a XIII. század elején Magyarországnak a magyar honfoglalást megelőző időbeli, ősi lakóinak és legkésőbb a honfoglaláskor Erdélyben megszállt népnek hitték és tudták. Hogy ez a székelyek hun származásával és a Csaba



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
mondával is egybefolyó hagyomány eredeti hazai néphagyomány, arról kétségünk alig lehet. A krónikáinkat legtúlzottabb kritikával mérő „mondaelemző” és hagyományromboló tudósok sem merték soha e hagyomány hazai eredetét kétségbe vonni s a germán hunmondából vagy máshonnét való kölcsönzését vitatni. Legfeljebb a XIII. századi krónikások meséjének, tudatos ferdítésének igyekeztek feltüntetni. Ez a feltevés azonban sajnálatos történeti tájékozatlanságra, középkori krónikánk viszonyának, keletkezésük körülményeinek és a krónikások gondolatvilágának teljes félreismerésére vall. A Felső-Tiszai hagyományok alapján dolgozó Anonymus és a dunántúli Hun-krónikás egyaránt ismerte a honfoglalástól a XI. század közepéig terjedő XI. századi dunántúli Őskrónikát, melyben azonban a székelyekről nincs szó, de nem ismerték és nem használták forrásul egymás művét. Közel egy időben, egymástól függetlenül, más országrészek hagyományaiból merítve mindketten Attila hunjainak ivadékait, Magyarország őslakóit s Erdélynek honfoglalás előtti vagy legkésőbben honfoglaláskori
foglalóit látják a székelyekben, kikről mindketten csak mellékesen, odavetőleg emlékeznek meg.{47} Hihető-e a véletlennek ez a megdöbbentő találkozása? Mindketten arra a gondolatra jutottak volna, hogy az általuk leírt eseményekkel és személyekkel helyrajzilag, származásilag és okozatilag semminő kapcsolatba sem hozható s tárgyuktól és maguktól a krónikásoktól is egészen távolálló székelyeknek – s különösen a X–XII. században kitelepített székely elnevezésű határőröknek – a honfoglalás előtt itt élő, hun ősöket szerezzenek? Nem is szólva arról, hogy e feltevéssel XIII. századi krónikásainknak az ő szellemüktől és felfogásuktól teljesen idegen, humanista gondolatvilágot tulajdonítanánk, be kell látnunk, hogy a székelyek hun származásának és erdélyi őslakosságának tudatát egy időben, de egymástól távoli vidéken élő krónikásaink csupán a magyar nép hagyományából vehették s tudósainknak ezzel ellentétes állítása a kritikátlan hiperkritika egyik legszomorúbb tévedése.
Ez a XIII. század elején országszerte ismert hagyomány, mint történeti forrás, semmiesetre sem kicsinylendő. Egybevetve a többi történeti forrásokból nyert s azt támogató eredményekkel, fontos bizonyítéka a székelyek honfoglalás előtti erdélyi megtelepülésének s a hun néppel való kapcsolatuknak.
A székelyek erdélyi őslakosságát különösképpen támogatja az a körülmény, hogy – szemben a síkföldön és dombos vidéken, réteken és erdőkben lakó, de a magas hegyvidéket gondosan elkerülő honfoglaló magyarsággal a székelység, mely erdei nép létére is megmaradt harcos, lovas népnek, a sovány, hideg, magas hegyvidékre húzódva élte erdei pásztoréletét és megszállatlanul hagyta a Maros és Küküllők tágas völgyét, később jövő magyaroknak, szászoknak és oláhoknak engedve át a Mezőség, a Királyföld és Barcaság termékenyebb, állattenyésztésre és földmívelésre egyaránt alkalmasabb vidékét. A magyarok honfoglaláskori településének képét
és X–XII. századi kitelepüléseinek irányát ismerve,{48} megállapíthatjuk, hogy a honfoglaláskor vagy a X. században a Maros és Szamos völgyén át Erdélybe települő, vagy Etelközről a havasokon át húzódó magyar vagy rokon törzs semmiesetre sem választotta volna szálláshelyül Székelyföldet. Ottani megtelepülésük okát oly kényszerítő körülményekben kell felismernünk, melyek őket a termékenyebb síkvidék és tágas folyóvölgyek elhagyására késztethették. Számos történeti példa bizonyítja, hogy rideg, sivár hegyvidékek (Balkán, Kaukázus, Pireneusok stb.) a szomszédos népek nyomása elől menekülő néptöredékek, pusztuló vagy szétvert népek maradványainak menedéket nyújtó új hazájává lettek, hol régi életmódjukból kivetkőzve, hegyi lakókká, erdei pásztorokká alakultak át. Minden amellett szól, hogy a települési hely megválasztásának helyes magyarázatát a Hun-krónika adja meg: „a székelyek, mivel féltek, hogy a nyugati nemzetek hirtelen megtámadják őket, Erdélybe költöztek” (Budai Krón).
Az erdélyi megszállás korát ezek szerint a magyar honfoglalást megelőző időre kell tennünk, anélkül azonban, hogy a krónikáknak a székely átköltözést Attila halálával és a hun birodalom bomlásával kapcsolatba hozó elbeszélését elfogadnók. A Székelyföld V. század közepe óta folytonos birtoklásának ellentmond nemcsak az egykorú külföldi források hallgatása, hanem a székelységnek a keresztény származású magyar helynevekből következtethető késői végleges megtelepülése is. Tekintettel arra, hogy a magyar krónikás hagyományban a IX. század utolsó negyedéig hazánkban kimutatható avar néptöredékek emléke nem maradt fenn, hogy a IX. századi nyugati népek szemléletében is összeolvadt a hun és a hunnal legalább részben közel rokon, sőt némely elemeiben azonos avar nép fogalma, s hogy a XIII. századi hun krónika egy emberöltőre teszi (Csaba fiai jönnek be a magyarokkal) a hun birodalom és a magyar honfoglalás közt lefolyt időt, a székelyekben egy az avar birodalomhoz tartozó s ennek bomlása után a IX. században Erdélybe húzódó néptöredéket kell látnunk. Mivel a hagyomány határozottan hun ivadékoknak tartotta őket, minden valószínűség szerint a hunnal azonosnak tartott, s a hun hagyományt őrző törökfajú nép: az avar, bolgár vagy az avar uralom idején hazánk területén történetileg



Hóman Bálint munkái
http://mek.niif.hu/07100/07139/html/0010/0004-363.html[2021. 06. 19. 17:28:49]
kimutatható hun törzsek valamelyikének ivadékai. Amennyiben a nyugati – Vág-vidéki, mosoni és más székely telepeket – nem Erdélyből kitelepített, hanem az erdélyi székelyekhez hasonlóan a IX. század óta ott lakó néptöredéknek tekintjük, csupán a Fertő-tó vidékén még a IX. század utolsó negyedében is történetileg kimutatható avarokra gondolhatunk. E feltevés valószínűségét bizonyítják a fentebb érintett dunántúli-székely nyelvi és etnográfiai kapcsolatok.{49}
A székely név kétségtelenül a népnek – talán éppen az avarnak – saját maga használta nemzeti vagy törzs neve volt, melyet az egykorú bizánci és nyugati krónikások éppúgy nem ismertek, mint a magyarok magyar, a kunok kun nevét.
A történettudomány nem igazolja az Attila halála és birodalma bomlása után Erdélybe költöző s ott ötödfélszáz évig, a hun-magyarok bejöveteléig a hegyek közt elvonultan élő székelyekről szóló ősi hagyományt, de megerősíti, történeti ténnyé emeli a székelység hun hagyományát, az egykor Attila birodalmához, majd a hatalmas avar birodalomhoz tartozó valamelyik hun-török törzstől való származását, a magyar honfoglalástól független, annál korábbi idő óta folytonos, ma már tizenegyszázados erdélyi foglaló birtokosságát, a magyar nép hun-török (bolgár) elemeivel közeli etnikai és az egész magyar néppel való kulturális rokonságát s ennek következtében történt gyors és tökéletes megmagyarosodását.
***
[1] (Első kiadás: Magyar Nyelv, 1921. évf. és A Szabad Lyceum Kiadványai, 1920/21. 33. sz. – Német kiadása: Der Ursprung der Siebenbürger Székler. Ungarische Jahrbücher. II. Berlin, 1922.)
« 2. A magyarok eredete és vándorlásai (1937) KEZDŐLAP MAGYAR KÖZÉPKOR
Jegyzetek »



Hóman Bálint munkái
http://mek.niif.hu/07100/07139/html/0010/0005-365.html[2021. 06. 19. 17:29:01]
« Jegyzetek KEZDŐLAP MAGYAR KÖZÉPKOR
A honfoglaló törzsek megtelepedése (1912) »
A székely eredetkérdéshez (1922)[1]
Az Akadémiai Értesítő 1922. évf. 205–214. lapjain Erdélyi László tagtársunk a székely eredetkérdés megoldásának sarkpontjait ismertetve, az idevágó gazdag irodalomból csupán az én nemrég megjelent kis dolgozatomat (M. Nyelv, 1921.) méltatta említésre s mintegy az abban foglalt fejtegetések cáfolatául adja elő székely elméletét. Nem célom az elmélet cáfolata, mert szubjektív feltevésekkel vitatkozni meddő munka volna. Mivel azonban a t. cikkíró úr félreértette dolgozatom célját és tartalmát s igen rossz véleménnyel van ismereteimről, a tud. Akadémiára tekintettel szükségesnek vélek néhány helyreigazító megjegyzést.
A székely eredetkérdés egész komplexuma mai ismereteinkkel hipotézisek nélkül nem oldható meg, mert tudásunknak határt szab a hiányos forrásanyag. Ennek a meggyőződésemnek adtam kifejezést, midőn említett tanulmányomban különbséget tettem a forrásokkal bizonyított tények és saját szubjektív feltevéseim közt.
A forrásadatok s a középkori székely társadalmi és jogintézmények alapján pozitív bizonyossággal csupán annyit véltem és vélek megállapíthatónak, hogy
1. az erdélyi székelység nagyobb zárt tömegben, ősfoglalás jogán megtelepült szabad nép vagy törzs volt, míg Erdély többi lakosai királyi adományosok vagy telepesek;
2. a székely a magyartól s a középkorban hazánk területén élő többi nemzetiségtől (besenyőtől, kuntól stb.) különböző, de a magyarral rokonnak tartott nép (nemzetiség) volt;
3. a székelység legkésőbb a honfoglaláskor költözött Magyarország területére, s a X–XI. század fordulója előtt telepedett meg Erdélyben.
Mindaz, amit ezen túl állítottam – így az avar, bolgár vagy más hun néptől való származás, a IX. századi Erdélybe település stb. – csak feltevés, a kabar, eszegel vagy más elméletekhez hasonló (bár nézetem szerint helytállóbb) hipotézis, mint azt kifejezetten hangsúlyoztam.
Erdélyi tagtársunk tehát téved, midőn dolgozatom eredményeit összefoglalva, éppen ezekben a szubjektív hipotézisekben keresi a lényeget, nem is szólva arról, hogy én „a magyar honfoglaláskor részben visszatérő” székelyekről mit sem szólok.
A bevezető sorokból úgy látom, Erdélyi rossz néven veszi, hogy az ő korábban megjelent „gondos és lelkes” tanulmányának eredményeit negligáltam. Pedig ez az eljárásom tudatos volt. Sajátságos hadifogoly-várőr elméletét korábbi műveiből, az eszegel-bolgár teóriát, forrásadatait és érveit (bihari Székelyszász, Szászsebes, vági székelyek stb.) Pauler, Nagy Géza, Karácsonyi és mások műveiből régen ismerem. Dolgozatomban mindezek irodalmi cáfolataira utaltam rövid idézetek alakjában. Sajnos, több adatával és állításával nem foglalkozhattam komolyan. A székely várakat említő 1251, 1301. és 1353. évi oklevelek közismert XVIII. századi hamisítványok. (Karácsonyi: Hamis okl. 18., 38. l. és Tört Tár 1908. 30. l.) A székszervezet Zsigmond-kori kialakulását vitató feltevéssel nem foglalkoztam, mert e szervezet létezésére 1224 óta vannak adataink s már 1322-ben együtt szerepel mind a hét szék (septem comitatus Siculorum), csupán elnevezésük volt más (terra, diocesis, districtus, comitatus). Noha a „szék” (sedes) név későn – nem ugyan 1397-ben, hanem már 1366-ban – tűnik fel, maga a szervezet sokkal korábbi. A terminusok ingadozása közismert jelenség a középkorban és nem hiszem, hogy valakinek eszébe jutna pl. a forrásokban civitas, compages civitatis, parochia néven említett vármegyét a comitatustól megkülönböztetni. A XIII. századi székely székek névadó községeit nem kutattam, mert azok nevüket nem községekről, hanem folyókról (Maros-szék, Aranyos-szék, Kászon-szék, Sebös-szék, Kézdi-szék, Orbó-szék), vagy egy-egy földrajzi egységet alkotó nagyobb területről (Csík-szék, Gyergyó-szék) kapták. A jelek



Hóman Bálint munkái
http://mek.niif.hu/07100/07139/html/0010/0005-365.html[2021. 06. 19. 17:29:01]
szerint legősibb Telegd-szék pedig a Telegd nemzetségről vette nevét, melyet a területi szervezet kialakulása után a – szász székek módjára (Szeben-szék, Kőhalom-szék stb.) – székvárosáról vett Udvarhely-szék névvel cserélt fel. Ezen kívül csak a késői alakulású fiú-székek viselnek helyneveket (Miklósvár-szék, Keresztúr-szék.)
Felfogásom, eredményeim és feltevéseim módosítására tisztelt tagtársunk újabb tanulmánya után sem látok semmi okot.
[1] (Első kiadása: Akadémiai Értesítő XXXIV. köt. 405–408. füzet, 184–185. l. 1924.)
« Jegyzetek KEZDŐLAP MAGYAR KÖZÉPKOR
A honfoglaló törzsek megtelepedése (1912) »



Hóman Bálint munkái
http://mek.niif.hu/07100/07139/html/0010/0006-366.html[2021. 06. 19. 17:29:12]
« A székely eredetkérdéshez (1922) KEZDŐLAP MAGYAR KÖZÉPKOR
I. »
A honfoglaló törzsek megtelepedése (1912)[1]
Pauler Gyula ugyane tárgyról negyvenöt esztendővel ezelőtt írt alapvető értekezésében a hipotézisekre alapított történeti művekkel vitatkozva, „egy biztos adatot” értékesebbnek mond „száz bármily éleselméjű kombinációnál”. De hol keressünk és hol találhatunk biztos adatokat a honfoglaló törzsek szállásának földrajzi meghatározásához?
A XI. század csekély számban fennmaradt oklevelei és a X. század írói oly jelentéktelen részleteket tárnak elénk, melyekből az ország képét rekonstruálnunk alig lehetne. Bíborbanszületett Konstantinus [Konsztantinosz] császár néhány értékes megjegyzésén kívül az egykorú írók semmi figyelemreméltót sem jegyeztek fel tárgyunkra vonatkozólag, amiért is oly források használatára vagyunk utalva, melyek értesítéseit csak szigorú kritika alkalmazásával fogadhatjuk el.
A történelem forrásai nem csupán az egykorú írásos emlékek. A krónikás hazai hagyomány mondai elemekkel átmeg átszőtt elbeszélése, a későbbi kor állapotaiból vonható következtetések s a helynevek magyarázata mind felhasználhatók a vitás kérdések megvilágítására. Nem új dolgok ezek. Anonymus óta minden történetírónk használta e forrásokat, csak a legújabb időben volt meg a hajlandóság ezek teljes mellőzésére. A mellőzés nagyon indokolt volt. Íróink legtöbbje nemcsak élt, hanem visszaélt is e forrásokkal és előre megalkotott nézeteit bizonyítandó, ezek egyik értesítését vakon elfogadta, a másikat – céljának megfelelően – elvetette. A mondákból szerencsétlen kézzel gyakran a legkevesebb hitelt érdemlőket válogatták ki tételeik bizonyítására. A XIII. század viszonyait ismerve, azt – egy-két század leforgását oly távoli korszakban semmibe sem véve – áthelyezték a XXI. századba. A helynevekből üres szójátékokat, ügyetlen etimológiákat faragtak.
E kritikátlan eljárás tette kötelességévé a XIX. század hetvenes éveiben író tudósainknak, hogy az őket megelőző kor íróinak műveit mellőzve, mintegy „tabula rasa”-t csinálva, újra fogjanak a vitás kérdések tanulmányozásához. A forráskritika szigorú alkalmazása mihamar az ellenkező véglethez vezetett. Sokan a hazai krónikákat teljesen használhatatlan silány fércmunkáknak minősítették, mások nem méltatták figyelemre a későbbi korviszonyok tanulságait, ismét mások a helynevek magyarázatát nem vették komolyan.
Forrásaink felhasználásánál kellő kritika alkalmazásával a helyes középutat kell eltalálnunk. A kritikát egyrészt az említett források adatainak összevetésével, másrészt annak megállapításával gyakoroljuk, hogy az egyes források mily értesítései fogadhatók el bizonyítékul?
A korunkra XIII–XIV. századi szerkesztésben maradt krónikák honfoglalás-kori része a népies mondaköltészet termékein és családi hagyományokon alapult. Bár e krónikák s különösen a Névtelen jegyző hitele erős támadásokban részesült s újabban – igen tekintélyes oldalról – még családtörténeti értesítéseik fölött is pálcát törtek,{1} mégis – úgy vélem – a krónikáknak hagyományokban és mondákban gyökerező eredete feljogosít, hogy Paulerrel{2} éppen a családi hagyományokon nyugvó részeket tartsuk a legértékesebbeknek és leghitelesebbeknek.
Untig ismert dolog, hogy primitív népek hagyományai mily régi időkre nyúlnak vissza s mennyire megőrzik a száz-kétszáz év előtti ősök és viselt dolgaik emlékét – persze mondai kiszínezéssel. A hagyományok a krónika törzsének keletkezésekor, a XI–XII. században, élénken éltek a családtagok emlékében s messze visszanyúltak a királyság előtti időre, a X. századba. A hagyomány tartotta fenn a pogány kor hőseinek emlékét, kiknek tetteit Szent István még a regősök ajkáról sem szerette hallani.
A mondák sajátsága, hogy bennük a távoli idők elhalványodott emlékei, méltóságnevek, tünemények s más fogalmak megszemélyesítve, emberi alakban jelennek meg. Másik jellemző tulajdonságuk, hogy „kronológiát egyáltalán nem ismernek”. Gyakran két-három emberöltő hőseit kortársakul szerepeltetik, viszont kortársakat



Hóman Bálint munkái
http://mek.niif.hu/07100/07139/html/0010/0006-366.html[2021. 06. 19. 17:29:12]
egymás ősének tüntetnek fel. Ezek s hasonlók meggátolnak abban, hogy a krónikák elbeszélését a maguk egészében történeti igazságul fogadhassuk el.
Elfogadható a krónikák értesítése egy-egy nemzetségnek valamelyik hőstől való leszármazására vonatkozólag,
mert ez rendszerint való hagyományokon alapszik.{3} Az adott pontos genealógiai leszármazás hitelét azonban megingatja, hogy a hős elődöt elbeszélésük folyamán gyakran anakronisztikusan szerepeltetik. A nemzetségi szállásbirtok helyzetére nézve elsőrangú forrás a Krónika. Igen nagy a valószínűsége annak, hogy a XI–XII. században honfoglaláskori szállásföldnek tartott birtokok tényleg azok is voltak.
Anonymus és a Krónika (értve a képes Krónikát, Kézait s a rokon szerkesztéseket) eltéréseinek bírálatánál szemmel tartandó, hogy az újabb forráskritikai tanulmányok a Névtelen hitelét erősen leszállították s hogy a Krónika törzse, mely valószínűleg a XI. század közepén, de semmiesetre sem a XII. század eleje előtt keletkezett, amannál régibb és eredetibb szerkesztés, melyet a XII. század végén élő királyi jegyző már ismert és műve írásánál fel is használt.{4}
A későbbi kor állapotaiból csak a fejlődési és átalakulási folyamatok figyelembevételével vonható következtetés.
Tárgyunknál nagy segítségünkre vannak az újabb nemzetségtörténeti és földrajzi tanulmányok,{5} melyeknek vezetése mellett nagyjából megállapíthatjuk, hogy a XIII. századi nagy birtoktestek közül melyek voltak szállásbirtokok s azok hol terültek el?
A birtoklás nagyon megbízható adatokat nyújt, mert nincs annyi változásnak alávetve, mint például az intézmények, illetve a változások jobban megfigyelhetők. A szerzett birtok többnyire már fekvéséről is megkülönböztethető a szállásföldtől. Segítségünkre lesz némileg az Árpád-kori Magyarország közigazgatási (egyházi és világi) beosztásának képe is, amennyiben a nemzetségi elhelyezkedéssel összefügg.
Legóvatosabban kell bánnunk a helynevek magyarázatával. Az etimologizálás túlhajtása igen könnyen tévedésbe ejthet, de hogy a túlzások elkerülhetők s a helynevek tanúsága a topográfiai történetben mennyire felhasználható,
eklatánsan bizonyítja Karácsonyinak a Szent István-korabeli Magyarország határairól írt értekezése.{6} Elvül kell azonban elfogadnunk, hogy a helynevek tanúságát csak más adatok erősítésére, másodrendű bizonyíték gyanánt használjuk fel.
[1] (Első kiadása: Turul, 1912. évfolyamában.)
« A székely eredetkérdéshez (1922) KEZDŐLAP MAGYAR KÖZÉPKOR
I. »



Hóman Bálint munkái
http://mek.niif.hu/07100/07139/html/0010/0006/0001-367.html[2021. 06. 19. 17:29:24]
« A honfoglaló törzsek megtelepedése (1912) KEZDŐLAP MAGYAR KÖZÉPKOR A honfoglaló törzsek megtelepedése (1912)
II. »
I.
Árpád fejedelemmé választásával a nyolc magyar törzs közt állandóbb szövetség jött létre, melynek legfőbb vezetése az örökös uralkodó kezében összpontosult. Árpád törzse vezető törzzsé lett, a magyarság egységes nemzetté alakult, anélkül azonban, hogy a régi nemzetségi felosztás helyébe más tagoltság lépett volna. A nemzet tagjai az addigi származási elkülönözöttségben maradtak. A törzsek vajdáik vezetése alatt vándorolva, kóborolva folytatták nomád életmódjukat, csak a közös hadivállalatokat intézte az örökös fejedelemmé emelt Árpád.
Bölcs Leó leírása szerint a csata napjáig ágak és nemek szerint szétoszolva tanyáztak.{7} A törzsszervezetben élő pásztornépek életmódját figyelembe véve, a letelepülést csak úgy képzelhetjük el, hogy minden törzs egy-egy – a nomád életmód mellett könnyen előforduló összetűzések elkerülése végett – egymásétól jókora távolságban levő nagyobb területet szállt meg.{8}
A nemzetségek e területen belül ismét külön-külön ütöttek tanyát. Konstantinus szerint a besenyők „nyolc kerülete negyven részre (tessarakonta merh)
oszlik és apróbb fejedelmeik is vannak” (id. h., 117. l.). Ezek alatt a nemzetségek, illetve nemzetségfők értendők. Kapcsolatukat a törzsfő nemzetségének központi elhelyezkedése fejezi ki; amint a törzsek közt is központi helyzetet foglalt el a vezető, fejedelmi törzs. Ha már most a magyarság megtelepedéséről akarunk képet alkotni, külön-külön kell azt a nyolc nagyobb földterületet megjelölnünk, ahol az egyes törzsek megszálltak.
Régibb és újabb történetíróink megegyeznek abban, hogy a magyarság, mint állattenyésztő, pásztor nép, a rónákat és dombos vidékeket szállta meg; a folyók nedvdús, legelőkben bővelkedő, szinte mocsaras vidékét kereste fel
lakóhelyül.{9} Kevésbé vették azonban tekintetbe a magyar törzsek elhelyezkedésének egy másik érdekes sajátságát. Szokása tudósainknak a magyar törzseket a folyamok, mint természetes határok közé szorított területeken lakókat feltüntetni. Ez határozottan téves felfogás. Minden rendelkezésünkre álló adatból az következik, hogy folyó a magyar törzsek közt soha határt nem képezett, természetes határokul csupán erdőségek és hegyek tekinthetők, sőt bizonyos az is, hogy a törzsek előszeretettel telepedtek nagyobb folyóknak mindkét partjára, különösen szigetközök vidékére. Magyarázatát ennek egyik ősfoglalkozásuk, a halászat fontossága adja
meg.{10} A folyó két partjára telepedett törzs biztosította magának ezáltal egyik főfoglalkozásához az alkalmas területet. Hogy ez csakugyan így volt, azt a nagyobb honfoglaló nemzetségek birtoklási viszonyai bizonyítják s
erre látszik mutatni egyes vármegyék fekvése is.{11} A vármegyéknek két partra való kiterjedéséből azt következtethetjük, hogy Szent István a közigazgatási egységek átalakításánál tekintettel volt a régebbi nemzetségi szállások területi kialakulására.{12}
A Krónika és Anonymus két különböző névsorát adják a honfoglaló vezéreknek. A régebbi szerkesztésű Krónika vezérei közül csupán Árpád igazolható történelmileg. Lél és Bulcsú (Vérbulcsú) történeti személyek, de két emberöltővel később, Árpád unokájával egy időben éltek. Szabolcs és Ursur neveit egykorú források nem említik; Kund és Gyula kétségkívül a régi fővezéri (Kende, Kundu) és földbírói (gylasz, dsila) méltóság megszemélyesített képviselői.{13}
Anonymus észrevette a kronologikus tévedéseket s a Krónika hőseinek többnyire apját szerepelteti.{14} A névtelen jegyző e névsorkorrigálással még nagyobb hibába esett. Kihagyta Bulcsút, akiről bizonyosan tudjuk, hogy törzsfő volt. Konstantinus császár személyesen ismerte a nemzet egyik főbíráját, Bulcsú karchaszt, Anonymus mégis az egyszerű vitézek közt említi őt és apját, Bogátot. Ursur, illetve apja, Ousád (Acsád?) szerepel nála is, de a kun vezérek közt. Lélnek és Szabolcsnak az Árpád-család hagyományaiból szerzett őst, amannak apjává Taksony fejedelem unokatestvérét és Lél kortársát, Tast{15} tette meg, emezévé a krónikában Álmos apjaként szereplő



Hóman Bálint munkái
http://mek.niif.hu/07100/07139/html/0010/0006/0001-367.html[2021. 06. 19. 17:29:24]
Elődöt. Többi vezéreit, Hubát és Ondot, családi hagyományokból merítette.
Amit krónikásaink az egyes törzsek letelepedési helyéről mondanak, arról alább, a részleteknél szólunk, itt csak azt emeljük ki, hogy éppen annak a két vidéknek megszállásáról nem emlékeznek meg egy szóval sem, melyeknek lakott voltát az egyetlen erről szóló külföldi kútfő igazolja. Értem ez alatt a Körös-Maros-Duna közét és a Pozsega és Szerém közé eső sík vidéket. Konstantinus császár a magyarok országáról írva, éppen a Temest, Tiszát, Marost és Köröst említi, mint az abban levő folyókat. Másutt azt mondja, hogy a magyarok a Száváig laktak s a horvátokkal a hegyeknél voltak határosak.{16}
***
Legbiztosabban a fejedelmi törzs szálláshelye állapítható meg forrásainkból. A Krónika és Anonymus megegyezőleg írják le Árpád megtelepedését. Nemzetsége a későbbi Fejér vármegye területén, a Duna két partján
és a Csepelen szállt meg.{17} Fejérben és a solti részeken Jutas, Solt, Tas, Taksony, Tevel, Vál helységek{18} Árpád családtagjainak nevét tartották fenn. A Duna két partján folyó Sárvizek közt terült el Árpád nemzetségének birtoka.{19}
Alkalmasabb hely a fejedelmi törzs számára nem is képzelhető. Ha Magyarországnak térképét nézve, a hegyvidéket s Erdélyt képzeletben elvágjuk a többi részektől, a megmaradt területnek éppen szíve a régi kétparti Fejér megye. Egyforma távolságban mindenhonnan, teljesen központi helyzetet foglalt el a törzs, mely az örökös fejedelemség jogánál fogva hivatva volt a nemzet egységét fenntartani s a központi irányítást gyakorolni.
Feltűnő jelenség, hogy éppen egy oly törzs szállását, melyet Anonymus és a Krónika egyazon helyre telepítenek, mindkettő e területre helyezi. Szabolcs, illetve apja, Előd, kiktől a Csák nemzetséget származtatják, Fejér megyében telepedett meg. Ősi birtokuk központjául mindkét forrás Csákvárt jelöli meg.
A Csákok nemzetsége nagy szerepet vitt az Árpádok korában. A XII. században országos hírű ember Anonymus kortársa, Ugrin, ki 1185 és 1204 közt zágrábi és győri püspök, majd esztergomi érsek volt. Egy Csák 1146-ban
ispáni méltóságot viselt s a nemzetség tagjai már a XI. században előkelő szerepet vittek.{20} Ősük, Szabolcs, a honfoglaláskor élte, vagy későbben, nem tudjuk? Annyi kitűnik krónikáinkból, hogy a nemzetségi hagyományok a XII. században honfoglalónak, még pedig a „hét magyar” egyikének tartották. Birtokaik helyzete azonban teljes határozottsággal ellentmond krónikáink értesítésének. Fejér megye területén, egymáshoz közel két törzs letelepedése a magyarok IX–X. századi vándor, pásztor életmódját ismerve, teljességgel elképzelhetetlen. A Csák nemzetség két legősibb, az elődök nevét fenntartó szállásbirtoka, Csákvár és Szabolcs közrefogták Fejérvárat,
Árpád családjának legnevezetesebb birtokát,{21} amiből önként következik, hogy a Csákok nemzetsége Árpád törzséhez tartozott. Lehetett a fejedelmi törzs keretén belül a fejedelem családja után első, legelőkelőbb nemzetség, az uralkodó családdal tán közeli rokonságban volt, de semmiesetre sem a hét törzsfő egyikétől származó nemzetség. Fontos támogatásul szolgál erre nézve az a körülmény is, hogy ősi szállásbirtokaik aránylag
csekély kiterjedésűek voltak{22} és semmiesetre sem elegendők arra, hogy őket egy törzs vezető családjának tartsuk. Gondoljunk csak Árpád mellett az Abák vagy Ajtony ősi birtokainak kiterjedésére! Mindazt, amit a krónikák a magyarok második törzsének megszállásáról mondanak, a Csák nemzetség büszke hagyományain alapuló tévedésnek kell tartanunk.
Hasonlóképpen a mesék országába kell utasítanunk Anonymus állítását, ki még két törzset telepít Fejér megye területére. Szerinte Kund vezér, Kurszán apja, Százhalom táján ütött tanyát s fia ott Kurszánvárát építette. Az elbeszélés ellentmond a Krónikának, amely Kundot a Nyírvidékre telepíti, de előbbi fejtegetésünk is megcáfolja
azt. Ez családi hagyományoknak{23} és Anonymus etimologizáló buzgalmának köszönhető kombináció. Lél helyett Anonymus annak apját, Tast, szerepelteti. Mivel azt a vidéket, melyet a Krónika szerint Lél szállott meg törzsével, Anonymus – családi hagyományok alapján – Hubának juttatta, Lél apjának más szálláshelyről kellett gondoskodnia. Ezért őt Fejér megye Dunáninneni solti részére, a Vajas-patak mellé telepíti le, ahonnét nincs messze az Árpád-házi Tas nevét fenntartó Tas község. Ez a vidék Árpád családjának birtoka volt s itt egy másik törzs szállásbirtokáról szó sem eshetik.



Hóman Bálint munkái
http://mek.niif.hu/07100/07139/html/0010/0006/0001-367.html[2021. 06. 19. 17:29:24]
Nevezetes Anonymusnak ez a téves elbeszélése a kútfők megítélése szempontjából. A Krónika régi nemzeti és családi hagyományok alapján ír és sokkal több igazságot rejt magában, mint a Névtelen, kinél a fejedelmi család hagyományai jobban előtérbe lépnek. Szinte tendenciózusnak látszik, hogy míg az egész ország többi részére csak három magyar törzset (Ond, Huba, Tuhutum) és a kunokat telepíti le, addig a királyi család nemzetségi birtokainak területén négy törzsnek juttat szállást. Mindenesetre a királyi nemzetségben Tasról, Kurszánról fennmaradt hagyományok alapján jutottak ezek a honfoglalásban vezéri szerephez. Kurszán történeti személy volt,
lehetséges, hogy Árpád fia.{24} Anonymus szerzett neki apát a hét vezér közül, még pedig olyat (Kundut), kitől egy régi gyökeres nemzetség, a Kaplyon is származtathatta magát. Anonymus „tendenciózus ferdítése”
semmiképp sem tekinthető tisztán a képzelet szüleményének.{25} Valószínű, hogy az Árpád-család nemzetiségi hagyományai e genealógiákban, más törzsekkel való házasságoknak, leányági leszármazásoknak emlékét tartották fenn.{26}
Névtelenünk teljesen jóhiszeműleg járt el. Megvetve a „parasztok csalfa meséit s a hegedősök csacska énekeit”, királyi jegyző lévén „az irományok bizonyos fejtegetéséből” és a királyi család szóbeli hagyományából merítette anyaga nagy részét.{27}
A fejedelmi törzs szállásától északnyugatra a Kis-Magyar-Alföldet jelöli meg mindkét forrásunk egy törzs szálláshelyéül. A Krónika szerint Lél vezér, kitől a Zoárd nemzetség származik, a csehek kiirtása után Galgóc körül telepedett le. Anonymus részletesebb leírást ad e vidék meghódításáról. Lélt, mint láttuk, Tas fiának tartja s a solti részeken helyezte el. A Garamtól a Vágig terjedő vidék meghódítását ő Huba vezérrel s Árpád nagybátyjának, Huleknek két fiával, Zoárddal és Kadosával végezteti el. Hubától a Szemere nemzetséget származtatja.
A két elbeszélésből az tűnik ki, mintha a magyarok egyik törzse Nyitra vidékén telepedett volna le. Többi forrásaink ezt némileg módosítják. Huba és Lél közt a kapcsolatot Zoárd adja meg s ugyanezzel magyarázható meg Anonymus tévedése, ki Lélt Tas fiának tartotta. A Névtelen Hulek (’Ielec?){28} fiává teszi s így Árpád családjával hozza kapcsolatba Huba vezértársát, Zoárdot, holott a Krónika Léltől származtatja a Zoárd nemzetséget.
A családtörténeti kutatások eredménye szerint a Zoárd vagy Zovárd nemzetség Komárom és Esztergom vármegye törzsökös nemzetségei közé tartozott. Birtokai a Duna két partján terültek el.{29} Ugyancsak Komárom megyében, a Duna mentén feküdt a Becse-Gergely nemzetség birtokaihoz tartozó Lél falu.{30}
A Szemere nemzetség szintén Komárom megyei törzsökös nemzetség volt. Birtokaik zöme – köztük Huba- és Szemere-falvak – a Duna balpartján, a Zsitva-folyó mentén terült el,{31} de Győr megyében is birtokosok voltak. A Győrtől dél-nyugatra eső Szemere-falu a nemzetségből származó Szemerey-család tulajdona volt.{32}
A Hunyadiak-korabeli Magyarország térképén{33} látjuk, hogy Esztergom és Komárom területét a folyó két részre hasítja.{34} Hozzávéve mindehhez azt a történelmileg ismert tényt, hogy a X. század közepén Németországba
vezetett hadjáratok egyik vezére a Lech-mezei vereség után 955-ben kivégzett Lél volt,{35} ami kétségkívül egyik nyugati törzshöz tartozását teszi valószínűvé, bátran állíthatjuk, hogy a hét törzs egyike a Duna két partján, a Csallóköz vidékén telepedett meg, ott, ahol később Esztergom és Komárom vármegyék terültek el. A törzs feje 955 előtt Lél volt, s néki talán előde az a Zoárd (Szalárd), aki 924-ben Olaszországba [Itália] vezetett egy pusztító
hadjáratot.{36} Ebből a törzsből két előkelő nemzetség sarjadzott, melyeknek mindegyike honfoglaló vezért tartott ősének, a Szemere nem hagyománya Hubát, a Zoárdé Lélt. Ez utóbbi valamiféle rokoni kapcsolatba került a fejedelmi családdal, ami a Névtelent, aki a Szemerék hagyományát is ismerte, téves következtetésekre vezette.
A krónika szerint Vér-Bulcsú [Vérbulcsú] vezér törzsével a Balaton mentén ütött tanyát, a későbbi Zala vármegye vidékén. Anonymus Bulcsút – kit Bogát fiának mond – nem tartja a hét vezér egyikének s szállásáról sem emlékezik meg. Az Árpád-törzs szállásföldjét négy törzzsel szépen benépesítette s így nála az egész Dunántúlra nem jutott több telepedő.



Hóman Bálint munkái
http://mek.niif.hu/07100/07139/html/0010/0006/0001-367.html[2021. 06. 19. 17:29:24]
E törzs szálláshelyének megállapítását megkönnyíti az, hogy Bulcsú történeti személy s ő az egyetlen Árpádon s utódain kívül, kit egykorú és hiteles külföldi kútfők alapján is törzsfőnek kell tartanunk. A vezérek korában Bulcsúnál ismertebb magyar ember a külföldön nem volt. 949 körül a bizánci császárnál járt, kivel vendégbarátságot kötött. Ez írta meg róla, hogy ő magyarok karkhásza s apját Kálnak hívták, ki ugyanazt a méltóságot viselte.{37} Későbbi görög és szláv források szerint meg is keresztelkedett, de a nyugati keresztényeket ezután is nyugtalanította betöréseivel.{38} Nevét több német forrás felemlíti s eljutott a távoli Cambrai vidékre
is,{39} míg végre 955-ben Léllel együtt német kézre jutott és felakasztották. Az Anonymusnál említett Bogát, bár nem volt Bulcsú apja, történeti személy, ki 921-ben Dursackal vezetett egy hadjáratot olasz földre s ott Veronát ostromolta.{40}
Bulcsútól származtatta magát egy nemzetség, melyet forrásaink hol Ládnak, hol Vérbulcsúnak neveznek. Birtokai
azon a vidéken terültek el, ahova a Krónika szerint Bulcsú telepedett.{41} Nevezetes tagjai közé tartozott Bulcs csanádi püspök. A helységneveket is segítségül hívva, Kál emlékét a tíz Zala megyei Kál község, fiáét, Bulcsúét Somogy és Zala falvai tartották fenn, míg az Anonymus említette Bogát idetartozását a somogyi Bogát falu
igazolja.{42} A harmadik törzs, melynek fejei a X. században az egyik főbírói (karkhasz) méltóságot viselték, a későbbi Zala, Somogy, Veszprém megyék területén telepedett le. E törzs főnökei nagy szerepet játszottak a X. században, ami elsősorban a geográfiai elhelyezkedés következménye volt, amennyiben a törzs szálláshelye, gócpontja a Német-, Olasz- és Görögország felé vezető hadi utaknak. Bulcsú törzsét uralta a Rába völgyén nyugatra, a Dráva-völgyön Olaszország felé s a valkói síkon, a Száva völgyén Bizánc felé vivő út. A Vérbulcsú (Lád) nemzetség birtokainak aránylag csekély kiterjedése azt bizonyítja, hogy itt birtokvesztésnek, konfiskálásnak kellett történnie, miként az Ajtony jogaival is megtörtént.
***
A negyedik törzs megszállásáról a Dráva és Al-Duna mentén, a későbbi Baranya, Valkó, Pozsega és Bács megyék területén, vajmi keveset tudnak hazai forrásaink. A Krónika egyáltalán nem szól erről, Anonymus is keveset. A Névtelen szerint Bulcsú, Lél és Botond vették be Zágrábot, majd Pozsega és Valkó várát. Ugyanőket szerepelteti a Bolgár-Fejérvár elleni harcban is, amikor a bodrogi részeken adat Árpáddal birtokot Botond apjának, Kulpunnak [Kölpény], kit Árpád nagybátyjának tart. Konstantinus császár szerint a magyarok a Dunántúl, vagyis a Dunától
északra laknak, de „laknak a Dunán innen is a Duna és Száva folyók közt”.{43} Más helyütt azt mondja, hogy „a horvátokkal a hegyeknél határosak”, ami csak a Dráva-Száva közén, Pozsegától nyugatra húzódó hegyes-dombos
vidékre vonatkozhatik.{44} Két nagy gyökeres magyar nemzetség lakott e vidéken. Egyik éppen a Botond nemzetség, melyről igen kevés adatunk maradt. Annyi bizonyos, hogy később Bács és Valkó megyékben laktak. Ugyane vidéken volt Kölpény (ma Kupinova Száva-menti hely), amely Kulpun nevét tartotta fenn.{45} A másik nagy nemzetség a Kán (Keán), melynek ősi birtokai Baranya és Valkó megyékben feküdtek.{46} Ennek a
családnak a hagyományai fenntartották emlékét a hét vezér egyikétől való származásnak,{47} de – mint alább látni fogjuk – későbbi erdélyi szereplésük következtében az Erdélybe helyezett törzsfő, Gyula utódának tartották magukat. Hozzávéve ehhez, hogy a Bács megyei csapatok már a XI. században szerepet játszanak hazánk
történetében,{48} továbbá, hogy az egyik érseki széket Szent István éppen Kalocsára helyezte s hogy az egyike volt a legfontosabb végvidékeknek, azt hiszem, teljes bizonyossággal állíthatjuk, hogy e vidéken telepedett le a magyarok egyik törzse. Központ Baranya vidéke lehetett, amit a megye Dráva-kétparti helyzete is igazol, de kiterjedtek a szállások Bács és Valkó megyék területére is.
***
A Duna-Tisza közén észak felé haladva a Közép-Tisza mellett találjuk az ötödik törzset. A Krónika ezt nem említi, de a Névtelen szerint Qund, kitől a Baár- (vagy Boor)-Kálán nemzetség származik, Csongrád vidékén telepedett meg. A Krónika is nagyon előkelő, ősi nemzetségnek tartja ezt, habár nem is származtatja a hét vezér egyikétől. A nemzetség ősi birtokai e vidéken terültek el a Tisza két partján{49} s később Csongrád vármegye is kétparti
helyzetet foglalt el,{50} ami annál feltűnőbb, mert Bács, Keve és Temes megyék közt a Tisza határt alkotott. A Baár-Kalán nemzetség nagy szerepet játszott hazánk történetében s a Névtelennek kortársa, Kalán pécsi püspök, Horvát-Dalmátország kormányzója, egyike Árpád-kori történetünk legkimagaslóbb alakjainak. A család



Hóman Bálint munkái
http://mek.niif.hu/07100/07139/html/0010/0006/0001-367.html[2021. 06. 19. 17:29:24]
mindenesetre ősi magyar nemzetség volt, birtokai pedig szállásbirtokok, melyek helyzetük szerint valószínűleg törzsnek a központját alkották. Anonymus e pontban oly családi hagyományokon alapuló értesítéssel bővíté a Krónikát, melynek bátran hitelt adhatunk. Eszerint a magyarok egyik törzse a Körös torkolatánál telepedett le a Tisza két partjára, nemzetségei Csongrádon kívül a későbbi Békés, Pest s tán Bodrog megyék területén ütöttek tanyát. Kétségkívül ehhez a törzshöz tartozott a Körös-Berettyó-szögén ősi birtokos Barsa nemzetség is, melyről alább még szólni fogunk.
A Duna-Tisza közén egy hatalmas terület – a későbbi Kis- és Nagy-Kunság s a Jászság – betelepítetlenül maradt. Az alföldi száraz futóhomok, a szikes területek nem voltak alkalmasak halászó, vadászó nép tanyájául. Ez az oka, hogy e részeket csak később, a kun bevándorlók szállták meg.{51}
***
A Tisza kanyarulatához helyezi Krónikánk a hatodik magyar törzset. Urs vezér a Sajó mentén ütött tanyát. Anonymus sokkal részletesebben írja le e vidék megtelepítését. Ruthéniában csatlakozott – szerinte – a magyarokhoz a kunok népe hét vezér alatt. Ezek közül kettőt (Etét és Vajtát) a fejedelmi törzs nemzetségeinek területén helyez el, valószínűleg később letelepedett kun eredetű nemzetségek családi hagyományait értve félre. A többi öt vezért, Ed és Edömér testvéreket, kiktől az Aba nemet származtatja; Ursu-ur [Urs-ur] apját, Ousádot; Böngért, Bors atyját és Ketelt, Oluptulma apját a későbbi Zemplén, Borsod és Újvár (Heves) megyék területén telepíti le. Részletesen leírja az ő foglalásaikat s más kun vitézeknek e vidéken adott földeket. A Krónika az Aba nemzetségről írva, azt szintén Ed és Edömértől, Csabának egy chorozmin [khorezmi] nőtől született fiaitól származtatja. Konstantinus császár szerint a kozároktól [kazár] elszakadt kabarok, mint nyolcadik törzs csatlakoztak a magyarokhoz s három nemre oszolva éltek azokkal együtt. Anonymus kunjaiban s a Krónikának az Abákról szóló értesítésében ennek a kazár-kabar csatlakozásnak halvány reminiszcenciáját kell látnunk. A
kabarok olyanforma elhelyezkedésének, mint Sebestyén gondolja,{52} hogy a határszéleken hosszú vonalba telepíttettek volna le, ellene mond a nemzet törzsekben való továbbélése. A besenyők ilyen letelepítése késői századokból vett helytelen analógia. Ami megtörtént az Árpádházi királyok egységes Magyarországában,
lehetetlen volt a törzsszervezetben élő ősmagyaroknál.{53} A kabarok három neme éppúgy együtt telepedett le, egyazon helyre, mint a többi magyar törzsek.
A Tisza mentén letelepedett kun vezérek utódai közül az Abák hatalmas törzsöke a régi Újvár megyében (Heves, Abaúj, Sáros) birtokolt hatalmas földterületeket. Ezek közül a mátraalji összefüggő, nagy birtoktest volt az ősi szállásbirtok.{54} A nemzetség előkelő voltát illusztrálja az Árpádházzal kötött rokonság, amennyiben Sámuel, a
későbbi király, Szent István nővérét vette a források szerint feleségül.{55} Hogy a Krónika mégsem említi a honfoglaló törzsfők közt, sőt kiemeli idegen eredetüket, világosan bizonyítja a föltevés helyességét, hogy ez ősrégi nemzetség a magyarokhoz csatlakozott kazár néptöredéknek volt vezető nemzetsége. Az Abák birtokai a
Tiszának mindkét partjára kiterjedtek s a régi Szolnok és Újvár megyék is kétparti helyzetet foglaltak el.{56} Ezzel a tiszántúli birtoktesttel határos volt a bihari vidék, ahova Anonymus Mén-Marót kazár birodalmát helyezi.
A Krónika Örse Anonymusnál Ursur – helyes kiejtéssel Örösur – szintén mint kun vezér szerepel. Apjával, Ousáddal, Borsod megyében telepíti le Névtelenünk. Az Örösur nemzetség ősi birtokai tényleg a Sajó és Eger vizek közt területek el.{57} Örös-ur nevét őrzi Sajóörös falu.{58}
Lakott egy harmadik nagy nemzetség is e vidéken, a Miskolc nem. Karácsonyi néhány hely- és személynévből s
magából a nemzetség nevéből következtetve, szláv eredetűnek tartja őket.{59} A helynevek semmit sem mondanak, mert szláv nevű falvak a legmagyarabb nemzetségek birtokai közt is találhatók, viszont a családfán előjövő Csaba, Füle s más nevek a nemzetség magyar voltát éppúgy igazolhatnák. Anonymus szerint Bors kun
vezér utódai bírják Miskolc vidékét{60} s a hagyomány alapján e nemzetséget is ősfoglalónak tarthatjuk. A családfán előforduló Csaba név némi kapcsolatot termet a Krónika útján a Miskolcok és Abák közt.
Mindezekből azt a konklúziót vonhatjuk le, hogy a kabarok törzse a Mátra alján a későbbi Újvár és Borsod megyék vidékén, a Tisza két partjára telepedett le. A Konstantinus említette három nem eső családaiul tán az Abák, Örösurak és Miskolcok tekintendők. A kazár-kabarok utódai a palócok, kik között élt az idegen származás emléke



Hóman Bálint munkái
http://mek.niif.hu/07100/07139/html/0010/0006/0001-367.html[2021. 06. 19. 17:29:24]
s akiket ezért Anonymus a Szent László idején letelepedett kunok szomszédságának hatása alatt kunoknak tartott. Élt ugyan a kazár név emléke is, de ezt idegen s nem a magyarhoz tartozó népnek gondolta.
***
Az ország megszállott területének legkeletibb részére helyezi el a Krónika Kund törzsét. A Nyírség vidékére, a Szamos mellé telepedett le Kund, kitől Kusid és Kupian származtak. Anonymus Kundot beolvasztotta a fejedelmi törzsbe, fiává tette a történelem Kurszánját s mint láttuk, Fejér megyébe telepítette le. Nála Szabolcs, Tas és Tuhutum vezérek hódítják meg a Szamos völgyét s a Nyírt egész a Meszesi kapuig, ahová az ország határát kitűzik. Szabolcs és Tas később másutt, Fejér megyében kapnak földet, de nevüket őrzik Szabolcsvár és Tas Szabolcs megyei községek. Világos, hogy itt Anonymust etimologizáló heve ragadta el s ezért szerepeltette a két vezért ennek a vidéknek meghódításánál. Tuhutumot idetelepíti Névtelenünk a Szamos vidékére, honnan később a Szamos völgyén délre nyomulva Erdélybe, még pedig annak Kolozsvár körüli vidékére jutott. Tuhutumtól származtatja a Gyula-Zsombor (Maglót) nemzetséget s Tuhutum egyik vitézét Agmándnak (Ogmánd) nevezi.
Kund neve a régi fővezéri (Kende) méltóság címét tartotta fenn. Fia Kopján vagy Kaplyon a hasonló nevű
nemzetség névadó őse volt. A Kaplyon nemzetség hatalmas kiterjedésű birtoka a Szamos két partján terület el{61} s a későbbi Szatmár megyét derékban szelte [ketté] a folyó. A Gyula-Zsombor nemzetség birtokai Belső-Szolnok és Doboka, az Agmánd nemé Belső-Szolnok és Kolozs megyékben terültek el.{62}
Ami az erdélyi birtoklást illeti, Tuhutum szereplése Anonymusnál annak emlékét tartotta fenn, hogy az eleinte meg nem szállott Erdély északi vidékeit ez a törzs hódította meg a Szamos völgyén történt előnyomulással. A hódítók, illetve első megszállók közt voltak a magát Tuhutumtól származtató Gyula-, Zsombor- és az Agmánd nemzetség ősei. Előbbieket a Gyula névből következtetve Névtelenünk a Krónika Gyulájával hozta kapcsolatba.
Figyelemreméltó jelenség, hogy a kazár-kabar reminiszcenciákat íróink e vidéken keresik. Már Anonymus is e törzs szomszédságába helyezi Mén-Marót kazár országát. Karácsonyi a kazár nép nevét a Károly helynevekben véli feltalálni, melyek csak ezen a vidéken fordulnak elő.{63} Erdélyi László a Kálmán korabeli mohamedán izmaelitákat tartja a kazárok utódainak{64} s érdekes, hogy a mohamedánok emlékét őrző Böszörmény (muzulmán) helységek Szabolcs és Bihar megyében vannak.{65}
Ezek szerint a Szamos mentén letelepedett törzs a régi, Árpád fejedelemmé választása előtti fővezér népe lett volna. Lebed kendének kazár házasságát említi Konstantinus császár s innét származhatnak a Szatmár, Szabolcs és Bihar megye területére vonatkozó kazár reminiszcenciák. Igen helyesen jegyzi meg Karácsonyi, hogy a beolvadt idegen néptörzsek nevei a helynevekben ott maradtak fenn leginkább, ahol gyéren bár, de előfordult egy-egy telepük s nem a nagy tömegben betelepített területeken. Ez a magyarázata, hogy a kazár-kabarok emlékét nem a kabar eredetű palócság, hanem a velük összeköttetésben állt másik törzs területén, illetve szomszédságában találjuk fel.
Karácsonyi kutatásai szerint az erdélyi püspökség törzsbirtokai Szatmár és Ugocsa megyékben feküdtek s a püspökség hatásköre a Szamos völgyén terjedt Doboka, Kolozs és Torda felé.{66} A kolozsdobokai hódítást Szent
István idejére teszi.{67} A püspökség első székhelyei Tasnád és Kolozsvár lettek volna.{68} Ez a felfogás a Névtelen állítását igazolja, ki Erdély megszállását a Szamos-völgyön át történtnek mondja.
***
Míg a Dunántúl megszállásáról részletes és alapjában helyes tudósítást nyerhetünk hazai forrásainkból, míg a Tisza jobb partjának betelepítését megállapíthatjuk azokból, addig a tiszántúli hatalmas magyar vidékek honfoglaláskori megszállásáról alig találunk bennük értesítést. A Szamos völgyének telepítéséről tudnak csak krónikáink; a Tiszántúl többi részeit elbeszélésükben mellőzik. Láttuk, hogy a kabarok nemzetsége, mely a Sajó-Eger vidékét szállta meg, letelepedett a későbbi Újvár és Szolnok megyék tiszántúli részére is, a Csongrád vidékén tanyát ütött törzshöz tartozott, a Három-Körös egyesülése táján, a későbbi Békés megye területén megszálló Barsa nemzetség s a Baár-Kalánok birtokai is kétparti helyzetet foglaltak el. A későbbi Bihar megye és a Maros-völgy, valamint a



Hóman Bálint munkái
http://mek.niif.hu/07100/07139/html/0010/0006/0001-367.html[2021. 06. 19. 17:29:24]
Maros-Tisza-Duna közének megszállásáról azonban nem szóltunk eddigelé semmit.
Ami Bihar megyét illeti, Anonymus ide helyezi Mén-Marót kazár országát. Ez egyrészt helyrajzi eltolódás, mert a mátraalji kazár-kabarokat a XI. században tőlük délnyugatra telepedett kunokkal azonosította, így a hagyományban fennmaradt kazár emlékek nyomán ezeknek másutt kellett hazát keresnie; másrészt – mint láttuk a Szamos-menti magyar törzs kazár házassági kapcsolatának reminiszcenciája; végül talán magyarázatául akart szolgálni a királyi család hatalmas kiterjedésű bihari birtokainak, ami Mén-Marót leányának Zsolttal kötött házasságával kielégítő magyarázatot nyert. Ezzel szemben a történelmi emlékek arra tanítanak, hogy Bihar vármegye nem tartozott a honfoglaláskor betelepített területekhez. A terepviszonyok nem voltak alkalmasak a magyarok letelepedésére. „Az, hogy Váradtól Révig csupa gyönyörű magyar helynevek találhatók,
elvitázhatatlanul bizonyítja”,{69} hogy e vidéknek nem volt ősi szláv lakossága. Sűrű erdőkkel borított hatalmas térségek terültek el a Körösök vidékén. Az Árpádok nagykiterjedésű birtokai, melyek később jórészt a váradi
székesegyházra és püspökségre szálltak át,{70} csakis úgy juthattak az Árpád-ház kezére, ha itt a királyság szervezésekor törzsökös magyar nemzetségek még nem telepedtek le. A nagy világi birtoktestek oly területeken keletkeznek, melyek nem tartoztak az első szállásföldek közé, hanem már a királyok foglalásai. Különösen az országválasztó közökön jöttek létre ily hatalmas uralmak, bent az ország közepén ily birtoktestek nem keletkeztek, még ősnemzetségek kezén is kevés.{71} Annál feltűnőbb a Bihar megye területén keletkezett két óriási világi
uradalom, a Csákiak birtoka és a később Hunyadi-kézre került debreceni uradalom.{72} Nevezetes, hogy az egész megye területén egy olyan nagyobb, törzsökös nemzetség sincs, mely honfoglaló birtokosnak volna tekinthető.
Karácsonyi hat törzsökös nemzetséget említ,{73} melyek közül az Ákosnak Pest megyében, a Zoárdnak Esztergomban, az idegen eredetű Hont-Pázmánynak Hontban, a Gut-Kelednek Fejér- és Somogyban voltak ősi birtokai. Biharban mindezek bevándorlók, későbbi adományosok. A XIII. század végén feltűnő kis Turoly
nemzetség számba sem jöhet.{1} Így egyedül a Barsa [Borsa] nemzetség ősi foglaló birtokos, de ezeknek szállásbirtoka sem Bihar területén volt. A megye határán, a Berettyó és Körös közén van e nemzetség ősi fészke, ma is egyik hajtása, a Nadányi-család kezén. A Barsa-birtokok túlnyomó része Békés megyéhez tartozik, sőt maga a bihari birtok is hajdan Békés megye területén volt. Békési nemes a XI. század pogány mozgalmaiban vezető
szerepet vivő Vatha úr is. Birtoka a bihar-békési határon fekvő Kórógy falu.{75} A bihari terület gyér népessége volt annak a sajátságos alakulásnak oka, amit a tiszántúli vidék egyházközigazgatási beosztásánál látunk s amiből
régebben a biharváradi püspökség későbbi, Szent László alatti alakulását következtették.{76} A váci püspökség tiszántúli területe s a marosvári (csanádi) püspökség marosontúli része nem okoz zavart, de nem tudták megmagyarázni a Zaránd vármegye területének megfelelő pankotai főesperességnek az egri egyházmegyéhez tartozását. Látjuk pedig, hogy ezt az egri egyházmegye törzsétől a váradi püspökségnek két oly főesperessége, a békési és szeghalmi, választja el, melynek még a XIV. századi tizedjegyzék szerint is csak hat, illetve tíz
plébániájuk ismeretes, szemben a bihari főesperesség 105, a homorógi 49 s a köleséri 40 egyházával.{77} A lassan települő bihari és békési területek csak a XIV. században kezdenek kelet felől benépesedni, Békés megye megszállt része pedig a pogányságnak fészke volt. Szent István a püspökséget a nagy bihari területre, a telepedésre számítva, azért alakította, mert birtokába véve a földterületet, a jövőben épp olyan területe lett ez az országnak, mint a többi volt.
***
Hazai forrásaink az egyik magyar törzset, Gyuláét, Erdély területére telepítik. Ma azonban tudjuk már, hogy Erdély nem tartozott az első szállásföldek közé s így Gyula vezér oda nem telepedhetett. A nyolcadik magyar törzset arra a területre kell helyeznünk, amelyet krónikáink a tárgyalásból kihagytak, de melynek betelepítéséről hiteles kútforrások beszélnek.
Konstantinus császár szerint: „az Al-Dunán túl esik a magyarok lakóhelye, melyet az ott folyó folyamok szerint neveznek. Ezek a folyók a következők: első a Temes, második a Tutész (tán a Béga), a harmadik a Maros, a
negyedik a Körös és ismét más folyó a Tisza.”{78} Ugyanott leírja, hogy a magyarok „kelet felé a bolgárokkal határosak, kiktől elválasztja őket a Duna”; „Turkia (vagyis Magyarország) kezdete táján van Traján császár hídja, s attól háromnapi járásra Belgrád”. Annyira világos a görög császár leírása, hogy ha csak ez a forrás állna rendelkezésünkre, melyről tudjuk, hogy közvetlen hallomásból értesült a magyar viszonyokról, ide a Körös és Al



Hóman Bálint munkái
http://mek.niif.hu/07100/07139/html/0010/0006/0001-367.html[2021. 06. 19. 17:29:24]
Duna közé, a Maros két partjára kellene helyeznünk az egyik magyar törzs szállását. Erre azonban nincs szükségünk, mert a Krónikánál és Anonymusnál régibb hazai forrás adataival támogathatjuk a koronás író elbeszélését. A Gellért-legenda, mely – bár ránk XIII–XIV. századi alakjában maradt – minden valószínűség szerint, Ajtonyról szóló X. fejezete pedig egész bizonyosan a XI. század végén készült és csanádi hagyományokon
alapszik,{79} Szent István csanádi hódítását írja le. Eszerint István idejében Marosvárott egy Viddinben megkeresztelkedett Ajtony nevű hatalmas úr uralkodott, kinek birtoka a Köröstől Erdélyig, Viddinig és Szörényig terjedt. A Krónika egyáltalán nem említi Ajtonyt, Anonymus pedig, ki ismerte a legendát, futólag érintve, [egy] Glád nevű honfoglaláskori Viddinből jött bolgár vezér utódának mondja őt, elfeledve vagy előre nem látva, hogy
elbeszélése későbbi folyamán ugyane Gládot tönkre fogja veretni Zoárddal, Kadocsával és Vajtával.{80} Anonymus elbeszélése a legendán alapszik. Az idegen eredetet egyrészt azért toldta hozzá, mert már elhelyezte a hét magyar törzset és a kunnak nevezett kabarokat s így magyar törzs ide nem jutott, másrészt meg eggyel több diadalt szerzett így Árpád vitézeinek. Hozzájárult ehhez a legenda értesítése a bolgár Viddinben végbement keresztelkedésről. Glád személye épp annyi hitelt érdemel, mint Zobor, Szalán, Mén-Marót, avagy Gyeló.
Konstantinus értesítése a magyarok lakhelyéről teljes bizonyossággal cáfolja Ajtony bolgár voltát, kinek magyar
származása eldöntöttnek tekinthető.{81} Ajtony birtokai – a maguk egész kiterjedésében – Csanádra szálltak s azt látjuk, hogy a Csanád nemzetség Maros-menti földjei a folyó mindkét partjára kiterjednek s hogy az e területen
alakult Marosvár (Csanád) és Arad megyék szintén kétparti helyzetűek.{82} Ajtony emlékét tartotta fenn Arad megyében Ajtonymonostora s Krassóban Ajtony falu neve, nemzetsége – bár fennmaradt – soha jelentős szerepre nem jutott, szinte üldözött nemzetségnek látszik.{83}
« A honfoglaló törzsek megtelepedése (1912) KEZDŐLAP MAGYAR KÖZÉPKOR A honfoglaló törzsek megtelepedése (1912)
II. »



Hóman Bálint munkái
http://mek.niif.hu/07100/07139/html/0010/0006/0002-368.html[2021. 06. 19. 17:29:35]
« I. KEZDŐLAP
MAGYAR KÖZÉPKOR A honfoglaló törzsek megtelepedése (1912)
III. »
II.
Szent István az állam és egyház szervezésekor nem hagyta figyelmen kívül a nemzetségi, illetve törzsi szállások geográfiai helyzetét. Az egyes törzsek szálláshelyének meghatározásánál bizonyítékul használtuk fel a vármegyék kétparti helyzetét. Eljárásunk jogosultságát igazolja a vármegyék e sajátságos alakulásának a többi folyómenti megye egyparti helyzetével való összehasonlítása. Míg egyfelől Pozsony, Hont, Nógrád, Bodrog, Bács és Keve,
másfelől Moson, Győr,{84} Pilis, Tolna, Baranya, Valkó és Szerém megyék közt a Duna, a balparti Szatmár, Szabolcs, Csanád, Torontál, Keve és jobbparti Bereg, Ung, Zemplén, Borsod és Bács vármegyék közt a Tisza határvonalul szolgáltak, addig a törzsszállások helyéül megjelölt területeken Komárom, Esztergom és Fejér megyéket a Duna, Újvár, Szolnok és Csongrádot a Tisza, Baranyát a Dráva, Aradot és Csanádot a Maros, BelsőSzolnokot és Szatmárt a Szamos derékban szeli.{85} A kétparti részek közigazgatási összekapcsolása csupán a
megye területén lakó vezető nemzetségek birtoklási viszonyaiban lelheti magyarázatát.{86} Szent István az új államszervezetben, különösen a megyékben, vezető szerepet szánt és juttatott a királyhű nemzetségfőknek. Ezért a vármegyék szervezésénél tekintettel volt a nemzetségi szállásföldek helyzetére. Eklatáns példa erre Csanád vármegye keletkezése, hol Ajtony elkobzott javait a győztes Csanád adományba kapta s ő lett a birtokai által geográfiai kapcsolatba hozott kétparti Maros vármegye – a későbbi Csanád – ispánja.{87}
Az egyházi és világi közigazgatás Szent István államában szoros kapcsolatban állt egymással. A püspökségek és vármegyék szervezése ugyanazon a területen egy időben történt. A honvédelem, közigazgatás és törvénykezés terén egyaránt jelentős szerepe volt a főpapoknak, kik az ispánokkal karöltve működtek.{88}
Ily körülmények közt érthető, hogy noha a püspökségek szervezésénél és a határok kijelölésénél – a külföldi papok befolyására – a ténylegesnél fejlettebb állapotok vétettek irányadóul, mégis észrevehető a nemzetségek elhelyezkedésének azok területi kialakulására gyakorolt hatása.
Nem számítva a gyér lakosságú, de királyi birtokul lefoglalt s így előreláthatólag betelepítendő bihari területre szervezett s a nemzetiségi vidékeken később alapított nyitrai és zágrábi püspökségeket, kilenc közül hétnek területe – némi módosulással – nagyjában összeesik a törzsek szállásául megjelölt területekkel.{89}
A módosulást főképpen az okozta, hogy a püspökségek szervezésénél – a fejlettebb nyugati viszonyoknak megfelelően – a határok is elég pontosan kijelöltettek s természetes határokul a folyók is fölvétettek.
Az erdélyi püspökség magva (Szatmár, Kraszna és Belső-Szolnok megyék){90} a Kund szálláshelyéül megjelölt terület volt. Az egri, marosvári, pécsi, veszprémi és váci egyházmegyék eredeti területe nagyjából összeesik a kabarok, Ajtony, a Dráva-menti törzs, Bulcsú, illetve a csongrádi részeken megtelepedett törzs szállásával. A kalocsai érsekség központja a fejedelmi törzs szálláshelyén volt, de ennek területe több püspökség közt oszlott meg, aminek oka kétségkívül abban keresendő, hogy az első időben alapított esztergomi és kalocsai érsekségek, valamint a veszprémi és pécsi püspökségek főpapjaival – a keresztény állam szervezésében legbuzgóbb munkatársaival – a király állandó összeköttetésben akart maradni s ezért azok székhelyét a királyi nemzetségi birtokok, elsősorban Fejérvár közelében jelölte ki. A fejedelmi törzs szállásbirtoka felett az egyházi főhatóságot Dunántúl a veszprémi (Fejér vm.), és pécsi (Alsó-Sárköz a tolnai részeken) püspök, a Duna balpartján a kalocsai
érsek (Alsó-Solt) és a váci püspök (Solt északi része és Pest megye) gyakorolták.{91} A Lél törzsének szállásául megjelölt terület nagyobbik – Dunán-inneni – részén az esztergomi főegyházmegye alakult ki. Dunántúl, tán kapcsolatban a Szent István-kori besenyő-telepítésekkel,{92} a győri püspökség szerveztetett.
A nyolc törzs szálláshelyét megállapítva, kétségkívül sajátságos találkozás, hogy mellőzve a török időkben csaknem teljesen kipusztult déli vidéket, a Dráva és Maros mentén tanyázó törzsek lakhelyét, a magyar nyelv mai
{93}



Hóman Bálint munkái
http://mek.niif.hu/07100/07139/html/0010/0006/0002-368.html[2021. 06. 19. 17:29:35]
nyolc nyelvjárásterülete közül hat a többi hat törzs szálláshelyével körülbelül összeesik. A Felső-Tiszai nyelvjárásterület központja Szabolcs és Szatmár megye, Kund törzsének szálláshelye. A palóc nyelvjárás a mátraalji kazár-kabar ivadék nyelve. A dunántúli nyelvjárás – mely Csallóközön már a palócos és tótos nyelvjárásokkal keveredik – a Komárom-Esztergom vidéken letelepedett törzsnek felel meg. A nyugati nyelvjárásterület központja, Göcsej, Bulcsú törzsének szállása volt. Az öző alföldi nyelvjárásterület eredeti virágzási helyét nem az új telepítésű Dráva-vidéken és Szeged környékén, hanem a Sárköz, Solt és Kiskunság nyelvjárás-szigeteiben, a fejedelmi törzs szállásbirtokán kell keresnünk.{94} Végül a Duna-Tisza közi nyelvjárásterület központja éppen Csongrád vidékére esik, melyet egy törzs szálláshelyéül állapíthattunk meg.{95}
Hazánk XII–XIII. századbeli területi viszonyait ismerő tudósaink hosszú ideig azt a téves nézetet vallották, mintha Árpád és Szent István Magyarországa a mai határokat teljesen betöltötte volna. A külföldi és hazai forrásokban egyaránt említett hetvenkét vármegye szervezését a kegyeletes hagyomány első királyunknak tulajdonította s azok területét már a vezérek korában hazánkhoz tartozónak tekintette. A történeti források kritikai vizsgálata megcáfolta ezt a felfogást s ma történetíróink szorgos kutatásai alapján megközelítő pontossággal ismerjük a X. századi Magyarország kiterjedését.{96} Legújabban Karácsonyi János a helynevek vezetése mellett meggyőző
alapossággal állapította meg István országának határait.{97} Lehet, hogy műve a részletekben ittott módosításra szorul, de egészben meghatározta a X. századi Magyarország körvonalait. E kép szerint az észak-nyugati, északi, észak-keleti hegyvidék, a Szamos-völgytől keletre és délre eső Erdély, a szörényi részek, a Dráva-Száva-köz nyugati hegyes-dombos vidéke és a nyugati határon Zala, Vas és Sopron megyéken át húzódó földsáv – a később s még ma is nemzetiségek által lakott vidékek és a Székelyföld – nem tartoztak a honfoglaló magyarok megszállta területhez. A nomád népeknél szokásos országválasztó-közök, „gyepűelvék” voltak ezek, minőket – néha többnapi járóföldre kiterjedőket – találunk a IX–XI. században Dél-Oroszország pusztáin tanyázó besenyők, bolgárok, magyarok, kunok és szomszédaik közt.
A honfoglaló magyarok számukhoz mérten – alig lehettek rabszolgáikkal együtt 500.000-en – rengeteg területet szálltak meg, aminek magyarázatát adja életmódjuk és foglalkozásuk. Egy törzs ellátásához a pusztázó pásztor és vadász életmód mellett óriási földterületekre, hatalmas fűtermő vidékre volt szükség. A hegyes vidékeken kívül
megszállatlanul maradtak a baromtenyésztésre alkalmatlan erdős és a kopár homokos területek.{98} A Duna-Tiszaköz északi része – a későbbi Jászkunság – a bihari nagy erdőség és Erdély lakossága a honfoglalás után igen lassan szaporodott a szomszédos nemzetségek térfoglalásával. A honfoglaló törzsek a folyóvölgyeket, a Duna, Tisza, Szamos, Maros, Dráva és a Balaton vidékén elterülő legelőket szállták meg.
A törzsek elhelyezkedése hadi szempontból bizonyos tervszerűséggel történt. A megszállt terület szívét, a Duna két partján elterülő későbbi Fejér megyét, Pest, Pilis, Veszprém és Tolna megyék szomszédos vidékeivel a fejedelmi törzs foglalta el. Maga az uralkodó nemzetség a kétparti Sárvizek közt elterülő hatalmas földterületen
a „nagy szigeten”{99} – helyezkedett el nagyszámú rabszolgáival s a törzs szegényebb sorsú nemzetségeiből alakult kísérletével. Vele egy irányban, a Közép-Tisza két partján, a későbbi Csongrád, Külső-Szolnok és Békés megye nyugati csúcsában telepedett le egy másik törzs, melynek nemzetségei nagy szerepet játszottak történelmünkben. Innét kerültek ki az idegenellenes, nemzeti reakciós párt vezérei, a királyi hatalom ellen fellázadó békési Vatha és János, Bánk bán és a Barsa nemzetségbeli Kopasz nádor. A Boór nemzetség büszke hagyományai szerint az ő nemzetségi birtokaikon játszódott le a honfoglalás két legnevezetesebb eseménye: az alpári csata és a pusztaszeri gyűlés.
Ezt a két törzset mintegy körülfogta a megszállt terület szélein elhelyezkedő többi hat törzs, melyek mindegyikére a szomszédos országok valamelyikével szemben a honvédelem kötelezettsége hárult. A fejedelmi törzset övezték a Felső-Duna mentén s a Balaton nyugati partjai körül letelepedett, Német- és Olaszországgal szemben az előőrs és előharcos szerepét játszó törzsek, melyeknek vezetői voltak a külföldi forrásokból és a hazai mondából egyaránt ismert Lél és Bulcsú, továbbá a Dráva torkolatánál annak két partján megszállt s a szerbekkel szemben álló{100} harmadik törzs.
Fontos védelmi szerep jutott a Maros mentén megszállt törzsnek az Al-Dunán túl lakó régi bolgár ellenséggel szemben, míg a Szamos mentén tanyázó magyarokra s a Mátra tövén a Tisza két partjára telepedett kazárkabarokra hárult az Erdély, illetve Verecke felől várható besenyő betörések elleni védelem.{101}



Hóman Bálint munkái
http://mek.niif.hu/07100/07139/html/0010/0006/0002-368.html[2021. 06. 19. 17:29:35]
« I. KEZDŐLAP
MAGYAR KÖZÉPKOR A honfoglaló törzsek megtelepedése (1912)
III. »



Hóman Bálint munkái
http://mek.niif.hu/07100/07139/html/0010/0006/0003-369.html[2021. 06. 19. 17:29:47]
« II. KEZDŐLAP
MAGYAR KÖZÉPKOR A honfoglaló törzsek megtelepedése (1912)
IV. »
III.
Forrásainkból megközelítő pontossággal állapítottuk meg a nyolc magyar törzs honfoglaláskori szálláshelyét s itt önkénytelenül felvetődik a kérdés, hogy hazai forrásaink – Anonymus és a Krónika – miért térnek el egymástól és a történelmi tényektől a letelepedés elbeszélése folyamán és tudva ezt az eltérést, miképpen engedhetjük meg magunknak az egymásnak ellentmondó krónikák forrásként való felhasználását?
Tudósaink, kik a honfoglalás és a vezérek korának történetével foglalkoztak, bár igyekeztek, mégsem tudnak teljesen szabadulni attól a téves felfogástól, mely Anonymust, Kézait s a többi krónikást a mai történetírókkal egy szemüvegen nézi. Ennek következménye, hogy vagy elfogadják azoknak sokszor téves értesítéseit is, vagy felismerve az elbeszélés tévedéseit s ellentmondásait, tudatos ferdítőknek, sőt érdekből hazudóknak tartják őket.
Sebestyén Gyuláé az érdem, hogy nemcsak felismerte a hazai krónikások elbeszélésében a mondai elemek túlnyomóságát, hanem összefüggő képet is adott a magyar honfoglalás mondáinak keletkezéséről, tartalmáról és feldolgozásairól.{102} Művében nagy szerepe jutott a mondakeletkezés leírásánál saját avar-kabar-székely
elméletének, melyet – főképp az újabb kutatások után{103} – nagyon megrendültnek kell tartanunk, mégis egészben igen nagy szolgálatot tett a honfoglaláskor kutatóinak. Sebestyén ismerte fel hazai krónikáinknak azt a sajátságát, hogy a bennük fenntartott mondai elemekben nem az egységes magyar mondaköltészet maradványait kell keresnünk, hanem bizonyos, kisebb körzetekben létrejött mondák irodalmi feldolgozását.{104}
A Krónikák és Anonymus elbeszélésének összevetéséből az tűnik ki, hogy a XII. században voltak ugyan az egész nemzet tudatában élő mondák az őshazáról, a honfoglalásról, a hét vezérről és a vezérek korában véghezvitt haditettekről, de ezek különböző vidékek helyi és családi hagyományaival keveredve, más-más alakban kerültek Anonymus művébe és a krónikákba. Ezek a helyi kapcsolatok térítették el a krónikások elbeszélését egymástól és a történelmi valóságtól.
A Krónika határozottan dunántúli hagyományokon alapszik.{105} A hét vezér közül részletesebben háromról szól, kik közül Árpád és Szabolcs dunántúli telepedők, Gyula Kézai szerint előbb Dunántúlra (Pannóniába) költözött s csak később lakott az erdélyi részeken, a többi krónika (Képes Kr., Budai Kr. stb.) pedig a Baranya megyei Kánokkal, az „öreg Gyula nemzetségével” hozza őt kapcsolatba. Két vezérnek csak szálláshelyét és leszármazóit, kettőnek csak szállását említi. E négy közül Lél ivadéka – a Zoárd nemzetség – ősi birtokos volt Komárom és Esztergom megyék dunántúli vidékein s Vérbulcsú a Balaton mellett szállt meg. Az öt dunántúli vezérrel szemben a Dunától keletre eső hatalmas területre csak két törzset helyez el. Pár szóval említi, hogy Kund, kitől Kusid és Kupian – a Kaplyon nemzetség őse – származtak, a Nyírségben és Ursur a Sajó mentén ütött tanyát. A honfoglalás a Dunántúl[on] fejeződik be Szvatopluk legyőzésével. A vezérek-korabeli kalandozások leírásánál a két nyugati törzs főnökének, Lélnek, Bulcsúnak és a Dráva-vidéki Botondnak tetteivel foglalkozik. Legfényesebb bizonyíték azonban erre az indigenák névsora a Képes Krónikában, melyben csupán dunántúli nemzetségek ősei vannak felsorolva. A Héderek, Hahót-Buzádok, Jákok, Győrök, Becse-Gergelyek, Gut-Keledek, Rátótok és Hermányok
ősi birtokai egytől-egyig a Dunántúl területek el.{106} Egyedüli köztük a Hont-Pázmány nem, kik Hont megyében birtokosok, de az ő őseik – mint a somogyi Koppány legyőzői – éltek a dunántúli nép emlékében.
A Krónika naiv módon, néphagyományokon nyugvó elbeszélésével szemben Anonymus műve öntudatos, komoly történetírói munka, melynek szerzője „a királyok és nemesek származásrendit” ígéri bevezető beszédében barátjának. A fejedelmi család hagyományai, Árpád személye nála jobban előtérbe lépnek. Az első hét fejezet, amelyekben az őshazát, Álmos választását, a kivándorlást írja le, a fejedelem Csepel-szigeti megszállásáról szóló fejezet s általában az egész művön végigvonuló hang elárulja, hogy írója udvari ember volt, a királyi család házi hagyományait ismerte és ezeket műve írásánál felhasználta. Említettük már, hogy a hét magyar törzs közül négyet a fejedelem törzsének szállásföldjére, egyet a Felső-Duna, egyet a Közép-Tisza vidékére helyez el, viszont a



Hóman Bálint munkái
http://mek.niif.hu/07100/07139/html/0010/0006/0003-369.html[2021. 06. 19. 17:29:47]
Dunántúl többi részére s – az Erdélybe helyezett Tuhutumon kívül – az egész tiszántúli vidékre egy törzsfőt sem telepít. Tévednénk azonban, ha Anonymust csupán a királyi család hagyományai alapján dolgozó krónikásnak tartanánk. Művének csak keretét adja meg Álmos és Árpád s az ő családjukkal törzsi kapcsolatban élő többi szereplő vitézek története. A munka gerincét más, Felső-Tisza-vidéki hagyományokon alapuló elbeszélés alkotja. Anonymus a honfoglalás történetét akarta megírni, de csak a Felső-Tisza-vidék meghódítását írja le részletesen. A Gesta Hungarorum 57 fejezete közül 30 evvel foglalkozik. A bevezető hét fejezet után – nem számítva a 33–37. fejezeteket – a 8–40-ig terjedő rész az egri egyházmegye területének és az azzal szomszédos részeknek
meghódítását adja elő. Anonymus felhasználta a Krónika ősforrását,{107} de kibővítette azt helyi hagyományokból merített értesüléseivel. A kunoknak nevezett kazár-kabarok letelepedésének részletes leírása, az Ungtól Alpárig terjedő vidék pontos ismerete, a kazár név fenntartása, az ország eredeti határának a Meszesig terjedése, Erdélynek a Szamos-völgyön át történt s eredetileg csak Kolozs és Doboka vidékére kiterjedő meghódítása mindmind csak azt bizonyítják, hogy Anonymus Felső-Tisza-menti hagyományok alapján dolgozott. Több etimológia (Hungár-Hungvár, Szabolcs, Tasvásárhely, Bors-Borsod, Zerelmu-Szerencs stb.) helyi keletkezésűnek tűnik fel és a vidék pontos ismeretére mutat. A Tiszántúl[on], Erdélyen kívül, csupán Velek Zaránd megyei megszállását említi. Nem feltűnő-e, hogy Zaránd vármegye egyházközigazgatásilag az egri egyházmegyéhez tartozott, Velek dux pedig – ki a honfoglaló ivadékának tartotta magát – 1225-ben a Borsod megyei Miskolc nembeli Borsnak volt apósa?{108} Alpár, hol a honfoglalás döntő ütközete folyt le, eredetileg nem Csongrádhoz, hanem Szolnok
megyéhez{109} tartozott, Szolnok megye joghatósága felett pedig a váci és egri püspökök osztoztak. A Krónikából ismert és ott a dunántúli Szvatoplukkal kapcsolatos fehér ló mondát kiszínezve és kibővítve a Tisza vidékére helyezi át. Az Alpár várában lakó bolgár Szalán [Zalán] veszi át nála Szvatopluk szerepét s a XIII. század végén élt dunántúli hunkrónikásnál Szvatopluk apjaként szereplő és Veszprémben lakó Marótot az egri püspökséggel határos Biharország kazár fejedelmévé teszi s ennek unokájává a honfoglaláskori Mén-Marótot.
A névtelen jegyző krónikájának törzse Felső-Tisza-vidéki, egri egyházmegyei hagyományokon alapszik s így nagyon indokoltnak látszik az a régi vélemény, mely őt egri papnak vagy innen származónak tartja.{110}
Az uralkodó környezetében élő királyi jegyző elbeszélését az Árpád-ház családi hagyományaiból alkotott keretbe illesztette. Betoldotta a 41–43. és 53–56. fejezetekben a szájhagyományból és a Krónika ősforrásából az ő korában már közismert dunántúli Bulcsú-, Lél-, Botond-mondakört. A (Baár-) Kalán nemzetség ősének, Oundnak Alpár körüli birtoklása, az egri egyházmegye területének szomszédsága által a munka gerincét alkotó Felső-tiszai mondakörhöz tartozik.
A 33–37. fejezetben Anonymus a Felső-Duna balpartján Nyitráig elterülő föld meghódítását adja elő Huba, Zoárd és Kadocsa által. A hódításban a főszerep Hubáé, akitől a Szemere nemzetség származtatja magát. Ez a részletesebb leírás – mely Huba vezérről szól, kit más forrásaink egyáltalán nem ismernek – kétségtelenül bizonyítja, hogy Anonymus a Szemere nemzetség családi hagyományait jól ismerte, tehát a nemzetséggel valamiféle összeköttetésben volt. Ez a tény önkénytelenül is eszünkbe juttatja III. Béla egyik híres kancellárját, akit Anonymusszal azonosnak tarthatunk. Nem kívánok e kérdés taglalásába bocsátkozni s az amúgy is egész könyvtárt tevő Anonymus-irodalmat gyarapítani, csak röviden felsorolom az okokat, miért tarthatjuk inkább Katapánt vagy egy az ő környezetéhez tartozó papot a Névtelennek, mint Adorjánt.
Eldöntöttnek tekinthető ma már Anonymus kora. Mátyás Flórián végleg megállapította, hogy írónk III. Béla jegyzője volt. Az érveket Sebestyén újakkal megszerezve, döntőleg csoportosította s még az írás idejét is – az
1202–1204. évekre – igyekezett megállapítani.{111} A személyre nézve Sebestyén megállapította, hogy pap és magyar volt. III. Béla kancellistái közül – szerinte – három jöhet tekintetbe, Kalán pécsi, Adorján erdélyi és
Katapán egri püspök.{112} Dares Phrygius hatása francia főiskola végzésére mutat s erre vall a magyar nevek franciás írása is Anonymusnál. Adorján mellett azért dönt Sebestény, mert ennek párizsi tanulásáról bizonyos adata van, továbbá az állítólagos erdélyi vonatkozások miatt. Ezzel szemben Katapán szerzőségét elveti, mert ő az első igaz kancellár, a magyar királyi kancellária tulajdonképpeni megalapítója, szervezője, nem nevezné magát egyszerűen néhai Béla király nótáriusának.
Az érvek éppen nem döntők. Adorjánról biztosan tudjuk, hogy külföldön tanult, de ez nem cáfolja azt, hogy Katapán is járhatott a párizsi vagy más külföldi iskolába. Sőt sok valószínűség szól amellett, hogy ily kiváló



Hóman Bálint munkái
http://mek.niif.hu/07100/07139/html/0010/0006/0003-369.html[2021. 06. 19. 17:29:47]
egyéniség, amilyennek a kancellária szervezőjének kellett lennie, külföldön szerezte magasabb kiképeztetését. A franciás ortográfia nem föltétlenül bizonyítja a párizsi iskolázást, csak a francia kultúra hatását. III. Béla udvara élénk összeköttetésben volt Franciaországgal. Gondoljunk csak arra, hogy Béla mindkétszer francia hercegnőt vett feleségül, kik francia lovagokat, papokat is hoztak magukkal az udvarba. A francia cisztercitákat is III. Béla
telepítette hazánkba,{113} többek közt 1190-ben Pásztóra, az egri egyházmegye központját alkotó Újvár megyébe. Ezek társaságában a francia kultúra hatása érezhető volt a királyi udvarban, de egyúttal azt is valószínűvé teszi, s erre történeti adataink is vannak, hogy a magyar papok ez időben a párizsi főiskolát keresték fel, nem az olaszországiakat. Ha tehát, mint valószínű, Katapán is külföldön képezte ki magát, ez jóformán teljes bizonyossággal Párizsban történt. Viszont Adorján erdélyi püspöksége nemhogy támogatná, de inkább cáfolja szerzőségét. Bizony, mint erdélyi püspök, jobban ismerhette Erdélyt a Gesta Hungarorum szerzőjénél, ki csak Erdély északi részéről tesz említést.
Ezzel szemben határozottan Katapánra fordítja figyelmünket az egri egyházmegye területének a minuciózus pontosságig való ismerete, a helyi vonatkozások tömege s az odavaló családok hagyományinak nagy mértékben való felhasználása s az a körülmény, hogy a munka zöme éppen e vidék meghódításának története. Feltűnő, hogy Névtelenünk csupán egy olyan nemzetséget említ fel, a Szemerét, mely a fejedelmi törzzsel vagy az egri
egyházmegyei, Felső-Tiszai mondakörrel kapcsolatban nem áll.{114} Éppen a Szemere nemzetség hagyományainak ismerete ad újabb támpontot a szerzőség bizonyítására. Katapán püspök a Katapán vagy Koppán nemzetség sarja volt, melynek ősi birtokai Komárom vármegyében terültek el és a Szemerékkel szomszédos birtokosok voltak.{115}
Az is feltűnő, hogy míg a felsorolt nemzetségek máshol fekvő birtokaival nem igen foglalkozik, addig felemlíti, hogy Komáromot Ketel kun vezér kapta. Mindenesetre komáromi hagyományokon alapszik ez, mert a Ketelpataknál fekvő ősi birtokot Anonymus szerint csak I. András idejéig bírák ennek ivadékai. S íme 1244-ben
Komárom megyében szerepel Katapán (Koppán) nembeli Kethel,{116} ami arra mutat, hogy éppen Katapán családja származtatja magát Keletről. Ami Sebestyénnek azt az érvét illeti, hogy Katapán nem nevezte volna magát nótáriusnak, arra áll ugyanaz, amit Sebestyén Adorjánról mond, ki szintén kancellár volt.{117} Végül, hogy semmit el ne felejtsünk, Katapán éppúgy Imre híve volt, mint Adorján,{118} hiszen III. Béla halála után még két évig állt Imre kancelláriája élén,{119} amikor egri püspökké lett s 1216-ig viselte e méltóságot.
Mindezekből azonban figyelembe véve az író nótárius s nem kancellár címét, valamint azt az újabban ismét
hangoztatott véleményt, hogy az Anonymus P dictusa egy P kezdőbetűs névvel egyértékű siglát rejt,{120} csak azt a következtetést vonjuk le, hogy a Névtelen jegyző Katapán egri püspök környezetében keresendő s haza nem ő maga volt, egyike lehetett az ő kancellársága alatt működött nótáriusoknak.{121}
Krónikásaink a különböző vidékek helyi hagyományai alapján átformálódott mondákat írták le, ami szükségessé teszi a szigorú kritika alkalmazását, viszont ez teszi lehetővé, hogy a néha egymással ellentmondásba kerülő krónikákat forrásul felhasználhatjuk. Éppúgy, mint a Csanád megyei hagyományokon alapuló Gellért-legenda elsőrendű forrás Ajtony marosvári birtoklására nézve, a Krónika írója és Anonymus ősi hagyományokon nyugvó elbeszélését tartották fenn azon vidékek történetének, melyeknek mondáit ismerték, ahol éltek s amelynek családjaival összeköttetésben voltak.{122}
« II. KEZDŐLAP
MAGYAR KÖZÉPKOR A honfoglaló törzsek megtelepedése (1912)
IV. »



Hóman Bálint munkái
http://mek.niif.hu/07100/07139/html/0010/0006/0004-36a.html[2021. 06. 19. 17:29:58]
« III. KEZDŐLAP
MAGYAR KÖZÉPKOR A honfoglaló törzsek megtelepedése (1912)
Jegyzetek »
IV.
Hazai forrásaink – Anonymus és a Krónika egyaránt – Erdély területére telepítenek egy törzset, melynek vezérei közt, a X. század folyamán több Gyula nevűt említenek. Ezek közül az utolsónak Szent István törte meg hatalmát. Mivel az újabb történeti kutatások eredményei szerint Erdély nem tartozott a honfoglalásban megszállt területek közé és miután a nyolc törzs valószínű szálláshelyét forrásainkból megállapítottuk, felmerül a kérdés: történeti alak volt-e a krónikák Gyula vezére s ha igen, melyik törzs főnökének kell tartanunk?
Kézai Simon szerint a honfoglaló hét vezér egyike Gyula volt, aki „miután a többiekkel Pannóniába költözött, később az erdélyi részeken lakott”. Szent Istvánról mondja ugyancsak Kézai, hogy „miután Koppány vezért megölte s anyai nagybátyját, Gyulát, feleségével és két fiával Erdélyből Magyarországba hozta s Erdélyt Magyarországhoz csatolta, ezután Keánnal, a bolgárok és szlávok fejedelmével hadakozott, kit legyőzvén, kincseiből a boldogságos szűz székesfejérvári egyházát, melyet ő alapított, nem mulasztá el gazdagítani”.
A Képes Krónika megegyezik a Kézaival, de bővebben írja le az eseményeket: „A harmadik vezér Gyula volt, kitől Gyula, László fia, származik. Ez a Gyula nagy és hatalmas vezér vala, ki Erdélyben vadászat közben egy nagy várost talált, melyet még hajdan a rómaiak építettek vala. És vala egy Sarolt nevezetű gyönyörű leánya, kiről a környékbeli fejedelmek sokáig beszélgetnek vala; kit is Géza vezér Beliud tanácsából és segélyével, ki Kulán földjét bírja vala, törvényes feleségül vett. Ennek a Beliudnek Kulán saját leányát adta nőül, hogy testvére Keán ellen harcoljon s Kulán halála után földjét Beliud örökölte. Végre, midőn Gyula a Pannóniában lakozó magyarokat bosszantotta és sokféleképpen háborgatta, Szent István király Pannóniába hurcolta, de nem ezt a Gyula kapitányt, hanem utána a harmadikat.” Később a 37. fejezetben: „Szent István király továbbá, miután Istentől a királyi felség koronáját elnyerte, híres és nyereséges háborút folytatott Gyula nevezetű anyai nagybátyja ellen, ki akkor az egész Erdélyország kormányát bírja vala. Urunk születésének ezerkettedik esztendejében ugyanis Szent István király elfogá Gyula vezért feleségével és két fiával együtt s Magyarországba küldé. Ezt pedig azért tette, minthogy Szent István király által gyakorta megintetve sem Krisztus hitére nem tért, sem a magyarok háborgatásával föl nem hagyott. Igen széles és gazdag országát pedig egészen a magyar királysághoz kapcsolta. Ezt az országot magyarul Erdőelőnek hívják, melyet sok folyóvíz öntöz, melyek fövenyében aranyat szednek s
azon föld aranya a legjobb.”{123} A következő (38.) fejezetben írja, hogy „azután seregét a bolgárok és szlávok fejedelme Keán ellen indítá, mely népek a természet által igen megerősített fekvésű helyeken laknak, holott is az említett fejedelmet sok fáradsággal és harci izzadással végre nagy bajjal legyőzé s megölé és megbecsülhetetlen sok kincset nyere, különösen aranyban, gyöngyökben és drágakövekben.” „Ezzel a roppant kinccsel azután Szent István király nagyon meggazdagodván, a székesfehérvári egyházat, melyet maga alapított vala ... bőven megajándékozá.” Szól ezután a fejérvári egyházról s végül: „és mivel azon Gyula (?) pénze gonoszul gyűlt vala, azért égett le gyakorta az egyház”.
A Névtelen jegyző szerint a hét vezér egyike volt „Tuhutum, Horka apja, Gyula (Geula) és Zumbor nagyapja, kiktől a Moglout nemzetség származik”. Tuhutum a Nyírség vidékén telepedett le s a Meszesi kapunál az országhatárt kijelölve, gyepűket emeltetett. Itt hallott az erdőelői föld jóságáról s ezért Ogmánd vitéz kémkedése után a Szamos-menti várában székelő Gelou oláh fejedelem ellen indult, azt legyőzte. A föld lakói Tuhutumot urukká választották és „azon helyen, melyet Eskuleunek hívnak, hitöket eskűvel erősíték”. „Tuhutum pedig nemzette Horkát, Horka nemzette Geulát és Zumbort, Geula nemzett két leányt, kiknek egyikét Karoldunak, a másikat Saroltunak hívják vala és Sarolt volt István szent király anyja. Zumbor pedig nemzette a kisebb Geulát, Bua és Bukna atyját, kinek idejében a szent király, István meghódította az erdőelvi földet; magát Geulát kötözve Magyarországba hozta s egész élte folytán tömlöcben tartotta, mivel a hitben gyenge vala s kereszténnyé lenni
nem akara és sokat ellenére tett István szent királynak, jóllehet anyjának vérségéből való volt.”{124} Keánról Anonymus is tudott, de megtette őt a honfoglaláskori Szalán vezér ősének, ki Duna-Tisza közi bolgárok és szlávok fölött uralkodott. Tud ezenkívül István hadjáratáról az Al-Duna menti Ajtony bolgár fejedelem ellen.



Hóman Bálint munkái
http://mek.niif.hu/07100/07139/html/0010/0006/0004-36a.html[2021. 06. 19. 17:29:58]
A két elbeszélés összevetéséből kitűnik, hogy azok közös forrásból szerezték értesítésüket. Mellőzve mindazt, ami Anonymusnál és a Krónikában önálló, megállapíthatjuk, hogy a kettő közös, XI. századi ősforrásában Gyula egész
történetének csak igen csekély része lehetett meg. Megvoltak az őskrónikában (Gesta vetera Hungarorum){125} a következő részek:
1. A honfoglaló vezérek egyike Gyula volt;
2. Szent István hadat vezetett anyai nagybátyja, Gyula ellen, kit két fiával együtt legyőzött;
3. Gyula legyőzetése után István hadat viselt a bolgárok fejedelme (Keán! Anonymusnál: Ajtony) ellen és azt megverte.
A XI. században székely telepekkel benépesített és nyugati vidékein vármegyei szervezetet nyert Erdély a XIIXIII. század folyamán némileg önálló – az anyaországtól helyi kormányzattal szétválasztott – tartomány volt.{126}
A királyi család hagyományaiban a XII. században még élt annak emléke, hogy Erdély nyugati része Szent István alatt került szorosabb kapcsolatba Magyarországgal.{127}
Az őskrónika szűkszavú feljegyzése semmi támpontot sem nyújtott arra nézve, hogy Gyula országrésze hol terült el. Nagyon természetes, hogy későbbi krónikásaink éppen ezt a különálló területet tartották olyannak, hol Gyula a központi hatalomtól független uralmat alapíthatott.
A Felső-Tisza-vidéki hagyományok alapján dolgozó Anonymus tartotta fenn emlékét annak, hogy a honfoglaláskor őseink nem szállták meg Erdélyt, hogy az országhatár először a Meszesi kapunál volt s hogy csak később nyomultak be a Szamos völgyén át Belső-Szolnok, Doboka és Kolozs megyék későbbi területére. A
Gyula-Zsombor nemzetség, mely magát egy testvérpártól, Gyulától és Zsombortól származtatta,{128} a Szamos mentén volt birtokos; ősi szállásföldjei – köztük az Anonymus elbeszélésében nagy szerephez jutott Esküllő – a Szamos-völgyön, Doboka és Belső-Szolnok megyében terültek el.{129} Az Agmánd nemzetség Kolozs és Belső
Szolnok megyék egyedüli törzsökös nemzetsége volt.{130} Névtelenünk ismerte e két család hagyományait, melyek szerint az ő őseik voltak a Szamos-völgyön át Erdély megszállói. Mi sem természetesebb, mint hogy az előtte fekvő XI. századi szűkszavú ősforrásnak a honfoglaló Gyula vezérről s Szent István nagybátyjáról, a másik Gyuláról szóló elbeszélését a névhasonlóság alapján összekapcsolta a Gyula-Zsomborok Erdély megszállását fenntartó helyi és családi hagyományaival.
A XIII. század második felében keletkezett újabb Krónikának, az összes korunkra maradt változatok ősének{131} írója nem ismerte Anonymus művét s az abban fennmaradt hagyományokat. Gyuláról csak annyit tudott, amennyit az ősforrásban olvasott. Nevezetes szerepet játszottak hazánk XIII–XIV. századi történetében a Kán (Keán)
nemzetség tagjai,{132} kik magukat az egyik honfoglaló vezértől, kétségkívül a Dráva mentén Baranya, Valkó megyék területére telepedett törzs vezérétől származtatták. Ezt a nemzetséget – a II. Endre uralkodása alatt fontos országos tisztességeket betöltő „öreg” Gyuláról (1219–35: nádor és bán, több vármegye ispánja) – a XIII.
században „progenies magni Jula bani” néven is kezdik emlegetni.{133} A családban divatos volt a Gyula név{134} s az eredetileg dunántúli nemzetség a XIII. században nagy adománybirtokokat szerzett Erdélyben. Gyulafehérvártól keletre, a Küküllő és Ompoly mentén Gyulamedgyes, Mikeszásza, Hosszúaszó s más birtokok
voltak tulajdonukban.{135} A XIII. századi krónikás ismerve a Kán nemzetség hagyományait a honfoglaló vezértől való eredetről, a családban divatos Gyula nevet, Erdélyben Gyulafehérvár körül elterülő birtokaikat (köztük Gyulamedgyest), miként Anonymus a Gyula-Zsomborokat – ő a Kánokat kapcsolta össze a forrásául használt őskrónika Gyula vezéreivel.
Kézai Simon rövidebb szövegezésű krónikája még csak annyit mond, hogy a honfoglaló Gyula vezér „előbb a többiekkel Pannóniába költözött, de később az erdélyi részeken lakott”. A Képes Krónika világosít fel arról, hogy Kézai kivonatos megjegyzése a Gyulától származtatott Kán nemzetség ősi Baranya megyei birtoklására vonatkozik. A Képes Krónika szerint Gyula vezér Erdélynek Maros-vidéki részén szállt meg, „melyet sok folyóvíz öntöz, melynek fövenyében aranyat szednek s azon föld aranya a legjobb”; továbbá, hogy Gyula



Hóman Bálint munkái
http://mek.niif.hu/07100/07139/html/0010/0006/0004-36a.html[2021. 06. 19. 17:29:58]
„vadászat közben egy nagy várost talált, melyet még hajdan a rómaiak építettek vala”, t.i. Gyulafehérvárat. E leírás éppen a Kán nemzetség erdélyi uradalmai fekvésének felel meg. A Képes Krónika kiemeli, hogy Gyula vezértől származik László fia, Gyula. Ez a Gyula a Kán nb. Gyula (1257–63), László erdélyi vajda testvére, vagy pedig ez utóbbinak 1278–80 körül szerepelt fia, a híres „királyfogó” vajdának testvére volt.{136}
A Krónika és Anonymus különböző vidékek hagyományai alapján dolgozva bővítették ki a XI. századi ősforrást és Erdélynek más-más részét tartják Gyula országának. Anonymus a Szamos-völgyén Kolozs, Doboka és Szolnok vármegyék területén telepíti le Tuhutumot, a Krónika ezzel szemben Alsó-Fehér és Küküllő megyék területére, a Maros vidékére helyezi Gyula országát. Egyik a Gyula-Zsombor (Maglód), másik a Kán nemzetséget származtatja
tőle s különféleképp vezeti le Szent István anyját a honfoglaló vezértől.{137} Mindez csak azt bizonyítja, hogy hazai krónikásaink elbeszélése a honfoglaló és a Szent István korabeli Gyula vezér erdélyi birtoklásáról különböző családi és helyi hagyományokon nyugvó, a XIII. század elején, illetve végén keletkezett legenda.
***
Gyula vezér történeti szerepének megállapításánál teljesen figyelmen kívül kell hagyunk krónikásainknak családi eredetű mondákon alapuló elbeszélését. Anonymus és a Krónika összevetéséből hozzávetőleg megállapíthattuk, hogy a XI. századi krónika az egész kiszínezett történetből csak három ténynek szűkszavú elbeszélését tartalmazta. Ezek közül egyik az altaichi évkönyvekből került a XI. századi őskrónikába, mely azt forrásul használta.
Az altaichi, illetve hildesheimi évkönyvek szerint István 1003-ban hadjáratot vezetett anyai nagybátyja
(avuncullus) Julus rex ellen, akit két fiával és feleségével elfogott és kinek országát keresztény hite térítette.{138} Krónikánk ezt szó szerint átvette, de a Julus nevet a hazai hagyományok alapján Jula-ra (Gyulára) javította.
A IX. században Lebediában járt keleti utazók említik, hogy a magyarok fölött a dsila uralkodik, ki a fővezéri hatáskörrel bíró kendeh mellett a békés időkben, s a belső ügyekben döntő szóval bírt s kinek tanácsára intézték a támadó és védő háborút.{139} Bíborbanszületett Konstantinus császár értesítéséből tudjuk, hogy a magyarok örökös fejedelme mellett a X. században két bírói méltóság is állt fenn, melyek nagyobbika gulaV, kisebbike karcaV nevet viselt. A dsila és gilasz nevek a magyar kiejtést nehezen értő idegen íróknál kétségkívül a magyar Gyulának megfelelői. A régi gyula méltóság a királyság alapításával megszűnt, a köztudatban azonban maga a név fennmaradt és azt – a XI. század végén és később a magyar és a rokon besenyő, kun népnél is gyakori Gyula személynévvel azonosítva – a nyugati német írók s a magyar krónikások egyaránt személynévnek tartották. Ezek szerint a krónikákban az egyik törzs vezéreként szereplő Gyula a törzsszervezetben élő magyarok főbírája, gyulája volt.{140} Az utolsó gyula hatalmát István király haddal volt kénytelen megtörni.
Szent Istvánnak Gyula legyőzése után a bolgárok és szlávok fejedelme, Keán ellen vezetett hadjáratát az 1064 körül írt Fundatio S. Albani Namucensis erősíti meg. Ennek írója Leodvin bihari püspök előadásából tudja, hogy a pogányból kereszténnyé lett István, a pannónok királya, a görög császárral szövetségben hadat viselt a bolgárok ellen. Ezeknek Cesaries nevű városát elfoglalták s István onnan magával hozta Szent György és Szent Miklós hitvalló ereklyéit Pannóniába.{141}
Konstantinus császár művének az Árpád-család leszármazásáról szóló részében mondja, hogy Árpád ivadékai közül él még dédunokája, Tevel (Tebelh) fia, „Termács (TermatzouV), aki nemrég tért haza s aki Bulcsúval
(BoultzouV) – Turkia harmadik fejedelmével és karkhaszával – együtt vendégbarátunk”.{142} A XI. századi Szkülitzész és Kedrenos [Kedrénosz] görög írók szerint: „a turkok (magyarok) mindaddig nem szűntek meg a római birodalomba ütni s azt pusztítani, míg fővezérük Bulcsú (BolesodhV) Konstantinápolyba nem jött, tettetve, hogy a keresztény hitet fölveszi; ki is Konstantinus császár által fogadtatva, megkeresztelkedett s patriciusi ranggal megtiszteltetve s kincsekkel elhalmozva tért vissza hazájába. Nemsokára ezután Gyula (GulaV) is, ki hasonlóan fejedelmök volt a turkoknak, a császári városba jön és megkeresztelkedik s ugyanazon jótéteményekre és tisztességekre lőn méltatva. Ez elvitt magával egy kegyességéről híres Hierotheosz nevű szerzetest, kit Theophülaktosz Turkia püspökévé fölszentelt, ki is a barbár tévelygésről sokakat a kereszténységre térített. Gyula



Hóman Bálint munkái
http://mek.niif.hu/07100/07139/html/0010/0006/0004-36a.html[2021. 06. 19. 17:29:58]
azután megmaradt a hitben ... stb.” Bulcsú azonban megszegte Istennel kötött szerződését, többször betört a
birodalomba, de később Ottó frank király elfogatta és karóba húzatta.{143} Gyula megtérését írja le bizánci források alapján egy XIV. századi szláv forrás is, mondván, hogy a paeonok [paion] – (kik magukat mageroknak mondják) – két vezére Konstantinápolyban felvette a kereszténységet s egyikük – (István nevű) – igaz keresztény hitben halt is meg. Később a latinok, kihasználva a görögök tétlenségét, a paeonokat istentelen hitökre térítették.{144}
Konstantinus a 949–951. évek közt írta művét,{145} ő még csak Bulcsú és Termács látogatását említi, még pedig
mint nem régen történt eseményt. Viszont a jólértesült Szkülitzész{146} szerint nem sokkal Bulcsú látogatása után jött Konstantinápolyba Gyula fejedelem a keresztséget fölvenni. Ez tehát csak a 951–959. évek közt történhetett, mert Konstantinus 959-ben meghalt.
A görög császár és a gyula szövetsége és az utóbbinak megkeresztelkedése pár évvel a nagy fejedelem családjával és Bulcsú karkhásszal kötött vendégbarátság után – külpolitikai szempontból is – nagy jelentőséget nyer, ha a gyula országrészét a bizánci császárság politikai érdekszférájának szomszédságában keressük. A X. század közepén a kelet-római birodalom legkellemetlenebb szomszédai, a magyarok régi ellenségei, a bolgárok voltak. A gyula konstantinápolyi látogatása és megkeresztelkedése – miként előbb Termácsé és Bulcsúé – kétségkívül a bolgár hatalom elleni szövetkezés megpecsételésére irányult. Ilyen körülmények közt országrészét csakis a bolgárok szomszédságában kereshetjük, a délvidéki törzsek egyikének szálláshelyén, mert semmi értelme sem lett volna az északi törzsek valamelyikével kötött szövetségnek. Az egyik déli törzs, Bulcsúé, önként elesik, mert ő volt a másik törzsfő, ki pár évvel azelőtt megkeresztelkedett. Hazai krónikáink mit sem tudnak Gyula megkeresztelkedéséről, ami nem valószínű, ha a Dráva mentén, Baranya és Valkó megyék területén megszállt törzs feje lett volna, mert – mint kifejtettük – a Krónika írója dunántúli hagyományokon dolgozott s ily nevezetes esemény emléke száz év alatt nem igen veszett volna ki a köztudatból.{147}
A csanádi helyi hagyományokon épült Gellért-legendának Ajtonyról szóló XI. századi elbeszélése sok rokonságot mutat a görög íróknak Gyuláról adott értesítésével. A Gellért-legenda szerint „Marosvárában vala az időben egy Ajtony nevezetű igen hatalmas fejedelem, ki a görögök szertartása szerint Viddin városában keresztelkedett meg...{148} Hatalmát pedig a görögöktől vevé s az említett Marosvárában monostort építe Keresztelő Szent János tiszteletére, apátot helyezvén bele görög barátokkal az ő törvényük és szertartásuk szerint.”{149}
Az a körülmény, hogy a görög császár és a gyula szövetségének csakis úgy volt jelentősége, ha ennek törzse a bolgárok szomszédságában lakott; hogy a XI. századi krónika – nyugati írók műveit és dunántúli hagyományokat használva forrásul – semmit sem tudott Ajtony marosvári birtoklásáról s keresztény térítéséről; hogy Szent István hadjáratairól szólva, a Gyula ellen vítt harcokról a német forrás alapján ír, de Gyula országrészét nem tudja megjelölni; végül, hogy hazai, még pedig egykorú források Ajtony országában és csakis ott tudnak görög térítésről, feljogosít bennünket arra, hogy a gyulák országrészét Ajtony törzsének szálláshelyén, a Maros mentén s az attól délre eső vidéken keressük.{150}
Szent Istvánnak Ajtony ellen vezetett hadjáratát tudósaink többnyire a király uralkodásának utolsó éveire teszik,
így Karácsonyi s utána Pauler 1028-ra.{151} A főérv erre az, hogy István 1018 táján s 1019 után, Bolgárországnak bizánci hódoltsága után még kevésbé támadhatta meg a görög császár védnöksége alatt álló Ajtonyt. Ezt az állítást azonban teljesen megdönti a görög császár és István szövetségéről és közös bolgár hadjáratáról szóló – említett külföldi tudósítás. Ezek szerint 1018 táján – mert a bolgár háborút ez időre kell tennünk – a bizánci császár a
hatalma tetőpontján álló magyar király szövetségét kereste a besenyőket segítségül hívó{152} bolgárok ellen. A szövetségesek betörtek Bolgárországba s a hadjárat eredményeképp Bulgária és a Szerémség görög kézre kerültek,{153} viszont István már előbb – a szövetségkötéssel – szabad kezet nyert az addig görög védőség alatt álló Ajtonnyal szemben.{154}
A Julus rexről író altaichi évkönyv – a magyar krónika forrása – legyőzetését 1003-ra teszi, krónikánk 1002-re, de feltűnő, hogy a Krónika közvetlenül Gyula legyőzetése után szól a Keán bolgár fejedelem ellen vezetett hadjáratról s ezt amazzal összekapcsolja. Mivel Keán legyőzésében a német forrásban említett bolgár hadjárat



Hóman Bálint munkái
http://mek.niif.hu/07100/07139/html/0010/0006/0004-36a.html[2021. 06. 19. 17:29:58]
emlékét kell keresnünk, közel áll a gondolat, hogy Gyula Ajtonnyal azonos volt. Legalább is egy – a XI. században még élénk – hazai hagyomány létezését kell feltételeznünk, mely a gyulák országrészének teljes meghódítását egy bolgár háborúval kapcsolatosnak tartotta.
A történeti és mondai elemeket gyönyörűen egyesítő Gellért-legendában Ajtony legyőzőjének, Csanádnak vitézei közt szerepel Gyula, még pedig egy szép népies elbeszélés központjában. A levágott fej és kivágott nyelv története ismert keleti monda, mely majdnem minden nemzet népmeséi közt megtalálható. Nagyon valószínű, hogy a nép a gyula méltóságnév jelentését már nem ismerve, mikor azt Ajtony nevével kapcsolatban hallotta, a közhasználatú Gyula személynév hatása alatt, külön személynek tartotta. A névhez – történeti adatok róla nem lévén hozzáfűzték az ajkról-ajkra szálló legendás mesét s azt Gellért életrajzírója – mint kialakult történetet elbeszélésébe foglalta. Eszerint a legenda Gyulája Ajtony méltóságnevének a nép által történt megszemélyesítése volna.
A Keán elleni harc leírásában krónikáinkban nagy szerepe jut a bolgár fejedelem kincseinek, melyeket a szent király egyházi célokra fordított. Leodvin bihari püspök elbeszélése szerint István Szent György és Szent Miklós ereklyéit hozta magával a bolgár háborúból. Kétségkívül érdekes találkozás, hogy a marosvári (csanádi) püspökséget éppen Szent György tiszteletére alapították, amiből sejthető, hogy az ereklyéket a marosvári székesegyházban helyezték el, ezt viszont megmagyarázza az Ajtony és a bolgár fejedelem, vagyis Gyula és Keán ellen vezetett hadjárat kronológiai egymásutánja.
Gyula nevű helységének az ország minden részében vannak{155} s így inkább kuriózumképpen említem fel, hogy Ajtony országrészében – a Kőröstől az Al-Dunáig terjedő vidéken – hat Gyula található.{156}
A X–XI. századi források adatainak összevetése után nagy valószínűséggel állíthatjuk, hogy „a magyarok második fejedelmének”, a gyulának törzse azonos Ajtony törzsével és Ajtony volt az utolsó gyula.
A csanádi hagyományokon épült legenda fenntartotta Ajtony nevét, míg a külföldi forrásokba s innen a hazai krónikába csupán címe került személynév alakjában. Ajtony és Gyula azonossága magyarázza meg azt a sajátságos jelenséget, hogy a Krónika hallgat a „nagy következményekkel járó” Ajtony-féle háborúról.{157}
Anonymus használta úgy a legendát, mint a XI. századi krónikát, de nem ismerte fel a két – Ajtonyról és Gyuláról szóló – elbeszélés azonosságát. Itt is, mint annyi más kérdésben, zavart csinált következtetéseivel. Ajtony viddini megkeresztelkedését félreértve, őt bolgárnak tartotta. Személyéhez kapcsolta Istvánnak a bolgár fejedelem ellen viselt hadjáratát és ezzel tévútra vezetett sok jeles történettudóst, kik „néhai jó emlékű, dicső Béla király jegyzőjének” elbeszélését e pontban akaratlanul is elébe helyezték az egykorú görög császár és a Gellért-legenda föltétlen hitelességű értesítéseinek.
« III. KEZDŐLAP
MAGYAR KÖZÉPKOR A honfoglaló törzsek megtelepedése (1912)
Jegyzetek »



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
« Jegyzetek KEZDŐLAP MAGYAR KÖZÉPKOR
Székelyek (1920) »
A magyarság megtelepülése (1919)[1]
A magyar nép a IX. század derekán tűnik fel a Don és Dnyeper közt elterülő síkságon, mint egyike a DélOroszország területén kialakult nomád törzsszövetségeknek.
Az ugor és török fajú népeknek a népvándorlás mozgalmaiban Délkelet-Európában előtűnő törzsszövetségei nem alkottak egységes népet, nemzetet. Egymás mellé sodródott, közelebbi-távolabbi etnikai rokonságban álló törzseknek időleges szövetkezései voltak s időnként részét alkották a dél-orosz síkságon kialakult nagy nomádbirodalmaknak, aminők a hun és avar birodalom voltak. Mint ezek a birodalmak, a törzsszövetségek sem voltak hosszú életűek. Belső viszályok, külső katonai okok következtében szétestek, helyükben újak alakultak. A népvándorlás forgatagában egy-egy törzs elszakadt a többitől s más törzsekhez csatlakozott; amazok mellé ismét más törzsek sodródtak, kikkel új szövetségeket kötöttek. Megtörtént, hogy hosszabb ideig tartó együttélés után az összetartozás érzése és katonai szükségessége annyira megnövekedett, hogy a laza törzsszövetség szorosabb politikai közösséggé tömörült, hosszabb-rövidebb időre egységes néppé alakult, de évtizedekkel később ismét alkatrészeire bomlott. Kevés ily módon kialakult nemzet volt hosszú életű s e kevesek közé tartozik a magyar nemzet.
A IX. század második felében már történeti források világánál látjuk egységes néppé, nemzetté tömörülésének utolsó jelenségeit. A nemzetté alakulás folyamata a Dnyeper és Duna közén, Etelközön fejeződött be, mikor a hét törzs s a hozzájuk nyolcadikul csatlakozott kazár néptöredék: a kabarok népe örökös fejedelemmé választotta a legnépesebb, leghatalmasabb s az egész népnek nevet adó Megyer vagy Magyar törzs fejét: Árpádot.
Már mint a fejedelemválasztással politikai egységgé kovácsolt nemzetet érte a magyart a bolgár-besenyő szövetség megsemmisítő támadása és csakis ennek az imént kialakult egységnek volt köszönhető, hogy nem érte el a nomád törzsszövetségek rendes sorsa, nem bomlott alkatrészeire, hanem fejedelme vezérlete alatt szilárd egységben indult nyugat felé s keresett új hazát a Tisza és Duna termékeny völgyében.
A magyarok vezérei s elsősorban Árpád fejedelem, ha nem is sejthették a népükre Európa történetében váró végzetszerű hivatást, a honfoglalás tényének jelentőségével tisztában voltak. Etelközről elűzetvén, új hazát kellett keresniük s ezt a feladatot úgy igyekeztek megoldani, hogy mennél távolabbra jussanak régi veszedelmes ellenségeiktől, a besenyőktől és bolgároktól. Az Etelközről Morvaország ellen intézett hadjáratban megismerték a mai hazát s mégis a honfoglalással egyidejűleg nyugat és délnyugat felé intézett kalandozó hadjáratok azt mutatják, hogy szívesebben költöztek volna messzebbre nyugat felé. E felderítő kalandozások azonban nyilvánvalóvá tették, hogy a Magyarországot észak-nyugat, nyugat és délnyugat felől környező, szilárd államalakulatokban élő, megtelepedett népek gyűrűje a továbbvándorlást lehetetlenné teszi. Tudniuk kellett, hogy a nyugat felé hajszolt magyarság elérkezett vándorlásai utolsó állomásához, hol az etelközihez hasonló katasztrófa megismétlődése a teljes pusztulást jelentené. Épp ezért az új hazát tudatos tervszerűséggel szállták meg.
Igyekeztek az életmódjuk folytatására gazdaságilag legalkalmasabb területeket birtokukba venni s annak állandó birtoklását minden eszközzel biztosítani. Mint ló- és szarvasmarhatenyésztő, de már a földmívelés felé hajló nomád nép a folyók nedvdús, szinte mocsaras, ligetes és legelőkben gazdag vidékét s a termékeny alföldi és dombos vidéket szállták meg. Előszeretettel telepedtek a nagyobb folyóvizek két partjára, szigetközök vidékére, biztosítva maguknak a háztartás téli ellátásához szükséges alkalmas halászterületet.
A vándorló pásztor- és vadászéletmód mellett óriási földterületre, hatalmas fűtermő vidékre volt szükségük s ehhez képest rengeteg területet szálltak meg. Mindamellett úgy a határszélek felé, mint az ország belsejében igen nagy területek, a ló- és nagymarhatenyésztésre alkalmatlan hegyvidék, őserdőségek és sivár homokos-szikes pusztaságok megszállatlanul maradtak.



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
A megtelepülés módjának gazdasági célszerűsége nyilvánvaló, mégis a szállástelepek megválasztásában a honvédelmi szempontoknak jutott döntő szerep.
Az új haza megszállása a törzsi, nemzetségi szervezetnek megfelelő formában történt, mert a fejedelemválasztással a nyolc magyar törzs politikailag egységes nemzetté alakult ugyan, de régi törzsi és nemzetségi tagoltsága korántsem szűnt meg. Az örökös fejedelemség nem jelentette a törzsi önkormányzat feladását. A fejedelemnek a törzsek belső ügyeibe, a törzsfőnökök hatáskörébe nem volt beleszólása, csak a saját törzse belső ügyeiben s a törzsközi viszályokban volt döntő szava, s az egész nemzetet érdeklő, közös hadivállalatokat intézte. A törzsek az ő vezérlete alatt foglalták el az új hazát, törték meg a felvidéken pár év óta uralkodó Szvatopluk morva fejedelem, a dunántúli és szlavóniai kis szláv fejedelemségek hatalmát és hódoltatták meg az ország területén lakó néptöredékeket. E közös vállalatokon túl azonban a nemzet tagjai – törzsek és nemzetségek – a régi származási elkülönözöttségben maradtak. A törzsek egymástól függetlenül éltek a törzsfők uralma alatt, sőt önálló hadivállalkozásaik is voltak. E szervezetnek megfelelően minden törzs külön szállt meg egy-egy nagyobb területet s ezen belül a várközösségen alapuló nemzetségek ismét külön-külön ütöttek tanyát.
Az egyes törzsek megtelepülésében legjellemzőbb a vezető nemzetség elhelyezkedése. A törzsfő nemzetsége rendszerint valamely nagyobb víz mellé, nagy folyók két partjára, szigetközökre, mocsaras vidékre telepedett. A Csepel-sziget – illetőleg a kétparti sárvizek alkotta, nagyobb mocsaraktól védett szigetjellegű terület –, továbbá a Csallóköz keleti csúcsa, a Zalavár körüli mocsarak a Balatonnal, a Dráva-torkolat mocsarai, a Maros-torkolat mocsarai, a Körös-torkolat és Sárrét mocsaras vidéke, a Tisza-kanyarulat Sajó-Eger-vidéki morotvás vidéke, a Tisza-Kraszna-vidéki nagy láp egy-egy törzs vezető nemzetségének természetes mocsár- vagy szigetváraivá lettek, hol állandó telepük volt s hová háznépükkel és barmaikkal minden meglepő támadás elől bármikor visszavonulhattak.
E természetes védőváron kívül, mint eleven bástya védte a törzsfő nemzetségét a törzsnek többi – körülte gyűrűalakban elhelyezkedő – nemzetsége.
A törzsszállásokat szélesebb lakatlan földsávok, természetes határok választották el egymástól. E természetes határok sohasem voltak folyók, mert a legnagyobb folyó sem volt képes gátat vetni a könnyű lovas pásztornépség becsapásainak. Határokul csakis hegységek, erdőségek, tavak és nagyobb járhatatlan mocsaras vidékek kínálkoztak. Ahol ily természetes határ nem volt, szélesebb puszta területek szolgáltak határul.
Árpád törzsét például északkelet és észak felől a Mátra, továbbá a Cserhát–Pilis–Vértes–Bakony-hegységek láncolata, délkelet és dél felől a Balaton, illetőleg a Mecsek-hegység, keleten a Duna-Tisza közén a későbbi Kisés Nagykunság és Jászság homokos és szikes puszta területe választotta el a környező törzsektől. Lél és Vérbulcs[ú] törzseit a Kemenesalja, emezt a Dráva-menti törzstől a Mecsek választotta el. A Dráva-menti törzset a Közép-Tisza-mentitől pusztaság, ezt a gyulák törzsétől a Sárrét és a Maros-torkolat járhatatlan mocsarai; a kabaroktól a későbbi Nagykunság és Hortobágy betelepítetlen pusztaságai. A Szamos völgyén tanyázó törzset nyugat felé a nyíri és bihari nagy erdőségek határolták.
Ezek az ország szívében lakatlanul maradt területek a nomád életmód mellett a törzsek közt könnyen felmerülő összeütközések meggátlására, belső életük zavartalan biztosítására, de egyszersmind a külső támadások ellen is védelmül szolgáltak.
A törzsfőnek a szigeten vagy mocsárvárban székelő nemzetségét külső támadás esetén hármas védőgyűrű vette körül: a víz és mocsár alkotta természetes bástya, a törzs többi nemzetségeinek élő gyűrűje és a hegyek, erdőségek, pusztaságok alkotta természetes határ.
Mint a nemzetségek a törzsfő nemzetségét, úgy fogták körül a fejedelmi törzset a többi törzsek.
A Duna két partján, a későbbi Fehér [Fejér] megye területén, a Sárvizek közt letelepedett Árpád nemzetség szállásbirtokát környező területen teljesen központi helyzetet foglalt el a fejedelmi törzs s ezt gyűrűalakban fogta körül hat másik törzs, melyek mindegyikére fontos honvédelmi kötelezettség hárult.



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
A Felső-Duna-menti törzs szállásterületére vezettek a Morva-, Csehország és Németország felől a Vág, Morva és Duna völgyén át vezető utak. A Balaton-menti törzs szállása gócpontja volt a Rába mentén Németország, a Drávavölgyön Itália s a valkói síkon, Száva-völgyön át a Balkán és Bizánc felé vezető hadiutaknak. E két törzs vezérei Zovárd, Lél, Bogát, Vérbulcs – vitték az előőrs és előharcos szerepét a nyugati és bizánci kalandozó hadjáratokban. A Dráva-menti törzsre hárult a szerbek s részben a bolgárok és Bizánc elleni védelem. Ehhez tartozott a bizánci kalandjairól ismert legendás Botond vezér. A gyulák hatalmas törzse a Maros-torkolatnál a bolgárok Morava-völgyön át s a besenyők Erdélyben s a Marosvölgyön át várható támadásainak feltartóztatására volt hivatva. A Körös torkolatánál a Tisza két partján elhelyezkedett törzs és a Tisza-kanyarulatnál ugyancsak két parti helyzetet elfoglaló kabarok védték ki a Meszesi-hágó és a bihari erdőség felől a Körös völgyén át várható besenyő becsapásokat s ugyancsak a kabarokra hárult az északkeleti határ szorosok felőli esetleges támadások visszaverése.
S mivel a veszedelem keleten volt a legnagyobb, merre a régi kegyetlen ellenség – a besenyő – tanyázott, túl ezen a törzsek alkotta gyűrűn s túl a járatlan bihari és nyíri erdőségeken, a Felső-Tisza és Szamos völgyének bejáróit mint hátvéd védelmezte a Szamos két partjára telepedett nyolcadik törzs.
A keleti veszedelemtől, a besenyő támadástól való félelemnek volt köszönhető, hogy a megszállás súlypontja a Dunántúlra esett, ami annál feltűnőbb, mert annak idején a hunok és avarok fejedelmei s népük zöme a Tiszamentén szálltak meg. A magyar törzsek közül négy – köztük a legnépesebb fejedelmi törzs – a Duna mellékén, illetőleg túl a Dunán telepedett le, míg a Dunától keletre s északkeletre eső hatalmas területre szintén csak négy törzs jutott. Kétségtelen, hogy gazdasági okok, a dunántúli vidék kultúráltabb volta és sűrűbb szláv, avar földmíves telepei is kívánatosabbá tették annak birtokát az őserdőségekkel, sivár pusztákkal és járhatatlan mocsarakkal borított keleti országrésznél. Mégis az elhatározás főokát a katonai célszerűségben kell keresnünk. A fejedelmi törzset északnyugat, délnyugat és dél felől a törzshatároló természetes határokon túl csak egy-egy törzs védte, kelet felé azonban ötös védőgyűrű vette körül, a Duna-Tisza-köz jobbára lakatlan területe, ezen túl a kabarok, Ond és a gyulák törzse által alkotott tiszai védővonal, ezen túl a Bodrogköz mocsarai, a nyíri erdőség és a bihari erdőség alkotta természetes bástya, ezen túl a Szamos-menti törzs hátvédje s végül a járhatatlan erdélyi havasok.
A törzsek letelepedésekor stratégiai tervszerűséggel kiépített honvédelmi rendszert betetézte a határok nagyszerű védelme: az összes törzsszállásokat körülfogó lakatlan területekből alkotott védőgyűrű. Északnyugaton, északon, keleten és délkeleten a természetalkotta hatalmas bástya, a Kárpátok erdőkkel borított széles övezete, a tövükben elterülő irdatlan őserdőségekkel, a Temes-folyótól délre eső járhatatlan mocsárvidék és pusztaság, Szerémség és Nyugat-Szlavónia erdős és hegyes vidéke, a nyugati határon a Muraköztől a Fertőig és Hanságig húzódó erdős földsáv a pusztázó nomád népeknél szokásos országválasztó közök voltak, aminőket – bár nem ily erős természetes várfalakat – de gyakran többnapi járóföldre terjedő pusztaságokat találunk a IX–XI. században DélOroszország pusztáin tanyázó besenyők, kazárok, bolgárok, magyarok, kunok és más szomszédaik közt. E széles övezetek, gyepűelvék, vagyis gyepűntúli területek, melyeken át a kivezető utak mesterségesen elzárható országkapukon, gyepűkön vezettek, megóvták a magyar népet minden meglepetésszerű külső támadástól, viszont neki módot adtak, hogy a gyepűkapukon átvezető s általa jól ismert rejtett utakon át váratlan támadásokkal lepje meg a szomszéd népeket.
A megtelepülésben érvényesülő tudatos stratégiai tervszerűségnek volt köszönhető, hogy a magyarság ellen tudott állni a népvándorlás utolsó hullámaként nyugat felé törő besenyők és kunok támadásainak s a bizánci hódító törekvéseknek és így elkerülte rokonnépeinek, a Magyarország és Balkán területén elpusztult, illetőleg felmorzsolódott hun, avar, besenyő és kun népeknek és a keleti kultúrába ékelődött, elszlávosodott bolgárok, kazárok s más ugor és török népek sorsát.
Azáltal, hogy a törzsek inkább az ország belsejében hagytak pusztán nagyobb területeket s honvédelmi okokból az Alföld széleit – a folyóvölgyeknek a hegyvidékbe torkoló részét, a gyepűkön át vezető hadiutak bejárásait szállták meg, már a foglaláskor mintegy kijelölték a később magyar maradt, zárt egységet alkotó belső terület határait s egyben birtokukba vették az ország határai felé irányuló telepítések természetes útvonalait, megteremtve a politikai, gazdasági, kulturális és etnikai egység alapfeltételeit.



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
A honfoglaló magyaroknak az az elhatározása, hogy településük súlypontját a Dunúntúlra helyezték, már az első foglaláskor megpecsételte a nemzet jövő sorsát. A latin kultúra emlékeivel és hagyományaival terhes, Németországgal közvetlenül szomszédos dunántúli föld s ennek behódolt keresztény vagy legalább is a kereszténység felé hajló, megtelepedett, földmíves életmódot folytató szláv és avar lakossága ellenállhatatlanul sodorták a magyarokat nyugat felé. A nyugati népek érdekkörébe, a latin keresztény kultúrába való bekapcsolódás, a megtelepedett, földmíves életmódra való áttérés csak a XI. század elején – Szent István korában – vált ténnyé, de legfontosabb előfeltétele, a földrajzi elhelyezkedés, már a honfoglaláskor megvalósult.
A foglaló magyarok az őshazából hozott rabszolgáikkal együtt is alig lehettek 2–300.000-nél többen. Ezekhez járultak az új haza területén talált s behódolt földmíves néptöredékek.
A Dunántúl északnyugati részén az avarok maradványai, a Balaton nyugati és déli partjait környező részeken Privina [Pribina] egykori zalavári fejedelemségének szláv lakói húzódtak meg. Az északnyugati felföld nyugati részén – a későbbi Trencsén, Nyitra, Bars vármegye területén – már ott laknak a tótok ősei, kik fölé a IX. század végén rövid időre a morva Szvatopluknak sikerült hatalmát kiterjesztenie. A Dunától keletre és északkeletre eső hatalmas terület jóformán teljesen lakatlan volt. Az Alföldet egykorú nyugati írók „az avarok pusztasága” néven emlegetik. Ittott kezdetleges mocsár- és földvárak – Nógrád, Csongrád, Bodrogvár – környékén kisebb szláv nemzetségek tanyáztak; a Tiszántúl fennmaradt néhány dák és gepida telep, s a Maros–Tisza–Al-Duna közére s a későbbi Bács és Szerém vármegye területére bolgár nemzetségek húzódtak.
Távol keleten, az erdélyi havasok alján, a Felső-Maros és Küküllő völgyein a honfoglalást megelőzően szállt meg a maroknyi székelység, legnagyobb valószínűség szerint a magyaroknak egy, a bolgár-besenyő támadáskor elszakadt kis töredéke.
E vegyes nemzetiségű népséggel együtt az egész ország lakosságát körülbelül félmillióra becsülhetjük.
Az idegen néptöredékeket a magyar nemzetségek behódoltatták és terményadókkal rótták meg. Régi hazájukból hozott rabszolgáikat közéjük telepítették s az avarok, szlávok, gepidák, dákok maradványai ezekkel összevegyülve, rövidesen beolvadtak a magyarságba. Nemzetiségüket csupán a nagyobb tömegben együtt élő tótok és az Al-Duna-menti bolgárok tudták megőrizni.
A X. század folyamán az ország lakossága a természetes szaporodás révén lényegesen megszaporodott. A nyugati kalandozások korántsem jártak oly nagy vérveszteséggel, mint azt általában feltüntetik. Rendszerint néhány száz, ritkán 1–2000 lovasból álló kisebb seregek, egyes törzsek harci vállalkozásai voltak, s a legnagyobb szabású 955. évi nyugati hadjárat, mely a Lech-mezei csatában oly véresen végződött, szintén nem az egész nemzet vállalkozása volt s a nagy veszteség voltaképpen csak két törzset – Lélnek a Felső-Dunamentén és Vérbulcsnak a Balaton-vidékén tanyázó törzsét – érintette. Bent az országban nyugat felől alig érte komoly támadás a magyarokat s a besenyők és bolgárok nagyobb arányú támadásairól is hallgatnak krónikáink. A szaporodó népesség a törzseket terjeszkedésre kényszerítette. A XI. század első éveiben a gyuláknak a Maros mentén megszállt törzse már messze keletre nyomult az erdélyi hegyvidék felé s szállásai a Köröstől az Al-Dunáig terjedtek. A Szamos-menti törzs elérte Kolozsvár és Torda vidékét, hol már Szent István uralkodása első éveiben rendszeres sóbányászat folyt. A kabarok a Hernád- és Tiszavölgyén északkelet felé terjeszkedtek s a fejedelmi törzs keleti nemzetségei a lakatlan nagykunsági pusztákon túl elterülő bihari vidékre bocsátanak teljes rajokat.
A Dunántúl népe még nem mozdult, noha a lakosság itt volt a legsűrűbb. A század közepe táján azonban a dunántúli magyarság már leveti nomád pásztorjellegét s a földmíves szláv-avar lakosság és a német szomszédság hatása alatt áttér a megtelepedett földmíves életmódra. A földmívelésre pedig még a Dunántúl is elég kultúrátlan terület kínálkozott.
A XI. század elején a keresztény királyság megalapítása gyökeresen megváltoztatja az ország képét. Az új államszervezetben nem volt többé helye a törzsi autonómiának. A törzsszervezet helyét a centrális királyi közigazgatási szervezet foglalta el és központi irányítással egy századokig tartó nagyarányú telepítő munka veszi kezdetét.
A királyi hatalommal szembe nem helyezkedő nemzetségek megtartották tényleg birtokolt szállástelepeiket és



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
szolgáikat, de egyébként a király az egész ország területén minden lakatlan földet és minden a nemzetséggel szoros függőségi viszonyban nem álló alsóbbrendű népelemet, a hódolt lakosság ivadékait, birtokába vette.
Nagyszámú nép és rengeteg terület került így a király közvetlen földesúri hatalma alá. Dunántúl a fejedelmi törzset környező pilisi és bakonyi erdőségekben, Csallóközön, Somogyban, Segesd vidékén és Pozsegában Szent István és utódai a Csepel–Solt–Fehér megyei szállásbirtokhoz hasonló szervezetű családi magánuradalmakat hasítottak ki, melyeket nemzetségük szolgáival – udvarnokokkal – és nyugati telepesekkel népesítettek be.
Egyébként Szent István az egész országban a törzsi szállások s azokat elválasztó közök területén katonai, gazdasági és közigazgatási rendeltetéssel várispánságokat, vármegyéket – kb. 45-öt – alapít s a nemzetségeknek a király szolgálatában álló elszegényedett tagjait, továbbá a várak környékén lakó és a népes királyi törzs területéről kitelepített szolganépet a várak szolgálatára rendelte. A nemzetségek és szolganépeik közé ékelve s az eddig lakatlan részeken az egész országot behálózva jelennek meg a várak szolgálatára rendelt népek – várkatonák és várnépek – telepei. István uralkodása vége felé már Pozsonytól és Nyitrától Kolozsvárig és Zarándig, Vasvártól és Pozsegától Ungvárig húzódnak ezek a telepek.
A keresztény királyság államszervező munkájának főtámaszai: az egyház és az új arisztokrácia, túlnyomó részben a törzsi szállásokat övező lakatlan terület kaptak adománybirtokot.
A püspökségek székhelyei: Kalocsa, Pécs, Veszprém, Győr, Esztergom, Vác, Eger, Bihar, Gyulafehérvár, Nyitra és Zágráb, a Benedek-rend monostorai: Pannonhalma, Bakonybél, Pécsvárad, Tata, Zobor, Garamszentbenedek, Dömös stb. mind a törzsszállások területének szélén s a törzseket elválasztó, addig lakatlan erdős-hegyes vidéken helyezkednek el s ugyanitt kapták birtokaikat. A honfoglalóktól meg nem szállt belső területek betelepítésének, az őserdők irtásának, a mezőgazdasági kultúra terjesztésének, a földmívelés meghonosításának feladata elsősorban a várispánságokra és az egyházra hárult. A várnépek és egyházi szolganépek telepeinek összefüggő láncolata kapcsolta egybe a törzsek eddig egymástól lakatlan földterületekkel elválasztott szállásait. De kijutott a telepítő munkából az arisztokráciának is.
Szent István államszervező működésével csak két törzsfő szállt szembe fegyverrel, Ajtony, az utolsó gyula és Koppány, az utolsó horka, a két leghatalmasabb törzs vezérei. A harcban azonban elbuktak, mert ekkor már a nemzetségek nagy része s a legtöbb törzsfőnök is belenyugodott a változott helyzetbe s munkatársaivá, támogatóivá lettek a királynak. Belőlük s a külföldről – különösen Németországból – nagyszámban bevándorolt s a magyar nemzetségekkel összeházasodó lovagokból kerültek ki a király főtisztviselői s ők lettek őseivé az új tisztviselő-arisztokráciának. Ezek is többnyire a megszállatlan területeken kaptak birtokot. A törzsszállásokon és az ezeket elválasztó sávokon létesült új telepek mellett a fejedelmi törzs területéről már a X. század végén megindult s a XI. században fokozott ütemben folytatódott a rengeteg kiterjedésű bihari erdőség s más tiszántúli vidékek – így Szabolcs vármegye – betelepítése.
A határszélek felé lakó és más foglaló nemzetségek, valamint az idegen lovagok és ivadékaik az országszéli erdőségekre szereznek adományt. A Dunántúl s a nyugati határszél lakatlan területei hamar benépesülnek s már a XI. században megindul a két századon át folytonosan tartó – kelet és északkelet felé irányuló – dunántúli kivándorlás. A Felső-Tisza északi mellékfolyóinak völgyei, a Rima- és Ipoly-völgyi erdőségek s a XI. század végén hazánkhoz csatolt Szerémség és Szlavónia megnépesülnek az adományos birtokosok jobbára Dunántúlról jött szolganépeivel. A Maros- és Szamos-völgyön át a telepesek elérik Erdély szívét. Érintkezést találnak a FelsőMaros mentén tanyázó székelyekkel, kik királyi fennhatóság alá kerülve és meggyarapodva a közéjük telepedett dunántúli kivándorlókkal, lassanként megszállják a Feketeügy völgyét s a Felső-Olt völgyén észak felé kezdenek nyomulni.
A királyi várbirtokok népe, csakúgy, mint a magánbirtokosok, nemzetségek szolganépe, a természetes szaporodás és telepítés révén folytonosan gyarapodott s községeik már a XI. század folyamán mindig újabb és újabb telepes rajokat bocsátanak a szomszédos területekre. A törzsek által egykor megszállt területet ellepik az apróbb-nagyobb telepek s a földmíves életmódra áttért nép községei lassanként egy-egy meghatározott terület, a falusi határ mívelésére korlátozódnak. A régi törzsszállások lakosságát a külföldi telepesek is gyarapítják s a lakosság kivándorlásra kényszerül. Egyes várispánságok népei a harmadik-negyedik megye határán ütöttek szállást s



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
egészen új várispánságok válnak ki a régiekből. Így szakadt ki Abaúj vármegye Újvár megyéből (Heves), Gömör megye Nógrádból, Kishont Hontból stb.
A magyarság telepei mind közelebb jutottak az országhatárokhoz s a telepítő kultúra művéből legrégibb nemzetiségünk – az északnyugati felföld derék tótsága – is kivette részét. A XI–XII. század folyamán lassan, de biztosan nyomult nyugatra a Kis-Kárpátokon, északra a Vág- és Nyitra-völgyön át a határok felé, keletre a Garamvölgyön a Zólyomi nagy erdő belsejébe.
E belső telepítés mellett a külföldről is számos bevándorló jött hazánkba. A XI. században nyugatról – az említett lovagok mellett – még csak szórványosan jönnek telepesek. A kereskedelmi központokon – Esztergomban, Fehérvárott, Pesten, stb. – találunk a magyarokon kívül német, olasz, bolgár, mohamedán és zsidó kereskedőket, de ez az idegen városi elem a tatárjárás előtt egészen jelentéktelen volt. A gyéren beszivárgó földmíves-telepesek pedig a magyarság közt mihamarabb elvesztették nemzetiségüket és beolvadtak a magyar népbe. Ugyane sorsra jutottak a keleti rokonnépek – besenyők és kunok – mind számosabban jelentkező töredékei. Az ország nyugati határára s a Csallóköz és Zsitva vidékére már a XI. században besenyők szálltak és Szent László korában települt be a Jászság s a Nagykunság egy része is besenyő és kun pásztornépséggel, kik nyelvileg hamar beolvadtak a magyar népbe.
A szélső perifériák erdős-hegyes vidékére, Erdélyben a Küküllő, Olt, Beszterce és Felső-Szamos, északnyugaton a Felső-Vág és Hernád völgyeire nagy tömegekben érkeztek meg a XII. század közepén, II. Géza korában, a szászok ősei.
A Dunántúl nyugati határán húzódó lakatlan földsávra osztrák németek s ezektől délre szlovének (vendek) szivárognak be. S a XII. század végén a szörényi, szebeni és fogarasi havasok északi lejtőin, azon a vidéken, mely sem magyarnak, sem németnek, sem tótnak nem kellett, hívatlanul megjelentek Traján [Traianus] erdélyi népének, az oláhoknak félvad ősei.
A XI–XII. századi magyar királyság legfontosabb államgazdasági problémája, a mezőgazdasági telepítés, a XII. század végére megoldáshoz jutott. Az ország túlnyomó része be volt telepítve, de a lakosság korántsem volt mindenütt egyforma sűrű. Nem szólva a határvidéken s az ország szívében elterülő teljesen lakatlan területekről, a magas hegyvidékről, a zólyomi és máramarosi őserdőségekről, a Kiskunság pusztaságáról és Bihar délkeleti részéről, a Dunától keletre és északkeletre eső területen még mindig volt sok lakatlan, hegyes, erdős vagy járhatatlan mocsarakkal borított terület.
A termékeny rónaságon, a dunántúli dombos vidéken s a folyók völgyein azonban sűrűn követték egymást a magyarok apró – 40–50 házas – községei.
Az ország lakosságának túlnyomó része, mondhatjuk 90 %-a magyar volt. Északon a Fátraalja, a garam-szepesi hegység, északkeletre a Hernád, Laborc és Ung völgyében a határhegység, keleten az Avas és Lápos, a Görgényihegység, illetőleg a határhavasok, délen a Feketeügy és Küküllő völgye, a hunyadi és szörényi havasok, az AlDuna, Száva, illetőleg Dráva, s nyugaton a határhegyek határolta nagy területen belül a lakosság színmagyar volt, melyet ugyan nagyobb lakatlan területek szakítottak meg, de csak itt-ott tarkítottak egyes jelentéktelen besenyő, kun, német, szláv és bolgár nyelvszigetek, melyek a teljes beolvadás felé tartottak.
Idegenek nagyobb számban és zárt tömegben csak az északnyugati felföldön tótok, a Szepességben, az Erdővidéken és Beszterce vidékén szászok laktak, nem szólva a nyugati határszélekre, illetőleg a hunyadi, fogarasi havasokra ekkor még gyéren beszivárgó németekről és oláhokról.
A természetes fejlődés útja az lett volna, ha a szépen gyarapodó magyarság lassanként benépesíti a még mindig gyér lakosságú hegy- és erdővidéket és magába olvasztva a határszélek tót és német lakosságát, zárt, kompakt tömegben tölti be az emberi lakásra alkalmatlan határhegységtől övezett ország egész területét. Ennek a fejlődésnek azonban útját állta egy borzalmas nemzeti katasztrófa.
A tatárjárás hosszú időre megfosztotta a magyarságot annak lehetőségétől, hogy az ország etnikai egységét megteremtse s mintegy megrögzítette az 1241-ben fennállott néprajzi határokat.



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
A tatárdúlás elsősorban a magyar lakosságot pusztította el. A hegyvidék tótjai és szászai aránylag kevesebbet szenvedtek, jobban tudtak védekezni és elrejtőzni, mint a síkságon és dombos vidéken lakó magyarok. Az országon három oldalról végigszáguldó vad hordák teljesen kiélték és tönkretették a Duna-Tisza-köz és a Tiszántúl területét, végigpusztították a Dunántúlt és valósággal kiirtották az alföld, a dombos vidék és a folyóvölgyek színmagyar lakosságát. A községek egész sora elpusztult a föld színéről s voltak területek, hol távozásuk után napi járóföldre sem lehetett embert látni.
A tatárjáráskor, majd nem sokkal utóbb az oligarchák véres küzdelmeiben szenvedett vérveszteségek megakadályozták a magyarságot a további terjeszkedésben, minek következtében a XIII. század közepéig lakatlanul maradt területeket idegenek szállták meg.
A felvidék birtokosai s maguk az uralkodók örömmel látják, sőt csalogatják a külföldi bevándorlókból s a hazai tótság köréből kikerült földmíves telepeseket. A XIII–XIV. században benépesül – jobbára tótokkal s közébük ékelt telepes németekkel – a zólyomi erdőség, melynek területén négy új vármegye alakul. A tótok a GömörSzepesi érchegység lejtőin a Szepesség déli vidékére s az Abaúj vármegyéből kiszakadt Torna és Sáros vármegyék területére is áthúzódnak. A szepesi szászok is terjeszkednek kelet felé s a XIV. század közepén Máramaros és Bereg határvidékein megjelennek a Kárpátokon túlról betelepített rutének. A XIV–XV. században a Moldva és Havasalföld területét, majd a határhavasokat az utolsó két században ellepő oláhokat kelet, illetőleg észak felé szorítja a tatár, majd a török nyomás, amely elől menekülendő, a besztercei szászok szomszédságába és Hunyad, Krassó vármegyék területére, majd észak felé a bihari lakatlan vidékre húzódnak.
A Dráva-Száva közének nyugati részén lakó szlovének kelet és délkelet felé terjeszkednek, viszont a Szerémségbe s az Al-Duna balpartjára a török elől menekülő szerbek és bolgárok húzódnak.
A Kiskunság pusztáit s a Nagykunság lakatlan részeit még IV. Béla népesítette be a tatároktól régi honukból kiszorított pásztorkodó kun törzsekkel, kik nyelvileg teljesen beolvadtak a magyar népbe.
Az a terület azonban, melyet korábban magyar lakosság népesített be, a tatárjárás után is magyar maradt. A tatároktól kevesebbet szenvedett vidékről – a felvidékről és különösen a Dunántúlról – magyar telepesek jönnek a Tiszántúl elpusztult részeire s a magyarság magába olvasztotta az Alföldön létesült idegen, német és szláv földmívestelepek lakosságát is. Csupán a tatárjárást követő időben gazdasági és katonai célzattal országszerte sűrűn alapított városok lakossága, a bevándorolt kereskedő, iparos és bányász német polgárság őrizte meg széleskörű kiváltságaira támaszkodva – századokon át nemzetiségét s alkotott idegen nyelvszigeteket a magyarság zárt tömegébe ékelve, de a XIV. század vége óta a környező falvakból bevándorló és polgárjogot nyert parasztság s a városi javakat szerző nemesség folytonos gyarapodásával a magyar elem mind nagyobb szerephez jut városainkban s a nyelvszigetek az elmagyarosodás felé haladnak.
A XV. század közepén ismét a tatárjárás előtti kép áll előttünk. Magyarországnak a XII. század végén fennálló magyar nyelvhatárokon belül eső része, meggyarapodva a Kis- és Nagykunság egész területével és a Felső-Olt völ-gyével, ismét sűrűn lakott színmagyar lakosságú terület. A különbség csak az, hogy a perifériák akkor lakatlan területén és – sajnos – a magyar telepek folytonosságát megszakító délbihari területen is idegen nemzetiségű lakosság helyezkedett el. Mindazonáltal az ország összlakosságának, mely minimális számítással is négy-öt millióra tehető, 75–80 %-a magyar volt. Az erőskezű Hunyadiak korában már újra létrejöttek az előfeltételek, melyek – ha a természetes fejlődés útja érvényesülhet – szükségképpen az ethnikai egység kialakulásához vezettek volna. Kétségtelen, hogyha Mátyás királyságából erős örökös nemzeti királyság fejlődik, a megerősödött magyarság néhány száz év alatt túlnyomó részben magába olvasztotta volna a kisebb kultúrájú és kedvezőtlenebb természetes szaporodású nemzetiségeket.
Fájdalom, a fejlődésnek ismét útját állta egy nagy nemzeti katasztrófa, mely hatásaiban még károsabb, még végzetesebb volt, mint a tatárjárás.
A török háborúk és a hódítás korának két százada borzalmas pusztulást jelentett a magyarság számára. A XVI. század eleje óta a parasztlázadásban, a török hadjáratokban, a királyi Magyarország és Erdély közt vítt hosszas háborúkban, az örökös határvillongásokban és a felszabadító hadjáratban az ország magyar lakossága iszonyút



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
szenvedett. A pusztulásról némi fogalmat ad, ha elgondoljuk, hogy a Dunántúl és Tiszántúl néhány megyéjét és a Felvidéket magában foglaló királyi Magyarország harminc vármegyéjének lakossága már az első ötven évben, 1553-ig éppen felére apadt. Pedig ezt az országrészt nem érték közvetlenül a török támadások s az igazi nagy pusztulás csak a XVII. században következett be! A XVI–XVII. század zavarait, háborúit elsősorban ismét csak a magyarság szenvedte meg. A színmagyar Dunántúl nagy része, az Alföld és Erdély magyar vármegyéinek lakossága csaknem teljesen kipusztult. A falvak ezrei tűntek el a föld színéről s néhány, a hódoltság korában kialakult népes alföldi várost nem számítva, a megmaradtakban is alig lézengett ember. A pragmatica sanctio korában – 1720-ban – megejtett népszámlálás eredménye szerint Magyarország összlakossága csak két és félmillió lélek volt, fele a 300 év előtti számnak. Az egykor színmagyar lakosságtól sűrűn lakott vidékek kihaltak. A Maros–Tisza–Al-Duna szögének egykori magyar megyéiben egy négyzetkilométerre egy lakos jutott, BácsBodrog, Csanád, Csongrád, Békés, Hajdú, Somogy, Tolna vármegyében kettő és négy, Arad, Baranya, Pest-Pilis és Solt, Fejér, Szolnok, Heves, Nógrád, Borsod, Abaúj, Szabolcs vármegyékben öt és hat, Hunyad, Bihar, Szilágy, Szatmár, Zemplén, Veszprém és Zala vármegyékben nyolc és tíz közt ingadozik az egy négyzetkilométerre eső lakosság száma. Az össznépességnek már csak 45 %-a, 1.160.000 lélek volt magyar, s az ország legnagyobb része alig lakott terület.
A XVIII. században azután a nagy méreteket öltő bevándorlás még kedvezőtlenebb arányszámokra vezetett. Keleten tömegesen lepik el az erdélyi magyar vármegyéket és a szász székeket a moldvai és havasalföldi zsarnokság elől menekülő oláhok. Telepes rajaik a Szamos, Körös és Maros mentén nyugatra húzódva eljutnak Szatmár, Szilágy, Bihar, Arad és Temes vármegyéig, körülölelve Nyugat-Bihar és Hunyad régebbi román lakosságát. A magyarság és székelység nyelvszigetekké váltak az oláhtenger közepette. A délvidékre – a Bánság és Bácska termékeny vidékére, a Szerémségbe – az udvar s a birtokosok sváb és később elsvábosodott francia, olasz, spanyol telepeseket hoznak, s már a XVII. század végén bevonulnak a török elől menekülő szerbek 80.000 főre tehető tömegei.
Szlavóniában kelet felé terjeszkednek s a drávántúli három magyar megyét is ellepik a Száván a XVI. század óta átszivárgó és Nyugat-Szlavónia régi szlovén lakosságát magukba olvasztó horvátok, kik a Dráván és Murán átkelve, a Dunántúl nyugati határvidékére is bocsátottak ki telepes rajokat. E tömeges településeken kívül az Alföld és Dunántúl kipusztult vidékeire szórványosan jönnek a Felvidékről tót, rutén, külföldről württembergi és osztrák telepesek. A Felvidékről, a magyar nyelvhatár széléről magyarok is jönnek délre, s helyüket tótok foglalják el. A városok, melyek a XV. században már az elmagyarosodás felé haladtak, a XVIII. század elején újra német bevándorlókkal telnek meg, kiket nyomon követtek a magukat az akkori német uralomnak megfelelően németnek valló zsidók.
Az egykori magyar nyelvhatár szűkebbre szorult s még e szűk határon belül is erős idegen nyelvszigetek keletkeztek. Az 1787-i népszámláláskor az ország nyolcmillió lakosának csak 39 %-a, 3.120.000 lélek volt magyar, pedig e számban már bennfoglaltatnak a magyarok közé telepedett és már az első két emberöltő alatt elmagyarosodott bevándorlók ivadékai.
A török idők pusztításait s az azt követő bevándorlások nyomán támadt bajokat teljesen máig sem heverte ki népünk. A nemzetiségeknek kedvező, azokat a magyarokkal szemben favorizáló udvari politika, majd nemzetiségeinknek a XIX. század közepe óta feltámadt s mesterségesen is szított nemzeti öntudata megakadályozta, hogy a magyarság legalább a régi magyar nyelvterületre telepedett idegeneket teljesen magába olvassza. Mindennek dacára a magyarság bámulatos fejlődésen ment keresztül az utolsó kétszáz évben. Nemcsak a színmagyar lakosság közé ékelt kisebb tót és német, rutén és rác (bunyevác) nyelvszigeteket szívta fel, hanem az oláht és erdélyi szászt kivéve, összes hazai nemzetiségeink legkulturáltabb elemeit is. Nem is szólva a teljesen elmagyarosodott városi lakosságról, a svábok, szepesi szászok, tótok, rácok, rutének intelligenciája csekély kivétellel teljesen beolvadt a magyar középosztályba s részesévé lett a magyar kultúrának. A magyarság arányszáma – hála kedvező természetes szaporodásának és beolvasztó erejének – 1787-től 1910-ig 39 %-ról 54 %ra emelkedett s az utolsó hetven esztendőben nemcsak az ország határán belül nyerte vissza feltétlen vezető szerepét, hanem – mint a világháború folyamán kiderült – az egész osztrák-magyar monarchiának is gerincévé, fenntartójává lett.
Fájdalom, a magyar történetben oly végzetes következetességgel megismétlődő katasztrófa ismét lesújtott



Hóman Bálint munkái
http://mek.niif.hu/07100/07139/html/0010/0007-36c.html[2021. 06. 19. 17:30:10]
nemzetünkre. Mint egykor Etelközön a besenyő-bolgár támadás, majd a tatárjárás és törökhódítás, úgy most is a fejlődés oly fokán éri a magyar fajt a cseh-román-szerb rablótámadás, midőn csak egy lépés választotta el teljes megerősödésétől, faji hatalmának kiépítésétől. A történelem arra tanít, hogy a magyar faj mind e csapásokat kiheverte, erejét összeszedte, hatalmát visszaszerezte, sőt gyarapította. Helyzetünk ma mégis súlyosabb, mint valaha. Szemben a hazánk lakosságában faji kapcsolatokra nem támaszkodó s minden faji beolvasztási kísérlettől tartózkodó keleti hódítókkal, tatárral és törökkel, mai ellenségeink hazánk területén élő fajrokonaik felszabadítását hangoztatva, a nemzetiségi elv alapján követelik maguknak országunk egy-egy részét. Ez a körülmény, s az a tagadhatatlanul vigasztalannak látszó kép, mely Magyarország néprajzi térképéről elénk tárul, alkalmasak a szomorú csüggedés és lemondó érzések felkeltésére.
A kétségbeesésre még sincs okunk. A történet ismerője e szomorú ténynek tudatában sem gyengülhet meg hitében, hogy hazánk magyar egysége nem fikció, nem frázis, hanem a történeti fejlődésben gyökerező törvényszerű igazság, minden erőszak és mesterkedés felett diadalmaskodó valóság.
Magyarország területe a történeti korszak kezdete óta állandó színhelye volt a hazát kereső néptörzsek és nemzetek küzdelmeinek. A honfoglalást megelőző másfél ezredévben vagy harminc különböző nép szállt meg, illetőleg terjesztette ki hatalmát hazánk területének egyes részeire, de közülük egynek sem sikerült tartós uralmat teremtenie, az ország természetadta egységét politikai egységgé kovácsolnia. A honfoglalás óta is számos nép tapodta meg Magyarország földjét, mint békés telepes, vagy erőszakos hódító, de egyik sem tudta a magyar fajnak a történeti fejlődésben gyökerező uralmát kérdésessé tenni s az ország egységét tartósan veszélyeztetni.
Hazánk tarkabarka néprajzi térképe mintha tükre volna ez ország harmadfélezeréves történetének, melynek legnevezetesebb tanulsága az, hogy ezen a természettől egységesnek alkotott területen történetileg belátható időben csak egy nép, egy nemzet – a magyar – tudta a politikai, gazdasági és kulturális egységet megteremteni és fenntartani.
A nemzetiségi elvben, a hazai nemzetiségek és a szomszédos népek ethnikai összetartozásában rejlő erő eltörpül a magyar faj által képviselt, a történeti fejlődésben igazolt és a természeti adottságtól támogatott, tényleges kulturális és gazdasági egységben rejlő hatalmas erő mellett.
Magyarországot szétdarabolhatják, feloszthatják, megcsonkíthatják, politikai egységét megbonthatják, de az ország területének természetadta földrajzi és gazdasági egysége, az ország népének történetileg kialakult kulturális egysége megbonthatatlan, s a politikai egységet – a legrövidebb időn belül – ismét létre fogja hozni a természeti és történeti törvények hatalmas ereje.
[1] (Előadás 1919. december 30-án. Első kiadása: Magyar Gazdák Szemléje, 1920. és Néptanítók Lapja, 1920. évfolyamában.)
« Jegyzetek KEZDŐLAP MAGYAR KÖZÉPKOR
Székelyek (1920) »



Hóman Bálint munkái
http://mek.niif.hu/07100/07139/html/0010/0008-36d.html[2021. 06. 19. 17:30:22]
« A magyarság megtelepülése (1919) KEZDŐLAP MAGYAR KÖZÉPKOR
1. A honfoglalástörténet irodalma »
Székelyek (1920)[1]
A MNy. 1920. 28. l. olvasható felszólításra már most szükségesnek tartom kijelenteni, hogy népszerű előadásomban a székelyeket illetőleg tett kijelentésem nem egyezik teljesen felfogásommal. Az összes forrásadatok s a székelyek intézményei mind arra mutatnak, hogy a székely nép – akár a besenyő vagy a kun – a magyarokhoz csatlakozó rokon nép vagy néptöredék volt. Újabb szakirodalmunkban azonban – történetírók, etnográfusok és nyelvtudósok – oly meggyőződéses hévvel vitatják a székelyek színmagyar fajiságát, hogy e ma uralkodónak látszó nézet felett egy népszerű előadás keretében napirendre térnem nem lehetett. Ezért kerestem oly kompromisszumot, mely a magyar fajiságot megengedve, mégis rámutasson a dunántúli telepítés elméletének és a szabados-székely királyi népek chimaerajának tarthatatlanságára. Az ellentétes felfogásokat csak úgy tudtam egyeztetni, hogy – addig is, míg felfogásomat bővebben kifejthetem – a különálló nép- vagy törzsegyedként jelentkező székelyeket a magyarok vagy egyik törzsük Etelközön elmaradt s eredeti szervezetét megőrző töredékének tüntettem fel.
[1] (Első kiadása: Magyar Nyelv, 1920. 88–89. l.)
« A magyarság megtelepülése (1919) KEZDŐLAP MAGYAR KÖZÉPKOR
1. A honfoglalástörténet irodalma »



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
« Székelyek (1920) KEZDŐLAP MAGYAR KÖZÉPKOR
2. Társadalmi és politikai szervezet »
A magyarok honfoglalása és elhelyezkedése (1923)[1]
1. A honfoglalástörténet irodalma
1. A kilencedik század utolsó éveiben ismeretlen keleti nép megjelenése ejtette rémületbe Közép-Európának az Avar-birodalom bukása óta viszonylag nyugalomban élő lakosságát. A magyarok honfoglalása s azt sűrű egymásutánban követő portyázó hadjáratai az új szomszéd felé fordították Bizánc és a nyugati világ figyelmét. A birodalom katonai és politikai érdekei felett éber figyelemmel őrködő tudós bizánci császárok, a nyugati évkönyvírók és krónikások érdeklődése a magyarok felé fordult. Az ő feljegyzéseikkel kezdődik a magyar honfoglalástörténet ma már ezeréves múltra visszatekintő gazdag irodalma.
2. A magyar népet magából kibocsátó keleti világot és annak kultúrértékeit közvetlen diplomáciai és katonai érintkezés útján közelebbről ismerő bizánci császárírók (Leó, Konstantin) az események magyarázatát az adott bel- és külpolitikai viszonyokban keresik. A birodalom határán feltűnő új szomszéd politikai és katonai szervezetéről igyekeztek hű képet rajzolni. A magyarok nyugatra költözését és honfoglalását a besenyő és bolgár támadások következtében előállt kényszerhelyzet következményeként fogják fel. Kiemelik azonban a nagy feladatot végrehajtó magyar fejedelem uralomra termettségét és politikai belátását.
3. A magyarok hirtelen támadásaitól sújtott nyugati népek csak a vitéz és félelmes harcost, a győzelem után ellenséges földön kíméletlenül zsákmányoló lovas katonát ismerték meg a magyarban. Krónikásaik és annalistáik – a háborús kortörténetírók rendes szokása szerint – gyűlölettel szólnak a vad és embertelen nomád szörnyekről; borzalmas képet festenek harcmodorukról és pusztításaikról. Portyázásaikban és magában a honfoglalásban is a pusztítás féktelen vágyától irányított ösztönös és céltudatlan rablóhadjáratokat látnak. S bár kezdetben a honfoglalás kortársai (Annales Fuldenses, Regino), a magyarok megmozdulásának és nyugatra költözésének okait kutatva, felismerik az események reális politikai hátterét a besenyők támadásában, az igazi okot és célt túlvilági tényezők akaratában keresik. A világ végét babonás borzalommal váró X. század népe a keresztény világ bűneiért haragvó Isten büntetését, az Anti-Christus közeli eljövetelének jelét látta „Góg és Mágóg népének”, a félelmes hun-ivadékoknak megjelenésében (Levél Dado verduni püspökhöz, IX. sz. vége).
4. Az eredet és honalapítás emlékét fenntartó hazai hagyomány és az abból táplálkozó középkori magyar történetírók – a késői krónikákból rekonstruálható Szent László-kori Gesta Ungarorum névtelen írója (1091 táján), III. Béla királyunk névtelen jegyzője (1200 körül), Kézai Simon mester (1282–1285) és a többiek – az Attila halála után hont vesztett hun-magyar népnek határozott célkitűzéssel, az ősi örökség visszafoglalására indított hódító hadjáratát látják a honfoglalásban, a magyar vitézek dicsőségszerző hadjáratait, fényes katonai tetteit a honfoglalást követő portyázásokban. Ellentétes felfogásuk ellenére is találkoznak a nyugati írókkal a katonai szempontok túlságos kidomborításában, a háborúnak szinte öncélként való feltüntetésében.
5. A kései középkor és a XVI–XVIII. század történetírása a magyar honfoglalásra vonatkozó összes ismereteit a Budai Krónika (1473) és Thuróczi János (1488) kiadásaiból, illetőleg Bonfini humanista frázisokkal kiszínezett,



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
bővített átdolgozásából ismert magyar krónikákból merítette.
6. A XVII. század elején Francia-, majd Németországban és Itáliában is megindult rendszeres történeti forráskutatás eredményeként egymásután napvilágra került nyugati és bizánci kútfők néhány adatát elsőnek Nadányi János (1663), majd Otrokocsi Fóris Ferenc (1693) és Timon Sámuel (1733) használták fel, de rendszeresen kiaknázásukra csak a XVIII. század második felében kerülhetett sor. Konstantinus Porphyregenitus [Konsztantinosz Porphürogennétosz] művének összes magyar vonatkozású adatait 1738-ban ismertette először irodalmunkban Kéry Borgia Ferenc a bizánci császárság történetéről írt terjedelmes művében, Anonymus Gestáját pedig 1746-ban adta ki Bél Mátyás tartalmas bevezetés és jegyzetek kíséretében.
Az addig Thuróczi és Bonfini kizárólagos tekintélyére támaszkodó történetírás egy időben két nagyfontosságú kútfő birtokába jutott. A tudósok mohó élvezettel fogtak a nemzet legrégibb múltjára új világot vető források tanulmányozásához, s a honfoglalástörténeti kutatás központi kérdésévé e két becses forrás hitelességének, megbízhatóságának, egymáshoz és a többi forrásokhoz való viszonyának problémája lett.
7. A legutóbbi két században a kibővült forrásanyag alapján a tudósok hosszú sora vette beható vizsgálat alá az eredet és honfoglalás kérdéseit, anélkül, hogy a források, tények és jelenségek megítélésében és értékelésében egységes felfogás tudott volna kialakulni. Az ellentmondó, illetőleg ellentétes felfogású források hatása alatt álló szakirodalmat a kútfőkritikában, tárgyi kritikában és történeti felfogásban egyaránt megnyilvánuló véleményeltérések, sőt éles ellentétek jellemzik, melyek a honfoglalástörténet alapproblémájának a középkori írók ítéletében gyökerező, eltérő megítélésére vezethetők vissza.
A honfoglalástörténet alapproblémája a politikai tudatosság és tervszerűség kérdése. Szabatosabban kifejezve, a kérdés az, vajon a honfoglalás egy élete folyásában, békés fejlődésében erőszakosan megzavart nép tudatos politikai elhatározáson alapuló, tervszerű cselekvésének, vagy pedig egy az élete fenntartására szükséges és alkalmas területről elűzött nomád horda minden politikai tudatosság híjával levő, csupán a gazdasági szükségszerűségtől, avagy rabló ösztöntől irányított továbbvándorlásának eredménye volt-e?
8. A hazai források, főleg Anonymus tekintélyére támaszkodó s a hun-magyar azonosság alapján álló ortodox nemzeti történetírás kerek száz éven át – Dezsericzkytől (1760) a finn-magyar rokonságot hazánkban elsőnek hirdető Hell Miksán, Katona Istvánon, Cornides Dánielen, Engel János Keresztélyen, Horváth Mihályon át Szabó Károlyig (1869) – tudatos politikai elhatározás, diadalmas hódító hadjárat eredményeként fogja fel a honfoglalást. Szinte egyedüli feladatának tekinti a főforrásként használt Anonymus igazolását, amit a bizánci források adatainak többé-kevésbé elasztikus magyarázatával és a nyugati kútfők hitelének kisebbítésével igyekszik elérni. Felfogásuk támogatásra lelt több külföldi, különösen francia tudós (Thierry, Sayous) munkásságában.
9. A nemzeti hagyomány alapján álló, de még a nemzeti dicsőség rovására is elfogulatlan és tárgyilagos kritikára törekvő Pray György (1761) a bizánci császárírók műveit tekinti irányadó forrásoknak. A hazai krónikás hagyományból csak az ezekkel egyező, velük ellenőrizhető részleteket fogadja el. A Thuróczinál hagyományozott szűkszavú s ezért a bizánciakkal könnyebben egyeztethető krónika iránt elnézőbb. Az egykorú közfelfogással szemben IV. Béla jegyzőjének vélt Anonymust azonban szigorú, sőt szkeptikus bírálattal forgatja. A honfoglalás politikai tudatosságának kérdésében – bár nem ejti el a hun rokonság hagyományát – a közvetlen indítóok, a besenyő-bolgár támadás vizsgálatával igyekszik helytálló eredményhez jutni.
10. A külföldi tudósvilág csak Prayt ismerte el tekintélynek a magyar honfoglalástörténet kérdésében. Az ő



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
ítéletére, szigorú kritikájára támaszkodva szólnak Gebhardi, Sulzer és mások a magyar honfoglalásról. Az ő elfogulatlan véleményére hivatkozva, de voltaképpen a honfoglaláskori nyugati krónikások egyoldalú, ellenséges felfogására támaszkodva indították meg az erdélyi szászok partikuláris szempontjaitól és féktelen magyargyűlölettől vezérelt német tudósok kíméletlen támadóhadjáratukat a magyar krónikás hagyomány, elsősorban Anonymus, a magyar történetírás és a magyar nemzet ellen.
Nyelvünket, forrásainkat nem ismerő, történeti kultúránk létét is tagadó német tudósok – Thumman (1774), az erdélyi szász Eder nyomán induló hírneves Schlözer és Gustermann, kikhez a tót Szklenár és az orosz Karamzin csatlakoznak – a legtúlzóbb kritikával boncolják a magyar krónikás hagyományt, indokolatlan és érthetetlen megvetéssel, sőt gyűlölettel szólnak a kultúrátlan, barbár magyarokról, ösztönös rabló hadjáratnak vélt honfoglalásukról és kalandozásaikról. A magyar nép megjelenése az ő szemükben egyértelmű a kultúra teljes pusztulásával, a keleti terjeszkedésében megállított germán hatalom áldást hozó kultúrmunkájának erőszakos megakadályozásával. Mint a neolatin történetírás a germánok és rómaiak harcában, ők is csak az ázsiai vadság és az európai műveltség, kultúrára képtelen barbárok és művelt népek harcát látják a magyar és germán összeütközésekben. Miként a franciák és olaszok elmulasztják a latin kultúrába ékelődő sajátos germán kultúra értékelését, magyargyűlölő németeinknek sem jutott eszükbe annak a keleti világnak művelődési értékeit kutatni, melyből a magyar nép mai hazájába került.
Ez az egyoldalú forrásanyagon épülő, hiperkritikus felfogás – bár mindig akadtak a magyar kérdéssel tárgyilagosan foglalkozó német tudósok (Giesebrecht, Huber) – hagyományossá vált a német történeti irodalomban. A XIX. század közepén Büdinger, Rössler, Dümmler, legújabban Kaindl és Marquart – többé-kevésbé leplezve fanatikus magyargyűlöletüket – jobb ügyhöz méltó buzgalommal építik tovább és hirdetik Schlözer tanítását.
11. A németek felfogását – Palacký tanítása nyomán – a nagyszláv eszme hirdetői is kisajátították azzal a módosítással, hogy ők az állítólagos Duna-menti szláv kultúrvilág pusztulásán keseregnek. Másrészt azonban – a legsovénebb magyar történetírót is megszégyenítve – szinte jövőbelátó politikai tudatosságot tulajdonítanak Árpád magyarjainak, mikor a honfoglalásban a kialakulóban levő pánszláv egység ellen irányuló tendenciát vélnek felismerni.
12. Mialatt a hagyományos magyar álláspontot képviselő magyar történetírók – Katona, Engel, majd Szabó Károly vezetésével – felháborodással utasítják vissza az elfogult és túlzó támadásokat, a németek nem várt oldalról, egy idegen tudomány mezejéről a történettudomány felé kalandozó magyar tudósokban kapnak lelkes segítőcsapatot.
A magyar és német történetírásban évszázadok óta megnyilvánuló ellentétes felfogások küzdelmének a múlt század második felében új tápot és új fegyvereket adott a magyar nyelv és nép eredetét kutató nyelvtudomány. A finnugor, török és hun származás hirdetői közt Pray, Hell és Sajnovics fellépése óta minduntalan felújuló vita akkor vált leghevesebbé, midőn Budenz és Hunfalvy a finnugor származás elméletét tudományos ténnyé emelték. Módszeresen megalapozott nyelvtudományi eredményeikről a „halszagú rokonság” ellen már a XVIII. században is tiltakozó magyar közvélemény határozott ellenszenvvel, a történettudósok idegenkedve vettek tudomást. A hagyomány alapján álló nemzeti történetírás – élén a kiváló képzettségű és nagy tudású Szabó Károllyal – minden nyelvtudományi bizonyítással szembeszállva, a történeti források egyoldalú és gyakran kritikátlan felhasználásával, történettudományi alapon igyekezett a hun-magyar azonosság hagyományos tanát megvédeni s a finnugor eredet nyelvtudományi tényét cáfolni. Hazafias buzgalmukban súlyos módszertani tévedéseket követtek el az eredeti nemzeti hagyománytól meg nem különböztetett kétes hitelű forráshelyek és források – köztük a hamis Csíki Székely Krónika – heves védelmével. Másfelől Vámbéry Ármin, a félszázadon át tudományos tekintélyként tisztelt, széleskörű, de rendszertelen ismeretekkel bíró, világjáró riporter szállt harcba a finnistákkal. A magyar nyelv török kölcsönszavaira, kétes értékű szóhasonlításokra és néprajzi analógiákra, önkéntes történeti forrásmagyarázatokra támaszkodva, újította fel a török-magyar rokonságnak először Praytól hirdetett s a magyar közvéleménynek sokkal rokonszenvesebb tanát. A hun-magyar rokonság elméletét Szabó halála után Nagy Géza, Munkácsi Bernát és Thúry József igyekeztek tudományos alapon igazolni, de eredményeiket – bár az újabb



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
kutatás igen sok pontban igazolta feltevéseiket – a szaktudósok nem igen vették figyelembe.
A finnugor származás hirdetőit a kételkedés, tagadás és támadások feleletre kényszerítették. Budenz mindvégig szaktudománya terén maradt és a módszeresen képzett tudós biztosságával fölényesen verte vissza a nyelvtudományban járatlan ellenfelek támadásait. A nagytudományú, de kevésbé módszeres Hunfalvy Pált azonban az ellenfelek érvelésmódja néki idegen tudomány, az őstörténet ingoványos mezejére csábította. Hiányos és egyoldalú forrásanyagra támaszkodva igyekezett az őstörténet és honfoglalástörténet homályos kérdéseire világot deríteni. Az ortodox nemzeti történetírást jellemző romantikus sovinizmustól természetszerűen idegenkedve, a német történetírók – különösen Roessler – forrástani és tárgyi ítéleteiben a tárgyilagos és elfogulatlan történeti kritika eredményét vélte felismerni s azokat minden alaposabb bírálat nélkül magáévá tette. Felfogásában megerősítette az az optikai csalódáshoz hasonlító indokolatlan feltevése, mintha a nyelvtudomány ez eredményei és a hazai krónikákban hagyományozott hun eredet hagyománya egymással ellentétben volnának. E téves premisszából kiindulva indítanak ő és követői irtó hadjáratot a hazai hagyomány és krónikás források, elsősorban azonban a hun-hagyomány és Anonymus ellen.
13. A Hunfalvy-iskola – Riedl, Borovszky és mások, legújabban Király György – filológiai, irodalomtörténeti és etnológiai (folklore) érvekből kiindulva, egymásután ostromolja és dönti meg az eredeti hun-hagyományba vetett hitet, a székely ősfoglalás tanát, Bölcs Leó, Anonymus és minden hazai hagyomány tekintélyét. A történeti hagyomány hitelét lerontva és mellőzve a XI–XIV. századi okleveles forrásokból meríthető bizonyítékokat, filológiai, irodalomtörténeti, etnológiai (folklore) kérdéssé avatták az eredet és honfoglalás tisztán történettudományi problémáit. Másfelől azonban az egykorú nyugati krónikásoknak s a német történetírásnak a rablást hivatásszerűen űző magyar népről alkotott történetellenes felfogásától is ösztönszerűen idegenkedtek. Ezért azután a nálunk még a múlt század utolsó éveiben is újdonság ingerével ható etnológus vagy szociológustörténeti iskola módszerének nem éppen sikerült alkalmazásával, a honfoglaló magyarnál sokkal kezdetlegesebb viszonyok közt élő rokon finnugor népek történetéből vett analógiák felhasználásával rajzolják meg az ősi magyar társadalmi, gazdasági, politikai szervezet és a honfoglalás „igaz”-nak vélt képét, mint típusjelenséget (Borovszky, v.ö. legújabban Róheim, Király). Követte őket e térre Vámbéry is, ki kezdetben a nemzeti hagyományt óvatos kétértelműséggel kezelte s mintegy a hagyományvédő szerepében tetszelgett. Később azonban teljesen a maga módszertelen nyelvhasonlító teóriájának és kétes értékű etnográfiai analógiáinak vezetésére bízta magát. Egyik utolsó művében az összes hazai és egykorú külföldi – arab, bizánci és nyugati – források hitelességét és jólértesültségét kétségbe vonva, már a honfoglaló magyar nép létezését is tagadja. A honfoglalóknál, sőt az V. századi hunoknál és más török népeknél is sokkal alacsonyabb műveltségi fokon álló, politikailag szervezetlen, visszafejlődött belsőázsiai török-tatár törzsek életéből vett analógiákra támaszkodva, pár ezer lovasból álló, rablásból élő nomád török hordának tünteti fel Árpád magyarjait, kik a X. században mai hazánk területén szervezték egységes néppé az itt talált finnugor, török és szláv töredékeket.
14. Ez a feladatát rosszul értelmező etnológus-történetírás nagy hatást ért el a kellő történeti iskolázottság és ismeretek híjával levő közönség körében. Tanításuk a tudományosság látszatára törekvő tankönyvek révén a köztudatban is gyökeret vert. E jelenség magyarázatát a XIX. század utolsó negyedében uralkodó, meglehetősen felszínes „kultúrtörténeti” láz adja meg. A középkori történetírásban gyökerező, de a romanticizmus történetszemléletében új életre kelt, örökös harc és háború körül forgó történetírás nem felelt meg a kor igényeinek. A műveltebb olvasóközönség a történettudósoktól jelszóként hangoztatott „kultúrtörténeti” ismeretekre vágyott. E vágyát azonban sem a magyar, sem a német honfoglalástörténetírók nem elégítették ki. A nagy ellentétek mellett is – mint kedvelt forrásaik, a nyugati és hazai krónikások – mindkét fél hivatásos, harcoló katonáknak, a németek vad rablóknak, a magyarok dicső hősöknek rajzolták a honfoglaló ősöket. Az ősi kultúra, állami, társadalmi és gazdasági szervezet vizsgálatára nem fordítottak gondot. S ha tették, a németek megelégedtek a félmeztelen, nyershúsevő rablóhorda kultúrájának és politikai szervezetének teljes tagadásával, a magyarok pedig a verbőczyanus közjogászok kényelmes álláspontjára helyezkedve, kései középkori viszonyokat és intézményeket vetítettek vissza a honfoglalás korába. Az etnológus-történetírók tehát korszükségletet véltek kielégíteni, mikor a vogul, osztják, cseremisz, illetőleg a kirgiz, tatár rokonok primitív vagy visszafejlődött



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
társadalmi és gazdasági viszonyainak analógiájára építve rajzolták meg a jámbor halászó és vadászó ugormagyarok vagy a rabló török-magyarok ősi társadalmának és gazdasági életének képét. Azzal persze nem számoltak, hogy ez a kép merőben ellentétes mindazzal, amit hiteles történeti forrásokból a honfoglaló magyarok s a velük azonos kultúrkörben és színvonalon élő V–IX. századi hunok, avarok, bolgárok, kazárok kultúrájáról tudunk.
15. A vita a múlt század utolsó tizedeiben elkeseredett, személyeskedő küzdelemmé fajult, melybe – nem szólva a többi módszertelen, de annál hangosabb és hevesebb dilettánsról – öreg ágyúként szólt bele a hun-iskola vezérségét Szabó Károly halála után magához ragadó Bálint Gábor. A finnugor és török származás hirdetőit, „az Akadémia bűzös rokonokat kereső, csuvasz-cseremisz-lelkű tudósait” gorombán támadva, a kaukázusi adïghekabard nyelvvel végzett szóösszehasonlítások alapulvételével fejtette ki a maga sajátos elméletét a finnekkel és törökökkel rokon, de tőlük különálló, felettük uralkodó, egységes fajú és nyelvű „arisztokrata hun-kazár-bolgáravar-székely-magyar-besenye-kun-adïghe-kabard” népről.
A küzdelem hevében a felek egyike sem maradt ment a módszertani hibáktól. Következményeiben legnagyobb tévedésük mégis a nyelvi és történeti kérdések kelleténél szorosabb összekapcsolása volt. A vitában résztvevők valamennyien elfogadták Hunfalvy tételét a magyar nyelv ugor volta és a nép ugor-török keveredése közti ellentétről. A kutatás központjába a nyelv került, a történeti szempontok teljesen háttérbe szorultak s a történettudomány szempontjából másodrendű – filológiai, irodalomtörténeti és folklore – részletkérdések elterelték a figyelmet az alapvető történettudományi problémákról.
16. A nyelvi kérdésnek, a történeti hagyományból és a nyelvből meríthető tanulságok vélt ellentétének kiélezése sok jeles történetírónkat is megtévesztette. Középkori történetünk homályos problémáinak megfejtése körül maradandó érdemeket szerzett, de hiperkritikára hajló történettudósaink – Salamon Ferenc, újabban Karácsonyi János – teljes meggyőződéssel dobják félre a tudatos ferdítőknek, naiv mesemondóknak bélyegzett hazai krónikákat. Kitűnő megfigyeléssel és történeti érzékkel vetnek fel új szempontokat és páratlan leleményességgel tisztáznak fontos részletkérdéseket. A honfoglalás alapvető kérdéseinek megoldásában mégis szűkszavú idegen kútfők egy-egy kétes adatára, modern írók csalóka feltevéseire támaszkodnak.
17. Általánosságban azonban történetírásunk mindig tartózkodott Hunfalvyék és Vámbéry szélsőséges felfogásának kritikátlan követésétől. Nem tudott belenyugodni a vitázó felek túlzó ítéleteibe, de hatásuk alól sem tudott menekülni. A tudósok az ellentmondó forrásadatok kritikai egyeztetésére törekvő Pray György módszerét utánozva és továbbfejlesztve, az ellentétek kiegyenlítését tekintették a módszeres történetírás feladatának. A részletekben hol egyik, hol a másik fél felfogása felé hajolva, az ellentétes vélemények és elméletek kritikai egyeztetésére törekedtek. Ezek az egyeztető törekvések tükröződnek vissza a múlt század két utolsó évtizedében megjelent őstörténeti és honfoglalástörténeti monográfiákban (gr. Kuun, Thúry, Rohonyi, Márki), a hunmonda gót, szláv, avar közvetítéssel történt átöröklését vitató elméletekben (Heinrich, Petz, Bleyer, Sebestyén), a székelykérdésnek az ősfoglalási és telepítési elméletek áthidalására törekvő (Nagy G., Sebestyén, Thúry) irodalmában és többé-kevésbé a monda- és forráselemzésekben is (Marczali, Nagy Géza, Sebestyén). A múlt század végéig uralkodó s a millenáris évek gazdag honfoglalástörténeti irodalmát jellemző egyeztető irány legszélesebb körben ismert képviselője Marczali Henrik. A tőle feltételezett XII. századi Nemzeti Krónikában, illetőleg ennek a XIII–XIV. századi leszármazóinál fenntartott ősi hagyomány teljes méltánylásával és helyes értékelésével, az ugor-magyarságra átalakító befolyást gyakorló török hatás és keveredés elismerésével foglalkozik az ősi történet problémáival. De az Anonymus-probléma és a székelykérdés megítélésében már teljesen a Hunfalvy-féle szélső álláspont híveként mutatkozik be. Forráskritikai és tárgyi ítéletein egyaránt kimutatható Pray kiegyenlítésre törekvő, de némely forrásokat – különösen a bizánciakat – túlbecsülő, másokkal, így Anonymusszal szemben szkeptikus kritikájának hatása.



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
18. Az egyeztető iránynak nagy érdeme, hogy bírálatban részesítette s így a későbbi kutatás számára előkészítette a vitában mindkét részről felvetődött értékes eszméket, szempontokat és forrásokat. Pozitív eredményt mégsem ért el, mert nem volt bátorsága a meddő vitázás végső konzekvenciájának levonásához: a források és tények minden előítélettől és elfogultságtól mentes új vizsgálatához.
Az ellentétes vélemények mindenáron való kiegyenlítésére irányuló törekvés éppúgy, mint a vitázó felek egyoldalú forrásanyagon felépült kritikája túlzottan szubjektív értékeléseknek, spekulatív elméletek kialakulásának egyengette útját. A források értékelésében és a ténybeli kérdések megítélésében jelentkező spekulatív szellem útját állta az alapkérdések együttes és módszeres vizsgálatának.
19. Az egyoldalú forrásanyagra, kétes értékű összehasonlításokra és visszakövetkeztetésekre, szubjektív ötletekre és idegen tudományszakok dogmává merevült megállapításaira felépített, spekulatív történeti elméletekkel szemben az egyeztetés nem vezethetett célhoz. Rideg és tárgyilagos kritikára, a források és tények új, az addigi spekulációtól független, tapasztalati úton nyert értékelésére volt szükség. A múlt század [XIX. sz.] hetvenes és nyolcvanas éveiben virágkorát élő történettudósnemzedék sok jeles tagja ismerte fel és hangoztatta az eredeti forrásokhoz való visszatérésnek, a történeti ismeretek átértékelésének szükséges voltát. A középkori történet és különösen a honfoglalástörténet terén mégis a régi nyomokon jártak, mert nem tudták magukat függetleníteni az irodalomban felbukkanó elméletek befolyása alól.
20. Pauler Gyula volt e nemzedékben az egyedüli történettudós, ki Comte pozitivista filozófiájának s méginkább Giesebrecht exakt forráskutatáson alapuló történeti munkásságának hatása alatt nemcsak felismerte e szükségletet, hanem annak kielégítésére is rideg következetességgel törekedett. Belátva a honfoglalástörténet addigi eredményeinek tarthatatlan voltát s a viták és egyeztető törekvések meddőségét, visszatért az eredeti forrásokhoz. Ezeknek új vizsgálatától és értékelésétől várt új és megbízható eredményeket. „Egy biztos adat – írja első honfoglalástörténeti tanulmányában – többet ér, mint száz bármily éleselméjű kombináció. A történelem lehet hézagos – és minden nemzet őstörténete az –, de valótlanságokat ne vegyen magába. Ezzel nem akarom a következtetés jogát megvonni a történetírótól; ellenkezőleg, annak érdekében, annak biztosítására kívánom az adatok megválogatásában a legnagyobb szigort, a lehető legnagyobb pozitivitást.” És Pauler – noha a részletekben ő sem tudott mindig menekülni az elődök és kortársak elméleteinek hatása alól – mind a forrástani, mind a tárgyi kérdéseket valóban új és önálló vizsgálat tárgyává tette.
A forrásokat – tekintet nélkül a korábbi kutatás kétes eredményeire – újra értékelte. A hazai hagyomány és krónikáink forrásértékének tisztázását elvi értékű megállapításokkal vitte előre. Az objektivitásra való törekvés eredményeként néha túlságig mereven ragaszkodott az esetlegesen korunkra jutott hiányos forrásanyaghoz és nagyon óvatos a történeti kombinációban. Ez akadályozta a tárgyi kérdések teljes kifejtésében. De kitűnő történeti érzékkel vetett fel új szempontokat és állapított meg a régitől sokban eltérő eredményeket. A kronológiai, hadtörténeti és az őshazát illető topográfiai kérdések többnyire sikerült tisztázása mellett megvetette alapját a módszeres településtörténeti kutatásoknak. Az Árpád-házi királyok koráról írt művének bevezetésében a IX–X. századi magyarokról adott leírása – noha az újabb kutatások az eredményeit sokban módosították – sikerült jellemzése a honfoglaló magyar népnek.
Felfogásában és módszerében ridegen érvényesülő, reánk ma már idegenszerűen ható sajátos pozitivizmusa, egyoldalúan analitikus módszere adatszerűvé, színtelenné, sőt a laikusnak unalmassá teszik előadását. Különösen összefoglaló művében érezzük az egyeztető irány jeleseinek munkásságát jellemző színes és vonzó előadás, a szintétikus érzék hiányát. Néha a szárazságig menő szakszerűsége, kíméletlen kritikája miatt még szakkörökben sem lett, nem is lehetett népszerű történetíróvá. Felismerte azonban a történettudomány korszerű feladatát az eredeti források újraértékelésében és a tényeknek ezen alapuló új és önálló kritikájában. Megalapítójává lett egy új történeti iskolának, mely a forrástani és tárgyi részletkérdéseknek új, a korábbi kutatástól független, analitikus kritikai vizsgálatával igyekezett és igyekszik a honfoglalástörténet homályos részleteire világosságot deríteni.



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
21. Az 1896. évi millenniumnak határozottan egyeztető irányú irodalmával szemben a Csánki szerkesztette Árpád és az Árpádok c. jubiláris mű (1907) legtöbb tanulmánya, köztük a szerkesztő összefoglaló Árpád-jellemrajza már jórészben a Pauler-iskola módszerét és eredményeit tükrözi vissza. A honfoglalástörténet legújabb irodalmának részletes ismertetését, jobbára élő tudósok ma még befejezetlen munkásságának kritikai méltatását mellőzve, csupán a legfontosabb eredmények ismertetésére szorítkozunk.
22. A hazai források közül a Budai, Bécsi Képes, Kézai és más rokon krónikák viszonyát, keletkezésük körülményeit s a honfoglalás történetét is magában foglaló legrégibb részlet XI. századi eredetét Domanovszkynak sikerült tisztáznia. Eredményeinek alapulvételével ma már tiszta képet alkothatunk legrégibb hazai forrásaink s a bennük fenntartott hagyomány forrásértékéről. Egyidejűleg Kaindl osztrák tudós is foglalkozott a magyar krónikákkal, azonban az okleveles forrásanyag, a magyar szakirodalom, a magyar nyelv és történeti kultúránk ismerete híján – minek megszerzésében alig palástolt magyargyűlölete akadályozta meg jobbára téves eredményekhez jutott, bár némely megfigyelése értékes. Anonymus korát Mátyás Flórián, Fejérpataky és Pauler állapították meg. Eredményeiket új bizonyítékokkal támogatja Sebestyén. A kézirathoz fűződő vitás kérdéseket Fejérpataky tisztázta. Forrásértékéről Pauler megállapításai s az újabb településtörténeti kutatások alapján a Hunfalvy-Marczali féle felfogással ellentétes, kedvezőbb vélemény kezd kialakulni, amit megerősítenek Melich nyelvtudományi alapon végzett vizsgálatai. Összefoglaló kritikai méltatása a közeljövő egyik legfontosabb feladata. A Gellért-legenda keletkezési körülményeire Madzsar kutatásai vetnek világot, XI. századi forrásból származó részleteinek megítélésében megerősítve Fejérpataky, Marczali és Karácsonyi korábbi helyes megállapításait. A régebben forrásként használt hamis Csíki Székely Krónika tekintélyét – a keletkezés körülményeinek tisztázásával – végérvényesen megdöntötte Szádeczky. A hazai hagyomány és mondák forrástani értékelése tekintetében alapvető jelentőségűek Nagy Géza elvi természetű megállapításai. A XIII–XIV. századi krónikákban fenntartott régi hagyomány forrásértékét Marczali helyesen és szépen világította meg. Sebestyén, ki a regős énekek eredetének és történetének kutatásával is érdemeket szerzett, a honfoglalás mondáinak beható tárgyalása közepett rámutatott a hazai forrásokban fennmaradt mondák különböző vidéki, helyi eredetére. E helyi mondakörök geográfiai meghatározására s általában a hazai hagyomány forrásértékének megállapítására Hóman tett kísérletet. A hun-hagyomány megítéléséhez új perspektívát nyitnak külföldi tudósoknak – Thomsen, Radloff, Marquart, Bury, Barthold és másoknak –, továbbá Gombocz Zoltánnak a régi törökség történeti kultúráját és a hun-bolgár-magyar kapcsolatokat megvilágító tanulmányai, melyek Nagy Géza és Munkácsi kissé óvatosan hangoztatott, de helyes úton járó felfogása értelmében döntötték el a kérdést. A honfoglalástörténet keleti és bizánci forrásait a német Marquart, orosz Westberg és angol Bury mellett Thúry, Vári, Darkó, Hóman és Fehér, a szlávokat Thallóczy, Jagic és Hodinka, a nyugatiakat Marczali, Mátyás Flórián, Pauler és Gombos tették új vizsgálat tárgyává, jórészt tisztázva a vitás kérdéseket és megvilágítva forrásértéküket. A honfoglalástörténet közvetett forrásai közül a nyelviekre Melich, Gombocz és követőiknek (Pais, Jakubovich stb.) módszeres hely- és személynévvizsgálatai, a néprajziakra Tagányinak a jogszokásokról írt alapvető tanulmánya hívták fel a figyelmet. Melich és Gombocz etimológiai szótára, Csánki és Karácsonyi hatalmas kötetei, valamint Ortvay hézagos történeti vízrajza gazdag nyelv-, hely- és birtoktörténeti forrásanyaghoz juttatták a kutatót. Az összehasonlító etnológia és folklóre útján szerezhető értékes analógiákra legújabban Róheim és Király mutattak rá, saját tanulmányaikban adva intő példát a túlhajtott és egyoldalú etnológiai módszer káros következményére. A honfoglaló magyarság kultúrájára s az új haza néprajzi viszonyaira egyaránt világot vető régészeti emlékek kritikai ismertetésével – egész sereg buzgó archeológus sorában – főleg Hampel, Posta és Huszka szereztek érdemeket.
23. A honfoglaló magyarság etnoszának kialakulását és az ősi kultúra színvonalát világítják meg Thúry és Marquart új keleti források tanulmányozásával és kritikájával, Szinnyei, Munkácsi, Melich, Gombocz és Németh a magyar nyelv ősi és idegen elemeinek módszeres vizsgálatával s ugyane célt szolgálják a magyarok régi népneveire vonatkozó tanulmányok (Darkó, Hóman). A honfoglaló magyarok műveltségének megítélésében nem nélkülözhetjük Herman Ottó és Jankó János néprajzi tanulmányait. Az ősi politikai és társadalmi szervezetről



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
Timon és Illés dolgozataiban találunk új eredményeket. A vérbosszúra és nemzetségi jogközösségre Timon kutatásai, az ősi vérdíjrendszerre a pénztörténeti kutatások derítettek világosságot (Hóman). A honfoglalás egy részletkérdésével, Erdély megszállásával kapcsolatban Tagányi Károly hívta fel elsőnek a figyelmet az addig mellőzött gazdaság-, társadalom- és jogtörténeti szempontok honfoglalástörténeti fontosságára s az ő kardinális szempontokat és alapvető problémákat felvető középkori történeti részlettanulmányaiból meríthetünk fontos tanulságokat a honfoglalók kultúrájának ismeretéhez. Réthy László hívta fel a figyelmet a honfoglaló magyaroknál felismerhető tudatos nyugatra törekvés fontos mozzanatára, mit azonban ő és követői a Hunfalvyféle kizárólagos dunántúli megszállás téves elméletének kiépítésére használtak fel. Az oláh inkolátus kérdésében Réthy és Karácsonyi mondták ki a döntő szót. A székely-kérdést Szabó Károlynak az ősi székely politikai és társadalmi szervezetet megvilágító tanulmányai mellett különösen Thúry, Tagányi, Meitzen és Connert dolgozatai vitték előre a megoldás felé. A településtörténet szempontjából legnagyobb jelentőségűek Pauler, Tagányi, Karácsonyi és követőik gyepűkutatásai, Karácsonyi nemzetség- és birtoktörténeti és Csánki történeti földrajzi munkálatai. A megtelepülés kérdésének összefoglaló, a gazdasági és stratégiai szempontokra kiterjeszkedő vizsgálatát Pauler és Hóman kísérelték meg s legújabban Bátky világított meg értékes településföldrajzi szempontokat.
24. A legutóbbi évtizedek honfoglalástörténeti irodalmát – mint általában e kor specializált tudományosságát – a szintétikus érzék, az összefoglaló szempontok hiánya és az exakt kutatómódszerre támaszkodó, alapos részletmunka jellemzi.
A forrástani kutatások legnevezetesebb eredménye a korábban felhasználatlan közvetett források – minők a nyelv, a földrajzi nevek, népszokások stb. – és etnológiai analógiák jelentőségének felismerése, továbbá a már ismert írott források új kritikai értékelése. A hazai krónikák s a bennük fenntartott hagyományok természetének és keletkezésük körülményeinek tisztázása igen nagy lépéssel vitte előre a tudományt. Újraértékelésükben döntő szerep jut annak a megállapításnak, hogy a honfoglalást illető részeikben nem az egységes nemzeti mondaköltészet, de nem is a középkori „tudákos” irodalom termékeivel, hanem különböző vidékeken létrejött helyi és nemzetségi hagyományokkal állunk szemben.
E forráskritikai eredmények mellett a tárgyi kérdések megoldása felé is jelentős haladás történt. Különösen a nyelv-, jog- és gazdaságtörténeti részletkutatás szolgáltatott fontos új adatokat és szempontokat. A szorosan vett honfoglalástörténeti kutatás mellett a XI–XIV. századi intézmények és jelenségek módszeres vizsgálata is értékes eredményekkel járt. Ez intézmények és jelenségek megismerésével lehetővé vált, hogy azokból – a százados fejlődési folyamat figyelembevételével s az egykorú források ellenőrzése mellett – biztos következtetéseket vonjunk az ősi gazdasági és politikai szervezetre s a honfoglalás eseményeire.
A forráskritikai és tárgyi részletkutatás gazdag eredményei módot adnak a honfoglalástörténet alapproblémájának, a politikai tudatosság kérdésének új, kritikai megítélésére s ezzel az egész honfoglalástörténet összefoglaló feldolgozására. Bár a részletekben itt-ott még hézagokat látunk, ma már elérkezett az új szintézis ideje.
25. A magyar honfoglalás újabb irodalma:
Bibliográfia. Szinnyei: Történeti Repertorium. I/1. Bpest, 1874. 26–32., 94.; I/2. 11– 15. l. Mangold: A magyarok oknyomozó története. 4. kiadás. Bpest, 1903. és Könyvészet (Árpád és az Árpádok. Szerk. Csánki. Bpest, 1907. 369–376.). Sebestyén: Ki volt Anonymus? Bpest, 1898 és A székelyek eredete. Bpest, 1897. Hellebrant: A magyar történelmi irodalom. (Századok, XLVII. 1913-tól évente.)
Kútfők. A Magyar Honfoglalás Kútfői. Szerk. Pauler és Szilágyi. Bpest, 1900. A magyar őstörténet arab kútfői, ford. Kmoskó. (Kéziratban). Az orosz évkönyvek magyar vonatk. adatai. Ford. Hodinka. Bpest, 1916. Bizánci és nyugati kútfők: Corp. Scr. Byzant. és Mon. Germ. SS. Béla kir. névtelen jegyzőjének könyve. Hasonmással, kiadta Fejérpataky. Bpest, 1892. Chronicon Budense (facsimile) ed. Fraknói. Bpest, 1901. A többi krónikát l. M. Florianus: Fontes domestici. II–IV. Pécs, 1883–85. Hampel: Újabb tanulmányok a honf. emlékeiről. Bpest, 1906.



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
Kútfőkritika. Fejérpataky: Irodalmunk az Árp. korában. (Figyelő, III. 1878). Marczali: A m. tört. kútfői az Árp. k. Bpest, 1880. Pauler: Anonymus külföldi vonatkozásai (Századok, 1883.). Hazai forrásaink adatai (M.N. Története. I. Függ.). Florianus: Fontes. II. Sebestyén id.m. Domanovszky: A Dubnici krónika. Bpest, 1899.; A Budai Kr. U.o. 1902.; A Pozsonyi Kr. U.o. 1905.; Mügeln és a Rímes kr. U.o. 1907.; Kézai krónikája. U.o. 1906. és Kútfők (Csánki: Árpád). Kaindl: Studien z. ungar. Geschichtsquellen. 1907. Hóman: A Szent László-kori Gesta Ungarorum. 1923. (sajtóra készen); A honf. törzsek (Turul, XXX. 1912. 89–90., 104–107. l.) és A hún-probléma megoldása. (MNy. XVII. 1921.) Melich: Bolgárok és szlávok. (MNy. XVII. 1921.) Sebestyén: A magyar honfoglalás mondái. I–II. Bpest, 1904. Nagy Géza: A székelyek eredetéről. 1–2. fej. (Székely Nemz. Múz. Értesítője. I. 1890.) Gombocz: A magyar őshaza és a nemzeti hagyomány (NyK. XLV–VI.); A bolgárok és a magyar hún-monda. (MNy. XVII. 1921.) Karácsonyi: Szent Gellért élete. Bpest, 1887. Madzsar: Szent Gellért nagyobb legendájáról. Bpest, 1913. Szádeczky. A csíki székely krónika. Bpest, 1905. és Még egyszer a csíki székely krónikáról. Bpest, 1911. Mátyás: Egy honfoglalás előtti magyar hadjáratról. Bpest, 1898. és A magyarok első hadjáratai Európában. Bpest, 1898. Gombos: Liudprand és a magyarok. (Középkori Krónikások. VI–VII.) Bury: The Treatise De Administrando Imperio. (Byzant. Zeitschr. XV. 1906. Ism. Domanovszky. Száz. XLI. 1907.) Darkó: Bölcs Leó taktikájának hitelességéről. Bpest, 1915. Zurnal min. narod. prosvješcenija. Novaja serija. Cast. XIII. 1908 fevral . Pburg, 1908: Westberg Fr., K analizu vostocnych istocnikov o vostocnoj Evrope V.ö. még a MHK. bevezetéseit. Hóman: Őstörténetünk keleti forrásai (Századok, XLII. 1908.) Marquart: Die Chronol. d. alttürkichen Inschriften. 1898. Ostasiat. u. osteuropäische Streifzüge. 1903. Über d. Volkstum d. Komanen. 1914.
Segédkönyvek. Csánki: Magyarország történeti földrajza. I–III, V/1. Karácsonyi: Magyar régi vízrajza. I–II.; Magyarország egyházi földleírása. I–II. Gombocz–Melich: Magyar Etymológiai Szótár.
Összefoglaló művek. Pauler: A magyar nemzet története Szent Istvánig. Bpest, 1900. és A magyar nemzet története az Árpád-házi királyok korában. 2 I. Bpest, 1899. Marczali: Magyarország története. Bpest, 1895. (Szilágyi: A M. Nemz. Tört. I.) Csánki: Árpád és az Árpádok. 1907. Timon: Magyar alkotmány- és jogtörténet. 6 Bpest, 1919.
Részlettanulmányok. Pauler: A magyarok megtelepedéséről (Századok, XI. 1877.); Lebedia, Etelköz, Millennarium (u.o. XIV. 1880.); Anonymus külf. vonatkozásairól (u.o. XVII. 1883.); Néhány szó hadi viszonyainkról (Hadtört. Közl. I. 1888.). Tagányi: Erdély és a honfoglalás (Ethnographia, I. 1890.); Gyepű és Gyepűelve (MNy. IX. 1913.); Vármegyéink eredetének kérdése (Tört. Szemle, II. 1913.); Felelet Erdélyi Lászlónak (u.o. 1916.); A hazai jogszokások gyűjtéséről. I. Bpet, 1919. Thúry: A magyarok eredete, őshazája és vándorlásai (Századok, 1896.); A magyarok szavarti-aszfali neve (u.o. 1897.). Herman Ottó: A magyarság eredete, nyelve és honfoglaláskori műveltsége. 2 Bpest, 1919. (Olcsó K.); Magyar nyelvhonosítás. 6 Bpest, 1921. Melich: Szláv jövevényszavaink. I–II. Bpest, 1903–1905; A magyar nyelv szláv jövevényei (MNy. VI. 1910.); Adalék a m. nyelv és helyesírás történetéhez (NyK. XXXIV.); Adatok hazánk X–XII. sz. helyneveinek értelmezéséhez és A magyar hún-monda néhány tulajdonnevéről (MNy. II., 1906.); Néhány magyar népnévről (MNy. V. 1909.); Bolgárok és szlávok (MNy. XVII. 1921.); Gombocz: Régi török jövevényszavaink (MNy. III. 1907, u.o. a régebbi irodalomról); Die bulgarisch-türkischen Lehnwörter in d. ung. Sprache. Helsinki, 1912; Árpádkori török személyneveink (MNy. X–XI. 1914, 1915.); A pannóniai avarok nyelvéről (MNy. XII. 1916.); Mongol jövevényszavaink kérdése (MNy. XIII. 1917.). Asbóth: A m. nyelvbe került szláv szók (NyK. XXX.) és Szláv jövevényszavaink. Bpest, I. 1908. Munkácsi: Árja és kaukázusi elemek a finn-magyar nyelvekben. Bpest, 1901. és értekezései a Keleti Szemlében. Németh: Török jövevényszavaink középső rétege; On-ogur, hét-magyar, dentümogyer (MNy. XVII. 1921.). Pais: Régi személyneveink jelentéstana (MNy. XVII. 1921.). V.ö. még Melich, Gombocz, Németh, Jakubovich, Pais és mások szófejtéseit a MNy. évfolyamaiban. Darkó: A magyarokra vonatkozó népnevek a bizánci íróknál. Bpest, 1910. Hóman: A magyar nép neve a középkori latinságban. Bpest, 1917. Réthy: A honfoglalás és Erdély (Ethnographia, I. 1890.); Az oláh nyelv és nemzet megalakulása. 1886. Sebestyén: A székelyek neve és eredete; Az avar-székely kapcsolat emlékei (Etnographia, VIII. 1897. és X. 1899.). Thúry: A székelyek eredete. Bpest, 1899. Connert: A székelyek intézményei. Kolozsvár, 1901. Hóman: A székelyek eredete. Bpest, 1921; A honfoglaló törzsek megtelepedése (Turul, XXX. 1912.); A magyarság megtelepülése (Magy. Gazdák Szeml., 1920.). Fehér: Atelkuzu területe és neve (Századok, XLVII. 1913.); Beiträge zur Erklärung d. auf Skythien bezügl. geogr. Angeben d. ung. Chroniken (Kőrösi Csoma-Archivum, I.



Hóman Bálint munkái
http://mek.niif.hu/07100/07139/html/0010/0009/0001-36f.html[2021. 06. 19. 17:30:33]
1921.). Illés: A magy. társadalom és állam szervezete (Árpád és az Árpádok. 1907.). Csánki: Árpád jellemrajza. (U.o.) Karácsonyi: Árpád birtokai (u.o.); A honfoglalás és Erdély. Bpest, 1896; Százezer jaj, millió baj. 1916; Történeti jogunk hazánk területi épségéhez. Bpest, 1921; Halvány vonások hazánk Szent István-kori határairól (Századok, XXXV. 1901.). Róheim: A kazár nagyfejedelem és a Turul-monda. Bpest, 1917. (Bíráló ism. Száz. LII. 1918.) Király: A magyar ősköltészet. Bpest, 1921. (Bíráló ism. Mny. XVII. 1921.) Bátky: Egy-két szó; Néhány vonás Fejér megye népességének tömörüléséhez; Attila szálláshelye és palotája; Székesfehérvár kialakulásának vázlata; Néhány vonás Csallóköz településföldrajzához (Földrajzi Közlemények, 1918.). Hampel: A honfoglaláskor hazai emlékei. Bpest, 1896; Újabb tanulmányok a honfoglaláskor hazai emlékeihez. Bpest, 1907. V.ö.: A régibb középkor emlékei Magyarországon. I–II. Bpest, 1894. Posta: Régészeti tanulmány az orosz földön. I–II. (Zichy Jenő III. utazása, III–IV. Bpest, 1905.) Huszka: A székely ház. 1895; Magyar ornamentika. 1898.; Tárgyi etnographiánk őstörténeti vonatkozásai. V.ö. még Zichy: A magyarság őstörténete (MNyK. I. 5.).
[1] (Első kiadása: A Magyar Nyelvtudomány Kézikönyve, I. 7. Budapest, 1923.)
« Székelyek (1920) KEZDŐLAP MAGYAR KÖZÉPKOR
2. Társadalmi és politikai szervezet »



Hóman Bálint munkái
http://mek.niif.hu/07100/07139/html/0010/0009/0002-370.html[2021. 06. 19. 17:30:45]
« 1. A honfoglalástörténet irodalma KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
3. Gazdasági viszonyok, települési elvek »
2. Társadalmi és politikai szervezet
26. A történeti fejlődés kezdetleges fokán élő népek társadalmi és gazdasági szervezetének alapja a vérségi kötelék. Az első társadalmi alakulatok, közösségek természetes úton, vérközösség alapján jöttek létre. Legalacsonyabb és legkezdetlegesebb társadalmi alakulat a család. A családi közösség természetes feje a családapa, ki korlátlan ura a vele teljes gazdasági és jogközösségben élő családtagoknak.
27. A családi közösségből a felnőtt családtagok kiválása és családalapítása útján új családok szakadtak ki. A vérségi összetartozás tudata azonban e rokoncsaládoknál nem vész el, sőt a vérségen alapuló gazdasági és jogközösség kötelékei sem szakadnak el. A család természetes szaporodás útján tágabb társadalmi alakulattá, nemzetséggé bővül.
A nemzetség régi magyar néven: nem (Leó 52. §.:genh; Konstant. Porph. e nevet a törzsre alkalmazza; Krónika: generatio, progenies és tévesen tribus; Anonymus: genus és progenies; XII–XIV. sz. oklevelek: genus és generatio; székelyeknél az újkorig: genus és nem), az egész nemnek nevet adó (például genus Árpád, genus Achtum genus Vérbulch, g. Chák, g. Kaplony stb.) közös őstől fiágon leszármazó rokoncsaládok természetes úton létrejött gazdasági és jogvédelmi célzatú társadalmi közössége. Tagjai a nemes-ek, kik egyazon nemben gazdasági és jogközösségben élnek.
A nem és nemes pontosan megfelel az ó-gör. genh vagy genoV és gennhtai, lat. gens és gentilis, ném. Sippe és Gesippen, skót clan fogalmának.
28. A nem kialakulásával a család elveszti korábbi gazdasági és jogi jelentőségét, a családfő és lemenő ágbeli rokonainak korlátolt gazdasági és jogi önállósággal bíró életközösségi szervévé süllyed. A nem valósággal magába szívja a családot, átvéve annak korábbi gazdasági és jogi szerepét. Bár az egyéni és családi tulajdon fogalma korántsem ismeretlen, a gazdaság alapját alkotó vagyon – magasabb fokon a földműves és pásztorszolgák, ménesek, gulyák, föld, szóval a birtok – többé nem családi tulajdon, hanem a nemzetségek közös vagyona. A nem tagjai belső viszonyaikat a nemzetségfő (Konst. 37. a besenyőkről: „kisebb arcwn”, a kunoknál 1279: iudex seu princeps generationis, dominus vel principalis Cumanorum) családapai hatalomból kinőtt bírói széke előtt intézik el. A külsők, más nemek tagjai részéről ért sérelem megbosszulása és kiengesztelése az egész nemzetség kötelessége s e kötelességet a nemzetség nevében a sértett vagy legközelebbi hozzátartozói gyakorolják az ősi vérbosszújog alapján; súlyosabb esetekben az egész nemzetség hadba száll a sértő nemzetsége ellen. A nemzetség – különösen a beházasodó idegenek közül – kivételesen felvesz kötelékébe nem vérrokont is, de ezt képletesen (vértestvérség stb.) rokonává fogadja. A nemekhez nem tartozók s a nemből kitaszítottak jogtalanok, de élvezik a nem védelmét, melyhez szegődtek vagy melynek vagyonához tartoznak. Tagjaik elszaporodásával a nemek ágakra (a székelyeknél: ág, linea; a kunoknál 1279.: linea) szakadtak, melyek idővel új, önálló nemekké fejlődtek.
A nemeknek ágakra és új nemekre való oszlását bizonyítják a XII–XIV. században magukat újabb ősükről nevező



Hóman Bálint munkái
http://mek.niif.hu/07100/07139/html/0010/0009/0002-370.html[2021. 06. 19. 17:30:45]
nemek, tulajdonképpen ekkor még ágak, melyeknek régebbi nemzetségnevét is ismerjük. Így a genus Katapán ága volt a g. Ekli, a g. Booré a g. Kalán és Kalocsa, a g. Korosé a g. Lipovnok, a g. Balog-Semjéné a g. Ubul, a g. Haraszté a g. Sebastiani, a g. Keáné a g. Mogni Julae bani, a g. Vérbulcs[ú]é a g. Lád. Mindenesetre tévednénk, ha ez ágakból fejlett új nemeket fenntartás nélkül azonosítanók a régi néven nevezett nemekkel. Ezt a megoszlást bizonyítják a krónikákban és oklevelekben itt-ott egy-két ízben előforduló nemzetségnevek (p. Berch, Brucsa, Bana, Kompolt, Maglód, Mena, Pátroh, Raz stb.), melyek, legalább részben, bizonyára az újabb ágnevek által kiszorított régi nemnevek. A székelyeknél és kunoknál megrögződött a nemek és ágak szerinti tagoltság s ehhez eredetében hasonló – bár nem azonos – jelenséget kell látnunk a julh, tribus és genh gens közé ékelődött ó-gör. jratria és lat. curia alakulatokban. A nemzetségfő az ó-görögöknél arcwn tou genouV.
29. Az ágak önálló nemekké alakulása egyértelmű a vérségi kötelék gazdasági és jogi értelemben vett teljes elszakításával. A családoknak nemzetségekké bővülésével és új nemzetségeknek kiszabásával jön létre a tiszta nemzetségi szervezet, midőn azonos etnikumú nemzetségek a maguk zárt gazdasági és társadalmi közösségében elkülönülve, minden politikai kapcsolat nélkül élnek egymás mellett. A magyar népet és a török népeket (hunt, avart, besenyőt stb.) ebben a kezdetleges állapotban a történet nem ismeri. A történeti magyar nép egyik, még pedig mindenesetre számosabb alkotórésze, a magyar-ugorság azonban a török (hun) népelemmel való egyesülés előtt, a Krisztus előtti századokban – éppúgy, mint finnugor rokonai még századok multán is – tiszta nemzetségi szervezetben élt a Káma-Volga-Oka-vidéki őshazában.
30. A nemnél tágabb, több nemet magába foglaló alakulat a törzs, melynek jelzésére a török-ugor keveredés után úgy látszik – az eredetileg nemzetség jelentésű, finnugor had szó vált használatossá (vog. cant, kont; osztj. cant; finn: kunta; Leó 52. §.: jnlh; Konst. 38–40: genea; Krónika: exercitus).
A törzs megfelel az ó-gör. julh, lat. tribus, a német irodalomban Vökerschaftnak nevezett fogalomnak. A had kettős értelme is megvan a julh-ben s erre vall a krónikás exercitus kifejezése is. A had a magyar nyelvben a törzs katonai szervezetéhez képest túlnyomóan harcászati fogalommá alakult, megmaradt azonban előbbi tágabb értelme is, de a törzsszervezet bukása után ismét a nemzetségre használják. (V.ö. Budenz: MUSz. 65.; CzF.; Szabó: Vezérek kora. 21.)
31. A nem vérségi köteléken nyugvó primér alakulatával szemben a törzs önkényesen létrehozott szövetkezésen alapuló másodlagos alakulat. A nem a család szaporodása s önálló családok fejeivé lett tagjainak kiválása következtében kibővült vérségi közösség, a törzs – mint kettős jelentésű neve (had) is kifejezi – korábban minden politikai kötelék nélkül egymás mellett élő, etnikailag rokon nemek katonai célú szövetkezése. A nem tisztán gazdasági és jogvédelmi célzatú, természetes társadalmi alakulás, a törzs jogvédelmi célokat is szolgáló, de elsősorban katonai célzatú, mesterséges politikai képződmény.
A törzs tehát politikai szerv. A közfelfogás azonban e korban még nem tesz különbséget a politikai és társadalmi szervezet fogalma közt. A tiszta nemzetségi szervezet korában a nem, bár társadalmi és gazdasági alakulat, a kezdetleges politikai funkciókat is ellátja. Mivel a kezdetleges népek felfogásában így összefolyik a társadalmi és politikai szervezet fogalma, másrészt mivel egyedüli társadalomalkotó tényezőként a vérségi köteléket ismeri, a közfelfogás az új, politikai alakulatra, a törzsre, szükségképpen átruházza a korábbi társadalmi alakulat, a nemzetség leglényegesebb ismertetőjegyét: vérségi természetét. A vérségi összetartozás, a közös őstől való leszármazás hite a törzsi kötelék állandósulásával az egész törzs népének sajátjává lesz, noha e hit csak a törzsbeli nemzetségek kisebb részénél – a legújabb képződésűeknél – vezethető vissza élő hagyományra. A többiek vérrokonsága nem alapszik ősi tudaton. Még ha az ősidőkben valóban ugyanazon nemzetségből szakadtak is ki és alakultak önálló nemzetségekké, a rokonság tudata a vérségi (nemzetségi) kötelék felbontásával elenyészett. A



Hóman Bálint munkái
http://mek.niif.hu/07100/07139/html/0010/0009/0002-370.html[2021. 06. 19. 17:30:45]
vérségi összetartozás tudatát tehát fel kellett eleveníteni, vagy ahol ilyen nem volt, mesterségesen kellett létrehozni. E kettős célt a törzzsé szövetkezéskor a képletes vérrokonság megkötésével érik el.
A törzs tagjainak ezt a képletes rokonságát értik félre azok az etnológusok, akik a törzsben is a nemzetséghez hasonló, természetes kibővülés útján létrejött társadalmi alakulatot látnak. Ez az elmélet figyelmen kívül hagyva a történet tanulságait, túlságosan egyszerűsíti és uniformizálja az ősi társadalmi és politikai fejlődés folyamatát. A történet tiszta nemzetségi szervezetben élő népeket is ismer, melyeknél – a nemzetség és nemzetség közt gyakorolt s vérrokonok közt lehetetlen vérbosszú és magánharc intézményének tanúsága szerint – a vérségi összetartozás tudata teljesen hiányzik. Már pedig, ha a törzs a nemzetséghez hasonlóan természetes úton jönne létre, a vérségi összetartozás tudata nem enyészhetne el ily alaposan a belétartozó nemzetségeknél.
32. A törzs élén a törzsfő, régi magyar néven hadnagy (Konst. 38. szláv névvel: boebodoV = vojevoda, 38–40, Leó 45. § s ált. a bizánciaknál a1rcwn, Cont. Georg. Hamart: kejalh; Methód leg., Orosz évk.: [kralj], [korolj]; Liudprand, Vita S. Oudalrici, Ann. Sangall. Mai. ad A. 902, 955, Gesta episc. Gamerac. 955: rex, reges; XI. sz. Gesta Ungarorum: dux; XIII. sz. Krónika: capitaneus; Anonymus: principales personae) állt.
A vojevoda ,Heerführer’ éppúgy, mint a dux és capitaneus fordítása a hadnagynak. Konstantinus e szót is, mint a gyula, karkász szavakat, magyaroktól hallhatta, mert a vojvoda, vajda szó igen korán meghonosodott a magyar nyelvben, majd a magyarországi latinságban is (1111: princeps Ultrasilvanus, XII. sz. vége: voyvoda) ily értelemben. A nyugati források rexe analóg Tacitus germán rex-ével. A magyar hadnagynak az ó-gör. julobasileuV ó-lat. rex, gót thiudans, ném. Herczog szók által jelölt fogalom felel meg.
33. A törzs a nemek időleges jellegű, katonai célú szövetkezéséből alakulván állandó politikai szervezetté, a hadnagyság is eredetében időleges természetű vezéri hivatal volt, melyet a törzs közössége – a hadban csoportosuló nemek fejeiből s általában a fegyverviselő férfiakból álló hadigyűlés választás útján töltött be. A hadnagyság a későbbi fejlődés folyamán vált egy bizonyos nemzetségben örökössé, mikor a vérrokonság hite a hadhoz tartozó nemekben megerősödött, tudattá lett s a hadnagy, mint saját nemzetsége igazi s az egész törzs vélt közös ősének legegyenesebb leszármazója, már a hadban tömörült nemek természetes fejeként tűnt fel.
34. A törzs kialakulásával a nemzetségi szervezet nem bomlik fel. A nem mint társadalmi és gazdasági szerv illeszkedik az új, politikai szervezet keretébe. Vagyonjogi és gazdasági szempontból nem történik változás, csupán a jogszolgáltatási önkormányzat korlátozódik. Az addig független elzárkózottságban élő nemek belső jogrendjének megóvása továbbra is a nem belső ügye marad. A létrejött külső, politikai természetű kapcsolatok azonban szükségessé teszik a nemzetségközi jogviszony rendezését. A köz, az újonnan megalakult politikai közösség érdekében, mely célját, a külső ellenség elleni katonai erőkifejtést, csak teljes egységben érheti el, gátat kell vetni a vérbosszújog alapján dúló magánharcnak, mely elfajulás esetén örökös háborúskodásra, a törzs bomlására vezethet. Ez a belátás tör utat a tiszta vérbosszú rendszerét felváltó engesztelési (kompozíciós) rendszernek. Kialakulását azonban a fiktív vérrokonság hitének megrögződése, tudattá erősödése is elősegítette, mert a közfelfogás szerint vérrokonok közt a korlátlan vérbosszú lehetetlen volt. A vérbosszú – bizonyos korlátozásokkal – élő jogszokás marad, de a sértés meghatározott előfeltételek és szertartások teljesítése után engesztelési díj (vérdíj) lefizetésével is kiengesztelhető. Az engesztelési rendszer lehetővé, sőt bizonyos esetben kötelességévé tette a feleknek a kibékülést, az engesztelődést. A magyaroknak a keleti ötös számrendszeren alapuló ősi vérdíjrendszere egyidős a törzsi szervezettel.



Hóman Bálint munkái
http://mek.niif.hu/07100/07139/html/0010/0009/0002-370.html[2021. 06. 19. 17:30:45]
Az engesztelési rendszer természetes következményeképpen alakult ki az eredetileg csak hadvezéri hatáskörrel bíró törzsfők, hadnagyok bírói hatásköre. A hadnagy békében a törzséhez tartozó nemek önként felkeresett döntő, kiegyeztető bírája, hadjárat idején korlátlan bíró volt. (Leó 45. §: az a1rcwnok szigorú és súlyos büntetéseket rónak a bűnösökre.)
A hun-török törzsek kialakulása már évszázadokkal Krisztus előtt Kelet- és Közép-Ázsiában megtörtént. A magyar nép ugor eleménél azonban a törzsbe tömörülés külső körülmények hatása alatt következett be, mikor a már régebben törzsi szervezetben élő török (hun) nép egy töredéke őt uralma alá hajtotta, majd vele egyesülve, törzseibe felvette, illetőleg őket törzzsé szervezte.
35. A magyar nép, mikor a IX. században a Kaukázustól északra, a Don és Kubán folyók vidékén feltűnik, sőt minden jel arra mutat – már századokkal előbb is magasabb, bonyolultabb politikai alakulat, törzsszövetség keretében él.
A törzsszövetség több törzs katonai célzatú szövetkezése s az így szövetkezett törzsek hosszabb együttélése által létrehozott politikai alakulat. Legtöbbször etnikai rokonságon, de néha csak szomszédsági kapcsolatokon alapszik.
A magyar törzsszövetség (ném. Bund) megfelel a négy julh-ből alakult attikai, a három tribus-ból alakult római és a rendszerint Stamm-nak nevezett bajor, gót, frank stb. törzsszövetségeknek.
36. A magyar nép politikai megszervezése a népnek nyelvet adó magyar-ugor elemet uralma alá hajtó törökök (hunok) műve volt. A finnugorság legkeletibb ágát alkotó magyar-ugorok még az Urál vidéken – talán már a Krisztus előtti I. században, de mindenesetre az V. század előtt – jutottak érintkezésbe valamelyik török (hun) nép azon töredékével, mely őket előbb leigázta, majd velük összevegyülve, őket saját törzskötelékeibe felvette s velük új törzseket, később az V–VIII. század folyamán törzsszövetséget formált. A kisebb számú, de fejlettebb kultúrájú, politikai szervezettsége következtében vezetésre hivatott török (hun) elem az együttélés ideje alatt felvette a számban nagyobb magyar-ugorok nyelvét, saját nyelvének számos fogalmával, mint kölcsönszavakkal gazdagítva azt. Ezek viszont elsajátították az uralkodó törökök magasabb műveltségét, felvették etnikus sajátságaikat. A IX. század közepén már teljes kulturális és nyelvi egységben összeforrva, mint egységes nép tűnnek fel. Nyelvileg mind, jórészben származás szerint is ugorok, de életmódjuk, szokásaik s álta
lában egész kultúrájuk török. Az egykorú bizánci írók töröknek (Leó, Konst.: tourkoi) nevezik, a keletiek pedig török fajúnak mondják az ekkor már török (hun) származású vezető törzséről magyarnak (Ibn Rustah, Gardezi: mozgher) nevezett népet.
Arra, hogy a politikai és katonai szervezet megalkotása a török elem műve volt, a fejedelmi család török személynevein és származásán, valamint a népnéven kívül v.ö. a törzsszövetség méltóságneveit: kende (v.ö. kazár kender-khâkân), gyula (gulaV v.ö. besenyő gula törzs, kun Gyula szn. a magyar krónikában), továbbá a török eredetű törvény, gyűlés szavakat. Az egyes törzsekben vezető, hadnagyi nemzetségekben szokásos ősi személynevek – pl. az Árpád nemzetség nevein kívül, Bulcsu, Bata (Vérbulcs nem), Kaplony (Kaplony nem), Keán, Gyula (Kán nem), Oundu (Boor nem), Ajtony (Ajtony nem) stb. – török volta bizonyítja, hogy már a nemzetségi szervezetről a törzsszervezetre való áttéréskor török nemzetségek szervezték törzsekké a kezdetleges életet élő, széthúzó finnugor nemzetségeket. A szervezők török volta ellen egyetlen érv hozható fel. Az t.i., hogy a hadi műszavak közül egynek sincs török eredete bebizonyítva. Viszont azonban az is bizonyos, hogy e szavak közül csupán az íj és nyíl ugor eredetűek, ezek pedig nem szorosan vett hadi, hanem vadászati műszók. A kard és vért iráni eredete határozottan a törökkeveredés utáni korra mutat. – Magyar törzs (Konst.: Megerh) török



Hóman Bálint munkái
http://mek.niif.hu/07100/07139/html/0010/0009/0002-370.html[2021. 06. 19. 17:30:45]
származását bizonyítják az Árpád nemzetségében és törzséhez tartozó más nemekben divatos török személynevek: Álmus, Árpád, Jelekh, Tas, Zulta, Kartal, Ákos stb. A nemzetség, illetőleg törzs névadó ősének neve Magyar < Mogyer < Mogyeri (v.ö. Hóman: A magyar nép neve. Budapest, 1917. 33–43. l.) azonosnak látszik a magyarok Kaukázus-vidéki őshazájában 528-ban szereplő Mogyeri – Muogyeri [?] (Theophanész: MouageriV) hun király nevével. A hun és török különböző időben azonos etnikus fogalmat takaró gyűjtőnevek; csupán az általánosan elfogadott irodalmi használat teszi indokolttá az anachronisztikus török szó használatát a korszerű hun helyett a VII–VIII. század előtti korban. Törzsszövetségben élő törzsek etnikai különbségére a kabarok közvetlenül bizonyított esetén kívül v.ö. a latin, szabin és etruszk elemek egyesüléséből létrejött római törzsek analógiáját. Érdekes találkozás, hogy amint Rómában a latin Ramnes és szabin Tities törzs szövetkezése a nőrablás mondájában jutott kifejezésre, úgy a magyar hagyományban is Belar vagy Bular (= Bolgár) leányának elrablásából csendül ki a finnugor és török (bolgár-hun) elemek keveredésének emléke.
37. A százados együttélés ideje alatt teljes kulturális, nyelvi és etnikai egységgé összeforrott magyar nép törzsszövetségének kialakulása sem a törzsi, sem a nemzetségi önkormányzatot nem érintette. Kezdetben bizonyára állandó tisztviselői sem voltak (Konst. 37. a besenyőkről). Az egész közösséget ér
deklő külpolitikai – béke, szövetségi és hadi – kérdésekben a törzsek tanácsa határoz. (Konst. De cerimoniis II. 48 szerint a bizánci császár eiV touV arcontaV twn Tourkwn és Patzinakitwn intézi levelét.) Hadi vállalatokra a hadnagyok maguk közül fővezért, főhadnagyot, régi magyar [?] nevén kendét (Ibn Rustah, Gardezi: kende; Konst. prwtoV boebodoV; Anonymus: Kundu szn.; Krónika: Cund szn.) választottak. A fejlődés későbbi fokán a törzsközi béke biztosítása végett állandó főbírót, gyulát (Ibn Rustah, Gardezi: dsila; Konst.: gulaV; Krón. és Anonymus: rector és Gyula szn.) választanak a tapasztaltabb és tekintélyesebb hadnagyok közül. A bölcs gyula nemcsak bíró volt, hanem népe tanácsadója is. Az ő tanácsát kérik nagyfontosságú ügyekben, s a IX. század vége felé már az ő szava dönt béke és háború ügyében. Idegenek a nép tényleges uralkodójának nézik (Ibn Rustah, Gardezi ) s méltósága örökössé lesz nemzetségében (vö. a Krónikákban három generáción át szereplő Gyula sz[emély] n[ev]et). Mivel így a gyulát mindinkább a törzsszövetség politikai ügyei veszik igénybe, a törvénykezési feladatok végzésére új bírót, régi nevén karchászt vagy charkászt (Konst. 40: karcaV; Kétes adatok: Szt. László III. 2 tc.: „iudex Sarkas”; Anonymus: Horka sz[emély]n[év], mely régibb charkasz alakra mutat) választanak, kinek méltósága szintén örökössé lesz (Konst. 40: Kál karkász és fia Bulcsu karkász). A kende, gyula és karkász a törzsszövetség politikai egységének kifejezői, de hivataluk a törzsek önkormányzatát nem érinti, hatáskörük csupán törzsközi, az egész szövetséget érdeklő ügyekre terjed ki.
38. A törzsszövetségben hosszú ideig együtt élő törzsek közt idők folyamán a közös élet, együtt átélt viszontagságuk és a közös nyelv megteremtették az együvé tartozás érzetét, vagyis – ami evvel egyértelmű volt a vérségi összetartozás tudatát. Mint a nemzetségről a törzsre, a törzsről a törzsszövetség egész népére átöröklődik a közös őstől való származás hite. Mihelyt ez a hit a határozott tudat formáját ölti magára s a következmények levonására kellő erővel és cselekvőképességgel rendelkező személy, nemzetség vagy törzs áll a mozgalom élére, a törzsszövetség lazább szervezete is képletes vérrokonságon alapuló törzs szervezetéhez hasonló szilárdabb szervezetté módosul, a törzsszövetségből kialakul a nép, a nemzet.
A IX. század közepe táján tűnik fel a magyar népnév (Ibn Rustah, Gardezi ) s vele egy időben az idegenektől ez idő óta általánosan használt ungri (ungari, hungri, hungari) népnév (?Nagy Alfréd 875 körül, Georgius Monachus, Annales Fuldenses, Regino), mely – úgy látszik – a bolgárok régi onogur-onugur népnevének származéka. A magyar népnév használata a IX. sz. utolsó negyedében azt bizonyítja, hogy e korban már az egész törzsszövetség népére kiterjedt a közös őstől való leszármazás, a vérrokonság hite. A legendássá vált ős: Magyar (Krónika: Mogor, Anonymus: Mágógra torzulva) eredetileg a Magyar-törzs (Konstant: Megerh) illetőleg a később legkimagaslóbb tagjáról Árpád nemnek nevezett Magyar nem névadó őse volt.



Hóman Bálint munkái
http://mek.niif.hu/07100/07139/html/0010/0009/0002-370.html[2021. 06. 19. 17:30:45]
Az uralkodó törzs névadó ősének nemzeti heros eponymosszá emelkedésére analógiát találunk Romulus eredetileg a Romnes-törzs őse – esetében.
39. A magyarságot az V–IX. századi kultúrfejlődés, a törzsszervezetben, de már monarcha alatt megtelepedetten élő kazárok és bolgárok szomszédságában, földműves szolgáik és adófizetőik társaságában töltött hosszú idő előkészítette a békésebb megtelepedett életmódra, a laza törzsszövetségnél szorosabb politikai egységre. Ilyen körülmények közt érte őket az első lebediai besenyőtámadás. Az úz-kazár szövetség elől régi hazájukból menekülő besenyők erős lökése két részre szakította a törzsszövetség népét. A kisebb rész az ellenséges nyomás elől Perzsia és Örményország felé húzódott (Konstant. 38., Örmény források, Anonymus: Dentu-Moger, Krónika). Ezekből szakadt-e ki, vagy más elszakadt töredék volt-e a XIII. század közepéig a Volga vidékén élt magyarság (1237. Ricardus jelentése Julián útjáról), nem tudjuk megállapítani.
A nagyobb rész – hét törzs népe, a török szokás szerint hétmagyarnak nevezett nép (Konstant. 40: Nekh, Megerh, Kourtugermatou, Tarianou, Genac, Karh, Kash) – magával ragadva a Kazár-birodalomtól elszakadt török nyelvű néptöredéket, a kabarok (Konstant kabaroi, Anonymus: cumani) három törzsét (genea), nyugatra menekült.
A magyar törzsek Konstantinusnál hagyományozott nevét általában Nyék; Megyer (= Magyar), Kürtgyarmat, Tarján, Jenő, Kari vagy Kara, Kaza vagy Keszire magyarázzák. E törzsnevek közül csak a névadó Magyar törzsről állíthatjuk, hogy Áprád törzse volt. Ezért későbbi fejtegetéseinkben az egyes törzseket a krónikákban hagyományozott vezérek – lehetőleg a történetileg is ismert IX–X. századi személyiségek – nevével, illetőleg a méltóságnevekkel megkülönböztetve, Árpád, Lél (950–955 k.), Botond (?950 körül), Ound (?), Kundu (nyilván a régi fővezér megszemélyesített méltóságneve), Gyula (950 k., 1000 után), Karkász (Bulcsu 950 k., apja Kál) és Kabar törzsnek fogjuk nevezni. – A magyaroknak honfoglaláskori hétmagyar népneve, melyet a hagyomány (Anonymus) a nép helyett tévesen a hét szövetkező hadnagy közös megjelölésére alkalmazott, analóg az on-ogur (= tíz ugor), otur-ogur > uturgur (= harminc ugor), tokuz-ujgur (= kilenc ujgur), otuztatar (= harminc tatár), tokuzoguz (kilenc oguz) stb. török népnevekkel, hol a számnév eredetileg a törzsek számát jelenti. – A kazároktól elszakadt kabarok töröknyelvűségét Konstantinus adatán kívül (Anonymus valószínűleg Ruthenia korabeli néprajzi viszonyaiból következetve nevezi őket kunoknak) a kabar vezetőnemzetségek családfáján szereplő Aba, Pata, Vata (Aba nem), Bors, Bunger, Csaba (Bors- vagy Miskolc nem), Örös (Urs, Ursu-ur), Aba (Örösur nem), Oluptulma, Koppán (Katalapán nem) török személynevek is kétségtelenül bizonyítják.
40. A magyarok Etelközön – a Dnyeper, Duna-torkolat, Szeret és a Keleti-Kárpátok határolta területen – a kabarok egy hadnagy alatt álló három törzsével, mint nyolcadik magyar törzzsel (Konst. 39–40.) egyesülve, szakítottak a régi időleges fővezérség intézményével. Hadnagyaik a képletes vérrokonságkö
tés szertartásai (Anonymus: vérszerződés) közt örökös fővezérré, fejedelemmé (Konst. 40: megaV arcwn, másutt csak arcwn, Anonymus: dux, Krónika Árpád utódairól: dux, Pozsonyi évk.: princeps) választották a leghatalmasabb Magyar (Konst. 40. Megerh) törzs fejének, Álmosnak (Konst. SalmoutzhV, Krón., Anonymus: Almus) fiát – „a gondolkodásban és tanácsban bölcs, vitéz és uralomra termett Árpádot” (Konst. 38.). A törzsszövetség nemzetté, a magyar néppé (Konst.: genoV, Leó: eJnoV, Krón: gens) alakult.
41. Az örökös fejedelemség megalapítása egyértelmű volt a törzsszövetség állandóságának intézményes biztosításával, de korántsem jelentette a régi társadalmi és politikai szervezet bukását.
A fejedelemség eredetében – szemben a túlvilági tényezők támogatására, isteni elhivatásra hivatkozó középkori királysággal – részben valódi, részben fiktív vérségi kapcsolatokra alapított s a családapai, nemzetségfői és



Hóman Bálint munkái
http://mek.niif.hu/07100/07139/html/0010/0009/0002-370.html[2021. 06. 19. 17:30:45]
törzsfői intézményből levezetett intézmény lévén, nem állt ellentétben a valódi vagy képletes vérségi kapcsolatokon nyugvó, ősi politikai és társadalmi szervezettel. Kialakulása nem érintette a törzsi és nemzetségi önkormányzatot. A honfoglaló magyar nép politikai szervezete törzsszervezet volt, funkcionáriusai a törzsek élén álló fejedelem és bírák – a gyula és karkász – voltak. Árpád, az egyénisége következtében is uralomra hivatott új örökös fejedelem – mint korábban hadjáratok idején a kende – korlátlan uralkodó, monarcha (Leó 45. §: monarcoumenoi) volt az etelközi hadiállapot korában. X. századi utódai békés viszonyok közt már csak névleges uralkodók, kifejezői a nemzet egységének, de a törzsek autonómiájával szemben tehetetlenek. Csak saját törzsük felett gyakorolják hadnagyi hatalmukat. A hadnagyok saját felelősségükre, saját törzsük népével bocsátkoznak hadivállalatokba (Lél, Bulcsu), sőt külön szövetségeket is kötnek (Skylitzes [Szkületzész]: Gyula konstantinápolyi látogatásáról). A külföld ismét több egyenrangú fő alatt álló népnek látja a magyart (Konst.: De cerimon. II. 48. id. helye. Vita S. Oudalrici), noha tudja, hogy örökös fejedelme és bírái vannak. „Nyolc törzsük azonban nem engedelmeskedik saját fejedelmeinek – az (alább említett) Árpád neméből sorrend szerint uralkodónak, a gyulának és karkásznak –, hanem szövetségük van háborúra és amely részt megtámadják, azt teljes tanáccsal és törekvéssel megsegítik.” (Konst. 40. V.ö. Ibn Rustah, Gardezi és Ibn Fadlant a bolgár almus alatt álló törzsekről és törzsfőkről.)
A törzsszervezet keretén belül, mint attól különálló társadalmi és gazdasági szervezet tovább élt és működött az ősi nemzetségi szervezet.
A törzsszervezet politikai fogalmával szemben a nemzetségi szervezet fogalmának csak gazdasági és társadalmi tartalma van. A kettőnek analóg értelmezése – noha még a szorosan vett szakirodalomban is gyakori jelenség alapjában téves ítéleten alapszik. Nemzetség és törzs, nemzetségi szervezet és törzsszervezet különböző eredetű és lényeges jegyeikben különböző történeti alakulatok. Eltérő természetük jut kifejezésre eltérő sorsukban is. A királyság megalapításakor a törzsszervezetnek s vele a törzsnek, mint az új politikai szervezettel ellentétes politikai szervezetnek, buknia kellett. Viszont a nemzetségi szervezet, a nem, mint gazdasági és társadalmi szerv, az új politikai keretbe illeszkedve, ahhoz simulva, tovább élt és működött a magántulajdon elvének és a rendi gazdasági és társadalmi szervezetnek a XIV. században bekövetkezett teljes diadaláig. Csupán a nemzetségfői méltóság enyészett el a királyság megalakulásakor. Emléke a békebíróság (arbitratores) szokásjogi intézményében élt tovább. A nemzetségi szervezet bomlásának jelei a XIII. században a nemesi vármegye és ebben a nemesi bíróság kialakulása, a mindinkább szaporodó nemzetségi birtokosztályok, a nemzetségnevek elejtése s a nemzetségekből kiszakadó családok vezetéknévfelvétele stb.
42. A nemek – nemzetségközi béke biztosítására szolgáló korlátozás (engesztelési rendszer) mellett – a fejedelemség megalapítása után is teljes gazdasági és jogszolgáltatási önkormányzatuk birtokában maradtak. Zárt közösségeikben, a nemzetségfő és családfők természetes eredetű kiváltságos helyzetéről nem szólva, a vérségi kötelék s a vagyon- és jogközösség minden társadalmi különbség keletkezésének útját állta. Az ősi társadalmak éppen vérségi szervezetük miatt nem ismerik az osztálykülönbségeket. A nemzetségek kilépése korábbi merev elkülönözöttségükből, a politikai természetű törzsszervezet kialakulása azonban szükségképpen magával hozta a társadalmi megoszlást, ami egyelőre nem az egyének és családok, hanem a nemzetségek társadalmi rétegződésében jutott kifejezésre.
A hadnagyok, fővezér, bírák, fejedelem, jó vitézek, kiváló, ügyesen gazdálkodó vagy szerencsésebb nemzetségfők nemzetségei a többi fölé emelkedtek. A tisztségviselés megkülönböztető jegyével díszített, katonai érdemek és vagyoni helyzet következtében kiemelkedő nemzetségek egy a többitől mindinkább elkülönülő, előkelőbb társadalmi réteggé alakulnak. E rétegeződés még korántsem tekinthető osztályképződésnek. Ezt megakadályozta a társadalom vérségi szervezete, melynek értelmében mindenki tagja lévén valamely nemnek, közvetlenül részese a nemzetségi, közvetve a törzsi és törzsszövetségi önkormányzatnak s így lényegében a társadalom minden tagja egyenlő. Mindazonáltal e rétegződésben a törzsszervezet bukása után meginduló osztályképződés egyik fontos előfeltételének teljesülését kell látnunk.



Hóman Bálint munkái
http://mek.niif.hu/07100/07139/html/0010/0009/0002-370.html[2021. 06. 19. 17:30:45]
A másik előfeltételt is megtaláljuk az ősi társadalomban, illetőleg annak keretein kívül. A nemzetségi gazdaságokban már a régi hazában fontos szerepet töltöttek be a hadifoglyoktól, behódolt, leigázott idegenektől származó szolgák, a későbbi alacsonyabb társadalmi osztályok ősei. A szolga nem volt tagja a társadalomnak. Mint vagyontárgy a birtokos nemzetség korlátlan hatalma alatt élt, de mint értékes vagyontárgy élvezte annak védelmét is. Helyzetük – a vásárra hurcolt fölös számú hadifoglyokról nem szólva – nem volt egészen kétségbeejtő. Mindenesetre kedvezőbb volt az állati sorban tartott ókori és a spanyol-portugál kereskedés által forgalomba hozott újkori rabszolgákénál. Épp ezért nem alkalmazzuk rájuk a közkeletű rabszolga elnevezést, noha jogilag rabszolgák voltak is. A háztartás körül alkalmazott szolgákkal semmi esetre sem bántak kíméletesen, de a hódolt népekből kikerülő, önálló családi háztartással bíró, ősfoglalkozást űző pásztor és földműves szolgák az úrnak, illetőleg a hódoltató nemzetségnek fizetett terményadó fejében védelemben részesültek s maguk élvezték szorgalmuk gyümölcsét.
Társadalmon kívüli népelemként már ekkor feltűnnek az egyes nemzetségek, különösen a nagyobb fényt űző hadnagyi és fejedelmi nemzetségek védelme alatt élő, természetben adózó kereskedő és kézműves idegenek, a későbbi vendégek (hospites) ősei.
43. Az ősi társadalmi és politikai szervezet ismertetéshez felhasznált irodalom:
Az idézett források legnagyobb része a Magyar Honf. Kútfőiben található. Ezek értékelésére, valamint a tárgyi kérdésekre v.ö. a 25. §-ban idézett irodalmat. Ezek közül: az ősi társadalmi és politikai szervezetre v.ö. Hóman: Őstörtén. keleti forrásai; A társadalmi osztályok (Békefi-Emlékk., 1912.) és A székelyek eredete; Pauler és Illés id.m., továbbá az összehasonlító jog- és történettudomány, valamint az etnológia gazdag külföldi irodalmát. Az így kapható becses analógiák kritikai alkalmazásáról Századok, LII. 288. Az ősi társadalomtörténet fogalmainak tisztázását l. Hóman: Társadalomtörténeti terminológia (Társadalomtudomány. I. 1921.) A nép etnikus kialakulására: Marquart: Ostasiat. u. osteur. Streifzüge; Die Chronol. d. alttürkischen Inschriffen. Sebestyén: A magyar honf. mondái. Thúry: A magyarok eredete (Századok, XXX.). Gombocz: Török jövevényszavaink (MNy. III.); Die bulg.-türk. Lehnwörter. 1912.; Áprádkori török személyneveink (MNy. X–XI.); A bolgár kérdés és a magyar hún-monda (MNy. XVII.). Szinnyei id.m. Darkó: A magyarokra vonatk. népnevek. Pais: Régi személyneveink jelentéstana (MNy. XVII.). Németh: On-ogur, hét-magyar (u.o. XVII.). Az Örményországba szakadt magyarokról: Thúry (Századok, XXXI.) és Marquart: Streifzüge. A törzsszervezet katonai karakteréről: Salamon: A magyar haditörténethez. 1878. A nemzetségi szervezetről, vagyonközösségről: Komáromy (Turul, 1887.) néhány helyes megjegyzése mellett Karácsonyi: M. Nemzetségek. I–III. A szervezet bomlását illetőleg v.ö. Karácsonyikívül Tagányi: Szolnok-Doboka vm. tört. I. és A nemesi vármegye kialakulása. A képletes vérrokonságról, vérszerződésről s általában a nemzetségi szervezet korának szokásjogi maradványairól: Tagányi: Hazai jogszokások. A vérbosszúra: Szent István I. 34., II. 4., Szent László I. 13., III. 27. t.-c. 1279. kun törvény, 1351: IX. t.-c., XIII. sz. oklevelek, Timon id. m.; a vérdíjra s általában a kompozíciós rendszerre Szent István, Szent László stb. törvényein és oklevelein kívül: Hóman: Magyar pénztörténet. 161; Tagányi: Hazai jogszokások. 26. A iudex Sarkas = karkász értelmezése: Tagányi (Tört. Szemle, II. 530.). V.ö. még Pais id.h. A hadigyűlésről: Marczali: A m. nemz. tört. I. 48., v.ö. a germán thing-et. A hadnagy-, vezérválasztásra v.ö. a tiszt- és hadvezérválasztás késő középkorig fennmaradt szokását (Takáts: A magyar gyalogság tört. 48–58.) és a régi nemzetségi szervezet helyébe lépő székely székszervezet választott hadnagyait (capitaneus, maior exercitus) Connert id. m.
« 1. A honfoglalástörténet irodalma KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
3. Gazdasági viszonyok, települési elvek »



Hóman Bálint munkái
http://mek.niif.hu/07100/07139/html/0010/0009/0003-371.html[2021. 06. 19. 17:30:57]
« 2. Társadalmi és politikai szervezet KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
4. A politikai tudatosság kérdése »
3. Gazdasági viszonyok, települési elvek
44. A magyar törzsszövetségben, mint minden hasonló közösségben, a társadalmi és politikai szervezet természetéből s a gazdasági kultúra színvonalából önként következő települési szokások honosodtak meg, melyek az évszázados fejlődés folyamán elvekké, szabályokká rögződtek. A költözködő magyarokat szállástelepeik megválasztásában ezek az őshazából hozott, az egykorú déloroszországi félnomád török (hun) népekével közös települési elvek irányították. Birtokukba vették az életmódjuk folytatására gazdaságilag alkalmas területeket és azon az ősi társadalmi és politikai szervezetben gyökerező települési szokásoknak és a bolgárbesenyő támadások következtében előtérbe nyomuló védelmi szempontoknak megfelelően rendezkedtek be.
45. Tagadhatatlan tény, hogy a költöző népek új lakóhelyük megválasztásában a természeti viszonyok, földrajzi tényezők hatásának is alá vannak vetve. Történeti példák igazolják, hogy síklakó, nagymarhatenyésztő és földművelő népek a földrajzi viszonyok kényszerítő hatása alatt hegyilakókká, juh- és kecskepásztorokká alakulnak át és viszont. Kétségtelen azonban az is, hogy az ily kényszerű átalakulás mindig lassú, fokozatos fejlődés eredménye. A költözés időpontjában a népeket régi gazdasági szokásaik irányítják és csak midőn addigi életmódjuk folytatására alkalmas földhöz nem juthatnak, hajolnak meg – nemzedékek keserves tapasztalatai után – a természeti viszonyok parancsa előtt. A földrajzi tényezők tehát csak másodrendű tényezőként jelentkeznek a hosszú történeti fejlődésben gyökerező gazdasági s az időszerinti politikai helyzettől előírt katonai szempontok mellett. A földrajzi tényezők a magyar honfoglalásban annál kevésbé juthattak irányító szerephez, mert az új haza változatos tájrajza és gyér lakottsága módot adott az ott megszálló népnek a gazdasági kultúrájához legalkalmasabb területek kiválasztására.
46. A honfoglaló magyarok gazdasági kultúrája messze meghaladta a kezdetleges ősfoglalkozásból – halászatból és vadászatból – élő, sőt a tisztán pásztorgazdaságot folytató nomád népek kultúrszínvonalát is. A lebediai és etelközi magyarok a szállásterületüket környező erdőkben vadászva (Gardezi a prémekről; Regino, Anonymus), télen a folyóvizekben halászva (Ibn Rustah, Gardezi, Regino), kiterjedt ló- és szarvasmarha tenyészetet űztek. (Gardezi, a marhákban álló vagyonról; Leó 45., 51., 61. §, Szt. István trv.: az ősi tinópénzről). Leginkább folyók mentén, mocsaras, ligetes, szénatermő területeken (Ibn Rustah, Gardezi ) ütötték fel sátraikat, építették háznak nevezett nád- és faviskóikat (Krónika: tabernacula, Freisingeni Ottó: papiliones; habitacula ex cannis, rara ex lignis). De voltak szántóföldeik is (Ibn Rustah, Gardezi ) és a szomszédos szlávokra mezőgazdasági terményekből álló nehéz adókat róttak. (U.o.) A földműveskultúra már a Kaukázus-vidéki őshazában meghonosodott náluk.
A történeti forrásadatok mellett a nyelv is bizonyítja az állattenyésztő- és földműveskultúra régiségét. A honfoglalás előtti magyar nyelvben már megvoltak a következő szavak: sátor, ház, kapu, kút, ács, falu; szánt, vet, arat, tarló, kepe, kéve, boglya, élet, búza, árpa, dara, ocsu, szór, őröl, szérű, kender, csepű, tiló, orsó; bors, borsó, torma; szőlő, bor, seprő, szűr; ól, ló, barom, tehén, bika, üsző, borjú, ökör, tinó, ünő, tulok; ürü, kos, toklyó, gyapjú, kecske, olló; tej, vaj, sajt, iró; disznó, ártány, kan, serte, lúd, tyúk stb. Ezeket ismerve, nehezen érthető az a feltevés, mely szerint a magyarok a földművelést a pannóniai szlávoktól tanulták volna meg. A szláv eredetű szavak semmit sem bizonyítanak, mert vagy megvolt már a megfelelő régi magyar szó a nyelvben (mint pl. gabona – étel; birka – ürü, kos), vagy pedig fogalmi differenciálódás útján vált szükségessé az új szó kölcsönvétele (pl. kakas = kantyúk).



Hóman Bálint munkái
http://mek.niif.hu/07100/07139/html/0010/0009/0003-371.html[2021. 06. 19. 17:30:57]
47. Állattenyésztő, halászó és vadászó, de már a földművelés felé hajló, annak gyümölcseit élvező, tehát a teljes megtelepedés útján járó félnomádok voltak. Ehhez képest termékeny földet, nedvdús folyóvölgyeket, rétekben, legelőkben bővelkedő, ligetes, sőt erdős vidéket kerestek és szívesen fordultak a már lakott föld felé, melynek behódolt és szolgaságra fogott földműves lakosságát mezőgazdasági munkára használhatták. A vadászat – mint minden harcias népnek – kedvelt szórakozása lévén, nem volt ellenükre, ha szállástelepeik közelében vadászatra alkalmas erdőségeket találtak. Településük a nomád és félnomád népek általános szokása szerint kettős volt. Télen a folyóvizek közelében épült házakban, nád- és faviskókban élve, részben halászattal keresték élelmüket; tavasszal a kevésbé nedves, de termékeny hátakra, dombos vidékre húzódtak és késő őszig ott tanyáztak (Ibn Rustah, Gardezi ). Külön téli és nyári szállástelepeik voltak, melyeket a nemzetség vagy család fejének nevéről neveztek el (v.ö. a pogányokból származó magyar helyneveket: például Jutas, Taksony, Tas, Kaplony, Lél stb.). Nyáron sátrakban laktak, melyeket a gazdasági művelés alá vett földterület közelében ütöttek fel.
A magyarok gazdasági kultúrájáról itt adott kép nem fedi a „nomád” népek s köztük a hunok, avarok, bolgárok és magyarok kultúrájának az irodalomból ismert képét. Nem szólva a kulturális fejlődésnek minden bizonnyal alacsonyabb fokán álló vagy visszafejlődött ázsiai nomád törökségről és a IX–XIII. században Ázsiából előtörő besenyő, kun, tatár hordákról, egészen bizonyos, hogy a VIII–IX. században Dél-Olaszországban élő török s a velük szimbiózisban élő ugor népek, sőt már az V. századi hunok kultúrája is sokkal fejlettebb volt, mint a rendszerint Grigorjev politikai célzatú műve (Die Nomeden als Nachbarn und Eroberer civilisierter Staaten, 1875.) nyomán induló tudósok általában feltüntetik. – A dél-orosz síkon élő és a sajátos hun-török kultúrkörhöz tartozó népek, a kazárok, bolgárok, magyarok, sőt még a besenyők sem voltak azok a céltalanul barangoló, szálláshelyüket folyto
nosan változtató sátorozó pásztorok és rablók, aminek őket rendszerint festik. Konstanti
nus a besenyők törzseiről és nemzetségeiről szólva Jemata-ról és merh-ről szól, amiből nyilvánvaló, hogy a besenyő nemzetségek, bár még nem telepedtek meg, csak egy bizonyos területi körzet keretén belül nomadizáltak. A magyar nyelv ősi elemei közé tartozó falu, ház s ehhez a török keveredés korában járuló sátor szavakból nyilvánvaló, hogy a török hatás korában már megkülönböztették a házat, az állandó lakóhelyet a nyáron pásztorkodás, földművelés közben lakott sátortól s hogy falvaik is voltak. Hasonló képet kapunk Freisingeni Ottótól még a XII. századi (cum vilissima in vicis vel oppidis ibi, id est ex cannis tantum, rara ex lignis, rarissima ex lapidibus habeantur habitacula, toto aestatis vel autumpni tempore papiliones inhabitant) magyarokról is. Már Priskos [Priszkosz] rhétor szól a hunok és Zemarchos [Zémarkhosz] nyomán Menanden [Menandrosz] a VI. századi turkok faházairól, illetőleg falvairól. Nagy Károly hódító hadjáratának eseményeiből kitűnik, hogy az avaroknak is voltak állandó szállástelepeik. S amit a IX. századi arab utazók láttak a kazároknál, bolgároknál és magyaroknál, világosan bizonyítja, hogy e népek már a megtelepedés útján járó félnomádok voltak, kiknek megvolt a nyugati és bizánci kultúrától elütő sajátos kultúrájuk, melyet lekicsinyelni s különösen a politikai szervezettségnek e korban sokkal alacsonyabb fokán álló, nemzetségi elkülönzöttségben élő, földműves szlávok kultúrájánál alábbvalónak feltüntetni nem szabad. Maga a megtelepedettség és a földművelés űzésének ténye egyébként korántsem bizonyíthatja valamely nép kultúrfelsőbbségét s különösen nem akkor, midőn egyéb jelenségek – a politikai szervezet tökéletesebb volta, a hadi kultúra (fegyverzet stb.) és fényűzés magasabb színvonala stb. – ennek ellenkezőjét bizonyítják. A „nomád rabló magyarok”-nak az irodalomból ismert szomorú képe nagyon emlékeztet a római kultúra minden eredményét leromboló, vad germánokról alkotott s a nyugati történetírásban meggyökeresedett, de az újabb kutatások által sokban megcáfolt elfogult felfogásra. A hun és avar birodalmak megsemmisülésének sem a teljes kultúrátlanság volt az oka, mint rendszerint állítják, hanem az, hogy a nyugati és bizánci kultúra közé ékelve is megőrizték saját, mindkettőtől elütő török kultúrájukat, ahelyett, hogy a germánok és magyarok módjára elsajátítva amazokból és megőrizve a magukéból az értékes elemeket, a kor és földrajzi helyzet követelte új kultúrfejlődésnek vetették volna alapját. A gazdasági kultúrára v.ö. Pauler, Szinnyei, Herman, Bátky id.m.
48. A magyar törzsszövetség és általában az egykorú nomád és félnomád törzsszövetségek megtelepedésének



Hóman Bálint munkái
http://mek.niif.hu/07100/07139/html/0010/0009/0003-371.html[2021. 06. 19. 17:30:57]
legjellemzőbb sajátsága, hogy az összeütközések elkerülése és hirtelen támadások kivédése végett magukat többnapi járóföldre kiterjedő lakatlan területtel, mintegy semleges zónával, kettős határral vették körül.
A pásztorgazdaság mellett amúgy is szükséges nagy terület e semleges zónákkal még inkább kibővült s aránylag csekélyszámú nép igen nagy területet tartott megszállva.
E területen belül az egyes törzsek – autonóm szervezetüknek megfelelően – külön-külön szálltak meg egy-egy, a nomád életmód mellett közvetlen szomszédság esetén kikerülhetetlen törzsközi összeütközések meggátlására egymástól kisebb lakatlan zónákkal elválasztott földterületet. A törzs szállásterületén belül a nemek is külön-külön ütöttek tanyát. A nemzetségi szállások olyan teljes elkülönítésére azonban, mint a törzseknél, nem volt szükség. Az egy törzshöz tartozó nemek vérrokonságának a hosszú együttélés következményeképpen mind erősebbé váló érzése, mit házassági összeköttetések is erősítettek, valamint a hadnagy bírói hatalma a belső harcok meggátlására mindenesetre elegendő volt. A nemek külön-külön szálltak meg, de földnek bővében lévén, szántóföldeik, legelőik, réteik, halászó- és vadászóterületeik állandó elhatárolására hnem is gondoltak.
A törzsek elkülönített megszállásából természetszerűleg következik, hogy az egyes törzsek népe a továbbvándorláskor bár egyidőben és egységes vezetés alatt, de a többitől elkülönülve kerekedett fel, indult útnak és vette birtokába új szállásföldjét.
Ibn Rustah és Gardezi szerint a közvetlenül szomszédos besenyők és kazárok közt tíz-, az utóbbiak s a burtaszok közt tizenöt-, a magyarok és szlávok közt tíznapi járóföldre terjedő pusztaság terült el. Konstantinus szerint a besenyők országa szomszédaitól, ú.m. Kazáriától öt-, Alániától hat-, a mordváktól tíz-, az oroszoktól egy-, a magyaroktól négy-, a bolgároktól félnapi járóföldre terült el. Julián barát 30 nap alatt járta meg a pusztaságot, mely a burtaszok vidékét a szomszédos országtól elválasztotta. Konstantinus 40. a X. sz. magyarokról: „törzseik nem engedelmeskednek fejedelmeiknek” – (t.i. a később felsorolt) „örökös fejedelemnek, gyulának és karkásznak” –, hanem szövetségük van háborúra s amely részt – meroV – megtámadják, azt teljes tanáccsal és törekvéssel megsegítik”; 39. a kabarokról: „egy hadnagya – alrcwn – van mind a mai napig a kabarok három törzsének”; 37. a besenyőknél nyolc törzsről – geneai –, hol meg nyolc vidékről – Jemata – szól; Jabdiértim, Gyula és Csúr törzseket egy helyt geneai-nak, másutt triwn Jematwn laoV-nak nevezi; 10. a kazároknál: ennea klimata thV CazariaV; v.ö. a Krónikákban „Cupan dux Symigiensis ducatus”-át s a Gyula országrészének, regnum-ának (a Gellért-leg.-ban Ajtony tartományának) önállóságáról szóló részt; Konst. 37. a besenyők negyven nemzetségét és nemzetségfőit, mint a nyolc vidék – Jemata – részét – merh – s ezek „kisebb fejedelmeit” alrcwn – említi; Ibn Rustah a burtaszokról: „fejedelmök nincs s minden lakott helyen egy vagy két seikh” nyilván nemzetségfő – „ítélkezik”; Krónika: „istius generatio circa Seo locum habebat, alii vero generationes... acceperunt sibi locum et des censum ad eorum beneplacitum”; 1279. a kunokról: quamlibet generationem cum suis tabernaculis.
A népet, törzsszövetséget körülvevő semleges zónáról Hóman: Őstörténetünk keleti forrásai (Századok, XLII. 1908.), Tagányi: Gyepü és gyepüelve (MNy. X. 1913.). Általában a települési elvekről: Pauler (Századok, XI. 1877.) Hóman (Turul, XXX. 1912.) és Bátky (Földt. Közl. 1918.). A nemzetségi szállásföld elhatároltságának hiányát bizonyítja az ősi szállásbirtokok későbbi egymásbaékelődése.
« 2. Társadalmi és politikai szervezet KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
4. A politikai tudatosság kérdése »



Hóman Bálint munkái
http://mek.niif.hu/07100/07139/html/0010/0009/0004-372.html[2021. 06. 19. 17:31:08]
« 3. Gazdasági viszonyok, települési elvek KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
5. A honfoglalás »
4. A politikai tudatosság kérdése
49. A lebediai besenyő támadás a lazább törzsszövetségből egységes néppé, nemzetté való átalakulás pillanatában érte a szállásföldje határain belül még nomadizáló, de a megtelepedett életmód felé hajló állattenyésztő és földművelő magyar népet. Az erős lökés két részre szakította a törzsszövetség századok óta együtt élő népét. A kisebb rész örökre elszakadt sorsa régi osztályosaitól, a nagyobbik rész nyugat felé sodródott. Ezek helyzete Etelközön – elszakítva régi szövetségeseiktől, a kazároktól és az őket mezőgazdasági terményekkel és szolgákkal ellátó szláv adófizetőktől, hátukban a népes és hatalmas régi ellenség legfélelmesebb törzseivel, a vitézségükről híres kangarbesenyőkkel (Konst. 37. v.ö. Gardezi, a besenyőföld terjedelméről) – kétségbeejtő volt. Hasonló viszonyok a nomád törzsszövetségekben rendszerint – így később a besenyőknél és kunoknál is – bomlást, megsemmisülést idéztek elő. A nyugatra sodort magyar törzsszövetséget mégsem érte el ez a sors. Sem ekkor, sem a még kegyetlenebb etelközi csapás után nem bomlott alkotórészeire és nem szívódott fel a környező országok és törzsszövetségek népébe. Tőle elszakadt és kelet felé sodródott töredéke elvesztésével szenvedett számbeli veszteségét a kazároktól elszakadt kabarok befogadásával pótolva, szorosabb politikai egységgé tömörítette az addig lazább törzsszövetséget s később Etelközről a nagy vereség után szilárd egységben költözött nyugat felé.
50. Az a körülmény, hogy a hont vesztett, vándorlásra kényszerült magyarság e súlyos csapást kibírta, sőt közvetlenül azután képes volt magába új népelemeket felszívni s a nehéz helyzetben többszörösen fontos egységet biztosítani, politikai szervezettségét és politikai tudatosságát bizonyítja. Árpád fejedelemmé választása és méltóságának örökössé tétele nem lehetett és nem is volt idegen tanácsra támaszkodó (v.ö. Konst. 38. a kazár kán tanácsáról) ötletszerű elhatározás eredménye. Az örökös fejedelemség megalapítása a magyar hadnagyoknak az időszerinti külpolitikai és katonai helyzettől meghatározott, de a korábbi politikai fejlődés, a századokon át befogadott kazár és bolgár kultúrhatások természetes következményeképpen jelentkező, tudatos cselekvése volt. A szorosabb egyesülésre közvetlen okot a besenyő támadás adott, de előfeltételei már a korábbi fejlődésben teljesültek. Ez előfeltételek legfontosabbika a viszonyokhoz mért politikai érettség, ami a vezető férfiakat képessé tette a súlyos helyzet és az abból kivezető út felismerésére.
51. Tudatosság, a változott külpolitikai helyzet és a reális erőviszonyok felismerése nyilvánul meg a fejedelmi nemzetség és személy megválasztásában is. A kazárok szomszédságából elűzött, magára maradt magyar nép hadnagyai mellőzték a hatalmában kazár összeköttetéseire támaszkodó s a besenyő támadással szemben védekezésre képtelennek bizonyult Lebed [Levedi] kendét. Fejedelemmé a törzsszövetség népének már korábban nevet adó, tehát mindenesetre leghatalmasabb és legnépesebb Magyar törzs hadnagyának fiát, a kortársaktól oly nagyra becsült Árpádot választották.
Árpád megválasztásával természetes betetőzéshez jutott az Urál-vidéken századokkal előbb megindult s a Kaukázus vidékén folytatódó belső politikai fejlődés, a külpolitika azonban teljesen új irányba terelődött. A Kazár-birodalommal szomszédos régi hazában a magyar törzsszövetség a hatalmas kazár kán szövetségében keresett védelmet és biztosítékot az ellenséges támadásokkal szemben (Konst. 38.). Lebedet, az utolsó kendét kazár családi összeköttetései képesítették a vezéri méltóságra (Konst. 38.). E szövetség és Lebed vezérsége a besenyő támadáskor csődöt mondott. A besenyőket éppen a kazároknak a kunokkal kötött szövetsége hozta a magyarok nyakára s Lebed a támadást nem tudta kivédeni. Etelközön a kazár szövetség a nagy távolság s különösen a besenyők közbeékelődése miatt teljesen problematikus értékűvé vált, viszont a magyarság értékes és számottevő erővel gyarapodott a Kazár-birodalom ellen fellázadt s hozzácsatlakozott kabar elemben. Lebed nemzetségének mellőzése a régi kazár szövetség elejtését és új külpolitika kezdetét jelentette. Árpád



Hóman Bálint munkái
http://mek.niif.hu/07100/07139/html/0010/0009/0004-372.html[2021. 06. 19. 17:31:08]
megválasztását nyomon követik a frank-római császár (892) és a bizánci császár (895) szövetségében Morvaország és Bulgária ellen vívott harcok. A magyarság már Etelközön szakított régi, keleti kapcsolataival s Nyugaton keresett összeköttetéseket.
52. Portyázó lovascsapatai 892-ben lépték át először a Kárpátokat. Végigszáguldva a Tisza-vidéken – Arnulf császár hívására – betörtek Szvatopluk Morvaországába, honnét egyhavi harc és zsákmányolás után tértek vissza Kárpátokon-túli szállásaikra. Két évvel utóbb morva szövetségben dúlták a pannóniai német végeket és 896-ban a bolgár-besenyő szövetség rájuk végzetes támadása után már házuk népével és barmaikkal együtt új hazát keresve jelentek meg a Kárpátok nyugati lejtőin. 898-ban messze lent Lombardiában pusztítanak, 899-ben pedig Tiszavidéki szállásaikról kiindulva egy esztendeig tartó hadjáratra indultak Itália ellen. Végigzsákmányolva Pannóniát és Lombardiát, 900-ban tértek haza s még ugyanez év nyarán birtokukba vették a dunántúli dombos vidéket. A következő évtizedekben sűrűn követték egymást a szomszédos tartományok és távoli országok ellen intézett támadásaik. Pusztítva, rabolva s az ellenállókat rabságra hurcolva száguldották be Karantániát, Bajor-, Morva- és Szászországokat, Németország, Itália és a Balkán távolabbi területeit.
53. E gyors egymásutánban következő támadó hadjáratok dacára lehetetlen fel nem ismernünk, hogy a fejedelemválasztás védelmi célokat szolgált. A magyarok legveszedelmesebb, sőt egyedüli veszélyes ellensége a besenyő volt. Támadásra a náluk sokkal hatalmasabb keleti szomszédsággal szemben nem is gondolhattak. Lebediában megismerték a besenyők lökésének hatalmas erejét. (Konst. 3. és 8. ) Azt is tudniuk kellett, hogy a kun-kazár támadás következtében régi hazájukból kiűzött besenyők számukhoz és életmódjukhoz viszonyítva aránylag szűk területen, összezsúfoltan élnek s így minden percben várhatták azok újabb támadását. Erejüket a védelemre kellett tartogatniuk.
A védekezésnek három módja volt: szövetségkötés más népekkel, földjük határainak megerősítése vagy a továbbköltözés, új haza keresése. A besenyőkkel szemben a IX. század végén egyedül a kazár szövetség nyújthatott védelmet. E szövetség azonban Etelközön a nagy távolság és a besenyők közbeékelődése miatt értéktelenné vált. Emellett – úgy lehet – a régi jó viszony is hűvösebbé lett a kazárbarát Lebed elejtése és a kazár fejedelem ellen fellázadó kabarok csatlakozása miatt. A határok megerősítése a Dnyeper-Duna-közi sík vidéken lehetetlen volt. Természetes határok – hegyek, nagy erdőségek –, melyeknek eltorlaszolásával védekezhettek volna, nem voltak e vidéken. Folyó nomád lovas nép ellen nem nyújtott védelmet. Mint korábban a Don, úgy a Dnyeper és kisebb társai sem állhatták útját a besenyőknek. A sikeres és tartós védekezés egyedüli lehetőségeként a továbbköltözés maradt fenn.
54. A magyarok új szomszédságukat és a terepviszonyokat megismerve, etelközi szállásaikat nem tekinthették a lebediaihoz hasonló végleges szálláshelynek, állandó hazának. Mint egykor a keleti és északi ellenségektől szorított germán, szláv, hun-török törzsek és törzsszövetségek, a magyarok is nyugat és dél felé törekedtek, hogy mennél messzebb jussanak félelmes keleti ellenségeik szomszédságából. Kétségtelen, hogy már a fejedelemválasztás irányító szempontjai közt ott szerepelt a továbbköltözés, új hazakeresés szükségességének felismerése. Mint egykor a kisebb jelentőségű hadvállalatokra fővezért, kendét, most e nagy feladat megoldására választottak örökös fejedelmet, katonai vezetőt. A továbbköltözésre való törekvés legbiztosabb tünetét azonban a Nyugat felé orientálódó külpolitikában, a frank és bizánci császárokkal kötött szövetségben és a honfoglalást megelőző s azt nyomon követő úgynevezett kalandozó vagy rabló hadjáratokban kell látnunk.
55. E tényeket nem szabad elszigetelten, az egykorú elfogult nyugati források vagy a hazai krónikák felfogására támaszkodva vizsgálnunk s bennük csupán a magyarok rablóösztönének és harcvágyának megnyilvánulásait keresnünk. Kétségtelen, hogy a magyarok, mint a velük azonos művelődési körben élő nomád és félnomád népek folytonos hadakozásának irányító szempontjai között szerepelt a zsákmányolás és a hadi dicsőség vágya is. De



Hóman Bálint munkái
http://mek.niif.hu/07100/07139/html/0010/0009/0004-372.html[2021. 06. 19. 17:31:08]
csupán ezekben látni az indítóokot, ellenkezik a történet tanításával.
A hunok, avarok, törökök, kazárok, magyarok stb. külpolitikai érintkezéseiről korunkra jutott elfogulatlan leírásokból (Priskos, Menander, Konstantinus stb.) nyilvánvaló, hogy e barbár népek külpolitikai akarata sokkal határozottabb és tudatosabb, politikai érzékük sokkal fejlettebb volt, semhogy az ő szövetségkötéseikben esetlegességektől vagy – mint a birodalom hatalmában naivul elbizakodott bizánci írók hirdetik – csupán a császári diplomáciától irányított tényeket láthatnánk. A bizánci s bizonyára az itáliai és frank-német udvarok is szívesen hitették el magukkal, hogy a „barbárokat” saját politikai céljaik megvalósítására használják fel, mialatt azok a maguk útján járva, tudatos elhatározással fordították hasznukra az előkelő szövetséges erejét és tekintélyét.
56. A honfoglalást megelőzően a frank és bizánci császárral kötött szövetség az új fejedelem politikai ténye és új külpolitikai irány kezdete volt. Célja a továbbköltözés útjában álló akadályok elhárítása. A megszállásra alkalmas területek szomszédságában leghatalmasabb uralkodókkal és államokkal – mint korábban a kazárokkal – kötött szövetség biztosította részükre az elfoglalandó új haza békés birtoklását, pillanatilag pedig fedezte őket az alkalmas területek kikémlelése végett indított portyázó hadjárataikban.
57. A magyarok kalandozó hadjáratai a népvándorlás korának egyetemes jelenségei közé tartoznak. Helyes megítélésükhöz csak ezek keretében vizsgálva juthatunk el. Nem szabad figyelmen kívül hagynunk, hogy a népvándorlás legjellemzőbb jelenségei a keletről nyugatra, illetőleg északról délre törekvő törzsek és népek felkerekedését és továbbköltözését megelőző, a magyar kalandozásokhoz hasonló pusztító, portyázó hadjáratok. A római birodalom területét minduntalan bekalandozó barbár csapatok támadásait éppúgy, mint a magyarok portyázásait, a keleti ellenségtől nyugat felé szorított népek és törzsek nyugatra törekvésének tüneteként kell felfognunk. Nem csupán a féktelen rablásvágy hajtotta a barbár törzseket római földre, a magyarokat, később a besenyőket, kunokat nyugati és déli szomszédaik területére, hanem a hatalmasabb keleti szomszédtól való eltávolodás vágya. A magyarok is, mint századokkal előbb a germánok, tudatosan törekedtek nyugat és dél felé. Mielőtt azonban vándorútra keltek volna, portyázó hadjáratokon kémlelték ki a szomszédos területeket. Ez volt a céljuk a 892. és 894. évi pannóniai hadjáratoknak s ezért fogadták szívesen előbb Arnulf császár, majd 895-ben a bizánci császár felhívását a morvák, illetőleg a bolgárok elleni harcra. A Kárpátokon áthágva sem tekintették vándorlásukat befejezettnek. A Tisza vidékéről a IX. század végén Pannóniába és Itáliába, majd a X. század első évtizedeiben ismét nyugat és délnyugat felé intézett hadjárataikban is az utat keresték nyugat felé. A X. század első felének portyázásai bizonyítják, hogy a magyarok még ekkor sem mondtak le teljesen a továbbköltözésről. A szlávokon szerzett tapasztalataikból kiindulva, nem ismerték fel a megtelepedett nyugati népekben és azok szilárd állami szervezetében az ellenálló erőt. Csak később – az Inn, Riade és Lech melletti csatákban – tudták meg teljes bizonyossággal, hogy a Magyarországot környező államok gyűrűje lehetetlenné teszi a továbbköltözést, hogy elérkeztek vándorlásaik végső állomásához, hol az etelközihez hasonló katasztrófa megismétlődése a teljes pusztulást jelentené.
58. Az örökös fejedelemség, a politikai egység időszerű megteremtése és a honfoglalás kísérőjelenségeként fellépő kalandozó hadjáratok bizonyítják, hogy a hont vesztett magyar nép tudatában volt súlyos helyzetének és vezetői, élükön az új fejedelemmel, céltudatos és tervszerű védelmi politikával, a továbbköltözés biztosításával igyekeztek népüket e helyzetből kimenteni. Ezeket az előzményeket és kísérőjelenségeket ismerve, lehetetlen a honkeresés és honfoglalás tényében a politikai tudatosság és katonai tervszerűség szempontjait tagadnunk.
Kétségtelen, hogy a honfoglalás nem volt diadalmas örökségvisszaszerző hadjárat, aminek krónikáink rajzolják. Nem volt tudatos honfoglalás abban az értelemben, mintha a honfoglaló vezérek előre elhatározott szándékkal indultak volna a Tisza-Duna völgyének, a későbbi Magyarországnak meghódítására. De az is bizonyos, hogy az új haza megszállása nem tekinthető egy nomád pásztorhorda, vagy éppen egy kalandvágyó rablósereg céltudatlan továbbvándorlásának.



Hóman Bálint munkái
http://mek.niif.hu/07100/07139/html/0010/0009/0004-372.html[2021. 06. 19. 17:31:08]
A magyarok honfoglalása egy hatalmasabb ellenségtől régi hazájából kiszorított, békés fejlődésében erőszakosan megzavart, rövid idő alatt kétízben hont vesztett nép tudatos nyugatra törekvésének és honkeresésének eredménye volt. Árpád fejedelem és a hadnagyok tisztában voltak a honkeresés tényének nagy jelentőségével. Bár a végső célt valószínűleg egy a Tisza-Duna völgyénél távolabb nyugat felé eső hazában látták, igazi honfoglalók voltak, mert tudatos elhatározással kerestek és szereztek új hazát a régiből kiűzött népüknek.
A korábbi irodalom állásfoglalásáról a politikai tudatosság kérdésében v.ö. az 1. fejezetet. A fejedelemválasztás hátterére Hóman: A magyar nép neve 41. l., a portyázó hadjáratok megítélésére v.ö. Réthy (Ethnographia, I. 1890).
« 3. Gazdasági viszonyok, települési elvek KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
5. A honfoglalás »



Hóman Bálint munkái
http://mek.niif.hu/07100/07139/html/0010/0009/0005-373.html[2021. 06. 19. 17:31:20]
« 4. A politikai tudatosság kérdése KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
6. A megszállás »
5. A honfoglalás
59. A nyugat felé űzött magyarok bejövetelének irányát Etelköz földrajzi fekvése és a költözésre közvetlen okot adó besenyő-bolgár támadás következtében előállt stratégiai helyzet határozta meg.
60. A magyar hadak Etelközön a Dnyepertől a Duna-torkolat vidékéig leginkább a folyók mentén tanyáztak. A fejedelmi törzs szállásföldjét, az új hazában is elfoglalt központi helyzetét is figyelembe véve, mindenesetre valahol a Dnyeszter vidékén kell keresnünk.
61. A Don és Dnyeper-köz déli részén tanyázó besenyők támadása a Dnyeper-Bug-Dnyeszter-vidéki magyar törzseket, köztük Árpád törzsét is, délkeleti irányból – a Dnyeper-sellők járhatatlan vizén aluli, Jekatyerinoszláv és Cherson [Kherszon] közti Dnyeper-szakasz felől – érte. A hirtelen támadástól meglepett törzsek, nagyszámú barmaik miatt mindenesetre a folyók mentén, észak-nyugati irányba, a podoliai terrasz felé menekültek. A legkeletibb törzs népe, a Dnyeper mentén haladva, Kijev alá jutott s ott tábort ütött (Orosz évkönyvek, Anonymus, Krónika), mialatt a vele párhuzamosan haladó törzsek a Bug forrás-vidékére (Anonymus: Ladomér [Vlagyimir/Ladoméria]), illetőleg Halicshoz (Anonymus) értek. A magyar nép zöme így a bolgár háborúból otthonmaradt Árpád fejedelem vezetése alatt a Kijev-Halics vonalig jutott. Itt beleütközve a megtelepedett szláv népek gyűrűjébe, délnyugatnak fordult s a megelőző évek portyázó hadjárataiból jól ismert Vereckei-hágón át igyekezett a Felső-Tiszai síkságra lejutni (Anonymus, Kézai, Hun-Krónika).
A besenyő támadás és a menekülés irányáról Pauler (Századok, 1880).
62. A folyókon könnyűszerrel átkelő besenyő sereg minden ellenállás nélkül vette birtokába a Dnyeper és Dnyeszter közének – az északnyugat felé menekülő magyaroktól védtelenül és néptelenül elhagyott – déli vidékét. A támadásuktól közvetlenül még nem érintett s ezért mindenesetre később felkerekedő Prut-Duna-vidéki magyar törzsek veszedelmes helyzetbe jutottak. A Prut és Szeret völgyén északnyugat felé való gyors menekülésnek az összeszűkülő folyóvölgyekben útját vágták a Dnyeszter mentén Mohilev [Mogiljov] és Kamenyec-Podolszkij vidékétől már egyenesen nyugati irányba haladó törzsek. Dél-nyugat felől pedig Havasföldén át ekkortájt érkezett meg Árpád fiának, Leventének szétvert serege, nyomában az üldöző bolgárokkal. Hatalmas túlerőben levő ellenségeiktől két tűz közé szorítva – más menekvésük nem volt – a Beszterce, Tatros és más patakok völgyein a Keleti-Kárpátok hirtelen emelkedő magaslataira kellett felhúzódniuk. Az úttalan havasokon, rengeteg erdők közt vezető Borgói-, Tölgyesi- és Gyimesi-szorosokon át nagy nehézségekkel, természeti akadályokkal és nélkülözésekkel küszködve vergődtek át Erdély földjére, a Maros felső folyásához (Krónika).
63. A fejedelmi nemzetség hagyományában az északkeleti bejövetel emléke maradt fenn. Viszont a dél-dunántúli Balaton- és Al-Duna–Dráva-vidéki – magyarság hagyományaiban az erdélyi bejövetel s a hegyek közt való bolyongás emléke maradt fenn. A XI. századi Gesta Ungarorum e két hagyomány alapján kétfelől vezette be a magyarokat, Erdély és az Ung folyó mellől. A későbbi átdolgozók is (Budai Kr., Bécsi Képes Kr. stb.) fenntartották a kétfelőli bejövetel emlékét (a Hun-történet végén. De Erdeel et de flumine Ungh), a honfoglalás



Hóman Bálint munkái
http://mek.niif.hu/07100/07139/html/0010/0009/0005-373.html[2021. 06. 19. 17:31:20]
részletes leírásában azonban már csak Erdélyről szólnak. Anonymus viszont a Felső-Tisza-vidéki hagyományok alapján csak az északkeleti bejövetelről szól, de fenntartotta emlékét az erdélyi bejövetelnek is. Az Ultra silvam Hovos kifejezés mellett más értékes bizonyságait is találjuk Anonymus elbeszélésében a kétfelőli bejövetelnek, ha azt részletesen elemezve s a benne szereplő hadnagyok és vitézek törzsi és nemzetségi hovatartozását megállapítva tesszük vizsgálat tárgyává.
Megállapíthatjuk, hogy a felsőtiszai hagyományok eredetileg csak négy magyar hadról és hadnagyról és a hozzájuk csatlakozó kabarokról (kunokról) tudtak: 1. Árpád-hada. Árpád nem: Álmos, Árpád, Tas (Konst: TashV), Hulek (Konst.: ’Ielec), Előd (Krón.: Álmos apja); Csák nem: Szabolcs; Kurszán- v. Kartal nem: Kurszán; Szalók nem: Usubu; Euse; 2. Lél-hada. Zovárd nem: Zoárd (Liudprand: Salard), Kadosa, Lél (Krón.: a Zoárd nem őse); Szemere nem: Huba; 3. Ound-hada. Boor vagy Kalán nem: Ound, Ete; 4. Kundu-hada. Kaplony nem: Kundu (Krón.: Kusid és Kaplony apja); Maglód nem: Tuhutum, Gyula, Zsombor; Agmánd nem: Ogmánd, Opaforkos; 5. Kabarok (Kunok) hada. Aba nem: Ed és Edumen; Miskolc nem: Bunger, Bors; Örösur nem: Ousad, Ursuur (Krón.: Urs) és a többi kun vitéz. Anonymus – ki a dunántúli hagyományon alapuló XI. századi Gestát és a hetes tagoltság hagyományát is ismerte – a négy magyar had közül hármat kettészakít s így jut el a hetes számhoz. Árpád, Huba és Tuhutum mellett a Gesta Szabolcsa, Lélje és Kunduja is önálló hadnagyokként szerepelnek s mindhárom az Árpád nemzetség hagyományos neveinek felhasználásával kapott apát (Előd, Tas) vagy fiút (Kurszán). Árpád, Tas, Szabolcs, Kurszán harcaiban és birtokadományaiban a fejedelmi törzs legelőkelőbb nemzetségeinek családi hagyományai elevenednek meg (v.ö. Turul, XXX.). Anonymusnál ez a négy magyar had, Árpád, Huba (vagy Lél), Tuhutum (vagy Kundu), Ound hadai és a kabarok (kunok) jönnek be Vereckénél s ők foglalják el az ország nagy részét. Csak mikor a Maros-vidékre érnek, akkor tűnnek fel a déldunántúli hadak addig nem említett vitézei: Vérbulcs nem: Bogát (Liudprand) és Vérbulcs (Konst., Krónika); Botond nem: Kulpun és Botond (Krón.) és a Karogyér mentén Árpádhoz csatlakozó székelyek. (Anon. XXXIX., XLI–XLIII., L.) Ebből az elbeszélésből kétségtelenül a kétfelől jövő hadak marosvidéki összetalálkozásának emléke csendül ki.
A honfoglalástörténet kutatói – nem ismervén fel az etelközi stratégiai helyzetben és a különböző vidéki helyi hagyományokon nyugvó források eltérő elbeszélésében rejlő forrásbizonyítékokat –, hol egyik, hol másik forrás után indulva, északkelet (legutóbb Pauler), vagy Erdély (Marczali) felől vezetik be az egész magyar népet. Emellett a Roessler-féle kisoláhországi őshaza ingatag feltevésén alapuló Al-Duna-Orsova útiránynak is vannak hívői (Karácsonyi: Tört. jogunk. Budapest, 1921.), csupán a stratégiai helyzetből önként következő és a forrásokból bizonyítható kétfelőli bevándorlásnak nem akadt újabban hirdetője, noha Kaprinai István már a XVIII. században rámutatott ennek valószínűségére.
64. Az északkeleti Kárpátok hágóin át, Verecke felől jövő hadak – Ungvár, Zemplén és Borsova vidékének birtokbavétele után – a Tisza mentén déli, a Szamos-völgyén délkeleti s a Rima-völgyén nyugati irányba haladva nyomultak az ország belsejébe, mialatt az Erdélyből jövők a Maros-völgyén át tartottak nyugat felé. Ellenállásra alig találtak.
65. Az Avar-birodalomnak a VIII. és IX. század fordulóján bekövetkezett bukása után a Tisza vidékén szilárd politikai alakulat nem jött létre. Az „avarok pusztasága” (Regino) mégsem volt teljesen lakatlan. Az avarok és uralmuk alá tartozó hun-bolgár törzsek, nemzetségek maradványai sokan nem lehettek. A IX. században Nagy Károly kíméletlen hadjáratai, majd a korábban fennhatóságuk alá tartozó Duna-menti szlovének és a morvák, később a Tisza és Száva völgyén át északi és északnyugati irányba terjeszkedő bolgár hatalom támadásai valósággal kiirtották a nemrég még hatalmas avar népet az urasága alá tartozó rokon törzsekkel együtt. Egy nagyobb töredékük lehet a székely nép, mely – talán a balkáni bolgárok támadásai elől – a Felső-Maros és Küküllő völgyeit szegélyező hegyekbe húzódott s itt élt függetlenül, az őt környező világtól elkülönülve, a magyarok bejöveteléig. Szatmár és Bihar vidékén is valami törökfajú néptöredék tanyázott. Az avarok kisebb töredékei a gepidák gyér maradványaival együtt (Conversio Bagoariorum) összevegyültek a Balkánról és a



Hóman Bálint munkái
http://mek.niif.hu/07100/07139/html/0010/0009/0005-373.html[2021. 06. 19. 17:31:20]
Szerémségből a Tisza mentén és a Duna bal partján fel az Ung folyóig, illetőleg az Ipoly és Rima völgyéig húzódó szlovénekkel (bolgár-szlávokkal) és bolgárokkal (török-bolgárokkal). Mindezek a laza nemzetségi szervezetben élő, szláv és bolgár-török eredetű, kezdetleges föld- és mocsárvárak – Bács, Bodrog, Csongrád, Alpár, Nógrád, Gömör, Diósgyőr, Zemplén, Ungvár – körül csoportosuló néptöredékek a bolgár cár fennhatósága alá tartozhattak. A bolgár hatalom a IX. században kiterjedt az egész tiszai síkságra és a Duna-Tisza közére, egészen a Dunakönyökig [Duna-kanyar] és az erdélyi sóbányák – Torda, Zalatna – vidékére. (Einhardi Annales ad A. 824., Annales Fuldenses ad A. 863., 892., Annales Laurissenses ad A. 827.) A földvárakban a bolgár cár tisztviselőinek (Anonymus: duka) vagy inkább neki hódoló nemzetségfőknek volt székhelye, kik a nagy távolság és a közbeeső területek néptelensége miatt a központi kormánytól meglehetősen függetlenül uralkodtak a várak körzetében lakó bolgár és szlovén nemzetségek fölött.
Pannónia az avar összeomlás után egészen a Dunáig frank uralom, a friauli és keleti (Ostmark) őrgrófok hatalma alá került. A IX. század második felében azonban a frank uralom már névleges fennhatósággá változott. A Dráva és Száva közének Pozsegától nyugatra eső felében lakó szlovének felett Braslav herceg, Arnulf császár hűbéruraságát elismerve, önálló fejedelemként uralkodott (Ann. Fuldenses). A Balatontól nyugatra, délre és északnyugatra – a Zala folyó vidékén és a mai Vas megye területén – sűrűbben lakó délszláv szlovéneket a Moimir és Szvatopluk elől Nyitra vidékéről idemenekült s a frank császárnak hódoló szláv fejedelmek, Privina [Pribina] és fia, Kocel hajtották uralmuk alá és térítették a keresztény hitre (Conversio Bagoariorum). Esztergom és Visegrád, Veszprém, Tüskevár, Karakó, Pécs környékén elszórtan élő szláv nemzetségek, valamint az avarok elszlávosodó maradványai a frankoknak hódoltak, az ő pásztoraik voltak. (Krónika: vlachi, qui et pastores Romanorum.) Pannónia egyházi főhatóságán az aquilijai [pátriárka] és salzburgi érsekek osztoztak. Keresztény hitre tért avarok a IX. században számosabban már csak a Hainburg-Szombathely-Moson-Győr határolta területen a keleti őrgróf védelme alatt éltek, hová még Nagy Károly életében menekültek ellenük támadó szlovén alattvalóik elől. (Einhardi Ann. ad. A. 805., Conversio Bagoariorum ad. A. 871.) Pozsony, Sopron, Kőszeg és a Bakony vidékén s talán másutt is a Dunántúl gyérlakosságú katonai rendeltetésű német-frank telepek voltak. (Anonymus római katonái, Krónika: Teutonici.) A Nyitra és Vág völgyén és a Kis-Kárpátok lejtőin, a ModorNyitra-vonaltól északra Trencsénig húzódó szláv telepek fölé – nemzeti fejedelmeik, törzsfőnökeik elűzése után (v.ö. Privina sorsát) – a IX. század második felében Szvatopluk morva fejedelem terjesztette ki hatalmát. Lehet, hogy egy időre az észak-dunántúli (Esztergom-Visegrád-Veszprém) szlávokra is kiterjedt fennhatósága s így a Duna-könyöknél közvetlen szomszédságba került a bolgárokkal. A magyarok bejövetelekor azonban Szvatopluk viszálykodó fiait már csak a Nyitra és Vág folyók völgyei uralták.
Magyarország honfoglalás előtti etnográfiai képét illetőleg az idézett szűkszavú források mellett főleg a helynevek (v.ö. Melich: MNyK. I. 6.) és a régészeti emlékek (Hampel: Újabb tanulmányok. 1907.: a szláv-magyar és avarmagyar kontinuitásról) bizonyságára támaszkodhatunk. Az újabb nyelvtudományi eredmények meglepően igazolják a Duna-Tisza-Maros-menti bolgár és szlovén lakosságot, mit a történetírás az utóbbi időben hajlandó volt tagadni, vagy legalább is jelentéktelennek minősíteni. (Melich: Bolgárok és szlávok.) Az avarokról és székelyekről Thúry: A székelyek eredete. 1989. Sebestyén: Az avar-székely kapcsolat emlékei (id.h. 1899) és Hóman: A székelyek eredete. 1921. Általánosságban Magyarország honfoglaláskori lakóiról helyesen tájékoztat Marczali (M. N. Tört I.) és Pauler (A m. nemz. tört. Szent Istvánig). Az oláhokról legutóbb Karácsonyi: Százezer jaj, millió baj és Történeti jogunk. 1921. A XI. századi Gesta Pannoniában, vagyis Dunántúl[on] említette a rómaiak vlachoknak nevezett pásztorait, ugyancsak e vidékre teszi a XI. századi orosz krónika a magyarok által elűzött Duna-menti volochokat. Anonymus azután – megtévesztve a XII. sz. eleje óta délkeleti Erdélybe behúzódó balkáni vlachok jelenlététől – szétválasztotta a kettős névvel jelzett népet, a vlachokat Erdélyben, a római pásztorokat Dunántúl[on] szerepelteti.
66. A Tisza-vidéki bolgár-szláv telepek gyér lakossága elszigetelt helyzetében komoly ellenállást nem fejthetett ki a teljes erővel rátörő, élethalálharcát vívó lovas magyarsággal szemben. A Felső-Maros-vidéki székely néptöredék pedig – mint ez a hunok, avarok, türkök, kunok és más keleti népek előnyomulása alkalmával más rokon népekkel is rendszerint megtörtént – csatlakozott a Maros völgyén át nyugatra tartó magyar hadakhoz, harcosait és



Hóman Bálint munkái
http://mek.niif.hu/07100/07139/html/0010/0009/0005-373.html[2021. 06. 19. 17:31:20]
terepismeretét rendelkezésükre bocsátva.
A tiszai síkságot kétfelől ellepő magyar hadak hamarosan behódoltatták az elszórt szlovén, bolgár és avar telepek földműves lakosságát és megülték a zólyomi, észak-gömöri és tornai erdőségek, az északkeleti határhegység, az Avas, Lápos, Meszes, a bihari nagy erdőség, a krassói hegyvidék, a delibláti homok, az Al-Duna és a Duna-Tiszaköz homokos, szikes pusztasága által határolt sík területet.
67. Tisza-vidéki szállásaikról intézték a magyarok 898 és 899-ben a Száva és Dráva völgyén át első nagyobb támadásaikat nyugat ellen s innét indultak – a második lombardiai hadjáratról visszatérve – 900-ban Pannónia megszállására.
A Balaton-menti és Dráva-Száva-közi szlovén fejedelemségek a IX. század végén eltűnnek a történelemből. Valószínűleg a magyarok 894., 898. és 899–90. évi pusztító hadjárataiban semmisültek meg. A Tisza vidékéről 900 nyarán útnak induló magyarság, bár itt-ott a szlovénekkel s talán frank határőrökkel is harcra került a sor – a hagyomány Óbuda (Anonymus) és Veszprém vidékén (Krónika és Anonymus), Baranyavárnál és a Balatonmentén tud harcokról (Anon.) –, Pannóniában sem talált keményebb ellenállásra. A behódolt szlovén és avar lakosságot a magyarok békén hagyták.
Az északnyugati felföld birtokbavételére 902-ben került a sor, mikor a magyarok Morvaországot megtámadva, a vág- és nyitramelléki szlávokat – tótjaink őseit – felszabadítva a morva herceg uralma alól, saját fennhatóságuk alá hajtották. 902 végére befejeződött az új haza területének meghódítása, melynek határát 907-ben nyugat felé egészen az Enns folyóig tolták ki. A magyarok az elfoglalt területen életmódjuknak és ősi települési szokásaiknak megfelelő módon rendezkedtek be.
A 896–902. évek történetére: Annales Fuldenses, Ann. Alemannici, Liudprand, Anonymus. V.ö. Pauler: A magy. nemzet tört. Szent Istvánig.
« 4. A politikai tudatosság kérdése KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
6. A megszállás »



Hóman Bálint munkái
http://mek.niif.hu/07100/07139/html/0010/0009/0006-374.html[2021. 06. 19. 17:31:31]
« 5. A honfoglalás KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
7. Következmények »
6. A megszállás
68. A honfoglaló magyar nép ősi települési szokásait, gazdasági, társadalmi és politikai szervezetét ismerve, különkülön kell azt a nyolc nagyobb földterületet kijelölnünk, ahol a magyar hadak megszálltak s meg kell állapítanunk, hol terültek el az egyes hadakat egymástól s az egész törzsszövetség népét a szomszédos népektől elválasztó semleges zónák és országválasztó közök.
69. A magyar törzsek települési helyének pontos megállapításánál elsősorban a hazai források elbeszélésre vagyunk utalva. A kérdés megoldása tehát szorosan összefügg a krónikák forrásértékének kérdésével.
A német irodalomban Schlözer, a magyarban Hunfalvy óta meghonosodott szkeptikus kritikával szemben nem lehet eléggé hangsúlyoznunk azt a tényt, hogy krónikáink elbeszélését nem tekinthetjük sem a „tudákos” irodalom, sem az egységes nemzeti mondaköltészet termékének. Az egyrészt Anonymus, másrészt Kézai, Budai, Bécsi Képes és más rokon krónikák átdolgozásában korunkra jutott XI. századi Gesta Ungarorum és Anonymus különböző eredetű helyi és nemzetségi hagyományokat tartottak fenn. Megállapítható, hogy a Gesta az Árpád nemzetség hagyományai és dél-dunántúli hagyományok alapján adta a honfoglalás leírását. Viszont Anonymus Felső-Tisza-vidéki hagyományokra támaszkodik, de felhasználja a Gesta elbeszélését is, kiegészítve azt a Komárom-vidéki nemzetségek hagyományaiból átvett elemekkel. Ez a különböző helyieredet adja magyarázatát a szkeptikus megítélésre okot adó ellentmondásoknak, melyek behatóbb elemzés után csak látszólagosaknak bizonyulnak. A krónikáinkban fenntartott XI–XII. századi helyi hagyományok kétségtelenül családi, nemzetségi hagyomány természetével bírnak s mint ilyenek, az illető nemzetség őstörténetének legfontosabb mozzanataira – a honfoglaláskori vagy X. századi őstől való leszármazásra és a szállásbirtok helyzetére – nézve elsőrendű forrásként használhatók fel. Figyelemmel kell azonban lennünk a szájról szájra szálló, nemzedékről nemzedékre új, mondai elemekkel gyarapodó szájhagyományok általánosan ismert sajátságaira. Egyik ilyen sajátságuk a pontatlan kronológia. A nemzetség vagy család legkiválóbb pontjának egyénisége az utódok szemében megnő s ezért személyét igen gyakran kapcsolatba hozzák korábban vagy későbben bekövetkezett, de a családot s az egész nemzetet közelről érintő, fontos történeti eseményekkel. Így lett a dunántúli hagyományban honfoglaló vezérré a X. század közepéről ismert két kiváló hadvezér: Lél és Vérbulcs. Előfordul, hogy két-három emberöltő hősei kortársakként szerepelnek a hagyományban, viszont kortársak egymás őseként tűnnek fel. Más jelenség, hogy a hagyományban a távoli idők elhalványodott emlékei, méltóságnevek, tünemények stb. megszemélyesítve, élő személyekként jelennek meg. Így krónikáinkban az ősi kende, gyula, karchász v. charkász méltóságnevek emléke Kundu, Gyula és Horka alakban megszemélyesítve maradt fenn. Az ősi társadalmi és politikai szervezettel kapcsolatos fogalmakat a hagyomány átértékeli, az új viszonyokhoz alakítja. A honfoglaló sereg már a XI. századi Gestában királyi sereg, vezérei királyi tisztek képében tűnnek fel, bár a törzsi különállás a „hét magyar” fejedelemválasztó ténykedéseiben itt is kifejezésre jut. Viszont a nemzetség még Anonymusnál és Kézainál is élő szervként jelentkezik. Mindezt megfontolva krónikáink elbeszéléséből az események és azok leírása közt eltelt idő folyamán végbement politikai és társadalmi fejlődés figyelembevételével kell az események valódi képét rekonstruálnunk. E feladat megoldásában segítségünkre vannak a nemzetség- és birtoktörténet, valamint a történeti földrajz és helynévtörténet eredményei, amelyek kalauzolása mellett ma már a bizonyosságot megközelítő valószínűséggel tudjuk meghatározni a honfoglaláskori szállásbirtokok és szállástelepek helyét. Így nyert eredményeink vezetése mellett tudjuk megállapítani a krónikák elbeszélésében szereplő vezérek és vitézek törzsi hovátartozását (v.ö. 63 § jegyzet), miáltal a hagyományokhoz tapadó anakronisztikus mondai és tudákos elemeket kiküszöbölve, rekonstruálhatjuk a honfoglalásnak a kor társadalmi és politikai viszonyainak megfelelő képét.



Hóman Bálint munkái
http://mek.niif.hu/07100/07139/html/0010/0009/0006-374.html[2021. 06. 19. 17:31:31]
A XI. századi Gesta Ungarorum tartalmát és felfogását illetőleg v.ö. Hóman: A Szent László-kori Gesta Ungarorum című sajtóra kész tanulmányt.
70. Az első, Tisza-vidéki megszállás alkalmával – amennyire a homályos forrásadatokból kivehető – Árpád törzsének nemzetségei a Körös-Maros közéig haladtak s körülbelül a csongrádi és bihari földvárak közé eső területen, a Tisza és Körös két partján szálltak meg. Maga Árpád nemzetségével Alpár, Szer, Csongrád, Szentes vidékét ülte meg. A X. század közepén élt hadnagyáról Lél-törzsnek nevezhető törzs (Anonymus: Huba, Zoárd; Krón: Lél, Zoárd nem) a Rima és Zagyva, Ipoly és Garam völgyén nyugat felé nyomulva, a zólyomi erdőség széléig hatolt. A Kundu-törzs (Anon.: Tuhutum; Krón.: Kundu) a Nyírségen és a Szamos-Kraszna völgyein át a Bükk- és Meszes-hegységig ereszkedett le. A kabarok (Anon: kunok; Krón.: Urs) a Felső-Tisza északi mellékfolyóinak völgyét a sárosi és tornai erdős helységekig szállták meg, míg Ound-törzse (Anon.: Ound) valahol a későbbi Szolnok és Szabolcs megyék és a Nagy-Kunság területén ütött tanyát.
Az Erdély felől jövő törzsek élén – úgy látszik – a Karkász-törzs (Anon.: Bogát, Bulcsú; Krón.: Vér-Bulcs; Konst.: Bulcsú karkász; Liudprand: Bugát) haladt s a Maros-Körös közén összetalálkozva Árpád törzsével, az Alsó-Tisza vidékén szállt meg. Közvetlen keleti szomszédja a Bulcsú kortársáról Botond-törzsnek nevezhető törzs volt, míg a Gyula-törzs (Krón.: Gyula; Gellért leg.: Ajtony; Konst. és Skylitzes: gnlaV) a Maros völgyén, Gyulafehérvártól Arad vidékéig húzódva várta, hogy az előtte haladók utat nyissanak neki a Maros síkjára.
A bejövetel útiránya és a végleges megszállás tekintetében ellentétes felfogásra hajló tudósok (Pauler, Marczali, Karácsonyi), az egykorú források alapján, egyaránt vallják, hogy a magyarok – mielőtt a nyugati országrészeket birtokukba vették volna – a Tisza-vidéken megszálltak s körülbelül 4–5 évig (896–900) ott laktak. Ez első Tiszavidéki megszállás képének megrajzolásában Anonymus előadására támaszkodhatunk, mert a nála fenntartott felsőtiszai hagyományban éppen az első megszállás képe maradt fenn teljes tisztaságban, míg a Duna vidékén befejeződő végleges megszállásnak Anonymus csak egyes részleteit ismerte a XI. sz. Gestából és a Komáromvidéki Katapán és Szemere nemzetségek hagyományából. Az első szállásföld határait jelölik az Anonymusnál említett zólyomi, boldvavölgyi és meszesi gyepűk. A nála szereplő vezérek bizonyos vidékhez fűzött haditetteiben és birtokadományaiban lehetetlen fel nem ismernünk a nemzetségek első megszállásának, ősfoglalásának a XII. század felfogásának megfelelően átalakult emlékét. Ezek vezetése mellett – az egyes vitézek törzsi és nemzetségi hovátartozásának megállapítása után – az északkelet felől jött törzsek megtelepüléséről elég világos képet kapunk. Az Árpád-törzs első szálláshelyének megállapításában Anonymusnak a törzshöz tartozó vezérek hadiútjáról (Árpád: Ungvár, Ugocsa, Zemplén, Bodrogköz, Szerencs, Sajó-f., Eger-p., Zagyva-f., Tetétlen, Alpár; Tas és Szabolcs: ládi rév, Szabolcs, Sárvár, Szatmár, Umsóér, Szerep, Szeghalom; Usubu: böldi rév (Szentes), Korogyér [Karagyér], Szarvas, Tekerő-ér, Jószás-p., Biharvár) adott leírása mellett a bihari Árpád, Álmus (ma Álmosd), Megyer és két békési Megyer helynevek bizonyságát is felhasználhatjuk. A fejedelmi család csongrádi szálláshelyét Anonymus elbeszélése mellett (szeri gyűlés stb.) a későbbi birtokviszonyok is támogatni látszanak, de azokból a folytonos birtoklásra következtetnünk a törzsszervezeti település ismerete mellett aligha szabad (v.ö. Karácsonyi: Árpád birtokai. Árpád és az Árpádok. 145. l.). Huba, Zoárd és Kadosa (Lél-törzs) útja Anonymusnál: Pásztó, Hangony-p., Gömörvár, Galga-f., Verőce-p., Ipoly-f., Garam-f., Bars, zólyomi gyepűk; Tuhutumé (Kundu-törzs): Nyírség, Zilah, meszesi gyepűk; a kabarok (kunok) Felső-Tisza-vidéki harcairól és birtokairól részletesen szól. Az Ound-törzs első szálláshelyére abból következtethetünk, hogy később ez a had foglalta el Csongrád-Békés vidékét. – Az Erdély felől jött törzsek találkozásáról v.ö. 63. §., a Karkász- és Botond-törzs szálláshelyére a Bulcsú és Botond nevéhez fűzött alsó-tiszai és al-dunai harcok (Anonymus) vetnek világot. A később Marosvár (Csanád) vidékéig nyomult Gyula-törzs első – Gyulafehérvár vidékénél kezdődő szállásföldjének emlékét a vele együtt Erdélyen át jött, de tőle később elszakadt déldunántúli törzsek hagyománya tartotta fenn s innen került a XI. századi Gestába. Feltűnő a sok Maros-völgyi Gyula helynév is: Gyulafehérvár, Gyulatő, Gyulavarsány, (Temes-) Gyula.



Hóman Bálint munkái
http://mek.niif.hu/07100/07139/html/0010/0009/0006-374.html[2021. 06. 19. 17:31:31]
71. A Tisza-vidéki szállásokat elhagyva, Árpád fejedelem a Megyer-törzzsel a solti részeken és Pest fölött, a későbbi megyeri révnél kelt át a Dunán. Árpád nemzetsége a Közép-Duna két partján húzódó Sár vidékén, a későbbi kétparti Fehér [Fejér] megye földjén, Tolna és Veszprém szomszédos területein szállt meg. A törzs többi nemzetségei – a Csák, Szalók, Baracska, Csanád, Kurszán (Kartal), Ákos, Káta és más nemek – gyűrűként övezve a fejedelmi nemzetséget, a későbbi Pest, Fehér, Veszprém, Tolna vármegyék területét és Bodrog északi vidékét ülték meg. A Duna-Tisza-köz északi részén tanyázó nemzetségek Külső-Szolnok megye Tisza-kétparti részeit is megszállták s igen korán – talán már a X. században – áthúzódtak a későbbi Közép-Szolnok megye Kraszna-menti területére.
A Karkász-törzs a Balaton és Zalavár vidékén, az itteni szlovén telepeket behódoltatva, Somogy, Zala és Vas megyék területét ülte meg. A hadnagyok nemzetsége, a X. századi történetünk legismertebb hadvezéréről és államférfiáról, Bulcsú karkászról (Krónika: Vérbulcs) nevezett s az utolsó karkász (Koppány) lázadása után vagyonát vesztett Vérbulcs vagy Lád nem a Balaton nyugati partvidékén szállt meg.
A karkásztól délkeletre – a későbbi Bodrog, Bács, Valkó és Baranya megyék területén – telepedett meg a Botondtörzs. A magát honfoglaló hadnagytól származtató Kán nem Baranya és Valkó megyék Dráva-kétparti részein, a Botond nem Bodrogvár vidékén és az Al-Duna két partján, Bács és Valkó megyékben szállt meg.
A fejedelmi törzstől északnyugatra – a Csallóköz keleti részén s az azt környező Pozsony, Nyitra, Győr, Komárom, Esztergom, Bars és Hont megyék területén – szállt meg a Garam-völgyön át 902 táján nyugat felé húzódó s a trencsén-nyitrai szláv lakosságot hódoltató Lél-törzs. A hadnagy nemzetsége – a Zoárd nem – a Duna két partján és a Csallóközön telepedett meg. Egy másik előkelő nemzetség, a Szemere, a Zsitva-folyó völgyét ülte meg.
Az alsó-tiszai és Maros-menti törzsek Dunántúlra vándorlása után a Gyula-törzs is megindult nyugat felé s a Maros-völgye szűk sikátorából a későbbi Temes, Torontál, Csanád, Arad, Zaránd és Békés megyék sík területeire húzódott. A hadnagy nemzetsége, az Ajtony nem, melynek birtokai az utolsó gyula leverése után adományképpen a Csanád nem kezére jutottak, a Maros két partján, a Maros-torkolat mocsaraitól védett Marosvár vidékén szálltak meg. A XI. század elején az önálló fejedelmi hatalomra törő Ajtony a Köröstől és Tiszától Erdélyig és az AlDunáig uralkodott, sokáig dacolva a szent király hatalmával.
Az Ound-törzs a fejedelmi törzs korábbi szállásföldjét foglalta el. A hadnagy nemzetsége – a Boor- vagy Kalán nem – a későbbi Csongrád megye Tisza-kétparti területén Alpár, Szer, Körtvélyes, Szegvár és Vásárhely vidékén szállt meg, míg a had többi nemzetségei, a Csolt (Vatha) nem, Borsa nem s a többiek Csongrád, Békés és Bihar megyéknek a Sárrét kiterjedt mocsárvidékétől védett területét ülték meg.
A Kundu-törzs vezető nemzetsége – a Kaplony nem – a Kraszna és Szamos partjain elterülő s a nagy láptól védett első szállásföldjét végleg megülte, a többi nemzetségek – a Balog-Semjén, Maglód vagy Gyula-Zsombor, Agmánd s más nemek – Szabolcs, Északkelet-Bihar, Közép-Szolnok s később a Szamos és Almáspatak völgyén Kolozsvár-Torda vidékig húzódva, Kolozs, Doboka és Torda megyék területén szálltak meg.
A kabarok vezető nemzetségei – az Aba, Örösőr és Bors (vagy Miskolc) nemek – a Bodrog-Sajó közéről lejjebb húzódva, a Mátraalját, a későbbi Tisza-kétparti (Heves)-Újvár megye és Borsod területét ülték meg. A többi nemzetségek a Felső-Tisza mellékfolyói mentén szálltak meg.
A székelyek mintegy kilencedik törzsként a Felső-Maros és Küküllő völgyeit tartották megszállva.
A végleges megszállás képének megrajzolásában és a törzsi szállásföldek kijelölésében a hazai források Anonymus, Krónika, Gellért-legenda – és Konstantinus adatai, valamint a III. fejezetben kifejtett általános szempontok mellett főleg a foglaló nemzetségek birtokviszonyaira támaszkodhatunk. Ilyenekül azokat kell tekintetnünk, melyek a régi hagyományokon alapuló XI–XII. századi krónikákban és legendákban honfoglaló vagy a X–XI. században szerepet vivő ősi magyar nemzetségekként szerepelnek, ú.m. az Árpád, Csák, Kurszán (v. Kartal), Szalók, Ákos, Szolnok, Baracska (Brucsa), Csanád, Zoárd, Szemere, Vérbulcs, Botond, Kán, Ajtony, Bór [Bár] (v. Kalán), Csolt (Vatha), Bors (Miskolc), Aba, Örösúr, Katapán, Kaplony, Agmánd, Maglód (Gyula



Hóman Bálint munkái
http://mek.niif.hu/07100/07139/html/0010/0009/0006-374.html[2021. 06. 19. 17:31:31]
Zsombor) nemek. A térképen, amelyet egyelőre nem nyomtathattunk ki, a nemzetségek megszállásmódjának érzékeltetése végett néhány oly nemzetség ősi szállásföldjét is feltüntettük, melyek X–XI. századi szerepléséről adatunk nincs, de kétségtelenül ősmagyar származásúaknak látszanak s birtokaik helyzetéből vagy későbbi szereplésükből következtetve, honfoglalóknak tarthatók. Ilyenek a Bicske, Tétény, Bikács, Káta, Bés, Koros (v. Lipovnak), Alap, Pok, Barsa, Balog-Semjén, Szente-Mágócs nemek. E nemzetségek első szállásbirtokát honfoglaláskori szerzeménynek kell tekintenünk. A nemzetségi szállástelepek közelebbi meghatározásához segítségül hívtuk a semélyneveket fenntartó helyneveket is ott, ahol valamely nemzetség több X–XI. századi tagjának nevét vagy méltóságnevét ismerjük. Az Árpád-törzsnél Tarhos, Jutas, Solt, Ülle (ma Ölle), Tevel, Fájsz (?), Tas, Taksony, Tormás (Árpád nem), Csákvár, Szabolcs (Szabolcs nem), Szalók, Ősi (Szalók nem), Vajta (Baracska nem), Kurszánvár, Kartal (Kurszán nem), Doboka, Csanád (Csanád nem), Ákosmonostora, Ákos (Ákos nem), Bicske (Bicske nem), Káta (Káta nem), Téteny (Tétény nem), Bikács (Bikács nem), Szolnok (Szolnok nem), továbbá a törzs nevét őrző Megyer helynevek látszanak ilyennek. A Lél-törzsnél: Lél (Zoárd nem), Huba, Szemere (Szemere nem), Alap, Pok, Koros; a karkászoknál: Bogát, Kál, Bulcsú, Koppány (Vérbulcs- v. Lád nem); a Gyuláknál: Gyula és Ajtony; az Ound-hadnál: Ete (Boor nem), Barsa, Csolt; a kabaroknál: Pata és Ajtony; az Ound-hadnál: Ete (Boor nem), Barsa, Csolt; a kabaroknál: Pata (Aba nem), Csaba, Bors, Miskolc (Miskolc nem), Sajó-Örös, Örösúr vára (Örösúr nem); a Kundu-törzsnél: Kaplony (Kaplony nem), Zsombor (Maglód nem), Kálló, Semjén (Balog-Semjén nem). Ki kell azonban emelnünk, hogy e helynevek – mint maguk az utóbb felsorolt nemzetségnevek is – részben későbbi (XI–XII. századi) származásúak; az ősi szállásföld helyzetére mégis világot vetnek. A nyolc, illetőleg a székelyekkel kilenc magyar törzs szállásföldjének megállapításában szerettem volna felhasználni a nyelvészeti és etnográfiai kutatások eredményeit is. Sajnos, e tekintetben az irodalomban nem találunk elfogadható és alapul vehető megállapításokra. Kívánatos volna, ha a szaktudósok alapos vizsgálat tárgyává tennék, hogy a honfoglaló törzsek szállásföldjéül kijelölt területek magyarságánál, ú.m. a FehérVeszprém megyei, csallóköz-kisalföldi, zala-somogyi, szabolcs-szatmár-kolosi, palóc és székely magyarságnál (a másik három törzs a török időben kipusztult) felismerhetők-e külön törzsi eredetre valló nyelvi és néprajzi sajátságok? A megszállást és az erre vonatkozó források bírálatát, különösen a hazai hagyomány értékelését illetőleg l. bőven Turul, XXX. 1912. 89–115, bár felfogásom a részletekben azóta módosult s a honfoglalás és megszállás képe világosabbá vált. V.ö. még A magyarság megtelepülése (Magy. Gazdák Szemléje, 1921.), Pauler (Századok, XI. 1877.). A szállásbirtok megállapításához Karácsonyi: M. nemzetségek I–III. adatait használtam fel, de következtetéseit nem mindenben tettem magamévá. A helynevekre v.ö. Csánki: Magyarország történeti földrajza I–III. és V.
72. A magyarok – ősi települési szokásuknak megfelelően – télen a folyóvizek, tavak mellett, sík és dombos vidéken laktak. Tavasszal – mihelyt az esőzések megindultak – felhúzódtak a vizenyős, árvizektől fenyegetett területről a hátakra, dombos vidékre, helyi lejtőkre s késő őszig, a hideg idő beálltáig ott tanyáztak. Minden nemzetségnek megvolt a maga állandó téli és nyári szállástelepe, hova a nemzetség tagjai bármikor visszavonulhattak s hol az asszonynép, gyerekek, szolgák rendszeresen tanyáztak.
Az Árpád nemnek ilyen állandó nemzetségi szállástelepei voltak: Fehér (Noe-hegy) és a Csepel-sziget. Árpád nemzetségének tagjai e két szállástelep környékén – télen a solti részeken, nyáron a veszprémi és tolnai lejtőkön éltek és gazdálkodtak. A Csák nem szállástelepei a vértesalji Csákvár, Berény, Mór vidékén és a Fehér megyei Szabolcstól a Dunáig terjedő síkon, a Kurszán v. Kartal nemé a Duna mellett Kurszánvár vidékén és az aszódi dombokon, a Vérbulcs nemé a Balaton és mocsarai mentén és a Vas megyei Szombathely vidékén, a Zoárd nemé Nyitra és Galgóc vidékén és a Csallóközön, az Aba nemé a Mátraalján és a Tisza partján, az Örösúr nemé a Bükkben és a Sajó-torkolatnál, az Ajtony (később a Csanád) nemé Marosvár, Ajtonymonostora és Gyula-tő vidékén voltak. Ezek az állandó nemzetségi és családi szállástelepek a körültük csoportosuló szolgákkal népesebb falvakká fejlődtek s ezek tartották fenn nevükben az első foglaló, a honfoglaló nemzetség- vagy családfő, vagy pedig a nemből kiszálló s önálló családot alapítva, új szállást kereső nemzetségtag nevének emlékét.
73. A magyarok számukhoz mérten – magukkal hozott szolgáikkal együtt alig lehettek többen három-négyszázezer embernél – igen nagy területet szálltak meg. Kiterjedt állattenyésztő pásztorgazdaságukhoz hatalmas szénatermő



Hóman Bálint munkái
http://mek.niif.hu/07100/07139/html/0010/0009/0006-374.html[2021. 06. 19. 17:31:31]
területre volt szükségük. Mindamellett úgy a határszéleken, mint az ország belsejében igen nagy területek – a lóés szarvasmarha tenyészetre, halászatra és földművelésre alkalmatlan magas hegységek, őserdők és kopár, homokos, szikes pusztaságok lakatlanul maradtak. Nem szállták meg Dunántúl a Pilis, Vértes, Bakony és Mecsek hegységeket, a Duna-Tisza közön és Tiszántúl a későbbi Kis- és Nagykunság, Jászság, Hortobágy pusztáit, a bihari nagy erdőséget és a tiszántúli síkságot Erdélytől elválasztó hegyvidéket.
V.ö. Turul, XXX. 1912. A honfoglaló magyarok számának megállapításánál mellőztem a XIII. századi krónika túlzott adatait (210.000 fegyveres, tehát kb. 800.000, a szolgákkal több mint egymillió lélek). A keleti írók 20.000-re becsülik a lebediai magyarok hadba szálló seregét. Legalább ugyanennyi fegyverfogható férfira kell a szállástelepek védelmére hátramaradók számát tennünk. 40.000 férfinak – mindegyikre négy más családtagot számítva – minimálisan is 200.000 lélekszám felel meg a közvetlen környezethez tartozó rabszolgák és családjaik nélkül. Ez a szám nem sokban módosult, mert a 895. évi katasztrófa embervesztesége és a kabar csatlakozás kiegyenlítik egymást. 899-ben – nyugati írók alapján – 5000 harcosra tehető az Itáliába betört magyarok száma. A Lech-mezei, sőt a riadei csatában is 100.000 magyarról szólnak a nyugati krónikások. Bár ez a szám kétségtelenül túlzott, legalább is 15–20.000 lovasra tehetjük az Augsburg mellett tönkrevert magyar sereg számát. Némi analógiát találhatunk a XIII. században hasonló súlyos körülmények közt, a tatárok elől magyar földre menekült kunok számában is, mit a jól értesült Rogerius „családjaikon kívül” 40.000 emberre tesz.
74. A megszállás gazdasági célszerűsége és tervszerűsége nyilvánvaló, az elhelyezkedésben mégis a katonai szempont volt döntő.
A megszállás súlypontja a Dunántúlra esett, ami annál feltűnőbb, mert a hunok és avarok fejedelmei, kiknek kelet felé a Kárpátokon túl is alattvalóik laktak, népük zömével annakidején a Tisza-mentén szálltak meg. A magyar törzsek közül négy – köztük a legnépesebb Megyer-törzs a fejedelemmel – túl a Dunán telepedett meg, viszont a Tiszántúl keleti részén és Erdélyben hatalmas területek néptelenül maradtak. Kétségtelen, hogy gazdasági okok, a Dunántúl műveltebb földje kívánatosabbá tették annak birtokát az őserdőségekkel, mocsarakkal borított tiszántúli részeknél. Mégis az elhatározás fő okát a katonai célszerűségben, a keleti veszedelemtől, a besenyőtámadástól való félelemben kell keresnünk. A dunántúli letelepedésben kell látnunk a magyarok tudatos nyugatra törekvésének egyik legbiztosabb jelét.
75. A magyar törzsek az Alföld szélein, a folyóvizek kijáratait szállták meg s a hadnagyok nemzetségükkel víz mellé, nagy folyók két partjára, szigetközökre, mocsaraktól védett területre telepedtek. A hirtelen támadás elleni védelem szempontjai tették kívánatossá a határhegységekbe vezető természetes hadiutak, a folyóvölgyek torkolatának megszállását és a nagy folyók átkelőhelyeinek – a réveknek, gázlóknak – kétparti biztosítását. Ellenséges támadás esetén a törzsnek a folyó másik partjára húzódó népét és vagyonát az átkelőhelyeknél állást foglaló férfinép könnyebben védhette a meglepetés ellen. Ugyancsak katonai szempontból volt fontos oly központi, állandó szállástelepek kiválasztása, ahová – mint megerősíthető, hozzáférhetetlen helyekre – meglepő támadás esetén is gyorsan visszavonulhattak. Erődített helyeknek, földváraknak bőviben volt az ország. Ezeket a magyar nemzetségek a szlávok behódoltatása után birtokukba is vették, de védelemre nem minden esetben használhatták fel. A sík területen fekvő földvárak sáncai a lovas nomád szomszéd ellen kevés védelmet nyújtottak. Csak mocsárvárak, szigetközök vidéke adott biztos menedéket. A Csepel-sziget, illetőleg a kétparti Sárvizek mocsaraitól körülövezett nagyobb szigetjellegű terület, a Csallóköz nyugat felől mocsártól, sártól védett keleti csücske, a Zalavár körüli mocsarak a Balatonnal, a Dráva-torkolat mocsarai, a Szárazér-Maros-Tisza-Aranka szögének mocsaras vidéke, a Körös-torkolat és a Sárrét járhatatlan ingoványai, a Szamos-Kraszna-vidéki lápok és a Sajó-Eger-vidéki morotvák egy-egy törzs, illetőleg hadnagyi nemzetség természetes mocsár- vagy szigetváraivá lettek, hol a hadnagyoknak állandó védett telepük (Csepel és Fehérvár, Lél a Csallóközön; Bogát a Balaton mellett; Bodrogvár, Marosvár, Ete, Kaplony) volt, hova támadás esetén egész háznépükkel és barmaikkal visszavonulhattak s hol az asszonynép a gyermekekkel rendesen lakott.



Hóman Bálint munkái
http://mek.niif.hu/07100/07139/html/0010/0009/0006-374.html[2021. 06. 19. 17:31:31]
76. A törzsek szállásföldjét széles, lakatlan földsávok, természetes határok választották el egymástól. E természetes határok, hegyek, erőségek, tavak, nagyobb járhatatlan mocsaras vidékek, vagy sivár pusztaságok voltak, de nyoma van annak is, hogy az avarok gyűrű néven ismert mesterséges gyepűrendszerét is felhasználták a törzsszállások elválasztására és védelmére. Árpád hadának szállásföldjét a Mátra, Cserhát, Pilis, Vértes, Bakony hegységek láncolata, a Balaton, a Kapos-menti avar gyepűvonal, a Mecsek-hegység, a Duna balpartján a Sár, vagyis a bodrogi részektől Soroksárig húzódó mocsaras, ingoványos terület s ezen túl a későbbi Kis- és Nagykunság és Jászság szikes, homokos területe övezte. Lél és Vérbulcs törzseit egymástól a Hanság és a Rába-Répce mentén húzódó hegyek s talán egy Kapuvártól Vasvárig, majd a Bakony nyugati kiágazásai felé húzódó mesterséges gyepűvonal, emezt a Botond-törzstől a Mecsek választotta el. A Botond-törzs és a tiszai törzsek közt pusztaság, a Gyula- és Ound-törzsek közt a Szárazér és Sárrét mocsarai területek el. A kabarokat Ound törzsétől a Nagykunság pusztasága, Lél és a fejedelem törzsétől a Mátra választotta el. A Kundu-törzset nyugat felé a Hortobágy, a nyíri és bihari erdőségek határolták. E többnyire erdős határzónák a vadászatkedvelő magyaroknak vadászterületül is szolgáltak, de főcéljuk a védelem és a törzsközi összeütközések kikerülése volt.
A hadnagyok nemzetségének állandó szállástelepét ilyképpen hármas védőgyűrű vette körül: a víz és mocsár alkotta váröv, a törzs többi, körülte elhelyezkedő nemzetségeinek élő gyűrűje és a hegyek, erdők, mocsarak, puszták alkotta természetes várfal.
A törzsválasztó zónák megállapításában a tájrajzi viszonyok mellett a későbbi tömegtelepüléseket és a nagyobb kiterjedésű, különösen egyházi adománybirtokok helyzetét használhattuk fel. V.ö. még Turul, 1912. és Sebestyén tanulmányait az avar gyepűrendszerről (Ethnographia, 1897, 1899.).
77. Mint a nemzetségek a törzsfő (hadnagy) nemzetségét, úgy fogták körül a fejedelem törzsét a többi törzsek. A Közép-Duna mentén központi helyzetben megszállt Árpád-törzset gyűrűalakban fogta körül hat más törzs, melyek mindegyikére fontos katonai feladat hárult. A Felső-Duna-menti Lél-törzs szállásföldjén futottak össze a Vág, Morva, Duna völgyein át Morva-Csehország és Németország felé vezető hadiutak. A Balaton-menti Karkász-törzs földje gócpontja volt a Rába- és Mura-völgyén át Stíria, Ausztria és Németország, a Dráva- és Szamos-völgyén át Itália, a Száva- és Kulpa-völgyön át Horvátország, a Dráva-Száva közti síkon Szerbia és Bizánc felé vezető hadiutaknak. E két törzs fejei – az egykorú bizánci és nyugati forrásokból is ismert – Zoárd (Salard), Lél, Bogát, Kál, Bulcsú vitték az előharcos szerepét a X. század nyugati és balkáni portyázó hadjárataiban. A Dráva–AlDuna-vidéki törzsre, a bizánci harcok hőseként megénekelt Botond hadára hárult a szerémségi bolgárok elleni védelem. A gyulák hatalmas törzse őrizte a Morava völgyén át Bulgária és Bizánc felé vezető hadiút kijárását s ez volt hivatva az Al-Duna és Morava, valamint a Maros-völgy felől várható bolgár és besenyő támadások feltartóztatására. Ound törzse a Körös völgyét, a kabarok az északkeleti szorosokon át vezető utak végpontjait tartották megszállva. A Berettyó, Ér és Kraszna völgyek védelmét talán már a X. században a fejedelmi had oda kiszálló nemzetségei (Ákos, Káta) vették át. A veszedelem keleten volt a legnagyobb, amerre a régi, kegyetlen ellenség – a besenyő – tanyázott. Ezért itt, túl a Kabar-, Ound- és Gyula-törzsek tiszai védővonalán és az ettől keletre húzódó erős, természetes bástyán – a nyíri és bihari őserdők és az erdélyi határon húzódó hegységek övezetén –, a Felső-Tisza, Szamos, Maros és Küküllők völgyeinek bejáróit hátvédként védelmezték a Kundu-törzs és a honfoglaló magyarokhoz mintegy kilencedik törzsként csatlakozó Felső-Maros- és Küküllő-vidéki székelyek nemzetségei. A fejedelmi törzset kelet felé ilyképpen négyes védőgyűrű vette körül: a Sárvíz mocsarai, mögöttük a homokpusztával, a tiszai törzsek védővonala, a nyíri, bihari erdőségek és az erdélyi határhegyek öve, végül a Szamos-menti és székely törzsek vonala.
V.ö. Turul, XXX. 1912.



Hóman Bálint munkái
http://mek.niif.hu/07100/07139/html/0010/0009/0006-374.html[2021. 06. 19. 17:31:31]
78. A megszálláskor tudatos stratégiai tervszerűséggel kiépített védelmi rendszert betetézte a határok nagyszerű védelme: az összes törzsek szállásföldjét körülfogó, széles, jobbára lakatlan és gyakran járhatatlan területek gyűrűje. Északnyugaton, északon, keleten és délkeleten a természetalkotta hatalmas bástya, a Kárpátok úttalan őserdőkkel borított széles övezete, a Temes-folyótól délre eső pusztaság az Al-Duna mocsaraival, Szerémség és Nyugat-Szlavónia (a mai Horvátország) erdős-hegyes vidéke, a nyugati határon a Muraköztől észak, majd északnyugat felé húzódó erdős földsáv a Wiener-Walddal a dél-oroszországi népválasztó semleges zónákhoz hasonló országválasztó közök voltak. E széles övezet, a gyepűelve, vagyis a mesterséges torlaszokon, gyepűkön túli terület megóvta a magyar népet minden, az etelközihez hasonló meglepetésszerű támadástól, viszont neki módot adott, hogy a gyepűn keresztül vezető utak belső kijáratánál, a nemzetségektől megszállt folyóvölgytorkolatoknál mesterségesen elzárt, eltorlaszolt gyepűkapuk (porta) megnyitása után a tőle jól ismert utakon áthatolva, váratlanul meglephesse szomszédait. Kelet felé kettős gyepűvel védte a határokat. A Kundu- és Gyula-törzs Szamos- és Felső-Maros-völgyi szállástelepei kívül estek a Meszes-, Réz-, Királyhágó-, Bihar és Erdélyi Érchegységeken át húzódó belső gyepűvonalon.
A gyepűelve nem mindenütt volt teljesen lakatlan. Nyugaton például a Fertő-vidéki és alsóausztriai avar töredékek, délkeleten a székelyek mintegy előörsök, határőrök a tulajdonképpeni belső gyepűvonalon túl laktak s bizonyos, hogy elszórtan kisebb szlovén és avar néptöredékek is húzódtak meg az erdős-hegyes vidékeken. Maguk a magyarok a gyepűelvét vadászterületekül, portyázásuk előtt táborozó tanyául használták s a veszélyesebb pontokon valószínűleg állandó őrségeket is tartottak az utaknak a gyepűelvéről kivezető külső kijáratánál, a tulajdonképpeni országhatáron.
V.ö. Turul, 1912.; Tagányi: Erdély és honf.; Gyepü és gyepüelve; Bátky (Földr. Közl., 1918.). A gyepűvonal, gyepűelve kijelölésében némi – különösen a Sopron-Moson-Csallóközi, a Maros-vidéki és Száva-Dráva-közi vonalat illető – eltéréssel Karácsonyi (A honf. és Erdély és Halavány vonások) nyomán jártam.
« 5. A honfoglalás KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
7. Következmények »



Hóman Bálint munkái
http://mek.niif.hu/07100/07139/html/0010/0009/0007-375.html[2021. 06. 19. 17:31:43]
« 6. A megszállás KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
Das historische Recht der Tschechoslowakischen Nation auf Oberungarn (1922) »
7. Következmények
79. A honfoglaló magyaroknak az az elhatározása, hogy településük súlypontját a Dunántúlra helyezték és kelet felé határozott védelmi állást foglaltak el, már az első megszálláskor megpecsételte a nemzet jövő sorsát. Noha a nyugattal szemben a honfoglaláskor s azt követően több mint félszázadon át ellenségképpen léptek fel s noha a nyugati érdekkörbe való bekapcsolódásuk csak Szent István korában következett be, a nyugati keresztény kultúrközösséghez való csatlakozásuk két legfontosabb előfeltétele: a keleti érdekkörtől való teljes elszakadás és a földrajzi elhelyezkedés már a honfoglaláskor megvalósult. A Németországgal szomszédos és a latin-keresztény műveltség hagyományival terhes dunántúli föld, frank főhatóság alatt már keresztény eszméket magába szívott, földműves szláv és avar lakosságával ellenállhatatlanul sodorta a vérrokonaitól elszakadt magyar népet nyugat felé. A dunántúli megtelepedésre, mint végső okra kell visszavezetnünk a Dunántúl[on] megszületett magyar királyságnak a X. és XI. század fordulójában a bizánci térítő törekvésekkel szemben tanúsított szívós ellenállását. A megszállásban érvényesülő tudatos stratégiai tervszerűségnek volt köszönhető, hogy a magyarság ellen tudott állni a népvándorlás utolsó hullámaként nyugat felé törekvő besenyők és kunok támadásainak és a bizánci hódító törekvéseknek, s így elkerülte a Magyarország és Balkán földjén elpusztult vagy felmorzsolódott hun, avar, besenyő és kun népek s a keleti művelődési körbe ékelődött, elszlávosodott bolgárok, kazárok és más rokonnépek sorsát.
80. A legtermékenyebb, mezőgazdaságilag legértékesebb területek, az alföldi hátságok, folyóvölgyek, dombos vidékek birtokbavételével, öntudatlanul bár, a magyarság gazdasági túlsúlyát biztosították a gyér lakosságú, külső településre szoruló országban. A később jövő keleti és nyugati telepesek – kunok, besenyők, németek, flamandok, vallonok, oláhok, rutének – az ország szívében és a határszéleken lakatlanul maradt, gazdaságilag értéktelenebb kopár pusztaságot és hegyvidéket voltak kénytelenek megszállni. Ennek következménye volt, hogy még a kulturált német telepesek is csak a kereskedelem, ipar és bányászat terén vehették fel a versenyt a magyarokkal, de gazdasági fölényüket a mezőgazdaságra hivatott országban veszélyeztetni sohasem tudták.
81. A honfoglaló magyar nemzetségek szívesen keresték a már lakott vidéket s az országban elszórtan lakó szlovén, germán, avar és bolgár néptöredékeket közvetlen uraságuk alá hajtva, mintegy rájuk telepedtek, gyér lakosságú telepeik közé ékelődtek, minek következtében e népelemek, nyelvkincsük egy részét a hódítóknak átadva, gyorsan megmagyarosodtak.
82. Azáltal, hogy a törzsek az ország belsejében hagytak pusztán nagyobb területet (Kunság, Hajdúság, Bihar stb.) és inkább az Alföld széleit – a folyóvölgyeknek a hegységekbe torkoló vidékét, a gyepűkön át vezető utak bejárásait – szállták meg, már a foglaláskor kijelölték a később mindig magyarnak maradt, zárt egységet alkotó belső terület határait és birtokukba véve az ország határai felé irányuló kitelepülés természetes útvonalait, megteremtették az új haza gazdasági, etnikai és politikai egységének előfeltételeit. Az etnikai egység kialakításának útját állta ugyan a tatároktól és törököktől szenvedett s elsősorban a színmagyar lakosságot sújtó veszteség, de a honfoglaláskor kijelölt nyelvhatár körén belül a lakosság még e borzasztó csapások után is túlnyomóan magyar maradt. A megritkult ősi lakosság ezen a területen a későbbi századokban tömegesen betelepített idegen nemzetiségeket is legnagyobb részben magába szívta.



Hóman Bálint munkái
http://mek.niif.hu/07100/07139/html/0010/0009/0007-375.html[2021. 06. 19. 17:31:43]
83. A magyarok megtelepülésének az a sajátossága, hogy az ország határán és belsejében nagy területek, mint ország- és törzsválasztó zónák megszállatlanul maradtak, mélyreható politikai következményekkel járt. Szent István ezeket a nemzetségi megszállás alá nem került területeket s azoknak a nemzetségektől nem függő idegen lakosságát szerte az egész országban birtokba véve, szerezte és szervezte meg a központi hatalom gazdasági alapját, a rengeteg kiterjedésű királyi birtokot, anélkül, hogy a nemzetségi vagyont – nyilvánvaló hűtlenségi eseteket kivéve – érintenie kellett volna. Ennek a szerencsés körülménynek volt köszönhető, hogy a nagy politikai átalakulás, a két leghatalmasabb törzsfő, az utolsó gyula (Ajtony) és karkász (Koppány) ellenállását kivéve, minden nagyobb rázkódtatás nélkül ment végbe.
Az egykori törzsválasztó közökön elterülő lakatlan belterületen és a gyepűelvén alakultak ki a királyi család nagy birtoktestei: a pilisi, bakonyi, zólyomi, bihari, munkácsi, pozsegai stb. gazdaságok. Ugyanitt jutottak királyi adományból összefüggő nagy birtokhoz a keresztény királyság államszervező munkájának fő támaszai: az egyház és az új, részben bevándorolt németekből kikerült tisztviselő és adományos arisztokrácia. A püspökségek: Esztergom, Kalocsa, Pécs, Veszprém, Győr, Vác, Eger, Bihar, Gyulafehérvár, társas káptalanok: Nyitra, Dömös és a Benedek-rend első monostorai: Pannonhalma, Bakonybél, Pécsvárad, Tata, Zobor, Garamszentbenedek, a törzsszállások területének szélén, az addig megszállatlan erdős-hegyes vidéken helyezkedtek el s jórészt itt kapták birtokaikat. Ezen a területen alakultak ki a középkor nagy világi birtoktestei is.
84. A király tisztán gazdasági szervezetű családi birtokaitól elütő, gazdasági, de egyszersmind katonai rendeltetéssel bíró váruradalmak, a vármegyék s ezek népei viszont, bár e területből is gyarapodtak, a nemzetségi szállásbirtok és a nemzetségektől függő szolganépek közé ékelve tűnnek fel. Sőt a vármegyék területi kialakulására hatással volt a nemzetségi szállásföldek, különösen a hadnagyi nemzetségek szállásföldjének helyzete. A törzsek vezető nemzetségeinek szálláshelyéül megjelölt területeken, Komárom, Esztergom és Fehér Duna-kétparti; Újvár, Szolnok és Csongrád Tisza-kétparti; Baranya Dráva-kétparti, Csanád és Arad Maroskétparti, Szatmár Szamos-kétparti és Zala megye Balaton-kétparti részeinek, valamint a később ketté- majd háromfelé szakadt Szolnok megye távoleső területeinek gazdasági és közigazgatási összekapcsolása csupán a megyék területén lakó vezetőnemzetségek birtoklási viszonyaiban lelheti magyarázatát. Szent István az új államszervezetben s a vármegyékben is vezető szerepet szánt és juttatott a hozzá hűnek bizonyult nemzetségeknek. Másrészt pedig hatalma biztosítása végett a várgazdaságoknak az egész országot behálózó láncolatával át kellett törnie a régi törzsi szállásterületek határait, a központi hatalom gazdasági és katonai exponenseit közbe kellett ékelnie a nemzetségi telepeknek.
85. Hasonlóképpen felismerhető a honfoglaláskori megtelepülés hatása az egyházközigazgatási szervezet területi kialakulásán. Bár az egyházmegyék határainak kijelölésénél – nyugati mintára – tekintettel voltak a vízrajzi viszonyokra s a nagy folyókat rendszerint határvonalként vették fel, hét püspökség – az esztergomi, egri, váci, erdélyi, marosvári, pécsi és veszprémi – területének magva fedi némi módosulással hét honfoglaló törzs szállásföldjét. A nyolcadik, fejedelmi törzs szállásföldjének egyházi főhatóságán a kalocsai érsek a veszprémi, pécsi és váci püspökökkel osztozott. Ennek magyarázatát kétségtelenül abban kell keresnünk, hogy Szent István az első időben alapított Duna-menti és dunántúli püspökségek főpapjaival – az államszervezésben legbuzgóbb munkatársaival – állandó összeköttetésben akart maradni. Győrött, Biharban, később Nyitrán és Zágrábban a honfoglaláskor csak részben megszállt területek kaptak püspökséget.
86. A honkeresés, az új haza elfoglalása s az annak megszállásában kifejezésre jutó védelmi politika Árpád fejedelem és vezértársai tudatos elhatározásán alapuló személyes ténye volt. A megszállás részleteiben megnyilvánuló céltudatosság és tervszerűség azonban az egész nemzet, a nemzetet alkotó törzsek és nemzetségek megfontolt cselekvésének eredménye. A megtelepülés módja a maga mélyreható kulturális, gazdasági és politikai következményeivel az egykorú nyugati szomszédoktól és modern íróktól kultúrátlan, barbár hordaként feltüntetett honfoglaló magyar nemzet kultúrértékeinek, államalkotó erejének és fejlődőképességének bizonyítéka.



Hóman Bálint munkái
http://mek.niif.hu/07100/07139/html/0010/0009/0007-375.html[2021. 06. 19. 17:31:43]
« 6. A megszállás KEZDŐLAP MAGYAR KÖZÉPKOR A magyarok honfoglalása és elhelyezkedése (1923)
Das historische Recht der Tschechoslowakischen Nation auf Oberungarn (1922) »



Hóman Bálint munkái
http://mek.niif.hu/07100/07139/html/0010/0010-376.html[2021. 06. 19. 17:31:54]
« 7. Következmények KEZDŐLAP MAGYAR KÖZÉPKOR
I. »
Das historische Recht der Tschechoslowakischen Nation auf Oberungarn (1922)[1]
[Magyar nyelven]
[1] (Első kiadása: Pester Lloyd (Morgenblatt), 1922. május 14. 3–4. l.)
« 7. Következmények KEZDŐLAP MAGYAR KÖZÉPKOR
I. »



Hóman Bálint munkái
http://mek.niif.hu/07100/07139/html/0010/0010/0001-377.html[2021. 06. 19. 17:32:05]
« Das historische Recht der Tschechoslowakischen Nation auf Oberungarn (1922)
KEZDŐLAP
MAGYAR KÖZÉPKOR Das historische Recht der Tschechoslowakischen Nation auf Oberungarn (1922)
II. »
I.
In der Prager Presse übt W. Chaloupecky Kritik an dem Werk von J. Karácsonyi „Das historische Recht der ungarischen Nation auf die territoriale Integrität”, worin er das historische Recht der tschechoslowakischen Nation auf Oberungarn zu beweisen sucht. Den Auffassungen und Hypothesen Karácsonyis widersprechend, erklärt er der ganzen ungarischen Wissenschaft den Krieg, die seiner Meinung nach nur chauvinistische politische Ziele erstrebt.
Der sich hinter die Maske des methodischen Gelehrten verbergende tschechoslowakische Politiker befindet sich in einem grossen Irrtum, in dem er für Karácsonyis Auffassungsweise und Voraussetzungen die ganze ungarische Geschichtswissenschaft verantwortlich macht. Obwohl wir der jahrzehntelangen, erfolgreichen Arbeit und den Verdiensten unseres ausgezeichneten Gelehrten alle Anerkennung zollen, müssen wir dennoch feststellen, dass seine Auffassungsweise sich nicht in jedem Detail mit dem Standpunkte der gesamten ungarischen Geschichtswissenschaft deckt.
Karácsonyi und auch Chaloupecky suchen die historischen Rechtsgrundlagen zum Besitz des Landes in der Anciennität der Niederlassung. Aber aus der Anciennität allein, sei sie eine noch so starke Stütze des auch sonst klaren, historischen Rechtes einer Nation, lässt sich noch kein Rechtstitel auf den Besitz ableiten. Das historische Recht der englischen oder spanischen Nation auf das Gebiet ihres Landes können die auch heute noch dort wohnenden Überreste der keltischen Urbevölkerung nicht streitig machen. Ähnlicherweise würde, wenn die pannonischen Slawen tastsächlich die Ahnen der heutigen Böhmen wären, wie es die böhmischen Chauvinisten behaupten, dies allein ihnen noch kein Recht auf das Land verleihen. Auch hat es die ungarische ihnen noch kein Recht auf das Land verleihen. Auch hat es die ungarische Nation nicht nötig, ihre Anciennität so stark zu betonen, weil eben ihr historisches Recht auf viel festeren Grundlagen ruht.
Die Ungarn zogen am Ende des neunten Jahrhunderts nach Westen unter dem starken Drucke asiatisch-türkischer Völker. Herausgerissen aus der damals in Osteuropa dominierenden eigentümlichen türkischen Kultursphäre verliessen sie ihre chasarischen, bulgarischen und iranischen Nachbarn und siedelten sich in Ungarn an, wo noch Traditionen der römischen und fränkischen Kultur zu finden waren. Unter Leitung des ersten Ungarkönigs Stefans des Heiligen schlossen sie sich dem westlichen, lateinisch-germanischen Kulturkreise an und machten sich die Lehren der römischen Kirche und die Traditionen des Frankenreiches zu eigen. Dies waren die Grundpfeiler zur Organisation eines auch geographisch einheitlichen Landes. Die politische, religiöse, kulturelle und wirtschaftliche Einheit dieses Landes hat die ungarische Nation geschaffen und aufrechterhalten, und das Fehlen der völligen ethnischen Einheit kann an dem ungarischen, d. h. magyarischen Charakter des Reiches und des Staates nicht ändern. Die ungarische Nation besass zweimal – im Anfang des dreizehnten und des sechzehnten Jahrhunderts – alle Vorbedingungen zur Bildung einer ethnischen Einheit, doch haben erst die Tataren, dann die Türken gerade die rein ungarischen Gegenden und deren Bevölkerung fast völlig vernichtet. Um diese Territorien, deren Einwohner in den Kämpfen um den Westen zugrunde gegangen waren, zu beleben, boten wir den Schutz suchenden fremden Einwanderern gastfreundlich Asyl. Mit allen staatsbürgerlichen Rechten versehen und der ungarischen Kultur teilhaftig geworden, ändern diese Nationalitäten doch nichts an dem nationalungarischen Charakter des Landes und des Staates.
Seit Stefan dem Heiligen (997–1038) ist Ungarn die letzte Station des lateinischen Christentums, wie auch jeglicher politischen, religiösen, kulturellen und wissenschaftlichen Bewegung des Westens; die letzten Wellen dieser Bewegungen brachen sich au Ungarns östlicher Grenze. Die ungarische Nation samt den ihr schicksalsverwandten Kroaten und Polen hat von jeher die Zivilisation des Westens gegenüber der Welt des Ostens verbreitet, und verteidigt. Während unsere glücklicheren Nachbarn – auch die Böhmen, die unter deutschem und österreichischem Schutz den stärkenden Einfluss der deutschen Macht, des deutschen Geistes und



Hóman Bálint munkái
http://mek.niif.hu/07100/07139/html/0010/0010/0001-377.html[2021. 06. 19. 17:32:05]
der deutschen Kultur genossen – ungestört ihre eigene wirtschaftliche und geistige Kultur aufbauen konnten, standen die Ungarn, Polen und Kroaten in fortwährendem Kampfe mit dem Osten. Und dieser Kampf ging nicht um dynastische Interessen oder imperialistische Machtbestrebungen. Die Kämpfe, die die Ungarn mit den Petschenegen, Kumanen, Tataren, Türken, Byzantinern, Serben, Rumänen und anderen östlichen Völkern ausfochten, sowie ihre nach dem Balkan, der Moldau und Galizien gerichteten expansiven Bestrebungen sind nur die natürlichen Kämpfe des Westens gegen den Osten. Die von den Árpáden konstruierte und von Ludwig Anjou dem Grossen durchgeführte Konzeption eines grossungarischen Reiches, das die südlichen, östlichen und nordöstlichen Provinzen umfasste, war der grösste Sieg der westlichen Zivilisation. In dieser Zeit erstreckten sich ihre Grenzen am weitesten nach Osten hin. Ungarns Verstümmelung 1541 und 1918 ist gleichbedeutend mit der Niederlage der westlichen Kultur, mit dem Vordringen des Ostens, d. h. damals der türkischen, heute der an byzantinischen Brüsten grossgezogenen rumänischen und serbischen Macht. Es ist der grosse historische Irrtum, die Sünde aller westlichen Kulturvölker, dass sie, von ihrem zeitweiligen Machtzuwachs irregeführt, dem Osten den Weg zum Herzen Europas freigegeben haben.
Die ungarische Geschichtswissenschaft sieht in der Übernahme und der Entwicklung der westlichen Kultur in ungarisch-nationaler Richtung, in der Verbreitung und Verteidigung der westlichen Zivilisation den geschichtlichen Beruf der ungarischen Nation. Die historische Grundlage zum Recht auf das Territorium unseres Landes erblicken wir demnach nicht in der Anciennität der Niederlassung, sondern in der ehrlichen Erfüllung unserer geschichtlichen Kulturmission. Dieses auf festen Grundlagen ruhende historische Recht können weder die gastfreundlich aufgenommenen Nationalitäten, noch die eventuellen Nachkommen der Ureinwohner streitig machen.
« Das historische Recht der Tschechoslowakischen Nation auf Oberungarn (1922)
KEZDŐLAP
MAGYAR KÖZÉPKOR Das historische Recht der Tschechoslowakischen Nation auf Oberungarn (1922)
II. »



Hóman Bálint munkái
http://mek.niif.hu/07100/07139/html/0010/0010/0002-378.html[2021. 06. 19. 17:32:16]
« I. KEZDŐLAP
MAGYAR KÖZÉPKOR Das historische Recht der Tschechoslowakischen Nation auf Oberungarn (1922)
III. »
II.
Chaloupeckys Begründung des historischen Rechtes der tschechoslowakischen Nation auf Oberungarn beruht auf Hypothesen, die aus der böhmischen Fachliteratur wohlbekannt sind. Seiner Meinung nach umfasste Swatopluks sogenanntes Grossmähren samt dem heutigen Böhmen und Mähren auch die nördlich der Donau und westlich der Mátra gelegenen Teile Ungarns. Die Bewohner Grossmährens waren „Tschecho-Slowaken”, deren Nachkommen die Böhmen und Slowaken sind. Als die Ungarn in das Land einzogen, besetzten sie es nur bis zur Donau, und erst St. Stefan rückte die Grenzen bis zum Tátragebirge hinaus, das aber „keine natürlichen Grenzen” bildet.
Im Gegensatz zu diesen Theorien lehrt die ungarische Geschichtswissenschaft, dass die im achten und neunten Jahrhundert stellenweise nach Nordwestungarn und Pannonien eingewanderten Slowenen landwirtschaftliche Knechte der damals hier herrschenden hunnisch-türkischen Avaren gewesen waren, wie dies auch aus den Quellen ersichtlich ist. Nach dem Sturz des Avarenreiches gelangten sie unter die Herrschaft der Franken, die bis zur Donau vordrangen und auch das heutige Böhmen und Mähren beherrschten. Diese Slowenen lebten ohne jegliche politische Organisation in Sippen gegliedert und fristeten ein primitives Hirten- und Ackerbauerdasein. Die Franken waren nicht imstande, das ganze neuerworbene Land zu organisieren, und die slowenischen Geschlechter standen in der Mitte des neunten Jahrhunderts nur mehr rechtlich unter fränkischen Oberherrschaft befreite, bekehrten sich auch die Slowenen der Gegend von Neutra zum christlichen Glauben. Doch wurde ihr Häuptling, Pribina, in der Mitte des neunten Jahrhunderts durch Moimirs Nachfolger von Neutra vertrieben und die slowenischen Einwohner des Vág und Neutratales gerieten unter die Herrschaft Rastislaws und später Swatopluks. Der fliehende Pribina wurde mit fränkischer Hilfe unter Frankenherrschaft Häuptling derjenigen slowenischen Geschlechter, die sich südlich und westlich des Platten-sees von Fünfkirchen und Zalavár bis Pettau erstreckten. Pribina und sein Sohn Kozel, nachdem sie ihr Volk in die christliche Kirche eingeführt hatten, herrschten friedlich bis zur Landnahme der Ungarn. Dann aber fiel sowohl Kozels als auch Brazlaws kleines slowenisches Fürstentum, das in der ersten Hälfte des neunten Jahrhunderts zwischen Drau und Save unter fränkischer Oberherrschaft zustande gekommen war, den ungarischen Angriffen zum Opfer. All dies wird von den Quellen des neunten und zehnten Jahrhunderts und besonders von Conversio Bagoariorum bestätigt. Von der grössten Ausdehnung vom sogenannten Grossmähren nach Süden und Osten hin haben wir keine bestimmten Daten. Es ist möglich, dass das Reich sich in der Blütezeit Swatopluks südlich bis zur Donau und im Donautal weiter nach Osten erstreckte. Darauf scheinen die gleichzeitigen Quellen hinzuweisen, die die Nachbarschaft Bulgariens und Mährens erwähnen, da das Reich der balkanischen Bulgaren in jener Zeit auch die grosse ungarische Ebene umfasste. Mährens Verfall aber begann gleich nach Swatopluks Tode und hauptsächlich nach den fränkischungarischen vereinten Angriffen im Jahre 894. In der Zeit der ungarischen Landnahme sind östlich vom Urwalde von Zólyom und südlich der Modor-Neutra-Linie keine Spuren ihrer Herrschaft zu finden.
Beide Donauufer von Waitzen und Gran bis Pressburg und die kleine ungarische Ebene, eingeschlossen die Komitate Nógrád, Esztergom, Hont, Bars, Komárom, Győr, Pozsony und Süd-Nyitra, sowie das Nyitra- und Zsitvatal hinauf bis zu den in der Gegend von Nyitra beginnenden slawischen Ansiedlungen wurden um 896–902 von einem ungarischen Stamm angesiedelt, der nach Sitte der türkischen Reitervölker beide Ufer des grossen Flusses besetzte. Die Slowenen des oberen Nyitra- und Vágtales gerieten also bald unter ungarische Herrschaft. Die Fürsten dieses Stammes, Zoárd (Salard) und Lél, waren samt Bogát und Bulcsu, die Fürsten des anderen westlichen Stammes waren, die Anführer der Feldzüge in Italien und Deutschland im Jahre 921 und 955. Ihre Namen sind aus zahlreichen ausländischen Quellen des zehnten Jahrhunderts bekannt. Die Erinnerung an diese ungarische Ansiedlung und an die Namen der Anführer ist auch noch aus den rein ungarischen Ortsnamen dieser Gegend – zum Beispiel Bars, Lél, Huba, Megyer, Farkasd, Kér usw. – ersichtlich.
Die Mährer Swatopluks und die mit ihnen eng werwandten Slowenen im Neutra- und Vágtal waren nicht Böhmen. Die Böhmen waren Feinde Grossmährens und Swatopluks, gegen den sie auch die Hilfe Arnulfs, des



Hóman Bálint munkái
http://mek.niif.hu/07100/07139/html/0010/0010/0002-378.html[2021. 06. 19. 17:32:16]
Frankenkaisers, erbaten. Nebst den Franken und Ungarn waren auch sie an dem Umsturz des Swatopluk-Staates beteiligt, dessen westlich von der Morva gelegner Teil – das eigentliche Mähren – im zehnten Jahrhundert unter ihre Herrschaft gelangte. Seit dieser Zeit grenzte Ungarn an Böhmen; diese Nachbarschaft ist es, die unseren Chroniken Anonymus Belae regis notarius, der an der Wende des zwölften und dreizehnten Jahrhunderts lebte, veranlasste in der Gegend von Zobor und Neutra auch Böhmen auftreten zu lassen, da zu seiner Zeit Mähren in böhmischem Besitze war. Aber selbst Anonymus unterscheidet scharf zwischen „Boemi et Sclavi”, den Führer selbst bezeichnet er als Böhmen. Unter Sclavi meinen die ungarländischen Quellen des elften bis dreizehnten Jahrhunderts immer Slowenen, die ungarisch „tót” genannt werden. Auch wurden nicht nur die heutigen Slowaken, sondern auch die Slowenen Transdanubiens und des westlich der Drau-Save gelegenen Gebietes, als „tót" bezeichnet. Selbst der ungarische Name Sloweniens ist „Tótország”. Nie wurden die Böhmen, Kroaten, Serben und Ruthenen von den ungarländischen lateinischen Quellen und dem ungarischen Volke Sclavi und tót bezeichnet; sie sind immer mit ihrem individuellen Volksnamen Boemi-cseh, chroati-horvát usw. benannt. Mit den Bezeichnungen Boemi et Sclavi unterscheidet Anonymus bewusst die Böhmen von der slowenischen Bevölkerung dieser Gegend. Wir müssen indessen hervorheben, dass die gemeinsame Quelle des Anonymus und anderer Chronisten aus den 11. Jahrhundert noch nichts von Böhmen wusste. Dieselbe Unterscheidung finden wir bei Anonymus auch andernorts. So bezeichnet er die in der Gegend der Theiss lebenden, ethnisch noch nicht miteinander verschmolzenen beiden Elemente der balkanischen Bulgaren, die herrschenden hunnisch-türkischen Bulgeren und die unterworfenen Slowenen als Bulgari et Sclavi. In Transdanubien gebraucht er die Namen Pannonii et Sclavi und Romani et Romanorum pastores; er bezeichnet mit Pannonii und Romani die Franken, mit Sclavi und Romanorum pastores die Slowenen. Mit bewunderungswürdiger Folgerung aus dem zwiefachen Gebrauche dieser Namen sagt Chaloupecky, dass alle diese Völker „tschecho-slowakischer” Nationalität waren, und er siebt auch in der Unterscheidung der Ungarn und der ihnen sich anschliessenden verwandten Székler Ungari et Siculi – sowie in der Bavari et Alemanni nur eine „stilistische Wendung”!
Die friedlichen, Ackerbau und Viehzucht treibenden Slowenen wurden von den Ungarn nicht misshandelt, nur ihrer Herrschaft unterworfen und mit landwirtschaftlichen Abgaben belastet.
Die unter die Herrschaft und den Schutz der Ungarn gelangten Slowenen des Neutra- und des Vágtales sind der Kern der heutigen Slowaken. In der Ausbildung ihres Ethnikums und ihrer Sprache spielen aber auch die stellenweise eingewanderten Weissen Kroaten und Polen, sowie die in ihre Mitte eingedrungenen Ungarn und Deutschen eine grosse Rolle. Die aus verschiedenen Elementen zusammengesetzten Slowaken, denen Böhmen höchstens im fünfzehnten Jahrhundert sporadisch aus den hussitischen Emigranten sich assimilierten, nahmen unter ungarischen Schutze an der grossen Kulturarbeit Kolonisation im dreizehnten bis fünfzehnten Jahrhundert teil. Sie bevölkerten den Urwald von Zólyom mit ungarischen und deutschen Ansiedlern und drangen bis zum mordöstlichen Oberlande hinauf. Die Slowenen Pannoniens und der Theissgegend verschmolzen bald mit den Ungarn und übernahmen auch die Sprache der Eroberer, die sie mit einigen Worten ihrer eigenen Sprache bereicherten.
« I. KEZDŐLAP
MAGYAR KÖZÉPKOR Das historische Recht der Tschechoslowakischen Nation auf Oberungarn (1922)
III. »



Hóman Bálint munkái
http://mek.niif.hu/07100/07139/html/0010/0010/0003-379.html[2021. 06. 19. 17:32:27]
« II. KEZDŐLAP
MAGYAR KÖZÉPKOR Das historische Recht der Tschechoslowakischen Nation auf Oberungarn (1922)
Adalék X–XI. századi pénztörténetünkhöz (1918) »
III.
Chaloupecky behauptet, dass aus der Sprache der Sprache der nomadischen Ungarn alle Kulturelemente fehlen und sie sich ihre landwirtschaftlichen, politischen und religiösen Begriffe von den „Tschecho-Slowaken” aneigneten. Auch scheut er sich nicht, das alte Ammenmärchen von den Ungarn aufzufrischen, die „im Sattel geweichtes rohes Fleisch” gegessen haben sollen. Den Ursprung dieses Märchens, das seit dem Erscheinen der Hunnen allen östlichen Reitervölkern angedichtet war, haben deutsche Reisende und ungarische gelehrte seit langem ins reine gebracht.
In, seinen sprachwissenschaftlichen Erörterungen verrät Chaloupecky nur, dass er mit der ungarischen Sprache und Philologie nicht im reinen ist. Die Frage der Lehnwörter unserer Sprache haben die Philologen in den letzten Jahrzehnten völlig aufgeklärt. Aus der finnisch-ugrischen Grundschicht der Sprache fehlen die Begriffe der Landwirtschaft, woraus zu schliessen ist, dass die Ungarn erst später mit diesen Begriffen bekannt wurden. Die Lehrer aber waren nicht Slawen, sondern die türkischen Hunnen oder Alt-bulgaren, die die ugrische Sprache ihrer Untertanen entlehnten und ihnen ihre Kultur und die in der ugrischen Sprache fehlenden Kulturwörter gaben. Die landwirtschaftlichen und anderen Kulturwörter sind grösstenteils der altbulgarischen Sprache entliehen. Zum Beispiel: eke = Pflug, búza = Weizen, árpa = Gerste, arat = ernten, sarló = Sense, szérű = Tenne, őröl = mahlen, dara = Griess, szőlő = Traube, szűr = seihen, bor = Wein, seprő = Weinhefe, ács = Zimmermann, szatócs = Krämer, szűcs = Kürschner, usw. Diejenigen slowenischen Wörter, die wir auf dem Gebiete der neuen Heimat übernahmen, bedeuteten nur Differenzierung, nicht Begriffsbereicherung. Wörter slowenischen Ursprungs haben ihre altungarischen Synonyme, zum Beispiel: birka = juh = ürü = kos; gabona = étel; kakas = kantyúk; pecsenye = sült, sülthús. Die gleichzeitigen orientalischen Schriftsteller, die das ungarische Volk wie auch seine Sprache gut kannten, beweisen klar, dass die Ungarn schon in ihrer osteuropäischen Urheimat Viehzüchter und Landwirte waren, aber zu dieser minderwertigen Arbeit ihre slawischen und andere Knechte verwendeten.
Die Begriffe der politischen Organisation, des wirtschaftlichen und geistigen Lebens konnten die Ungarn, die in entwickelter politischen und militärischen Organisationen, unter Erbmonarchen lebten, nicht von Slawen übernehmen, die ja in dieser Zeit, noch kaum organisiert, in rein blutrechtlichem Geschlechtsverband lebten. Die Wörter hadnagy = Heerführer, bíró = Richter, gyűlés = Versammlung, törvény = Gesetz, bakó = Scharfrichter, tanú = Zeuge, falu = Dorf, betű = Buchstaube, ír = schreiben, kölcsön = Anleihe, Isten = Gott, lélek = Seele sind lauter urungarische, das heisst ugrische oder alt-bulgarische Wörter.
Der kulturell umformende Einfluss der altbulgarischen Sprache ist offenkundig. Demgegenüber bedeuten die slawischen Lehnwörter kaum einen wesentlichen kulturellen Zuwachs; es kann höchstens von einer Begriffsbereicherung die Rede sein. Aber auch diese Begriffe wurden nicht etwa von ein und demselben slawischen Volke, sondern aus fünf verschiedenen (der pannonisch-slowenischen, bulgarisch-slawischen, russischen, serbischen, kroatischen) Sprachen entlehnt. Keine dieser Sprachen kann sich in ihrem Einfluss mit dem der altbulgarischen messen, Am wichtigsten sind die slawischen Elemente der kirchlichen Terminologie. Die Wörter sind teils aus der slawischen, teils aus der deutschen und italienischen Sprache übernommen, doch wurden auch Wörter der alten Religion den christlichen Begriffen angepasst. Auch diese kirchlichen Wörter gelangten aus verschiedenen slawischen Sprachen in die ungarische: einige, zum Beispiel: pünkösd = Pfingsten, húsvét = Ostern, apáca = Nonne, von den der westlichen Kirche anhängenden südlichen (pannonischen) Slowenen, andere: mostoha = Stiefmutter, palota = Palast, aus der Sprache der bulgarischen Slawen, die zur griechischen Kirche gehörten. Zur Bezeichnung einiger Begriffe des Staatslebens wurden auch von den slawischen Knechten übernommene Wörter verwendet, so király = König, nádorispán = Pfalzgraf. Doch waren ursprünglich mehrere dieser Wörter in ihrer primitiven slowenischen Bedeutung gebräuchlich (zum Beispiel megye = Grenze) und änderten sie erst in der ungarischen Sprache (megye = Komitat).



Hóman Bálint munkái
http://mek.niif.hu/07100/07139/html/0010/0010/0003-379.html[2021. 06. 19. 17:32:27]
Der so laut verkündete slawische Kultureinfluss kann neben dem alten türkisch-bulgarischen, ja selbst neben dem fränkisch-deutschen und italienischen Einfluss gar nicht in Betracht kommen. Es kann höchstens davon die Rede sein, dass die Ungarn von den im neunten Jahrhundert schon christlichen slawischen Knechten einige, zur Bezeichnung westlicher Kulturbegriffe geeignete Wörter übernahmen.
Selbst Chaloupecky muss hervorheben, dass es „für die erste Hälfte des neunten Jahrhunderts an heimischer Tradition und an direkten Quellen mangelte. Nur auf Grund der späteren Nachrichten und der fremden Überlieferung kann man ein Bild der damaligen Zeiten wagen. Die fremden Quellen sind zwar wortkarg, sehr oft unklar, aber sonst verlässlich”. Demgegenüber stützt sich unsere Geschichtswissenschaft auf authentische aus ländische Quellen des neunten und zehnten Jahrhunderts, auf heimische Traditionen des elften Jahrhunderts, auf Dokumente des elften bis dreizehnten Jahrhunderts. Und mit dem historischen Ergebnisse stimmen auch die Resultate der ungarischen Sprachwissenschaft überein. Nach alledem können wir nicht mehr zweifeln, welche von den beiden Parteien genötigt war, zu chauvinistischen Hypothesen, historischen Falsifikaten Zuflucht zu nehmen, um ihr historisches Recht beweisen zu können! Die Böhmen hatten weder in der Vergangenheit, noch in der Gegenwart ein Recht auf irgendeinen Teil Ungarns, und unsere slowakischen Landsleute sind auch nicht auf die „Befreiung” der ihnen fremden böhmischen „Brüder” angewiesen. Chaloupeczkys Worte gebrauchend und sie Ungarns tausendjährigen historischen Rechte anpassend: „kann daran auch die Tatsache nichts ändern, dass ein Teil des Vaterlandes vor Jahrhunderten (nämlich zwischen den Jahren 850 und 902) durch eine fremde (mährische) Dynastie okkupiert (und jetzt mit Gewalt und List durch die Böhmen abgerissen) wurde. Denn das historische Unrecht kann nie zu einem historischen Recht werden...”
« II. KEZDŐLAP
MAGYAR KÖZÉPKOR Das historische Recht der Tschechoslowakischen Nation auf Oberungarn (1922)
Adalék X–XI. századi pénztörténetünkhöz (1918) »



Hóman Bálint munkái
http://mek.niif.hu/07100/07139/html/0010/0011-37a.html[2021. 06. 19. 17:32:38]
« III. KEZDŐLAP
MAGYAR KÖZÉPKOR
Jegyzetek »
Adalék X–XI. századi pénztörténetünkhöz (1918)[1]
Pénztörténetünk XI. századi jelenségeit kutatva, az egykorú forrásadatok és a „pensa auri” nyelvi jelentésének vizsgálata alapján arra az eredményre jutottam, hogy hazánkban a X–XI. században a bizánci aranysolidus forgalomban volt s ezt kell értenünk Szent István törvényeinek pensa auri-ja (= megmért arany, meghatározott súlyú aranydarab, aranypénz) alatt.{1}
Kutatásaim közben teljesen elkerülte a figyelmemet egy becses X. századi kútfő, mely értékesen egészíti ki forrásadatainkat s melynek magyar pénztörténeti fontossága az eddigi kutatók figyelmét elkerülte.{2}
Ez a kútfő Jákob fia Ábrahámnak útleírása a szláv országokban tett útjáról.{3}
Ábrahám, arab néven Ibrahimibn-Jakúb, Észak-Afrika nyugati vidékéről való zsidó rabszolgakereskedő volt. 965 tavaszán az Adriai-tengeren, Friaulon, a keleti Alpeseken át utazott Prágába, hol ekkor I. Boleszláv uralkodott. Június végén vagy július elején Prágából Magdeburgba ment I. Ottó császárhoz s innét az obodriták országába, Schwerinbe utazott. Visszajövet ugyanez úton járt. Hosszabb időt töltött Prágában s a csehekről és Prágáról adott leírása személyes tapasztalatain alapszik, míg a Bulgáriáról és Lengyelországról írtakban közvetett értesítésekre támaszkodik.
***
Ábrahám útleírása megegyezik más források értesítéseivel s általában nagyon megbízható kútfő. Különösen értékesek a kereskedelemmel összefüggő megfigyelései, mert főleg a kereskedelmi érdekeket tartotta szem előtt s valószínűleg egész útleírását kereskedők számára tájékoztatásul írta. A prágai vásárokról adott leírás értékes forrása a X. századi kereskedelem- és ártörténetnek.
Csehországról írván, azt mondja, hogy „a mi Bûjslâw országát illeti, ennek hossza Prága (Frâga) városától Krakó (Krâkwa) városáig háromhetes útnak felel meg és hosszában határos a magyarok (türkök) földjével. Prága városa kőből és mészből épült és ez a leggazdagabb kereskedőváros. Krakó városából oroszok (rűsz) és szlávok jönnek ide áruikkal és jönnek hozzájuk (tudniillik Prága lakóihoz) a magyarok (türkök) földjéről muzulmánok, zsidók és
magyarok (türkök) hasonlóképpen árukkal és forgalmi (vagy: bizánci){4} mithkálokkal (methikal) és kivisznek tőlük rabszolgákat, cinnt és ólmot” (más értelmezés szerint: „lisztet, hódprémet és más prémeket”).
Később Lengyelországról szólván, írja, hogy „Mska (Miciszláv, Meskó [Mieszkó]) fejedelemnek az adókat forgalmi (vagy: „bizánci”) mithkálokban fizetik; ezekből fizeti minden hónapban embereit”.{5}
Kitűnik ebből az elbeszélésből, hogy a X. század második felében hazánkból és hazánkon keresztül magyarok, muzulmánok és zsidók jártak a prágai vásárra. Az általuk használt pénzt Ábrahám mithkáloknak nevezi. E szó
olvasása kétségtelen, abban valamennyi kiadó és fordító megegyezik.{6} Kétséges azonban a mellette álló jelző (mrktijja) olvasása. De Goeje a gr. Landberg-kódex egyik variansára támaszkodva, szövegkorrekcióval „bzntijja”nak olvasta és „bizánci mithkálok”-nak fordítja.{7} Westberg ezzel szemben – s e felfogás éleselméjűségét utóbb De Goeje is elismerte{8} – a latin mercatusból származó kölcsönszónak tartja (merkatijje) s értelmét „kereskedelmi” vagy „forgalmi” („gangbare”) szóval fordítja.{9}
Bár a következő megállapításokat a „bizánci” olvasás nyomatékkal támogatná, Westberg meggyőző bizonyítását el kell fogadnunk s a kérdéses helyet „forgalmi mithkálok”-nak kell fordítanunk.



Hóman Bálint munkái
http://mek.niif.hu/07100/07139/html/0010/0011-37a.html[2021. 06. 19. 17:32:38]
Az a kérdés mármost, miféle pénz volt ez a mithkál, a X. századi magyarok, magyar földről jött muzulmánok és
zsidók fizetési eszköze? De Goeje – minden indoklás nélkül – valószínűnek mondja, hogy ezüstpénz volt.{10} Pedig ezt valószínűnek éppenséggel nem tarthatjuk. A mithkál alatt ugyanis az arab források sohasem értenek ezüstpénzt.
A mithkál{11} (mitszkál; többese: methikál vagy mathakil) arab súlymérték, mely finomabb áruk mérésére – kb. 4–5 g súlyban – Észak-Afrikában, Algirban, Tripoliszban ma is használatos. A középkorban főleg aranymérésnél
használták. Törvényes súlya 4.414 g volt.{12} Az arab kalifák és más muzulmán fejedelmek a VII. század vége óta verettek arany- és ezüstpénzt. Ezüstpénzük a perzsa ezüstpénzek mintájára vert 7/10 mithkál súlyú dirhem volt. Aranypénz a 4.4. – 4.5 g-os bizánci aranysolidus mintájára vertek. Neve dinár, súlya pontosan 1 mithkál (4.414 g).
Ezért a közbeszédben s az irodalomban egyszerűen mithkálnak is nevezték az aranydinárt.{13} Számtalan VIIXIII. századi forrásadat bizonyítja, hogy a mithkál, mint pénznév, az aranysolidussal egyértékű arabs aranydinár jelölésére volt használatos.{14} Az ezüstpénzt sohasem nevezték mithkál-nak.
Mivel Ábrahám Észak-Afrika nyugati vidékéről való volt, fontos annak megállapítása is, hogy a X–XI. századi forrásadatok szerint az aranydinár mithkál neve nemcsak keleten, hanem a nyugati araboknál, Egyiptomtól Spanyolországig mindenütt használatos volt.{15}
Mindezek alapján kétségtelenül megállapítható, hogy Ábrahám „forgalmi mithkál”-jai alatt csakis aranypénzt érthetünk.
E szerint hazánkban és a szomszédos északi szláv (cseh és lengyel) országokban a X. században aranypénz volt forgalomban. A mithkál az arabs aranydinár neve, de ennek értéke tökéletesen fedi az annakidején az első dinárok veréséhez mintául szolgált bizánci aranysolidus értékét. A X–XI. századi sírleleteinkből előkerült bizánci aranyak, a XII. századi magyar őskrónika és Szent László törvényének megfelelő helyei, valamint a bizánci arany XI–XII.
századi csehországi forgalmát bizonyító adatok{16} kétségtelenné teszik, hogy ez a magyar-, cseh- és lengyelországi aranypénz bizánci aranysolidus volt. Lehetséges azonban, hogy a keleti kereskedők révén a solidus mellett az arabs aranydinár is forgalomban volt, bár az eddigi leletekből csak ezüstdirhemek kerültek elő.
Kútfőnk újabb bizonyítékot szolgáltat a bizánci aranysolidus (s tán az azzal egyértékű arabs aranydinár) magyarországi forgalmára és megerősít a pensa auri-ról vallott felfogásomban. Emellett értékes adatot tartalmaz arra nézve, hogy az aranysolidus rendes fizetőeszköze volt a X. századi cseh-lengyel-magyar nemzetközi forgalomnak. E tény kétségtelenül a bizánci kultúrhatások erősbödésre vezethető vissza, annál is inkább, mert Gardezi ismert elbeszélése szerint a IX. századi oroszok (rusz), volgai bolgárok és déloroszországi szlávok csakis ezüstpénzért, dirhemekért árulták portékáikat.{17}
***
Ábrahám útleírásának van egy más adata is, mely látszólag közelebbről érdekel bennünket. De Goeje és Wattenbach fordításában ugyanis a csehországi árak „peñse” nevű pénzben vannak meghatározva, mely rokonnak látszik a mi pensánkkal. Westberg művéből azonban kiderül, hogy az eredeti szövegben mind a négy helyen knšâr van. A pnšê De Goeje, illetőleg Karabacek erőltetett konjektúrája, melyet a cseh penjaz szóból következtettek ki. A săr-t Westberg hajlandó a dénár szó romlott alakjának tartani.{18}
Az árak nagysága, valamint a cseh kendőpénzhez való pontos reláció mindenesetre arra mutatnak, hogy a kérdéses pénz cseh ezüstdénár volt.
Az egykorú és közelkorú magyarországi ártörténeti adatok teljes hiánya miatt szükségesnek tartom a mi árviszonyainkra is világot vető csehországi árakról szóló rész rövid ismertetését. Ábrahám, aki az obodriták
országánál is hangsúlyozza a vásári árak alacsonyságát,{19} kiemeli, hogy Csehország „földje a legjobb az északi országok közül és leggazdagabb élelmiszerekben”. Ennek bizonyítására sorol fel árakat, amelyek tehát az ő
szemében nyilvánvalóan alacsony árak voltak. 1 dénárért (knasr), vagyis mai pénzben 38 fillérért{20} annyi gabonát adtak, amennyi egy ember egész havi élelmére elég és annyi árpát, amennyi egy ló 40 napi abrakolásához



Hóman Bálint munkái
http://mek.niif.hu/07100/07139/html/0010/0011-37a.html[2021. 06. 19. 17:32:38]
szükséges. 1 dénár volt tíz tyúk ára is.{21} Ha egy ember havi gabonaszükségletére 40–50 kg búzát vagy rozsot veszünk fel (ami a földművelő szlávoknál inkább kevésnek, mint soknak mondható), 1 q gabona árául 0.95 K-át kapunk. 1 tyúk ára 3 1/2–4 fillérre tehető.
A Frank birodalomban a VIII–X. században 1 modius (kb. 15 kg) gabona ára 1/2–2 dénár,{22} tehát 1 q gabona ára
hozzávetőlegesen 1.36–5.56 K{23} közt ingadozott. Egy tyúkért a IX–XII. században rendesen 1/2–1 dénárt,{24} vagyis 20–41 fillért fizettek.
A cseh árak aránylagos alacsonyságát az ország gazdasági színvonala magyarázza meg. A kezdetleges gazdasági színvonalon élő népek mindennapi élelmiszerszükségletét a házi gazdálkodás látja el. Piacra ily közönséges
cikkek nem igen kerültek, mert nem volt keresletük.{25} Ha mégis árusítottak, a kínálat kénytelen volt alacsony árakkal megelégedni.
A X. századi cseh árak jóval alacsonyabbak az egykorú nyugati áraknál, de irreálisaknak – az ország gazdasági színvonalát figyelembe véve – éppen nem mondhatók. Az afrikai kereskedő mégis méltán emelte ki azok rendkívüli alacsonyságát, mert Keleten – amennyire az ismert adatokból megállapítható – ez időben igen nagy volt az élelmi cikkek ára. Egyiptomban és Mezopotámiában, hol a IX. század végén még 1.81–3.62 frank 1 q gabona, a
X–XI. században már 12–54 frank közt ingadozik, sőt drágaság idején 108 frankra is felemelkedett.{26} Más arab tartományokban a X. században 1 keurr (= kb. 15, más mértékrendszerben 23 q) gabona rendes ára 33 aranydinár
(= 500 dirhem à 15) körül volt.{27} 1 q ára tehát 1.4 (2.2.) dinár, vagyis kb. 20 (31.50) K volt. A nagy drágaságok idején azonban 1 keurr gabonát 210, 316, 800, sőt 1000 dinárért is árusítottak, tehát 1 q gabona ára 9, 13, 35, sőt
52 (a 15 q-ás keurrel számítva: 14, 21, 23 és 80) dinárra is felemelkedett,{28} ami – a mai viszonyokhoz mérten is horribilis – 129–748 K-ás árnak felel meg! A tyúk ára a XI. század elején, éhínség idején 30 dirhemig (kb. 80 cseh dénár) szökött.{29}
A keleti árviszonyokhoz szokott Ábrahám tehát méltán csodálkozhatott a csehországi és más szlávföldi piaci árak rendkívüli alacsonyságán!
Gazdaságtörténeti szempontból fontos még Ábrahámnak az az értesítése, hogy Prágában már a X. században árultak aranyat és ezüstöt. Ez megerősíti a csehországi bányászat régiségét vitató s újabban több oldalról kétségbevont álláspontot. Rendkívül becses a csehek terménypénzéről, a vászon kendőcskékről adott leírás, melyeknek – Ábrahám szerint – szilárdan megállapított árfolyamértéke (1/10 dénár) volt,{30} tehát a mi tinópénzünkhöz s a keleti és délszlávok nyestbőr pénzéhez hasonlóan valódi forgalmi pénzül szolgáltak.{31}
Ábrahám feljegyzései mindenesetre értékes következtetéseket tesznek lehetővé a magyar pénz- és ártörténet kutatójának. Csak azt sajnálhatjuk, hogy nem jegyezte fel a vásári áruk közt említett rabszolgák, lovak és más cikkek árait.
[1] (Első kiadása: Századok, 1918. 161–168. l.)
« III. KEZDŐLAP
MAGYAR KÖZÉPKOR
Jegyzetek »



Hóman Bálint munkái
http://mek.niif.hu/07100/07139/html/0010/0012-37c.html[2021. 06. 19. 17:32:50]
« Jegyzetek KEZDŐLAP MAGYAR KÖZÉPKOR
A Szent Benedek-rend szerepe a magyar nemzet megtérésében (1928) »
Szent István (1936)[1]
A magyar királyok Szent István megkoronázása óta Nagyboldogasszony napján, majd Szent László törvényes rendelkezése értelmében az immár szentté avatott István király napján Székesfehérvárott törvénynapot tartottak s ott minden elébük járuló alattvalójuk kérelmét, panaszát és ügyesbajos dolgát meghallgatva, személyesen intézkedtek és bíráskodtak. A törvénynapon nagy számban összegyűlt sokaság királyával együtt hódolt évről-évre Szent István sírja és ereklyetartóban őrzött jobbja előtt a nagy király áldott emlékének. A törvénynap patriarchális intézménye századok múltán elvesztette közjogi jelentőségét; a törvénynapi országos gyülekezet helyébe a rendi országgyűlés lépett: a király törvénynapi személyes bíráskodását a királyi kúrián való ítélkezés rendszere váltotta fel, de a király és nemzet Szent István napján ezután is eljárt tiszteletadásra a szent király fehérvári sírjához: István napja nemzeti ünnep maradt és nemzeti ünnepe minden magyarnak mind e mai napig.
Szent István sírja és hamvai a török időkben a feldúlt, kifosztott fehérvári székesegyház sorsában osztoztak, de épen maradt jobbját, mint szent ereklyét, a közelgő veszély elől menekülő jámbor szerzetesek magukkal vitték a magyar tengerpartra, Dalmáciából került vissza a felszabadulás után Magyarország fővárosába. Ma [1936] is Buda várában őrzik Szent István utódainak palotájában, Szent István koronájának szomszédságában s a magyar nép élén a magyar állam fejével – most is eljön évrőlévre a nagy király egyetlen földi maradványa elé tiszteletadásra, hogy emlékét idézve és szellemének hódolva merítsen erőt új magyar küzdelmekhez, ösztönzést új magyar munkára.
Az országos Szent István-kultusz gyökerei a szentté avatás idejébe nyúlnak vissza, mikor a belső és külső háborúságok, zsarnoki tobzódások, pogány lázongások félszázados korszakának minden rémségét és gyötrelmét átélt nemzedék szemében István király alakjáról már lefoszlott minden emberi gyengeség, csupán erényei maradtak épen s ezek fényében Szent István hatalmas alakja egyre magasabbra emelkedett. Ez a nemzedék s maga László király – pogány Vászolynak jó keresztény unokája – sóvárogva gondolt vissza a szentistváni birodalom egységére és isteni békéjére, a nagy király bölcs és igazságos, szigorúságában is méltányos és béketűrő kormányzatára, az egész magyarságot átölelő szeretetére, életében annyira félt, most annyira kívánt, erős és mégis jótevő kezére. Szent László kora István személyében már egyesülve látta a pogánykori dinasztia-alapító hős és a keresztény király egyéniségét. Az Álmos személyéhez fűződő Turul-mondát István személyével hozták kapcsolatba: a legendában Emese helyett Sarolta kap álmában égi figyelmeztetést István születése előtt, István törvényhozó és szervező munkáját mitikus értelemmel ruházták fel. Minden kipróbált régi jog, minden kiváltság ősi jogforrásának Istvánt tekintik, azokat az ő törvényeire és kiváltságleveleire vezetik vissza. A királyi házat nem Árpádról vagy Álmosról, hanem az Isten választotta első keresztény magyar királyról nevezik „Szent István vérének”. Legendás alakjában alig félszázaddal halála után teljes harmóniában olvadt össze a vérség jogán uralkodó pogány családalapító hős az alkalmatosság keresztény egyházi elve alapján uralkodó apostoli királlyal, a mitikus törvényhozó az államszervező keresztény uralkodóval, az eseményeket megérző és megálmodó varázshatalmú pogány fejedelem a katolikus egyház csodatevő szentjével.
A középkori legendairodalom szokásos színeinek és jellemzéseinek hatása alatt azonban István alakja a hagyományban elvértelenedett. Az erős hitű, bensőleg vallásos, szigorú erkölcsű, de a realitásokkal mindig számoló és mindig reájuk építő, erőskezű és még erősebb akaratú, kemény uralkodóból égi látomások után induló, szüntelenül imádkozó és elmélkedő, öreg korában másoktól vezetett és kijátszott, síró-kesergő, hitvalló fejedelem lett; ez a szimbolizált, legendás királyalak a köztudatban századokon át elhomályosította István király történeti egyéniségét.
A történeti adatok és tények világánál ez a legendás alak szétfoszlik és vele együtt zavaros ködként foszlik szét a régi magyar intézményeket leromboló és üldöző, a magyarokat elnyomó és idegeneket pártfogoló, „forradalmár”



Hóman Bálint munkái
http://mek.niif.hu/07100/07139/html/0010/0012-37c.html[2021. 06. 19. 17:32:50]
Istvánnak a XIX. század forradalmi történetszemléletében fogant és napjaink búsmagyar álmodozóinak élénk képzeletében újra kísértő alakja is.
Az egykorú források adataiból és Istvánnak századokig élő alkotásaiból az emberi történet legnagyobbjaihoz hasonlatos, hatalmas fejedelmi egyéniség, minden ízében konstruktív és mindenkor reális magyar reformpolitikus, szíve-vére-érzése szerint magyar és egész lelkével keresztény uralkodó alakja bontakozik ki. Történeti szerepe ugyane források és tények bizonysága szerint – nemzetünk sorsdöntő nagy problémáinak teljes és tökéletes megoldása volt.
Kelet vagy Nyugat? Hűbéres alávetettség vagy szuverén függetlenség? Törzsi tagoltság és kollegiális kormányzat vagy nemzeti egység és monarchikus uralom? Ezek azok az életbevágó és sorsdöntő problémák, amelyekkel minden Európa szívébe szakadt s az egykori Római birodalom utódállamaival szomszédságba került keleti és északi népnek szükségképpen szembe kellett kerülni s amelyeknek helyes megoldásától függött e népeknek pusztulása vagy fennmaradása, függősége vagy szabadsága, sajátos népegyéniségüknek módosulása, avagy sértetlen fennmaradása.
A germán népek egy része római földre telepedve és az ősi latin lakossággal elvegyülve, a neolatin népegyéniségekbe olvadt. Hasonló sors jutott osztályrészül a szláv alattvalóival elvegyült törökfajta ó-bolgár népnek. Más germán népek – így az egész későbbi német komplexum – és több szláv nép eredeti faji és népi egyéniségük fenntartásával illeszkedtek be a latin-keresztény vagy görög-keresztény kultúrközösségbe s így helyezkedtek el az oszmán-törökök is a kisázsiai mohamedán-arab kultúrkörben. A latin-keresztény és görögkeresztény kultúrkörzetek szomszédságába sodródott hun-török népek: hunok, avarok, besenyők, úzok, kunok, tatárok azonban nem tudtak elszakadni Ázsia pusztáitól. Keleti rokonaik és nyugati szomszédaik két irányból jövő támadásainak ütközőpontján sorsuk a teljes bomlás, szétszóródás, felszívódás lett. Szinte nyomtalanul tűntek el a népek tengerében. Ez a sors várt a magyarságra is, ha történeti élete sorsdöntő problémáival szembekerülve, rossz útra tévedt volna.
A nagy problémák a IX. század végével váltak számára aktuálissá, mikor az Ázsiából rázúduló besenyők nyomása alatt Don-tövi hazája elhagyására, új haza keresésére kényszerült. A magyar törzsek hadnagyai, élükön Álmos fiával, Árpáddal – a legendás hírű Attila király kései ivadékával – gyors elhatározással megteremtették az ellenség támadásának szinte védtelenül kitett etelközi területen halaszthatatlanul szükséges politikai és katonai egységet. Megalapították az örökös monarchiát. Kelettől elszakadva, nyugaton kerestek új barátokat és szövetségeseket s a nyugati szövetség fedezete alatt készítették elő az immár nemzetté tömörült törzsek független életének biztosításához feltétlenül szükségessé vált továbbköltözés útját. A kelet felé defenzív irányú és nyugat felé tájékozódó külpolitika útjáról a honfoglalás után sem tértek le a magyarok vezérei, de a belső egység tüstént Árpád halála után megbomlott. Utódai csak névleges uralkodók, a hatalom a hadnagyok kezébe csúszott át s ezek hatalmasabbjai önálló politikát kezdtek folytatni és független fejedelmekként viselkedtek. Közülük a Bizáncban megkeresztelkedett és római patríciussá is kinevezett Bulcsúban megvolt a képesség az erők összefogására és nagyobb vonalú külpolitikai tevékenységére, de ő a szerencsétlen végű Lech-mezei csatában áldozatul esett a győzelmes szászok bosszúvágyának s vele együtt vesztek el a honfoglalás után szerzett összes nyugati összeköttetések is. Ottó császárnak sikerült a magyarságot teljesen elszigetelnie s a nagy siker nyomában megindult a német előnyomulás kelet felé. A német imperiális politika Nagy Károly jogán magának igényelte nemcsak a félszázad óta magyar fennhatóság alatt álló, de most birodalmi tartományként újjászervezett Ostmarkot, hanem a magyar hazának dunántúli részét, a régi Pannóniát is. A Makedón-dinasztia alatt hirtelen emelkedésnek indult Bizánci birodalom ugyanekkor indult meg a hanyatló Ó-Bolgária és rajta túl a déli magyar határ felé, a régi római császárság jogán támasztva igényt minden tartományra, mely egykor a császárt uralta. E törekvések célpontjában egyedül és elszigetelten álló magyarságra kétoldali támadás esetén vagy a hűbéres hódolat, vagy másfélszáz éve ugyane hatalmak egyidejű támadása alatt elbukott avar rokonainak sorsa: a teljes pusztulás várt. Ebben a katasztrófális helyzetben foglalta el ősei fejedelmi székét Géza fejedelem, majd negyedszázad múltán keresztény hitben nevelt fia: István.
A történeti fejlődés különféle természeti és művelődési tényezők összeműködésének, egyéni és tömegtörekvések küzdelmének és valamennyiük egymásra hatásának eredője. A korábbi fejlődésben, az aktuális helyzetben és a kor közszellemében gyökerező külső körülmények irányító hatásának a legerősebb egyéniségek alá vannak vetve, de a



Hóman Bálint munkái
http://mek.niif.hu/07100/07139/html/0010/0012-37c.html[2021. 06. 19. 17:32:50]
fejlődés ütemét nem egyszer gyorsítja, menetét nem egyszer tereli új irányba a kor új eszméit, törekvéseit idejében megértő és átérző, a haladás követelményeit helyesen felismerő s azoknak néha a közfelfogással szemben is érvényt szerző uralkodó egyéniségek személyes akarata. Másfelől hatalomra kapott, de vele élni nem tudó, vagy helytelenül élő személyiségek nem egyszer terelték a fejlődést rossz irányba, nem egyszer nyitottak utat bölcs kormányzás mellett könnyen elhárítható veszedelmeknek. A nemzet és az emberiség sorsának alakulása szempontjából épp ezért nem közömbös, hogy válságos időkben, ellentétes irányok és áramlatok küzdelmében, sorsdöntő problémák felmerülésekor kinek kezében van a hatalom, kinek jut aktív szerep az események irányításában? A magyar nemzetnek nagy szerencséje volt, hogy történeti életének ezt a legnehezebb és legválságosabb korszakát nagy feladatokra hivatott, gondviselésszerű fejedelmek vezetése és irányítása mellett élte át. A X–XI. század fordulóján következett nagy átalakulás előfeltételei adva voltak a korábbi fejlődésben és a korviszonyokban, de az átalakulás szükségességének felismerése és irányának megállapítása Géza fejedelem, az új fejlődés időálló és szilárd alapjainak megteremtése, a nemzeti élet új keretének és formáinak megállapítása pedig István érdeme.
Géza fejedelem az immár két évtizedes állandó elszigeteltségben rejlő nagy veszedelmet világosan felismerve, határozott lépéssel tért vissza a Lech-mezei vereség után elhagyott nyugati tájékozódás útjára. Az öreg Ottó császárnál keresett barátságot, szövetséget, térítőpapokat is kért tőle. Nagy Ottó kétségkívül Magyarország hűbéres hódolatának reményével és hátsógondolatával karolta fel Géza szándékát. Géza egyszerűen békét akart és kapott a veszélyes szomszédtól, hogy országa belső rendjét és a központi hatalom túlsúlyát biztosítva, majdan pihent és szervezett erővel vehesse fel a küzdelmet minden nyugati vagy keleti támadóval szemben.
Kelet és Nyugat problémája, a törzsi partikularizmus és monarchikus központi hatalom kérdése, a hűbéres hódolat és nemzeti függetlenség dilemmája megoldáshoz jutott, de ez a megoldás még korántsem volt végleges. Géza tudta, hogy Kelet és Nyugat közt választania kell s azt is megértette, hogy a nyugati tájékozódás nemcsak politikai, hanem világnézeti probléma. Ezért családjával együtt megkeresztelkedett, térítőpapokat hívott országába, de maga lélekben nem vált kereszténnyé. A katolikus hit és a nyugati kultúra számára politikum maradt s nem lett világnézetté. A monarchikus hatalom megszervezésében sem nyugati nyomokon járt. A fejedelem akaratával szembehelyezkedő törzshadnagyokat letörte, de a törzsszövetségi alkotmányt nem érintette; Árpád örökös fejedelmi hatalmának helyreállítását tűzte célul és valósította meg. A hűbéres hódolat és nemzeti függetlenség kérdésében sem volt egészen őszinte. Barátságot és szövetséget kínált a császárnak, de szemet hunyt afölött, amit kétségtelenül tudnia kellett s amit ő nem ismerhetett el, hogy a császár hódolatot vél látni a tiszteletadásban, hűbéri viszonyt a szövetségben. Mindezeknek a kérdéseknek kezelésében igazi keleti diplomata volt: Honfoglaló Árpád, az avar Baján, a türk Tumen, a hun Attila egyenes utóda és politikai módszereik örököse. Sikere is csak időleges volt, mint azoké: halála után életművének minden eredménye újra kockára került. A császárral kötött szövetség Nagy Ottó halála után felbomlott, sőt ellenségeskedésre fordult, bár ezért kárpótolta a szövetséget annak idején közvetítő, de utóbb II. Ottó császárral összeütközésbe került II. Henrik bajor herceg barátsága, aki később Gizella leányát is nőül adta Géza fiához. Idehaza a fejedelmi ház pogány tagjai és a hatalmasabb törzshadnagyok kísérelték meg tüstént Géza halála után fia utódlási jogát kétségessé tenni s az erős központi hatalmat megdönteni. A nyugati tájékozódás világnézeti megalapozása, a német-magyar viszony tisztázása, az egyeduralom biztosítása, a központi hatalom megszervezése, az állami és nemzeti élet új útjának kijelölése, formáinak megállapítása – megannyi kényes és nehéz feladat – Istvánra hárult. S ő a Gondviseléstől elhívott nagy történeti egyéniségek öntudatos biztonságával oldotta meg azokat.
Először a fejedelmi méltóság ellen támadó rokonokkal küzdött meg. A fejedelmi hatalomra és Géza özvegyének kezére az idősebb kor címén igényt tartó és ura-fejedelme ellen fegyverrel támadó Árpád-házi Koppányt legyőzte és kivégeztette, majd anyai nagybátyját – a Bizáncban keresztény hitre tért Gyula fiát – fosztotta meg hadnagyi tartományától s a törzshadnagyi méltóságot megszüntetve, az összes törzsek népét közvetlen uralma alá hajtotta. Mielőtt még ezt a feladatot teljesen megoldotta volna, tüstént Koppány legyőzése, vagyis örökös jogának tisztázása után a pápától keresztény királyi méltósága elismerését és korona küldését kérte, bejelentve a német birodalmi egyháztól független önálló magyar katolikus egyház, érsekségek, püspökségek, kolostorok szervezésére irányuló szándékát.
II. Szilveszter pápa örömmel fogadta a római széknek közvetlenül alárendelt s a német birodalmi egyháztól teljesen független, magyar egyház szervezéséről szóló hírt. Elküldte a koronát Istvánnak s a király előtt



Hóman Bálint munkái
http://mek.niif.hu/07100/07139/html/0010/0012-37c.html[2021. 06. 19. 17:32:50]
hordozható, hosszú nyélre tűzött – ekkor még egyágú – apostoli kereszt küldésével az új keresztény király térítő és egyházszervező hivatását, apostoli misszióját is elismerte.
„Elhozatván pedig az apostoli áldás, korona és kereszt” – ígymond Szent István XI. századi életírója – az 1000. év karácsonyának ünnepén „a magyar nép újongó örömmel királlyá kiáltotta ki, a papság pedig szentelt olajjal felkente s a királyi méltóság jelvényével megkoronázta Isten választottját: Istvánt”. A magyarok első „Isten kegyelméből” uralkodó keresztény királya a szent koronával homlokán és az apostoli kereszttel kezében, ősei félelmes kardjával oldalán és a magyar öntudat fegyverével lelkében, elszánt akarattal és törhetetlen eréllyel indult el nagy magyar célok felé vezető útján. Népének kegyes és irgalmas fejedelme, méltányos és igaz bírája, a szó legjobb értelmében vett keresztény király volt. Maga is megfogadva, amit fiának rendelt: „illik a királynak kegyesnek, irgalmasnak és több egyéb jóságokkal ékesnek lennie, mert a kegyetlenséggel fertőzött király haszontalan keres király nevet, zsarnoknak mondatik”. Szellemében, felfogásában, cselekedeteiben egyaránt igaz keresztény fejedelem volt: kegyes, jólelkű, igazságszerető, de egyéniségének éppily jellemző vonásai erős és megingathatatlan akarata, a bűnössel szemben megalkuvásra nem hajlandó szigorúsága, a realitásokkal mindig számoló politikai érzéke, hatalmas szervező és alkotó ereje.
A magyar nép lelkében – az őshazában járt keresztény térítőpapokról nem szólva – a X. század utolsó negyedében görög, bajor, szláv térítőpapok hintegették a krisztusi hit első magvait, de ezek a térítőkísérletek nem jártak tartós eredménnyel. Legfeljebb útját egyengették a keresztény gondolatnak, de nem hatották át az egész nép lelkét. A megtérés – e szó igazi értelmében – Szent István apostoli munkásságának eredménye volt, ki apja határozatlan és inkább politikai célzatú kezdeményezésére építve, már a benső meggyőződés erejével és elszánt akarattal vezette népét a krisztusi igazság ösvényére. Az egyházi renaissance szellemi mozgalmában vezető szerepet vivő clunyi reformirányhoz tartozó bencések közül választott munkatársaival alig egy emberöltő alatt kereszténnyé nevelte népét és kiépítette a magyar katolikus egyház szervezetét. Ha keleten, a tiszántúli részeken a pogány hit mécsesei még nem is aludtak ki teljesen, a nyugati és északi részeken és az ország szívében István halálakor már keresztény volt a nép.
Az immár egyszázados nyugati orientáció gyümölcsei most értek be a keresztény királyság megalapításával, a magyar egyház megszervezésével és a magyar nép megtérésével. A maga nemzeti sajátosságait és hagyományait továbbra is híven őrző, népi egyéniségéhez ragaszkodó magyar nép most lett világnézeti értelemben is tagjává, szerves és elválaszthatatlan részévé a nyugati latin-keresztény kultúrközösségnek. Kelet és Nyugat problémája most dőlt el véglegesen nyugati irányba, szilárd biztosítékul a magyar nemzet, a magyar állam és a magyar népegyéniség, vagyis a magyar faj ezeréves fennállásának.
Hasonló hivatottsággal és hasonló erővel oldotta meg Szent István a függetlenség nagy problémáját is. Koronát láttuk – Rómából kért s ezzel kiváló politikai érzékéről tett tanúságot, nem mintha szuverén fejedelem máshonnét is kérhetett volna, hanem mert a középkor felfogása szerint szuverén keresztény király csak az lehetett, akit a pápa, mint Krisztus földi helytartója, az uralomra alkalmasnak találva, ilyennek elismert. E felfogás szerint a királyt hatalmának isteni eredete különbözteti meg az emberi jog alapján – öröklés, választás, erőhatalom címén, a pogány vérségi jog, vagyis a pogány hittételből levezetett családi varázshatalom birtoklása alapján – uralkodó pogány fejedelmektől. Ennek az „Isten kegyelméből” való és az egyházi szempontból mérlegelt alkalmasság elve alapján elnyert királyi méltóságnak elismerésére, az Isten választotta király felavatására természetszerűen a krisztusi birodalom földi feje volt a kor felfogása szerint hivatott. A pápaküldte korona pedig az isteni elhivatottságon alapuló királyi hatalom és jog s vele együtt a keresztény királyság, az állam jelképe volt. Elnyerése nem hűbéri kötelék keletkezését, nem süllyedést jelentett, hanem felemelkedést Krisztus földi birodalmának legmagasabb méltóságai közé. Szemben a bizánci császárok által hűbéres és ún. szövetséges fejedelmeknek adományozott és különféle birodalmi rangot jelentő koronákkal, a pápai korona nem érintette viselőjének fejedelmi szuverenitását.
Az egyházi univerzalizmus eszméjéből és a klasszikus Róma-eszméből levezetett új római világbirodalomról császári tanítványával, III. Ottóval együtt ábrándozó és a német egyház imperialisztikus keleti törekvéseivel szembehelyezkedő Szilveszter pápa még nem is gondolhatott a koronaküldés jogán oly hűbéres viszonyra, aminőt e tényből utódai száz év múltán kikövetkeztettek. De nem gondolt hűbéri viszonyra maga Ottó császár sem, aki Szent Móricnak a szent keresztről való ereklyével díszített lándzsáját ajándékozta az új királynak hatalmi



Hóman Bálint munkái
http://mek.niif.hu/07100/07139/html/0010/0012-37c.html[2021. 06. 19. 17:32:50]
jelvényül. III. Ottó teljesen távol állt Nagy Károly és Nagy Ottó német imperializmusának gondolatvilágától s ha az egyelőre még csak képzeletbeli és soha meg sem is valósult új egyetemes világbirodalom világi fejeként igényt tartott is az összes keresztény királyok hódolatára, mint német királynak eszébe sem ötlött a magyar király hűbéri hódolatát kívánni. Sőt, örömmel üdvözölte a német egyháztól teljesen független magyar egyház megalapítását. Mikor pedig második utódjának, a frank Konrádnak eszébe jutott Magyarország megtámadása és királyi hűbéres hódolatának kierőszakolása, István király győzelmes kardja nemcsak a magyar király jogainak és szuverenitásának tiszteletére tanította meg, hanem birodalma keleti tartományának határvidékéről is lemondani kényszerítette.
A harmadik nagy problémát, a politikai egység és a monarchikus államforma kérdését István a keresztény királyság megalapításával mindjárt uralkodása kezdetén eldöntötte. Az uralom állandóságát pedig a királyság gazdasági alapjainak megteremtésével és hatalmi szervezetének kiépítésével biztosította. Évtizedeken át tartó törvényhozó, szervező, országrendező munkája során István király nem egy idegen eszmét és intézményt, nyugati földön bevált hatalmi szervezetet ültetett át magyar talajba, de a régiből csak azt pusztította el, ami már korhadt, időszerűtlen volt és összeomlással fenyegetett. A fejlődésre képes, életerős magyar intézményeket, a magyar élet jól bevált ősi formáit megkímélte. Magyar szellemet vitt az új intézményekbe, serkentő idegen kovászt a régiekbe, hogy egymás mellett és majdnem egymásba olvadva működhessenek az új magyar fejlődés megalapozásában. Alapját vetette annak a sajátosan magyar jogfejlődésnek, amelynek
legjellemzőbb, mert legmagyarabb terméke a szent király idegen mintára megszervezett magángazdaságából a magyar nemzet önkormányzatának erős magyar szellemű várává lett vármegye,
legnagyobb alkotása a keresztény királysággal testet öltött s változó formák között bár, de mindvégig folyamatosan máig élő magyar nemzetállam,
legszebb és legkifejezőbb jelképe Szent Istvánnak a magyar nemzettest szimbólumává lett koronája: az egész nemzet tiszteletének központjában álló magyar szent korona.
És alapját vetette annak az új magyar kultúrfejlődésnek, melynek jellemző vonása a fajilag determinált magyar őskultúra értékes elemeinek harmonikus egybeolvadása a nyugatról kölcsönzött művelődési elemekkel; alapját vetette a keresztény magyar nemzeti művelődésnek. István király szigorúan büntette a katolikus hittel és keresztény erkölccsel ellentétes szokásokat, de nem üldözte a fajiságban és ősi életformákban gyökerező népszokásokat: a halotti tort, az ősök vallásos tiszteletét, a más népi szertartásokat s ha a maga egyházi műveltségével nem is értékelte nagyra, nem üldözte és irtotta – mint a tudatlanok szemére vetik – a magyar szellem ősi termékeit, a mondákat, népénekeket, meséket sem. A régi szokások a kereszténységhez módosultak alakban, szelídült formában éltek tovább, az ősök tetteiről és csodás eseményeiről regélő énekek és mesék továbbra is szájról-szájra szálltak a kereszténnyé lett magyarok ajkán, aminthogy a magyar társadalmi és gazdasági élet alapjául szolgáló ősi vérségi szervezet és nemzetségi szokásjog is sértetlenül kerültek ki a régi és új államrend küzdelméből. Előbb a királyi népeket egybefoglaló új társadalmi szervezet és királyi jog mellett, majd azzal teljesen egybeolvadva, érték meg a XIII–XIV. századi nagy társadalmi átalakulást.
A X. század három nagy nemzetpolitikai problémájának Nyugat és a kereszténység, a nemzeti függetlenség és állami szuverenitás a monarchia és politikai egység irányában történt megoldásával Szent István megoldotta a hozzájuk kapcsolódó negyedik és legfőbb problémát is: a magyar fajiságban gyökerező sajátos magyar népegyéniség tartós fennmaradásának, a magyar nemzet elhelyezkedésének nagy kérdését. A keresztény magyar művelődéshez, az új állami és társadalmi szervezethez hasonlóan idegen törzsről, sőt idegen fajból sarjadt egyéneket és csoportokat magába olvasztó és asszimiláló magyar nép – a hasonló keveredési folyamaton keresztülment angolszászokhoz és más nyugati népekhez hasonlóan – az első „európai magyar”: Szent István irányítása nyomán hamarosan kitermelte magából az ősi faji sajátosságait mindmáig híven megőrző, de a keveredés nyomán új sajátosságokkal is gyarapodott európai magyar típusát s ennek megsokasodásával a mai európai magyar népet. Ez a nyugati magyar nép a magyar királyság keretében teljes egységgé sűrűsödött keresztény magyar nemzettel, a szentistváni királyságból sarjadt független és szuverén magyar állammal, az önálló magyar egyházzal és a magyar élet összes európai formáival együtt Szent István alkotó és szervező munkásságának értett gyümölcse.



Hóman Bálint munkái
http://mek.niif.hu/07100/07139/html/0010/0012-37c.html[2021. 06. 19. 17:32:50]
Szent Istvánnak Nyugattal és a kereszténységgel kötött örökös szövetségét története folyamán vérével százszor és ezerszer megpecsételő népünk első királyában ezt a nemzet új életútját kijelölő alkotó szellemet, minden idők legnagyobb magyarját tiszteli, akinek emlékét tisztelni, hagyományait ápolni, útmutatását követni minden magyarnak, nagynak és kicsinynek, szent kötelessége fajával, nemzetével, hazájával szemben.
[1] (1936. aug. 20-i rádióelőadás. Kiadva: Budapesti Hírlap 1936. aug. 22.)
« Jegyzetek KEZDŐLAP MAGYAR KÖZÉPKOR
A Szent Benedek-rend szerepe a magyar nemzet megtérésében (1928) »



Hóman Bálint munkái
http://mek.niif.hu/07100/07139/html/0010/0013-37d.html[2021. 06. 19. 17:33:01]
« Szent István (1936) KEZDŐLAP MAGYAR KÖZÉPKOR
Szent Imre (1930) »
A Szent Benedek-rend szerepe a magyar nemzet megtérésében (1928)[1]
A magyar nép lelkébe Pannónia keresztény szlovén lakói, nyugatról hozott keresztény foglyok, később görög, bajor és szláv térítőpapok hintették el a krisztusi hit első magvait. A magyar nép megtérítését mégsem szabad az időbeli elsőség címén nekik tulajdonítanunk. E korai térítőkísérletek az egyistenhívésre már régebben diszponált magyar lelkeket előkészítették a keresztény hit befogadására, útját egyengették a keresztény gondolatnak, de nem vezettek belső lelki átalakulásra és korántsem jártak az egész nép egyetemét érintő tartós sikerrel.
A megtérés – e szó igazi értelmében – Szent István apostoli munkásságának eredménye volt, ki apja határozatlan és inkább politikai célzatú kezdeményezésére építve, erős kézzel, elszánt akarattal, meggyőződéses hittel vezette népét a krisztusi igazság ösvényére. A döntő órákban az ő személyes befolyása, tanító- és parancsszava érvényesült. A magyar nép megtérítésének érdeme kétségtelenül az övé és azoké a férfiaké, kik őt apostoli munkájára előkészítették, abban támogatták. A megtérés lelki rugóit, a magyar kereszténység forrását kutatva az ő hitük, felfogásuk, egész eszmeviláguk kialakításában részes szellemi áramlatokra, a X. századi keresztény renaissance nagy szellemi mozgalmára kell figyelmünket fordítanunk.
A földi hatalmasságok, fejedelmek, népek és nemzetek felett álló egyetemes Egyház augustinusi gondolata a világbirodalmi eszme örökösévé avatta Krisztus földi helytartóját, a római püspököt, ki Jézus Krisztus nevében uralkodó fejedelme az ő minden népet magában foglaló s az égi birodalom felé vezérlő földi országának, a Civitas Dei-nek. Mikor a római birodalom darabokra töredezett és nyugati fele barbár uralom alá került, a katolikus Egyház fogta egységbe az egykori birodalom népeit s az elbukott császári hatalom helyett a római pápa lett nemcsak a hitegység, hanem a birodalmi egység eszméjének hordozójává is.
Szent Ágoston eszményein szép államelmélete vezércsillaga volt az Egyház nagy fiainak, a világi hatalmasságokkal összeütközésbe került pápáknak és püspököknek. A nagy gondolatnak kiváló képviselői, meggyőződéses harcosai akadtak, de ezek a nagy szellemek sem tudták útját vágni a pápai tekintély és hatalom külső okok következtében bekövetkezett hanyatlásának.
A pápa hatalma névlegessé válik, miután már előbb függő viszonyba került a bizánci császárral, majd kisebb itáliai helyi hatalmakkal szemben. A nemzeti és tartományi egyházak kialakulásával, az egyházi férfiak politikai szereplésével és a világi befolyás növekedésével együtt járt az egyházi szellem elhanyatlása, az erkölcsök s vele a papi tekintély süllyedése, a szerzetesi fegyelem teljes meglazulása, s mindezt nyomon követte a hitélet elsekélyesedése, a vallásos érzés kipusztulása.
E visszás és szomorú állapotok visszahatásaként indult meg a hitélet és az erkölcsök megtisztítására, a papi tekintély helyreállítására s az Egyház függetlenítésére, majd főhatalma megalapítására irányuló nagy szellemi mozgalom. Első tünetei már a IX. században jelentkeznek, de határozott irányt csak a X. században vesz. A mozgalom eszménye Szent Ágoston égi boldogulásra vezető civitása, Krisztus földi birodalma. Vágya e szent birodalom örökös békéje. Törekvése Isten országának, a világi hatalmasságokon uralkodó nemzetfeletti egyetemes Egyháznak a kiépítése. Eszközei: az erkölcsök javítása, a hit elmélyítése, a pogány népek megtérítése, a keresztényeket Krisztusban egyesítő Anyaszentegyháznak minden világi hatalom alól való függetlenítése, a világi kormányzatban az Egyház befolyásának érvényesítése.
A kor vezető szellemeinek felfogása szerint az emberiség teljes lelki és testi megtisztulásának és égi boldogulásának egyedüli útja a krisztusi Egyház földi uralmának biztosítása. Kereszténnyé kell tenni minden népet s valamennyi fejedelmet Krisztus földi helytartója alá kell rendelni, mert csak akkor lesz béke és boldogság a földön, ha a fejedelmek nem földi célokért és egyéni javakért küzdenek, hanem mint egy nyáj pásztorai, az égi boldogságért. A fejedelem Isten választottja, a krisztusi birodalom egyik tartományának ura; hatalma nem emberi



Hóman Bálint munkái
http://mek.niif.hu/07100/07139/html/0010/0013-37d.html[2021. 06. 19. 17:33:01]
jogon, hanem isteni elhivatáson alapul; hivatása népét az Úr birodalmára méltóvá tenni. E célra törve nem szabad semmi áldozattól visszariadnia. Ha lehet szépszerével, de ha kell erőszakkal, fegyverrel, saját akarata ellenére is be kell vezetnie népét a keresztény közösségbe. A fejedelmek békére törekvő, Krisztus földi országának kiépítésén munkálkodó harcosai az Egyháznak, a krisztusi hit apostolai és katonái. És valamennyiük felett áll Krisztus földi helytartója, a római pápa. A főpapok – érsekek, püspökök, apátok – az új koncepcióban is tanácsadói az uralkodónak, aktív részesei a kormányzó és ítélkező hatalomnak, de e szerepkörükben nem a fejedelem s a világi urak befolyása alatt működnek, hanem az Egyház tekintélyére támaszkodva, azokat irányító s a fejedelemmel szinte egyenrangú tényezővé lesznek.
Az összes keresztény hívőknek, az egész emberiségnek egy nagy birodalomban, az egy igaz Isten fiának földi birodalmában való egyesülését, az örökös isteni békét, a népek testvériségét, az emberszeretetet ideálként hirdető magasztos mozgalom szelleme ihlette meg a Szentföldre zarándokló koldusok és gazdagok ezreit. Ez ihlette meg a Krisztus sírjának felszabadítására szoros fegyverbarátként harcba induló keresztény népeket, hogy százados harcokat feledve, testvérként ölelkezzenek egy nagy eszme szolgálatában. Ez hajlított meg dölyfös nagyurakat és hatalmas uralkodókat a szegény halász utóda előtt, ki a rendszerré fajult ököljog korában az isteni hit és a krisztusi gondolat ereje által egy tiltó szóval térdre kényszeríthette a földi hatalmasságok legnagyobbikát. E mozgalom eredménye volt a dánok (965), norvégek (995), svédek (1008), lengyelek (966) és magyarok teljes megtérése s e mozgalom szellemének, az egyházi univerzalizmus gondolatának hatása alatt lesznek a birodalmi egyház érdekeit korábban féltékenyen védő császárok a regensburgi megyéből kihasított prágai cseh püspökség (976) és autonóm lengyel egyházi szervezet (1000) alapítóivá.
Az egész Európát átható nagy szellemi mozgalomnak, a keresztény gondolat és katolikus egyház renaissance-ának mozgató központja a X. században újjászületett Szent Benedek-rend clunyi rendháza, harcos katonái a rend hittel s buzgalommal telt tagjai voltak.
Szent Benedek fiai, szemben a maguk lelki boldogságát ájtatossággal, önmegtagadással, elmélkedéssel és a világtól való teljes elzárkózással munkáló keleti szerzetesekkel, a rendalapító intencióit helyesen értelmezve, érdemes gazdasági, karitatív, térítő, oktató- és tudományos munkát végeztek, s a politikában is érvényesítik befolyásukat. Előharcosai, diplomatái voltak a Szent Ágoston szellemében értelmezett pápai politikának oly időben, mikor főpapi székeken még világi hatalmasságoktól függő, s az egyetemes krisztusi Egyház gondolatát méltatlanul cserbenhagyó egyházfejedelmek ültek. Munkájukat, tehetségüket és kegyes adományokból folytonosan gyarapodó vagyonuk jövedelmét egy szent cél szolgálatába állítva, nagy befolyásra tesznek szert a főpapi és fejedelmi udvarokban. A rend kiváló tagjai, mint az uralkodók, főurak és püspökök tanácsadói, majd mind gyakrabban jutva főpapi székre – mint egyházfejedelmek irányítják egyházmegyék, tartományok és államok sorsát, s a XI. században Rómában is döntő befolyáshoz jutva, az egész keresztény világ politikáját. Hitet és kultúrát terjesztő munkával veszik ki részüket a krisztusi birodalom békéjét előkészítő munkából.
A X. századi Németországban a bajor kolostorokat Cluny szellemében újjászervező, szigorú erkölcsű Szent Wolfgang regensburgi püspök, a magyarok első térítő papja és Adalbert magdeburgi püspök voltak az egész Európát elárasztó vallásos irányzatnak, a szerzetesi reform és az univerzális Egyház gondolatának legbuzgóbb harcosai. Wolfgang tanításaiból szívták magukba a keresztény renaissance eszméit a bajor hercegi ház tagjai. Az ő tanítványa volt Szent Henrik császár és nővére, Gizella magyar királyné. Adalbert magdeburgi püspök udvarában nevelkedett Szent Adalbert prágai püspök és magyar földön meghonosodott barátja, Radla. Az ő neveltjük volt a német Ascherik [Asztrik] apát, Kalocsa első püspöke és velük egy iskolából került ki a XI. század elején hazánkban járt Querfurti Brúnó, Adalbert lelkes tisztelője is.
Szent Bonifác és Elek római kolostorában, honnét Szent Adalbert tanítványai egy részét, a később Magyarországra jött brewnowi szerzeteseket, s köztük Anasztáz esztergomi érseket (1006–1026 k.) Csehországba hívta, Nursiai Szent Benedek teljes tisztaságában ápolt hagyományai a görög Vazul-rend szigorúan aszkétikus szellemével érintkeztek. Szent Gellért, a szigorú fegyelmű velencei Szent György-kolostorból került hazánkba. Bonipert pécsi püspök Fulbert chartresi püspöknek – Odilo clunyi apát lelkes bámulójának – volt tisztviselője.
Szent István oktatói és munkatársai – regensburgi Wolfgang, bajor Gizella, prágai Adalbert s az ő tanítványai: a német Ascherik, az olasz Anasztáz és a cseh Radla csakúgy, mint francia Bonipert és velencei Gellért egytől-egyik



Hóman Bálint munkái
http://mek.niif.hu/07100/07139/html/0010/0013-37d.html[2021. 06. 19. 17:33:01]
a Clunyben kivirágzott és a XI. század küszöbén már egész Európában szétáradt új szellemi irányzat képviselői voltak. Maga István levelezésben állt a reform-mozgalom vezető szellemével, az Európa-szerte tisztelt Odilo clunyi apáttal, s az ő áldását kérte alkotó munkájára. Törvényei, fiához írt intelmei is kora nagy szellemi mozgalmának befolyását tükrözik vissza. Egyházi természetű intézkedésein és felfogásán Pseudo-Izidor[ius]- és Benedictus Levita-féle jogszabály-gyűjtemények, s a szigorúan egyházias szellemű 847. évi mainzi zsinat gyakran szószerinti ismétlésben is megnyilvánuló világos hatása ismerhető fel.
A Cluny-szellemű bencéseket a legteljesebb benső vallásosság és erkölcsösség, az önmegtagadásig menő emberszeretet, a nélkülözés és testi szenvedés iránt való érzéktelenség, a hitért való vértanúság vágya, másrészről azonban a rendszeres és folytonos alkotó gazdasági, kulturális és politikai munka, az emberiség földi jólétének és hitbeli gyarapodásának elősegítése jellemzi.
Ez az elvontságában is gyakorlatias, minden realitással számoló szellem tette képessé a bencéseket a maguk eszméinek és ideáljának eredményes hirdetésére, a züllött erkölcsök és elfajult politikai állapotok megjavítására. Ez adott erkölcsi tartalmat a Benedek-rendre támaszkodó és Isten kegyelmére hivatkozó királyok hatalmának. Ez a szellem emelte később – VII. Gergely személyében megtestesülve – világhatalom rangjára a papságot. Ez a szellem vonult be István oktatóival és munkatársaival Magyarországra is, termékeny talajra találva az ifjú király lelkében.
Szent Istvánban kortársai és a hazai szájhagyomány alapján dolgozó életírói Szent Ágoston kegyes, de komor királyeszményének megtestesülését tisztelték. Egyénisége legjellemzőbb vonásának jó szívét, kegyességét, igazságszeretetét tartották. Thietmár merseburgi püspök és reichenaui Hermann szerint „a legyőzöttekkel kegyesebben, a jámborokkal szelídebben senki sem bánt nála”. A legendaíró szerint „híre-neve világszerte elterjedt, s alakjának ítéletei nagy dicsérettel lettek ismeretessé”. Udvara valósággal menhelye volt üldözött rokonainak és más királyi sarjaknak. Lengyel földről és Velencéből száműzött unokaöccsein, Beszprémen [Bczprym] és Péteren kívül itt talált oltalomra császári bátyja elől menekülő sógora, Brúnó augsburgi püspök, itt leltek új otthont Edward és Edmund angolszász hercegek. Legyőzött nagybátyjának, a lengyel ellenség szolgálatába álló Gyulának utána küldte udvarában tartózkodó fiait és feleségét. Kegyelmes volt az elbukottal, jólelkű a gyámoltalanokkal, szelíd a jókkal szemben, s ilyennek kívánta fiát is nevelni. „Ha kívánod a királyság tisztességét, légy békességtűrő. Ítélj békességtűréssel, szánakozással és irgalommal”, mert „a jó cselekedetek törvénye főékesség a királyok koronáján. Illik a királynak kegyesnek, irgalmasnak és több egyéb jóságokkal teljesnek és ékesnek lenni, mert a kegyetlenséggel és gonoszsággal fertőzött király haszontalan keres király nevet, mivel zsarnoknak mondatik”. „Uralkodjál mindenki felett harag, kevélység, gyűlölködés nélkül, békességesen, szelíden, emberségesen, megemlékezvén szüntelen, hogy minden ember azon egy állapotban vagyon és semmi fel nem emel, csak az alázatosság, semmi meg nem aláz, csak a kevélység és a gyűlölség.” Szellemében, felfogásában, cselekedeteiben igazi keresztény király volt István, kegyes, jólelkű és igazságszerető, de egyéniségének éppoly jellemző vonásai az erős és megingathatatlan akarat, s a realitásokkal mindig számoló, hatalmas szervező és alkotó erő. Nem volt elmélkedésbe merülő aszkéta, imádkozó és síró öreg, milyennek későbbi jámbor életírói rajzolták. Hitében erős, vallása parancsait követő, Egyházát szolgáló, szigorú erkölcsű uralkodó volt a Nagy Károlyok, Nagy Ottók, Simeonok fajtájából.
Ezt az egyéniséget, pozitívumokra törekvő szellemet nem elégítette ki a szemlélődésben, elmélkedésben, életszentségben és önmegtagadásban kimerülő vallásosság, de belső meggyőződéssel és fanatikus lelkesedéssel szegődhetett a bencések által hirdetett és gyakorlatban is megvalósított, égi célokra emberi eszközökkel törekvő vallásos irányzat zászlaja alá. Akaraterejét, alkotó- és szervezőtehetségét egy nagy földi cél szolgálatára, az Isten kegyelméből való keresztény királyság megalapítására szentelte. Végső célként mégis népe túlvilági boldogsága, Krisztus égi birodalma lebegett szeme előtt.
„A királyi méltóság rendje” – írja fiához – „úgy hozza magával, hogy arra egyedül katolikus hittel eltelt hívők jussanak. Ezért a mi tanításaink során az első helyet a szent vallásnak adjuk. Elsőben is parancsolom, hagyom és javallom néked, én szerelmes fiam, ha kívánatos előtted a királyság koronájának tisztessége, légy a katolikus apostoli hitnek szorgalmatos megtartója. Mert akinek hamis hitök vagyon, avagy hitüket cselekedetekkel bé nem töltik és fel nem ékesítik, sem itt nem uralkodnak tisztességgel, sem az örök birodalom koronájában nem lesz részük. Ha pedig a hitnek pajzsát megtartod, az üdvösség sisakját is felveszed. Ha pedig valamikor találtatnának a



Hóman Bálint munkái
http://mek.niif.hu/07100/07139/html/0010/0013-37d.html[2021. 06. 19. 17:33:01]
te hatóságod alatt olyanok, akik a Szent Háromság alkotmányát megbontani, abból valamit elvenni avagy hozzátenni akarnának... ilyeneknek se táplálást, se oltalmat ne adj, nehogy magad is társuknak és jóakarójuknak láttassál.” Ez a benső és meggyőződéses vallásosság különbözteti meg Istvánt apjától és irányítja más, magasabb célok felé. Gézánál a vallás eszköz volt a politikai hatalom kiépítésére. István a világi uralomban, a politikai hatalomban látja az égi boldogsághoz vezető eszközt. Apostola lett népének, de a szent cél érdekében erőskezű, kemény uralkodója is tudott lenni. Saját vérei: Koppány, Gyula és Vászoly, előkelő alattvalói: Ajtony, Tanuzaba [Tonuzaba v. Tonuzoba] s mindazok, akik útjába álltak a krisztusi birodalom kiépítésére irányuló törekvésének, „akik megbontották a Szent Háromság alkotmányát”, összetörtek kíméletlenül lesújtó kezének haragos csapásai alatt. Viszont a keresztény „vendég és jövevény népeket” felkarolta, mert „nagy haszon vagyon bennük, külömbkülömbféle szót, szokást, fegyvert és tudományt hoznak magukkal, ami minden országnak ékességére szolgál, a király udvarát nagyságosabbá teszi és igen megrettenti az idegenek magahitt szívét. Gyenge és törékeny az egynyelvű és egyerkölcsű ország. Hagyom ezért fiam, adj nekik táplálást jóakarattal és tisztességes tartást, hadd éljenek nálad örömestebb, hogysem másutt lakoznának.” Sokszor kérdezték már, miért adta István ezt a tanácsot fiának? Pedig oly könnyű a felelet: korának uralkodó felfogása szerint erős és győzhetetlen az Úrnak az összes keresztény népeket testvéri közösségbe foglaló, földi birodalma. Az idegen keresztények védelme az egyetemes keresztény gondolatban gyökerezik.
Szent István trónraléptekor országa szomszédságában véres harcokat vívtak a keresztény fejedelmek. Bizánc császárja a bolgárokat töri, lengyel Boleszló a cseheket pusztítja. A vértől mámoros csehek pogány dühvel irtják ki „nemzeti szentjük” családját, elűzik tanítványait. Gaudentius első lengyel érsek, Szent Adalbert féltestvére, menekülni kénytelen fellázadt híveinek haragja elől. A magyarok ifjú királya nem követte e példát. Teljesen átérezve és megértve kora magasztos eszméit, azok erejére támaszkodva tör ideáljai megvalósítására.
„Magát és országát” – XI. századi életírója szerint – „fogadással és odaadással szüntelen könyörgések közt ajánlá Isten örökké szűz anyjának, Máriának oltalmába, kinek a magyaroknál oly kitűnő tisztelete és dicsősége van, hogy mennybemenetelének ünnepét nyelvükön nevének hozzáadása nélkül hívják Királynő napjának”; – régi nyelvünkben a „Nagyasszony” királynőt jelentett. A magyarok Nagyasszonyának, égi királynőjének tiszteletére szenteltette fel a szívéhez legközelebb álló egyházakat, a családi szentéllyé alakított székesfehérvári bazilikát, felesége veszprémvölgyi apácakolostorát, az ország főpapjának esztergomi székesegyházát, s ezenfelül minden országrészben egy püspöki templomot: Győr, Vác és Bihar székesegyházait. Ez ideál szolgálatában téríti népét és szervezi Krisztus Egyházának új tartományait.
Szent István oktatói, népe térítői nem németek, nem olaszok, nem görögök, nem szlovének voltak. Lelkét a X. század végén Európa-szerte diadalmasan előretörő diadalmas keresztény gondolat hódította meg. Népét a nemzetek fölött álló egyetemes Egyház eszméjének különböző népekből sarjadt, de nemzetiségi különbséget mai értelemben – nem ismerő harcosai, a Cluny szellemében reformált Benedek-rend tagjai térítették. A térítést és egyházszervezést irányító szellem minden gyökérszálával messzi nyugatra és délre – Franciaország és Itália kolostoraiba – nyúlik vissza, s a keresztény magyar királyságban a francia földről egész Európát behálózó, a kolostorokon át a francia, olasz, német udvarokba behatoló egyetemes európai kultúrmozgalom aratta egyik korai nagy diadalát. Ennek az egész keresztény világ meghódítására indult mozgalomnak lett apostolává a magyarok első királya, kinek lelkében dús gyümölcsöket teremtek korának fennkölt eszméi.
Az egyetemes keresztény gondolatnak korunkra maradt s később a magyar nemzettest közjogi szimbólumaként tisztelt, gyönyörű jelképe az első magyar királynak olasz földről, francia pápától, német szerzeteshozta szent korona.
[1] (Első kiadása: Prímás-Album dr. Serédi Jusztinián, Magyarország bíbornok hercegprímása tiszteletére. Bp. 1928. 57–63.)
« Szent István (1936) KEZDŐLAP MAGYAR KÖZÉPKOR
Szent Imre (1930) »



Hóman Bálint munkái
http://mek.niif.hu/07100/07139/html/0010/0014-37e.html[2021. 06. 19. 17:33:12]
« A Szent Benedek-rend szerepe a magyar nemzet megtérésében (1928)
KEZDŐLAP
MAGYAR KÖZÉPKOR
A magyar pénzverés Szent István korában (1916) »
Szent Imre (1930)[1]
Szent Imre évében, a tragikus sorsú királyfi emlékére rendezett ünnepségek sikerén, az Imre-kultusz terjedésén elmélkedve, sokak lelkében merült fel a kérdés, vajon ki is volt életében ez az ifjú herceg, mily érdemek alapján került a magyar katolicizmus kultuszának, az egész nemzet kegyeletes tiszteletének központjába?
A kérdés feltevésére Imre hercegre vonatkozó történeti ismereteink hiányossága és a gyér történelmi adatokból rekonstruált egyéniségének sajátos kettőssége szolgáltat okot.
A források szűkszavú értesítéseiből a szent remeték és szerzetesek szűzi életére vágyódó, világtól teljesen elvonatkozó, kontemplatív léleknek, emberfeletti erényekkel ékeskedő aszkétajellemnek képe bontakozik ki, de a transzcendens jelenséggé finomult hitvallószent légies alakjának hátterében ugyane források halovány világítása mellett is feltűnnek az uralkodásra gondosan előkészített, királyi házból nősülő és királyi trónra hivatott, vitézi örömökben is kedvét lelő fejedelmi ifjú húsból és vérből való alakjának körvonalai. Az egyéniségnek, lelki alkatnak ez a kettőssége, életszentség és királyi erények, szüntelen zsolozsmázás és férfias vadászat, szerzetesi buzgóság és vitézi kedvtelés, az apai örökség átvételére való lelkiismeretes készülődés és az apai törzs virágzását akadályozó szűzházasság, mind érthetetlen és szinte áthidalhatatlan ellentmondásnak tűnnek fel a középkor életeszményétől messzire szakadt korunkban. Nem csodálható, hogy historikusok és költők az ellentmondások kiküszöbölése végett minden cselekvésre képtelen, uralkodásra alkalmatlan, vértelen monachális [szerzetesi] ideált, vagy késő nemzedékek vallásos képzeletében szent eszménnyé finomult, de valójában világi erényekben bővelkedő, uralomra termett, vitéz harcost, adatok híján képzeletből szőtt alakokat állítottak a történelem Szent Imréje helyébe. A középkor életének és szellemének vizsgálója nem eshetik ebbe a hibába, nem kereshet ellentmondást ott, ahol mai szemmel tán felfedezhetünk ilyesmit, de a középkor gondolatvilágába illeszkedve ellentmondásra alig találhatunk.
A X. század derekén Szent Benedek fiainak clunyi rendházából kiinduló és egész Európát felrázó keresztény megújhodás korának aszkétikus életeszménye nem állt ellentétben ugyane kornak az önmegtagadásig erkölcsös, szentéletű, s mégis vitéz, uralomra termett keresztény fejedelemről alkotott ideáljával. Aszkétikus hajlam és uralkodói erények teljes harmóniában olvadnak össze e korszak legkimagaslóbb fejedelmeinek lelkében. Keresztény életszentség és aktív kormányzóképesség szinte complémentaire tényezői a jó király egyéniségének. Semmi okunk sincs tehát annak feltevésére, mintha Imre életírója feleslegesen túlozta volna hőse aszkétikus és pietisztikus hajlandóságának rajzát. Szent István királynak minden gyakorlatiasság mellett is a komorságig egyszerű, vallásos egyénisége, a zárda békéjére vágyó Gizella királynénak és testvéreinek – a szűzházasságban élő Szent Henrik császárnak, Brúnó augsburgi püspöknek és Brigitta apácafejedelemasszonynak – tiszteletreméltó alakjai s az első tanítómester, velencei Gellért szigorú életelvei oly példákként álltak az ifjú Imre előtt, melyek hatása alatt gyermeklelkében szükségszerűen vert gyökeret a diadala felé közeledő keresztény renaissance aszkétikus életeszménye. Imre szüleinek, anyai rokonainak és környezetének életszentségét ismerve, aligha lehet kétségünk, hogy az ifjú szent halála után hét évtizeddel készült legenda írója, bár – a kor hagiografikus irodalmának szellemében – tudatosan mellőzte is Imre egyéniségének mulandó, földi vonásait, életszentsége jellemzésében a nép száján élő hagyományt követte s így előadása a történeti hűség szempontjából alig szorul korrekcióra. A szent királyfi életében és jellemében felismerni vélt ellentmondások a kor és környezet beható vizsgálata után egyetlenegy problémára, a trónra készülő fejedelmi sarj családalapításra irányuló természetes vágyával ellentétes szűzházasság problémájára zsugorodnak össze. Bár az önmegtartóztatásnak ez a formája a középkor e szakaszában és Imre családjában is elég gyakori jelenség s a kor erkölcsi és vallásos diszpozíciójában világos magyarázatra talál, a történet kutatójának mégis keresnie kell Imre herceg idevágó elhatározásának szubjektív indítóokait, mert az uralkodóág magszakadására vezető szűzházasság gondolata mégis csak ellentétben állt a kor fejedelmi életideáljaival s Imre életírójának vallomása szerint Szent István intencióival is. Mielőtt



Hóman Bálint munkái
http://mek.niif.hu/07100/07139/html/0010/0014-37e.html[2021. 06. 19. 17:33:12]
azonban e kérdés megfejtését megkísérelnők, új vizsgálat tárgyává kell tennünk történeti irodalmunknak a megoldás útjában álló feltevéseit és az alapjukul szolgáló forrásadatokat.
Kezdjük a kronológiával! Történeti irodalmunkban közkeletű felfogás szerint Szent István idősebb gyermekei csecsemőkorban haltak el, Imre 1007-ben született, 1015-ben már mint a magyar trón örököse került az ez idő tájt hazánkba jött Gellért nevelése alá, 1028 táján házasodott s 1031 szeptemberének 2-ik napján halt meg. Gellért pedig – miután nyolc évig nevelte Imrét, majd hét évig a Bakony rengetegében remetéskedett – 1030 táján vette át az ekkor alapított csanádi püspökség kormányzatát. Ennek a kronológiának egyetlen pozitív adata Imre halálának éve, 1031, amit egykorú és jól értesült közeli korú forrásból – a Hildesheimi Évkönyvekből és Szent István Nagyobb Legendájából – ismerünk. A többi mind csak feltevés. A gyermekek csecsemőkori elhalálozása a Nagyobb Legenda egy mondatának téves értelmezésén alapszik. István fiai e forrás szerint „in ipsis infantiae gradibus insontes”, „ártatlan gyermekkorukban” haltak meg, ami középkori nyelvhasználat szerint éppúgy vonatkozhatik csecsemőkre, mint 15–16 éves serdülő ifjakra. Imre születését halála évéből visszafelé vont következtetéssel szokták 1007-re tenni, mert „régi breviáriumok” hitelt alig érdemlő feljegyzése szerint huszonhárom évet élt. Hasonló logikával azonban akár 1011-ről is beszélhetnénk, mert más régi breviáriumok és XV. századi beszédek húsz esztendősnek mondják Imrét halálakor. Gellért életének kronológiája Imre születésének 1007. évi dátumából és Ajtony ellen indított csanádi hadjárat önkényesen 1028-ra tett időpontjából levezetett feltevéseknek sorozata. Gellért remetéskedésének „hét éve” a bibliai hetes szám alkalmazásával létrejött határozatlan időmegjelölésnek látszik. Az Imre nevelésével töltött idő nyolcévi tartama pedig puszta kombináció, mert a legenda csupán hosszú időről beszél s ez két vagy három év éppúgy lehet, mint nyolc vagy kilenc esztendő.
Az indokolatlan feltevések romjait eltakarítva, a XI. és XII. század fordulóján írt legendák és egyéb források egybevetésével Gellért hazánkba jövetelének időpontját 1000–1001 tájára kell tennünk, mert a Gellért-legenda szerint Csanád első püspöke még Szent István „ifjúkorában” és a csanádi hadjárat előtt jött Magyarországba. 1015-ben a 40–46 éves Istvánt semmiesetre sem mondhatták ifjúnak, latinul juvenis-nek, mert ezt a kifejezést a középkorban ugyan tágabb értelemben használták, mint később, de a 30. éven túl levő férfira akkor sem alkalmazták. I. Endrét például a krónikás 46 éves korában elaggott, öreg embernek mondja! Ajtony legyőzése és Csanád elfoglalása pedig az újabb kutatások szerint 1002 és 1004 közt, a csanádi püspükség alapítása minden jel szerint 1010 és 1015 közt történt. Gellért nevelősködésének és bakonybéli visszavonulásának évei tehát 1000 és 1015 közé esnek és így ha nem is vesszük szó szerint, hogy hét évet töltött remeteségben, de erre mégis több évet számítva, Imre oktatásával csak 1010 előtt foglalkozhatott. Mivel pedig a gyermek nevelését hat-hétéves kora előtt nem vehette át, Imre születését az 1007 évnél jóval korábbi időre kell tennünk, aminthogy az 1527-ben írt Érdykódex eddig kevés figyelemre méltatott magyar nyelvű Szent Imre-legendája is – régebbi forrásra hivatkozva – az 1000-ik évre teszi azt. „Lőn pedig az ő születése mikoron Krisztus Urfiú születetnék utána ezer esztendővel, mint az a nagy krónikából kivehettek.” Ez értesítés hitelét megerősíti Szent Istvánnak a veszprémvölgyi apácák részére 1002 előtt kiadott oklevele is, hol a király már többes számban emlegeti „gyermekeit”, már pedig Imrét neve alapján első- vagy másodszülöttnek kell tartanunk. A nagyapa nevét – Imre = Emericus = Henricus – e korban rendszerint az elsőszülött kapta, de ha keresztapául politikai okból valamely előkelő uralkodót hívtak meg, eltértek ettől a szokástól. Így például lengyel Boleszláv Szent István nőtestvérétől született elsőszülött fiát III. Ottó császárról kereszteltette Ottónak s a másodszülöttnek adta a nagyapa – I. Miciszláv [Mieszko] – nevét. A XV. századi Laskai Osvátnak egy elveszett legendaváltozatból merített értesítése szerint István egyik fia is Ottó nevet viselt. Alig lehet kétségünk, hogy István és Gizella is első gyermekükhöz hívták meg keresztapául az 1002-ben már elhalt III. Ottó császárt, a magyar térítést és egyházszervezést teljes rokonszenvvel kísérő előkelő rokont, akinek házasságkötésükben is része volt s a másodszülöttet nevezték el – nyilván a hasonlónevű nagybátya keresztapasága mellett – a keresztény nagyapáról Henricus-Emericusnak. Imre másodszülöttségét bizonyítja Szent István Nagyobb Legendájának az az értesítése is, hogy első királyunk csak gyermekkorban elhunyt fiainak halála után fordult egész szeretetével „immár egyetlen fia”, Imre felé s ekkor „ajánlotta őt – a Legenda szavai szerint Krisztus és Szűz Mária oltalmába, hogy majdan országa felett őrködjék és hogy a nehéz kormány terhének viselésére igazhitű férfiak oktatása által alkalmatosabbá lehessen, azok tanításait vele naponként figyelmesen hallgattatá.” Ekkor íratta – illetőleg a Legenda szerint: írta – számára az uralkodói kötelességekre tanító Erkölcsi Intelmeket. A tények felemlítésének e sorrendjéből s az Intelmeknek a herceg nem harcos és nem férfias, kontemplatív életmódjára, „hadban és munkában”, vagyis az uralkodói kötelességekben való járatlanságára tett célzásából megállapítható, hogy Imre csak az idősebb fiú halála után lett trónörökössé. Mindezt mérlegelve, merészség nélkül állíthatjuk, hogy Szent Istvánnak 996 és 997 fordulóján kötött házasságából származó



Hóman Bálint munkái
http://mek.niif.hu/07100/07139/html/0010/0014-37e.html[2021. 06. 19. 17:33:12]
elsőszülött fia 997-ben vagy 998-ban, a másodszülött Imre pedig az 1000-ik évben született. A legendának az az értesítése, hogy Imrét apja bátyjának halála után kezdte a trónra előkészíttetni, egybevetve azzal a megállapításunkkal, hogy elsőszülött fiú nem csecsemőkorban, hanem gyermekkorban halt meg, megengedi azt a feltevést, hogy a trónra nevelt Ottó herceg nem István uralkodásának első éveiben, hanem serdültebb ifjúkorban, 1013–1015 táján halt meg, amikor Imre már 13–15 éves fiú volt.
A kronológiának a hitelt érdemlő források alapján végrehajtott korrigálásával és Imre másodszülöttségének megállapításával nemcsak az időrendi nehézségeket küszöböltük ki, hanem – úgy vélem – a szűzházasság problémájának kulcsát is megtaláltuk.
A realitások iránt oly nagy érzékkel bíró s családja felvirágoztatására már nagy művének sikere érdekében is igen nagy súlyt vető István királyról alig tehető fel, hogy trónja örökösének módot és alkalmat adott volna egyéniségének és életfelfogásának merőben monasztikus irányú fejlesztésére. Viszont – a királyi anya és testvérei szerzetesi hajlandóságát is figyelembe véve – valószínűnek tetszik, hogy István fiatalabb fiának szűzies hajlamáról örömmel vett tudomást, őt Gellérttel egyenesen a szerzetesi pályára neveltette és csupán bátyjának korai halála után kezdett gondoskodni világi neveléséről. Ez idő óta Imrében családja egyedüli fenntartóját látta s az ő házasságától remélte, hogy trónja, koronája nem kerül pogány rokonai kezére. Imre megértette apja törekvésének indítóokait, ellenszegülésével nem rontotta örömét, nőül vette a számára kiválasztott leányt, de titkon, felesége beleegyezésével hű maradt Istennek korábban tett fogadalmához és nem érintette ifjú hitvesét.
Imrének, gondos királyi nevelésben részesült, felnőtt férfi révén – legpesszimisztikusabb számítás szerint 24, a mi számításunk szerint körülbelül 30 éves volt halálakor – tudnia kellett, hogy magtalansága esetén öröksége pogány rokonai kezére kerül s maga a keresztény gondolat is végső veszedelembe juthat. Ennek megakadályozása végett éppen ideáljai érdekében ésszerű lett volna lemondania a szűzies életről, amint egykor a magyar nép megtérítésében való részvétel célzatával anyja is lemondott a zárda csendje után vágyakozó leányálmairól. Ha Imre mégsem így tett, nagyon komoly okának kellett lennie s aligha csalódunk, ha ezt az okot abban látjuk, hogy trónörökösségének ideje előtt nagybátyja, nagynénje példájára és szülei beleegyezésével teljes elszánással készült a szerzetesi életre s mire trónörökös lett, már teljesen beleélte magát szent hivatásába. Élethivatásának serdültebb korban történt változtatása adhatja csak lélektani magyarázatát, hogy mikor a fiatal magyar egyház jövőjére való tekintettel az uralkodás gondját ugyan vállaira vette s apja utasításai szerint serényen készült a kormányzásra, lelke mélyén mégis szerzetes maradt s gyermekkorában belénevelt és teljesen átérzett életeszményével házassága után sem szakított. A trónt hajlandó volt elfoglalni, nehogy a pogány Vászoly vegye át apja örökét s így Szent István életmunkájának minden eredménye kárba menjen s a keresztény ideál vereséget szenvedjen. Utódról mégsem gondoskodott, mert a térítőszerzetesek tanításaiból merített erős hittel bizakodott, hogy rokonait, Vászoly kis fiait igaz keresztényekké nevelheti s országát majdan jó kezekre bízhatja. Ez a reménye teljesen indokolt volt, hiszen Endre és Béla később keresztény környezetbe kerülve, valóban megtértek s Béla fiai valósággal mintaképeivé lettek a keresztény királynak.
Országa sorsát, a magyar kereszténység jövőjét Imre ilyképpen is biztosíthatónak vélvén, szűzi életének – mire felesége oldalán ártatlanul élő nagybátyja, Szent Henrik példájában is buzdítást talált – többé mi akadályát sem látta. A legnehezebb problémát, fogadalmának a keresztény Magyarország érdekeivel való egyeztetését ilyképpen megoldván, királyi hivatását könnyen összhangba hozhatta korábbi életeszményével. A buzgólkodásra, egyházi tanulmányokra bizonyára kevesebb ideje jutott; apja és új tanítómesterei oldalán készülnie kellett az uralkodásra, tanulnia kellett a kormányzás művészetét, részt kellett vennie a tanácsban, a háború előiskolájának tekintett vadászatokon s ha komolyra fordult a helyzet, a fegyveres harcban is, de ez a komoly és – felfogása szerint Istennek tetsző munka nem érintette szigorú életelveit s életmódján is vajmi keveset kellett változtatnia. A XI. század udvari élete sokkal kevésbé különbözött a kolostori élettől, mint a későbbi századok fényes udvartartását ismerve, gondolhatnók. Szent István a szigorú életű szerzetes-főpapok tanításának szellemében egyszerű udvart tartott, faházban lakott, mértékletesen élt, rendszeresen imádkozott, az ünnepeket valamelyik kolostorban vagy püspöki székhelyen buzgólkodva töltötte s ha szórakozást keresett, azt játszi örömök helyett a harcos vitézek testedző, komoly szórakozásában, a vadászatban találta fel. Gizella királyné legszívesebben veszprémi apácái körében töltötte idejét s a vallásos buzgólkodás mellett templomok díszítésében, egyházi ruhák készítésében, szegények és nyomorultak segélyezésében lelte örömét. A XII. század és későbbi korok pompás lovagi udvarának, fényűző szórakozásainak, lakomázásoknak, dőzsöléseknek nyoma sem volt még István életében s az ifjú herceg



Hóman Bálint munkái
http://mek.niif.hu/07100/07139/html/0010/0014-37e.html[2021. 06. 19. 17:33:12]
szüleinél és a Solt melletti Szentimrepuszta vidékén felütött szállásán ugyanoly egyszerűségben élhetett, mint korábban Szent Gellért és többi szerzetesbarátai társaságában.
Szent Imre szűzies házassága ily megvilágításban már nem áll ellentétben a trónra való gondos készülésének történetileg ismert tényével. Arról azonban, hogy ez a készülés, a Legendában említett „igazhitű mesterek” figyelmes oktatása mily eredményekkel járt, minők voltak az ifjú herceg képességei, mily szerep jutott neki trónörökössége idején a kormányzatban, a politikában és hadseregben, forrásaink vajmi keveset mondanak.
Az egykorú Hildesheimi Évkönyvek írója vadászaton vadkan támadása következtében bekövetkezett halálát feljegyezve, a „ruizok hercegének” – dux Ruizorum – nevezi. Ha megáll a feltevés, hogy a „Ruizorum” alatt a rugiak neve lappang, Imrét az 1030. évi német háború eredményeként újra magyar uralom alá került Lajta-Fischaközi osztrák tartomány, a régi Rugiland egy része hercegének kellene tartanunk, sőt II. Henrik császár halála után örökség jogán felvett igénycímre is gondolhatnánk. E feltevés azonban ingatag alapon áll, mert más német forrás ez időben már nem beszél rugiakról Ausztriában s mert a Ruizi népnév egyszerű másolási hiba is lehet az eredeti Ungri helyett. XVII. századi horvát írók – régi hagyományra hivatkozva – Szlavónia hercegének mondják Imrét, de egykorú forrásokban ez az állítás sem talál megerősítésre, bár valószínűtlennek nem mondható, különösen ha ugyane hagyománynak Imre horvát házasságára vonatkozó értesítését elfogadjuk. A szlavóniai és osztrák hercegségről szóló s egymással akár időbeli egymásután, akár egyidejűség feltevésével könnyen összeegyeztethető adatokból arra következtethetünk, hogy Imre egyik vagy mindkét tartomány élén aktív részt vett a kormányzatban, de az adatok homályossága és kétes hitele – sajnos – megakadályoz e kérdés teljes tisztázásában.
Ugyanily homályban tapogatódzunk Imre feleségének személyét illetőleg. A házasság István reálpolitikájához képest mindenesetre politikai értékű összeköttetés volt, de a Legenda csak annyit jegyzett fel, hogy a fiatal asszony királyi vérből származott. A Margit-legendának XIII. századi hagyományban gyökerező elbeszélésében görög császárleányról esik szó, de ez nem lehet egyéb Boldog Margit kortársainak IV. Béla görög császári házasságából vont önkényes következtetésnél. Hasonló értékkel bír a lengyel szentkereszti kolostor évkönyvének 1260–1270 táján feljegyzett adata, mely szerint Imre 966-ban – születése előtt mintegy harmincöt évvel! – I. Miciszláv [Mieszko] lengyel király leányát vette volna nőül, ugyanazét a Miciszlávét, kinek nőtestvére más XIII. századi lengyel krónikák szerint ugyancsak 966 táján Imre nagyapjához, Géza fejedelemhez ment volna nőül. Karácsonyi [János] megkísérelte ugyan e tudósítás igazolását, a menyasszonyt II. Miciszláv [Mieszko] leányával, I. Béla magyar király feleségének történeti forrásokból teljesen ismeretlen testvérnénjével helyettesítette s a házasság idejét 1028 tájára tette, de zseniális okfejtése semmiképpen sem állja ki a kritikát. A régebbi lengyel krónikák mit sem tudnak Géza fejedelem s még kevésbé Imre herceg lengyel házasságáról. A reájuk vonatkozó s I. Béla királyunk házasságának analógiájára képzett hagyomány a XIII. században keletkezett az akkori lengyelmagyar érintkezések és a lengyel földön is elterjedt Szent István-kultusz hatása alatt. Géza házasságáról először a XIII. század elején írt zavaros lengyel-magyar krónikában esett szó s onnét a század második felében, bizonyára IV. Béla lengyel házasságot kötött két leányának, Jolánnak és Kingának környezete révén került a többi krónikákba és évkönyvekbe. Imre házasságáról pedig éppen csak egy forrás beszél az egymással Szent Imre és felesége példájára szűzházasságban élő Szemérmes Boleszláv és Szent Kinga idejében. Nyilvánvaló, hogy ez a házasság sem egyéb a lengyel fejedelmi széken ülő ájtatos királykisasszony intenzív Szent Imre-kultuszában gyökerező jámbor fikciónál, amihez a későbbi lengyel-magyar házasságok analógiája mellett pusztán a szent herceg feleségének kilétét nem ismerő Legendának ez a hiánya szolgált alapul. Szent István politikai koncepciójába legjobban beillik az említett kései horvát hagyománynak az az értesítése, hogy Imre III. Kresimir horvát király leányát vette volna nőül. Krešimir fia, a horvát [II.] István király 1010 [1009] óta sógorságban volt Szent Istvánnal. Felesége, Orseolo Jocela, testvére volt Ottó dogenak, ki – tudjuk – Szent István testvérét vette nőül s apja lett Péter magyar királynak. A magyar-horvát-velencés szövetség mindenesetre kívánatossá tette a magyar és horvát uralkodóházak szorosabb rokoni összeköttetését. Mindazonáltal forrásunk kétes hitele miatt a horvát házasságot sem tekinthetjük bizonyított ténynek, csupán nagy valószínűséggel bíró feltevésnek.
Történetíróink egynémelyike tudni véli, hogy Imre herceg aktív részt vett az 1030. évi német háborúban. A valószínűség kétségtelenül amellett szól, hogy István szerepet juttatott örökösének e nagyjelentőségű katonai akcióban, de pozitív bizonyítékát ennek sem találjuk forrásainkban.



Hóman Bálint munkái
http://mek.niif.hu/07100/07139/html/0010/0014-37e.html[2021. 06. 19. 17:33:12]
Imre uralkodói kvalitásai, politikai felfogása és katonai tehetsége tekintetében mindössze annyit állapíthatunk meg, hogy apja mily irányban, mily szellemben nevelte és mily kötelességeket szabott eléje. Az Erkölcsi Intelmekben egybefoglalt kormányzati elvek és etikai szabályok azonban nem az ifjú herceg, hanem az államszervező király szellemét és egyéniségét tükrözik vissza. A fiúról legfeljebb csak feltevésként állíthatjuk, hogy a szent dolgokban tanúsított páratlan kötelességtudásával bizonyára híven igyekezett követni apja tanácsait s hogy életben maradása esetén az ő nyomdokain haladó, komoly és lelkiismeretes uralkodó válhatott volna belőle. E feltevésünket bizonyítani – sajnos – nem tudjuk, mert uralkodása korai halála miatt meghiúsulván, kortársainak és a következő nemzedékeknek figyelmét a fiatalon elhalt királyfi életének eszményi tisztasága, a szent hitvallók legnagyobbjaira emlékeztető erényei vonták magukra. Egyéniségének földi vonásai hamarosan szétfoszlottak a távoli idők homályos ködében, de életszentsége, tökéletes lemondása és keresztény alázata megszerezték számára a szentek glóriáját s a keresztény magyarságnak a szenttisztelet szokásos mértékét messze meghaladó, különös tiszteletét. Felmagasztaltatása névnapját, november 5-ét, mindjárt szentté avatása után magyar egyházi ünneppé avatta Szent László törvénye. Később századokon át halála napja, szeptember 2-a is ünnepe volt a magyar egyháznak. Székesfehérvárott és Esztergomban őrzött ereklyéi, a tiszteletére szentelt fehérvári várkápolna, a nagyváradi Imreoltár, a solti széken – nyilván egykori szálláshelyén – épített s a mai Szentimrepusztának nevet adó temploma búcsújáró helyei lettek a vigasztalásra, gyógyulásra vágyó hívőknek. A XII. század második felében kultusza még inkább fellendült, mikor Eufro[s]zina királyné káptalant és több templomot alapított emlékére, III. Béla pedig anyjától örökölt tiszteletének kifejezéseképpen elsőszülött fiát is az ő nevéről kereszteltette. A királyi család fokozódó Imre-kultuszának bizonyára része volt a szentéletű Árpád-ivadékok – Szent Erzsébet, Boldog Margit s a hitvestársukkal szűzházasságban élő Kálmán halicsi király és Kinga lengyel fejedelemasszony – lelki alkatának kialakításában. Az uralkodóház körén túlterjedő, állandó és intenzív Imre-kultusz létezését magánföldesurak által tiszteletére emelt templomok és róluk Szentimrének nevezett községek hosszú sora, középkori egyházi könyvekből ismert sok hymnus, sequentia, officium és szentbeszéd bizonyítja. Szent Imre a magyarság köztudatában, majd a szomszédos Lengyelországban is a földi javakat megvető és a testi vágyakon győzedelmeskedő ártatlanságnak szimbóluma lett. Emléke ily alakban élt a katolikus magyarság köztudatában a legutóbbi századfordulóig, mikor a védelme és pártfogása alá helyezett egyesületek és intézmények működése nyomán tisztelete új erőre kapott s a régi kép színeinek felélénkítésével a tökéletes magyar ifjú szimbólumává avattatott.
Szent Imre életének tisztasága, buzgalma és a magyar kereszténység primiciális áldozatául tekinthető korai halála teljes magyarázatát adják egyházi kultuszának, a katolikus magyarok ezreinek lelkét betöltő vallásos tiszteletnek, de nem fejtik meg az egész nemzet, a magyar ifjúság Imre-kultuszának problémáját. A források szűkszavú adataiból szinte csak körvonalaiban kibontakozó, halovány történeti alak nem ad felvilágosítást, miképpen került Imre herceg a példaadó magyar ifjú szimbolikus trónjára, miért kell éppen őt állítani követendő példaképül a magyar jövő ifjúsága elé? Hiszen ha csupán az életszentséget és – a szent hercegnél inkább csak feltételezett fejedelmi erényeket nézzük, nála sokkal inkább követésre méltó eszményül kínálkozik a keresztény eszméket és erkölcsöket a magyar erővel és alkotókészséggel tökéletes harmóniában egyesítő László herceg, az ifjúkor sok szép ígéretét később hatalmas sikerekkel és alkotásokkal valóra váltó Szent László király ifjonti alakja. Ha Imrét pusztán mint individuumot néznők, csupán a forrásokból megismert egyéniségére, erényeire volnánk tekintettel, felesleges volna a magyar géniusz, az ifjan és öregen egyaránt tökéletes magyar vitéz, a magyar harckészség, alkotóerő és fenntartó bölcsesség szimbólumaként tisztelt nemzeti hősünkkel, Szent László királlyal egy vonalba helyeznünk s a magyar ifjúság elé második eszményül állítanunk. De Szent Imre, a magyar történelem Szent Imréje nemcsak mint individuum, nemcsak mint az ifjan és tragikusan végződő életsors megtestesítője, hanem egy egész nemzedék, egy útjelölő történeti irány és egy nagy etikai elv megszemélyesítőjeként érdemelte ki ifjúságunk különös tiszteletét.
Szent Imre megszemélyesítője a harmadik nemzedéknek, melynek – Géza nemzedékének fél kereszténysége és belátásos valláspolitikája, István kortársainak már benső vallásos meggyőződésben gyökerező, de mégis inkább politikai értékű megtérése s a világi erőhatalom segítőeszközeivel végrehajtott térítő- és szervező munkája után már vérévé vált az egykorú reformok tisztítótüzében újra megacélosodott, politikamentes keresztény gondolat. Megszemélyesítője az ifjú magyarok nemzedékének, mely korának uralkodó eszméit, törekvéseit megértve és életeszményét átérezve, tudatosan és elszánt akarattal tört azok teljes megvalósítására.
Megszemélyesítője a nemzedéke eszményeiben és saját életformájában is diadalra jutott történeti iránynak, mely a



Hóman Bálint munkái
http://mek.niif.hu/07100/07139/html/0010/0014-37e.html[2021. 06. 19. 17:33:12]
keresztény egyház és a nyugati kultúrközösség hatalmas organizmusaiba való szerves beilleszkedést jelölte ki a keletről Európa szívébe szakadt magyar nemzet egyedül járható útjául.
Megszemélyesítője az emberi életteljesítmény értékmérőjét a megalkuvást nem ismerő kötelességtudásban, a tisztult erkölcsi felfogásban, az élethivatás teljes betöltésére és a választott életideál minél tökéletesebb megvalósítására irányuló törekvésben felismerő etikai elvnek.
Ebben a szimbolikus alakjában áll Szent Imre a példaadó magyar ifjú eszményeként a keresztény magyar egyetemes ideáljául tekinthető Szent László mellett, ez alakban lesz példaképévé a nemzet ifjúságának s példájának követése nem az ő szerzetesi életmódjának lélektelen utánzásában, a mi korunk törekvéseivel összhangba nehezen hozható középkori életeszmény feltámasztásában, hanem a keresztény etikán alapuló korszerű magyar életideál kialakításában, az önmegtagadásig menő kötelességteljesítésben, az élethivatás lelkiismeretes betöltésében fog kifejezésre jutni.
[1] (Első kiadása: Magyar Szemle IX. (1930) 201–209. – Németül: Sankt Emmerich. Reichspost, 1930.)
« A Szent Benedek-rend szerepe a magyar nemzet megtérésében (1928)
KEZDŐLAP
MAGYAR KÖZÉPKOR
A magyar pénzverés Szent István korában (1916) »



Hóman Bálint munkái
http://mek.niif.hu/07100/07139/html/0010/0015-37f.html[2021. 06. 19. 17:33:24]
« Szent Imre (1930) KEZDŐLAP MAGYAR KÖZÉPKOR
1. A magyarok terménypénze és a „pensa auri” »
A magyar pénzverés Szent István korában (1916)[1]
A kezdetleges gazdasági fokon élő népek szükségleteit saját termelésük elégíti ki. Mindenki élvezi munkája – vagy harcos népeknél ezzel egyértelműnek tekinthető vitézsége – gyümölcsét. Amennyiben valaki mégis nélkülözne bizonyos szükségleti cikket – ruhadarabot, élelmet stb. –, azt csere útján a saját termelésének fölöslegéből másnak átadott cikk által vásárolja meg. A cserekereskedés lényege abban van, hogy mindkét cserélő fél oly tárgyat ad át a másiknak, amely annak gazdaságában (háztartásában) bizonyos hiányzó szükségletet pótol, viszont az ő gazdaságában mint termelési fölösleg szerepel.
A csere útján lebonyolított forgalom rendkívül nehézkes, mert szükséges hozzá, hogy mindkét fél ugyanabban az időpontban éppen azt nélkülözze, ami a másiknak fölösleges. E nehézkesség következménye, hogy mihelyt valamely nép a legkezdetlegesebb állapotból kiemelkedik s az életfenntartási szükségletek mellett bizonyos – bár korlátolt – fényűzési szükségletei is támadnak, a csere helyét más – a forgalom könnyebb lebonyolítását célzó intézmény foglalja el.
A tulajdonképpeni cserekereskedés helyébe igen korán lép az ú.n. terménypénzzel közvetített kereskedés. A forgalom könnyebb lebonyolítása végett bizonyos – mindenki által megfelelő értékűnek tekintett és rendszerint az illető nép termelésének egyik főcikkét képező – termények, állatok vagy tárgyak állandó értékűeknek tekintetnek. Ezek mint értékegységek más termények és tárgyak értékének meghatározására szolgáló fizetési eszközzé, pénzzé válnak.
Kezdetleges népeknél tudunk állatpénzről (többnyire szarvasmarha, juh), vászonpénzről, bőr- vagy prémpénzről. Görögországban és Rómában a szarvasmarha és a juh, a XI. századi magyaroknál a tinó (iuvencus), Szlavóniában s másutt is a szláv népeknél a nyersbőrök (martures) darabja, az északi germánoknál bizonyos hosszúságú vászondarabok, más germán törzseknél a tehén rendes fizetési eszközül használtattak. A terménypénzek közt különálló helyet foglal el a veretlen érc mint fizetési eszköz. A rezet, ezüstöt, aranyat termelő népek szívesen használják e fémeket fizetési eszközül. Mint a legfontosabb fényűzési és ipari cikkek anyagai, kétségkívül nagyon alkalmasak is voltak e célra, mert értéküket nem kellett nagyobb ingadozástól félteni.
Fejlettebb gazdasági viszonyok közt lép fel az ércpénz. Valamely meghatározott fémből állandó – legalább is törvényesen állandó – súlyú darabok készíttetnek a forgalom lebonyolítására szánt állandó fizetési eszközül. A szomszédos népekkel való békés vagy háborús érintkezés természetszerűleg vonja a kereskedelmi forgalmat maga után. Ez viszont a másik nép fizetési eszközeinek megismerését. Innét van, hogy a magasabb kulturájú népekkel szomszédságba kerülő népeknél az ércpénz fogalma jóval előbb válik ismertté, forgalma jóval előbb indult meg, mintsem a belföldi pénzverés megkezdődnék.
Természetes, hogy amikor valamely nép eléri a gazdasági fejlődés oly fokát, amelyen a pénzverés szükségletté válik, valamelyik szomszédos népnek nála is elterjedt és forgalomban levő pénzét s az e pénzt kibocsátó állam súly- és pénzrendszerét veszi át.{1}
[1] (Első kiadása: Századok, L. évf. 1916. 116–127. és 267–285. l.)
« Szent Imre (1930) KEZDŐLAP MAGYAR KÖZÉPKOR
1. A magyarok terménypénze és a „pensa auri” »



Hóman Bálint munkái
http://mek.niif.hu/07100/07139/html/0010/0015/0001-380.html[2021. 06. 19. 17:33:35]
« A magyar pénzverés Szent István korában (1916)
KEZDŐLAP
MAGYAR KÖZÉPKOR A magyar pénzverés Szent István korában (1916)
2. Az ezüstpénz »
1. A magyarok terménypénze és a „pensa auri”{2}
A lebediai [Levédia] és etelközi őshazákban élő magyarok élénk kereskedelmi összeköttetésben álltak KeletEurópa és Kis-Ázsia fejlett kultúrájú kereskedőnépeivel. Történetünk első írott forrásai, az arab Ibn Rosteh [Rusta(h)] és a perzsa Gardezi [Gardezi ] megemlékeznek az ősmagyarok kereskedéséről is. Az arabokkal és bizánciakkal („rumi”-akkal) kereskedtek. Főárucikkük – a szomszédos ghuzok [úzok/oguzok], szlávok és oroszok soraiból hadjárataik során elhurcolt – rabszolga volt, továbbá mindenféle állatbőr, prém s más efféle. A bizánciakkal Karkh város mellett valóságos vásárokat tartottak. Rabszolgáikért cserében aranyszövetet, gyapjútakarókat és más bizánci árukat vásároltak.{3}
Gardezi a magyarok házassági szokásait írván le, említi, hogy a magyaroknál „a vagyon marhákban áll”. „A lány apja megmutatja, mije van menyétbőrökben, nyusztprémben, evetbőrökben, cobolyprémekben, rókabőrben,
kamukaselyemszövetben... megmutatja 10 prémes ruha értékben.”{4} Kitűnik ebből, hogy a magyarok – mint északnyugati szomszédaik, a szlávok (későbbi kisoroszok) – állandó értékkel bírónak tekintették a prémes ruhát, prémet, állatbőrt. Ezek voltak első pénzeik. Azonban az ércpénz sem volt a IX–X. századi magyarok előtt ismeretlen. Annak fogalma náluk is – mint más népeknél – megelőzte a belföldi pénzverést.
Gardezi szerint a vőlegény adta „nászajándék marhából, pénzből és bútorokból áll”. Minő pénz volt ez, az iránt kétségünk alig lehet. A magyaroknál e korban csak bizánci és arabperzsa pénzek lehettek forgalomban. Bizonyítják ezt az említett kereskedelmi összeköttetések, a X–XI. századból származó, bizánci aranyakat és szamanida [számánida] dirhemeket tartalmazó magyarországi sírleletek{5} és az arab pénzeknek általános elterjedtsége a mai Dél-Oroszország népeinél.{6}
XI. századi törvényeinkben egy – az egykorú nyugati népekétől teljesen elütő – magyar vérdíj (Wergeld) és büntetésdíj-rendszer áll előttünk. A magyar vérdíj-rendszer az ötös számrendszeren alapszik. Alapszámai: 5, 10 és 100.{8} Pénzegysége a tinó (iuvencus) és az ezzel azonos értékben számított „pensa auri”.{9}
A 6, 12, 55 és 110 pensás vagy tinós díjakban az 5, 10, 50 és 100 fölé eső 1, 2, 5 és 10 pensa vagy tinó a bírák és közbenjárók 10–20 %-os illetéke s így nem tartozik a tulajdonképpeni díjösszeghez. A bírói tized a későbbi magyar perjogban is nevezetes szerepet játszott. A bírót minden előtte kifizetett vagy általa megítélt összeg után annak tizede vagy kilencede illette meg.{10}
A vérdíjaknak és büntetéseknek összegét Szent István törvényei – egy-két pensa auri-ban kifejezett összeget nem számítva – mindig tinókban (iuvencus) fejezik ki. A „tinó” tehát a magyaroknál állandó értékmérő eszköz, valódi pénz, állatpénz volt, amelyet törvényeink a „pensa auri”-nak nevezett pénzegységgel azonosítanak.
A pensa auri jelentése körül a szakirodalomban sok vita folyt és három különböző feltevés merült fel. Némelyek bizonyos súlymértéket, a font vagy márka meghatározott részét sejtik benne.{11} Mások a bajor solidus longus-szal azonosítva, 30 dénáros számítási pénzt keresnek a pensa auri-ban.{12} Végül Rupp, Finály és Kováts Ferenc valóságos aranypénznek tartják s a XI. században nálunk forgalomban volt bizánci arannyal azonosítják.{13}
Az első feltevéssel szükségtelen bővebben foglalkoznunk mert pensa vagy pensa auri nevű súlymértéket hazai forrásaink egyáltalában nem ismernek.
A pensa auri számítási pénz voltára az egyedüli érv az a tagadhatatlan tény, hogy pensa alatt hazánkban a XIII. században valóban egy számítási pénzt, még pedig 40 dénár összegét jelentő pénzt értettek. Ebből azonban éppen nem lehet következtetést vonni arra, hogy a XI. század elejei pensa auri is számítási pénz lett volna. Ellenkezőleg, mivel a számítási pénzek eredetükben mindig és mindenütt valódi pénzdarabokra vagy súlyokra vezethetők vissza,



Hóman Bálint munkái
http://mek.niif.hu/07100/07139/html/0010/0015/0001-380.html[2021. 06. 19. 17:33:35]
ez alapon is fel kell tennünk, hogy a pensa is eredetileg vert pénzt vagy súlyt jelentett. Még inkább ellene mond e feltevésnek az a körülmény, hogy a pensa – e feltevés vitatói szerint – Szent István korában 30 dénáros – a bajor solidus longus-szal azonos – számítási pénz lett volna, holott később mindig 40 dénár értéket képviselt. Az előfordult, hogy valamely pénzdarabot különböző korban és helyen különböző számú kisebb pénzdarabbal azonos értékűnek számítottak, de arra, hogy egy pénzdarabból lett számítási pénz, számítási pénzzé alakulása után más
összegű pénzdarabot jelentett volna, mint keletkezése korában, egyáltalában nincs, de nem is lehet példa.{14} Ha tehát a pensa Szent István korában 30 dénárt jelentő számítási pénz lett volna, akkor azt később – értékarány változás vagy kisebb pénzek verése miatt – számíthatták 40 dénár értékben.{15}
A „pensa” a pendo igéből alkotott latin penso, -are a.m. 1. mérlegel, megmér, megfontol, megítél; 2. megfizet, megvált, megvásárol igéből{16} származik. Értelme „megmért”. A középkori nyugati forrásokban egyrészt súly,
másrészt meghatározott súlymérték értelmében is előfordul,{17} de – mint említettük – a hazai források ezt az értelmezést nem igen ismerik. A XI. századi magyarok pensa auri-jának jelentése: megmért arany, az aranynak bizonyos megmért mennyisége, állandó súlyú aranydarab, tehát aranypénz.{18}
A pensá-val teljesen analóg eredetűek és jelentésűek (a penso, -are spanyol származékából) a mérni, mérlegelni jelentésű „pesar” igéből származó „peseta” és „peso”.{19} Eredeti értelmük megmért, súly; mai értelmük szerint egy-egy meghatározott pénzdarabot jelnetenek.{20}
Ez az analógia is igazolja a pensa auri-nak tulajdonított aranypénz jelentés helyességét, de bizonyítékkal szolgál erre nézve maga a magyar vérdíjrendszer is.
A magyar vérdíjrendszer teljesen független a 4-es számrendszeren alapuló germán vérdíjrendszertől,{21} tehát azt a germánoktól nem kölcsönözhették. Mindenesetre ősi hazájukból hozták magukkal e rendszert s mégsem tekinthető önálló magyar vérdíjrendszernek.
A meggyilkolt szabad emberért járó vérdíj 110 tinó, illetve „pensa auri” volt. Ez összegből 10 tinó a közbenjárókat és bírákat illette meg s így a tulajdonképpeni vérdíj 100 tinó, azaz „pensa auri” volt, amiből 50 a megölt rokonainak, 50 a királyi kincstárnak jutott.{22}
Az igavonó marha, mint fizetési eszköz ismeretes volt a legtöbb kezdetleges népnél s a vérdíjak is kezdetben mindenütt marhaértékben állapíttattak meg. Nevezetes már most, hogy a vérdíj a keleti népeknél rendesen 100 igavonó állatban volt megállapítva. Éppen mint a magyaroknál a XI. században. A hindu vérdíj 100 tehén, az arab
100 teve, a görög – Homeros szerint – 100 ökör,{23} a magyar 100 tinó volt. Ez a találkozás nem lehet véletlen, hanem azt bizonyítja, hogy vérdíjrendszerünk az ötös számrendszerrel egyetemben a magyaroknak ősi, keletről hozott hagyományain alapszik. Vajon eredeti-e avagy arab-perzsa, vagy más hatások alatt alakult-e ki, a jövő kutatások vannak hivatva kideríteni.{24}
Az ércpénz használatának kezdetével a marhapénzegység értékben rendszerint a forgalmi aranypénzegységgel azonosíttatott. Az összehasonlító történettudomány eredményei szerint a marha és az aranypénz egyenlősítése is régi, keleti hagyományokra vezethető vissza. Assyriában, Babylonban, Perzsiában, Görögországban épp úgy, mint a kelta íreknél az ökör igen korán és általánosan egyértékűnek tekintetik az illető ország aranypénzével, a statérrel.{25} A germán „Lex”-ekben az ökör 2, a tinó (16 hónapos és 1 éves ökör) 1 aranysolidus értéket képvisel.{26}
Összevetve a pensa auri jelentését (megmért arany, tehát határozott súlyú aranydarab, aranypénz) – avval a körülménnyel, hogy a marhapénz egysége más – és közte a magyar vérdíjrendszerrel rokon vérdíjrendszerrel bíró – népeknél is a forgalmi aranypénzzel azonosíttatott, igen nagy valószínűséggel bír az a feltevés, hogy a magyar „pensa auri” a hazánkban forgalomban volt aranypénzzel azonos. E feltevés bizonyossággá válik, ha a rendelkezésünkre álló forrásokból bebizonyítható, hogy a X–XI. században a magyaroknál aranypénzek voltak forgalomban és hogy e pénzek pensa néven neveztettek.
A X–XI. században, amikor őseink már az arab kereskedelem érdekkörétől távoleső, mai hazánkban laktak, csakis bizánci aranysolidusok lehettek náluk forgalomban. Ezek két oldalról kerülhettek hozzájuk. Részben közvetlenül a



Hóman Bálint munkái
http://mek.niif.hu/07100/07139/html/0010/0015/0001-380.html[2021. 06. 19. 17:33:35]
szomszédos Kelet-római császárság területéről s a Balkán más népeitől, részben közvetve Bajor- és Olaszországból [Itáliából], ahol még a IX–X. században is forgalmi pénz volt – 30 Karoling dénár értékben – a bizánci solidus.
A X–XI. századból származó magyarországi sír- és éremleletekben előforduló bizánci aranyak{27} bizonyítják, hogy ezek forgalma meglehetősen kiterjedt volt a magyarok közt.
Írott forrásainkból viszont kitűnik, hogy a „pensa” szó a XI. században a bizánci arany jelzésére volt használatos.
Szent László törvényeiben egy helyen az állandóan használatos pensát a „byzancius” szó helyettesíti.{28}
A Bécsi Képes Krónika, amelynek 1046–1152-ig terjedő része XII. századi jól értesült író műve,{29} a 40 dénáros számítási pénzt – melyet más forrásaink mindig pensának neveznek – „aurum”-nak mondja s eredetét akképp magyarázza, hogy I. Béla olyan dénárokat veretett, amelyekből 40 darabot számítottak egy bizáncira. „Ezért nevezik ma is 40 dénár összegét „aranynak” (aurum), nem mintha aranyból volnának, hanem mert abban az
időben ennyi dénár ért egy bizáncit.”{30} A XII. századi krónikás szavaiból nemcsak az tűnik ki, hogy „pensa”, „aurum” és „byzancius” szinonim fogalmak voltak, hanem az is, hogy a krónikaíró korában igen jól tudták, hogy a 40 dénáros számítási pénz eredetében a 40 ezüst dénár értékű bizánci arannyal volt azonos.
Szent Istvánnak I. 32. törvénycikke is bizonyítja a „pensa auri” és „bizánci solidus” azonosságát. E törvénycikk egyébként is igen nevezetes, mert egyetlen történelmi emlékünk a XI–XII. századból, amely a frank-német (12
dénáros) számítási solidust említi.{31} A törvénycikk a gyújtogatás büntetésdíját „40 solidust érő 16 tinó”-ban állapítja meg. A 16 tinós díj egyáltalában nem illeszthető be az ötös számrendszeren alapuló magyar vérdíjrendszerbe. A tinók értékének solidus-ban, egy nálunk ismeretlen pénznemben történt meghatározása és a 16-os szám idegen eredetre utalnak. És valóban, Závodszky Levente XI. századi törvényeinkről írt forrástanulmányában már kimutatta, hogy ez a törvénycikk csaknem szó szerint megvan a „Lex Alamannorum” és „Baiuwariorum”-ban, a régi alemann és bajor törvénykönyvben.{1}
Szent István. I. 32. t-c.: „De incendiis mansionum. Si quis per inimicias alterius edificia igne cremaverit, descrevimus, ut et edificia restituat et quidquid suppellectilis arsum fuerit, et insuper XVI. iuvencos, qui valent XL. solidos.”
Lex Baiuwariorum. X.c.1: „De incendio domorum et eorum compositione. Si quis per aliquam invidiam vel odium in nocte ignem imposuerit et incenderit liberi vel servi domum: imprimis secundum qualitatem persone omnia edificia componat atque restituat, et quidqui ibi arserit, restituat unaquaque... Tunc domui culmen cum 40 solidis componat.”{33}
Szent István I. 32. törvénycikkének forrása kétségtelenül a Lex Baiuwariorum vagy a Lex Alamannorum volt. A törvények szerkesztője, talán István király egyik bajor udvari papja, a bajor és alemann törvényből átvett cikkekben a germán rendszernek megfelelő díjakat rendszerint a magyar vérdíjrendszernek megfelelő díjjal pótolta, mellőzve minden átszámítást. Így Szent István I. 25. és 27. törvénycikkeiben az alemann, illetve bajor
törvény 40 solidusa helyett 10 tinóban van a büntetésdíj megállapítva.{34} Az I. 32. törvénycikkben – úgy látszik nem tudott szabadulni a forrásul használt törvénykönyv hatásáról. Megtartotta az eredeti tételt, de meghatározta azt a Magyarországon szokásos tinó értékben is.
Bajorországban:{35}
1 (bizánci arany) solidus = 2.5 (ezüst) solidus, tehát:
16 bizánci arany = 40 (ezüst) solidus.
Törvényeink szerint:



Hóman Bálint munkái
http://mek.niif.hu/07100/07139/html/0010/0015/0001-380.html[2021. 06. 19. 17:33:35]
1 pensa auri = 1 tinó, az I. 32. törvénycikkben:
16 tinó = 40 solidus, amiből következik, hogy
1 pensa auri = 1 bizánci aranysolidus.
Az összes forrásadatok együttes mérlegelésével megállapítható, hogy Szent István „pensa auri”-ja sem súlymérték, sem számítási pénz nem volt. A X–XI. században hazánkban forgalmi pénzül használt „bizánci aranysolidus”-nak – a XI. századi magyarországi latinságban – „pensa auri” (= megmért aranydarab, aranypénz) a neve.
***
A IX–XI. századi magyarok már túl voltak a cserekereskedés kezdetleges korszakán. A forgalmat pénzzel bonyolították le. Pénzük a gazdasági élet fejlettségéhez mérten terménypénz volt. Állatbőrök, prémes ruha és a tinó képviseltek állandó értéket, ezek voltak első pénzeik. Keletről hozott vérdíjrendszerük pénzegysége a tinó volt.
A terménypénzek mellett már a Fekete-tenger partján levő őshazáikban megismerkedtek a szomszédos népek arabok, perzsák és bizánciak – ércpénzével. A keleti dirhem, a bizánci arany új hazájukba is elkísérte őket s itt – a
kalandozások korában – megismerték és használták a nyugati, különösen lombardiai ezüstpénzeket is.{36} A XI. század elején, amikor Szent István király írásba foglaltatta a vérdíj- és büntetés díj rendszert, a bizánci arany „pensa auri” néven, mint a tinóval egyértékű pénzegység volt forgalomban.
A tinó, a magyarok terménypénze, a nagyobb fizetéseknél a XI. század folyamán végig megtartotta pénzjellegét. Szent László korában a büntetésdíjak már mindig pensá-ban fejeztetnek ki, az egyik törvénycikkben mégis szükségesnek vélték megemlíteni, hogy a büntetés „10 tinó, mely 10 pensát ér”.{37}
A veretlen ércnek fizetési eszközül való használatára nézve XI. századi forrásainkból semmiféle következtetés sem vonható{38} s valószínű, hogy az a XII. század közepe előtt nem is volt – mint fizetési eszköz – használatban.
« A magyar pénzverés Szent István korában (1916)
KEZDŐLAP
MAGYAR KÖZÉPKOR A magyar pénzverés Szent István korában (1916)
2. Az ezüstpénz »



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
« 1. A magyarok terménypénze és a „pensa auri” KEZDŐLAP MAGYAR KÖZÉPKOR A magyar pénzverés Szent István korában (1916)
Jegyzetek »
2. Az ezüstpénz
A X. és XI. század fordulóján végbement nagy vallási és politikai átalakulás a magyar népet a nyugati keresztény népek nagy közösségének részesévé tette. A kereszténység felvételével és a királyság megállapításával kapcsolatban – külföldi hatás alatt – élénkebb gazdasági fejlődés indult meg. A gazdasági fejlődés főképp a nomád, pásztor életmódról a letelepedett, földmíves életmódra és a nemzetségi birtoklásról az egyéni vagyon rendszerére való áttérés kezdetében nyilvánult meg. Szent István törvényeiben igen nagy jelentőséggel bírnak a vagyonjog és gazdasági viszonyok rendezésére irányuló törekvések.
A változott gazdasági viszonyok, a nyugati államokkal mind sűrűbbé váló érintkezés és az idegen telepesek első rajának megérkezése nyomán fellendült forgalom szükségessé tette nagyobb mennyiségű, könnyen kezelhető pénznek forgalomba hozatalát.
A vezérek korában használatos külföldi arany- és ezüstpénz nem volt elegendő a forgalom lebonyolítására. A magyarok tinópénze pedig, értékének nagysága és nehézkessége miatt, a mindennapi kis forgalom lebonyolítására sohasem volt alkalmas.
A gazdasági viszonyok új alakulásában tehát már ott rejlett az önálló magyar pénzverés szüksége. Megvalósítása azonban nem a gazdasági viszonyok változásának, hanem a nyugati értelemben vett keresztény királyság megalapításának volt közvetlen következménye. A középkori nyugati felfogás szerint a felségjogok egyik legfontosabbika volt a pénzverés joga. Önálló pénzverés nélkül a XI. századi Európa nem tudott szuverén keresztény uralkodót elképzelni. Amikor tehát István királyi címet vett fel és népével együtt kereszténnyé lett, pénzt is kellett veretnie.{39}
A kezdetlegesebb kulturális és gazdasági színvonalon álló népek mindig velük kereskedelmi érintkezésben álló magasabb kultúrájú népek vagy államok pénzrendszerét vették saját pénzverésükhöz mintaképül. A dolog természetéből folyik, hogy e téren az idegen hatás jobban érvényesül, mint bárhol másutt. A magyar pénzrendszer alapításakor – már a külforgalom könnyebb lebonyolítására szempontjából is – csatlakozni kellett az akkori, fejlett, külföldi pénzrendszerek valamelyikéhez.
Két út állt Szent István előtt. Egyházi és világi politikája, családi összeköttetései és az ország kulturális színvonala magyarázzák meg, hogy pénzrendszere megalkotásánál miért vette mintául a frank-bajor pénzrendszert és nem a sokkal fejlettebb bizáncit.
A történetírás legkényesebb feladatai közé tartozik a XI. századi és különösen a Szent István-korabeli magyar intézmények ismertetése. Az írott források csekély száma a legellentétesebb nézetek és legkülönbözőbb elméletek vitatására és felállítására adott alkalmat. Bár nem oszthatjuk azt feltevést, mintha a XI. századi intézmények részletes vizsgálata – az ismert források mellett – meddő törekvés volna, el kell ismernünk, hogy a történetíró csakis a legóvatosabb kritika alkalmazásával foghat e munkához és eredményei még ez esetben is gyakran problematikusak maradnak. A források hiányos voltában rejlő nehézségeket Szent István pénzrendszerének vizsgálatnál is érezzük, de – bár írott forrásaink alig adnak felvilágosítást – sokkal kisebb mértékben, mint más intézményeknél. A pénztörténet forrásai közt első helyen a pénzleletek állnak és Szent István pénzei oly nagy számban maradtak reánk, hogy azok alapján teljesen kielégítő képet rajzolhatunk pénzveréséről.
***
Szent István pénzeinek (CNH. I. 1–4.){40} éremrajza szorosan csatlakozik a X–XI. századi német pénzek egyik csoportjának éremrajzához. Az elő- és hátlap rajza azonos. A körirattól gyöngysorral – a hátlapon kettős vonalkörrel – elválasztott belső kört egyenkarú kereszt metszi, amelynek felső szára a körirat elejét és végét



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
elválasztó kis keresztben végződik. A belső kör és kereszt alkotta négy mezőben négy háromszög vagy ék van, amelyek egyes példányokon levélalakká idomulnak. Az előlap körirata: Stephanus rex, a hátlapé (néha jobbról balra haladó írással): Regia Civitas. A betűk típusa eltér az egykorú nyugati pénzek szép kapitális betű típusától. Primitívebbek azoknál s egyes betűk, az ógörög és ólatin epigrafikus emlékek betűire emlékeztetnek. A hátirat G (G ) és A ( D) betűjének sajátságos formája a nyugaton e korban ismeretlen volt. Lehet, hogy az epigrafikus írásmódra vezethetők vissza, de – az újabb kutatások eredményeit figyelembe véve – nem lehetetlen, hogy bennük az ómagyar rovásírás emlékeivel állunk szemben.{41}
Németországban a Karolingok óta általánosan ismert éremrajz volt a belső kört négy mezőre osztó kereszt, melynek sarkaiban változó jegyek – karika, kereszt, félhold, gyűrű, háromszög vagy ék stb. – láthatók. Ez az éremrajz szerepel a bajor hercegek 907 és 1014 közt vert regensburgi dénárainak előlapján is, amelyek olasz mintára verettek.
A kereszt karjai által alkotott négy mezőben előforduló jegyek közül a háromszög vagy ék jellemző bajor pénzjegy volt. Először Szent István apósának, II. Henrik hercegnek 985 és 995 közt vert pénzein tűnik fel.
A legtöbb pénzen más jegyek társaságában fordul elő. A keresztnek csak egy vagy két sarkában van háromszög, a többiben kör, gyűrű vagy más jegy.{42} Négy háromszöget a kereszt négy sarkában csak II. Konrád császárnak (1024–39) egy – e tekintetben Dannenbergtől is unicum-nak jelzett – freisingeni pénzén{43} és II. Henrik bajor hercegnek, Szent István apósának, 985 és 995 közt vert regensburgi obulusain, vagyis féldénárosain találtam.{44}
Nem lehet semmi kétségünk az iránt, hogy Szent István pénzeinek mintájául apósának, II. Henriknek obulusai szolgáltak, amelyeknek előlapján ott látjuk az István pénzeit – és közel 150 éven át általában a magyar pénzek hátlapját – jellemző négy háromszöget a kereszt karjaiban.
Szent István pénzeinek azonban nemcsak éremrajza, hanem hátlapi körirata is a regensburgi pénzzel való rokonságát mutatja. Már Schoenvisner észrevette, hogy a Regia Civitas felirat utánzata a regensburgi dénárok
„Regina Civitas” feliratának.{45} Regina Civitas volt Regensburgnak olaszos latin neve, mely 907-től 1009-ig folytonosan szerepel a bajor pénzeken, amikor azután a németországi latinságban használatos Ratisbona váltotta fel.{46} Szent István pénzein a Regia Civitas a.m. királyi város. Vajon Esztergom avagy Fehérvár értendő-e alatta, ma már nem állapítható meg,{47} csak az bizonyos, hogy a regensburgi „Regina Civitas” utánzata.
Szent István pénzeinek éremrajza és körirata világos bizonyítékot szolgáltatnak arra, hogy készítésüknél mintául
az itáliai Karoling-dénárokkal rokon – regensburgi bajor pénzek használtattak.{48} A regensburgi pénzek mintájára nemcsak Szent István, hanem más egykorú uralkodók is verettek pénz. Regensburgi mintára készültek a cseh hercegek pénzei a X–XI. században,{49} a freisingeni püspök és salzburgi érsek pedig egyenesen „regensburgi pénz” verésére kaptak jogot III. Ottó császártól.{50}
II. Henrik bajor hercegnek 985 és 995 közt vert – a kereszt sarkaiban négy háromszöget ábrázoló – obulusaiban sikerült felismernünk Szent István pénzeinek közvetlen regensburgi előképét is, amiből két következtetés vonható. Az egyik az, hogy Szent István első pénzeit talán már a X. században (997 és 1000 közt), de – mivel ennek a „Rex” cím használata ellentmond – mindenesetre uralkodása első éveiben verette. Ha később tette volna, úgy bizonyára sógora és nem 995-ben meghalt apja pénzeit vette volna mintául. A másik az, hogy nem dénárt, hanem
féldénárt (obulust) vett mintául és pénzeire az obulusokat jellemző{51} négy háromszöget verette, tehát az ő pénzei sem dénárok, hanem obulusok voltak. Ez utóbbi következtetés bizonyítására a pénzek metrológiai adatait is vizsgálat tárgyává kell tennünk.{52}
II. Henrik 985–995 közt vert regensburgi pénzei Szt. István pénzei Forrás Súly (gramm)
Megfelelő féldénársúly
Súly (gramm) 0.962 0.96



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
0.90 0.89 0.885 G. 1 1.75 (0.875) D. 1069g 1.75 (0.875) 1.74 (0.87) 0.87 1.74 (0.87) G. 2 1.72 (0.86) 0.86 D. 1069 1.72 (0.86) 0.852 1.7 (0.85) D. 1069e 1.7 (0.85) 0.85 D. 1069g 1.7 (0.85) 1.7 (0.85) D. 1070 (obulus) 0.85 G. 3 1.68 (0.84) G. 4 1.68 (0.84) D. 1069g 1.68 (0.84) 1.68 (0.84)
0.83 D. 1069c 1.65 (0.825) D. 1069g 1.65 (0.825) 0.82 0.82 1.63 (0.815) 0.817 D. 1069c 1.62 (0.81) 0.81 0.81 1.61 (0.805) D. 1069g 1.60 (0.80) D. 1069f 1.59 (0.795) 0.795 0.79 0.79 0.789 G. 5 1.57 (0.785) D. 1069d 1.57 (0.785) D. 1069f 1.56 (0.78) 1.55 (0.775) D. 1069g 1.55 (0.775) 0.77 0.77 0.769 0.765 D. 1069g 1.52 (0.76) 1.46 (0.73) G. 6 1.46 (0.73) G. 7 1.46 (0.73) 0.71 D. 1069g 1.42 (0.71) 0.70 D. 1069e 1.4 (0.70) 0.70 G. 11 (obulus) 0.70 G. 8 1.39 (0.695) G. 9 1.39 (0.695) D. 1069h 1.37 (0.685) 0.69



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
0.68 D. 1069c 1.34 (0.67) 0.67 G. 12 (obulus) 0.66 0.66 0.652 0.652 D. 1070b (obulus) 0.65 G. 13 (obulus) 0.64 0.64 0.63 0.628 D. 1070c (obulus) 0.62 G. 10 1.17 (0.585) 0.556 D. 1075 (obulus) 0.55
Szent István pénzeinek legsúlyosabbika (0.962 gr) is jóval alatta marad II. Henrik legkönnyebb (1.17 gr-os) dénárjának. Az egyes súlyok pontosan fedik Henrik herceg regensburgi obulusainak, illetve a dénároknak megfelelő féldénároknak súlyát. Szent István pénzeinek súlya 0.962 és 0.556 gr közt ingadozik, ami kétszeresen véve 1.924, 1.112 gr-os dénársúlynak felelne meg. Párhuzamba állítva a jó Karoling-kori dénárok és II. Henrik bajor herceg dénárainak súlyadataival:
URALKODÓ Maximális Minimális súly grammban Nagy Károly 1.80 1.23 Jámbor Lajos 1.92 1.05 Kopasz Károly 2.03 1.02 „Karolus” dénár{53} 1.87 1.23
II. Henrik bajor herceg (985–995) 1.75 1.17 IV. Henrik bajor herceg{54} (995–1024) 1.78 1.03
Szent István 0.962 0.556 (1.924) (1.12)
Az átlagsúly kiszámítására nagyszámú – 158 darab – Szent István-kori pénz súlyadata áll rendelkezésünkre. A 158 darab súlya 121.378 gr,{55} tehát átlagsúlyul 0.7682 gr-ot kapunk, ami 1.5364 gr-os duplasúlynak felel meg.
A maximális és minimális súlyú pénzeknek középsúlyeltérése – a mai fogalmak szerint – túl nagy, ha azonban az egykorú külföldi uralkodók pénzeivel hasonlítjuk össze, azokénál semmivel sem nagyobb.
URALKODÓ{56} Átlag Max. Min. Középsúlyértékelés súly grammban grammban %-ban Nagy Károly 1.574 1.8 1.23 +0.226, –0.344 +14.36, –21.85 Jámbor Lajos 1.649 1.92 1.05 +0.271, –0.599 +16.43, –36.32 Kopasz Károly 1.618 2.03 1.02 +0.412, –0.598 +25.46, –36.95 I. Ottó kölni dénárjai 1.47 1.68 1.32 +0.210, –0.150 +14.28, –10.20 II. Ottó kölni dénárjai 1.46 1.75 1.18 +0.290, –0.280 +19.86, –19.17 III. Ottó kölni dénárjai 1.24 1.66 0.80 +0.420, –0.440 +33.87, –35.48 II. Henrik kölni dénárjai 1.44 1.90 0.95 +0.460, –0.490 +31.94, –34.02 II. Henrik bajor hg (985–95) 1.596 1.75 1.17 +0.154, –0.426 +9.65, –26.69 IV. Henrik bajor hg. 1.398 1.78 1.03 +0.382, –0.368 +27.32, –26.32 Szent István 0.7682 0.962 0.556 +0.1938, –0.2122 +25.22, –27.62
Az egyes súlyok következőképpen oszlanak meg:{57}



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
Darab 0.95 gr.-on felül
0.90–0.949 gr.
0.85–0.899 gr.
0.80–0.849 gr.
0.75–0.799 gr.
0.70–0.749 gr.
0.65–0.699 gr.
0.60–0.649 gr.
0.550.599 37 2 1 6 6 9 3 6 3 1
Összehasonlítva a Karoling-kori és II. Henrik herceg-féle dénárok félsúlyával:
URALKODÓ{56} Atlagsúly gr.-ban [1.5 gr.] 0.75 gr.-on felül
[1.6 gr.] 0.8 gr.-on felül
[1.7 gr.] 0.85 gr.-on felül Nagy Károly, Jámbor Lajos, Kopasz Károly 0.8101 (1.6203)
81.38% 64.36% 35.445%
II. Henrik herceg (985–995) 0.798 (1.596)
81.48% 59.26% 29.63%
Szent István 0.7682 (1.5364)
84.86% 40.54% 24.32%
Az összes súlydarabok összevetéséből megállapíthatjuk, hogy Szent István pénzei a jó Karoling-kori és a X. századvégi regensburgi dénárok félsúlyában verettek.
Ez teljesen összevág az éremrajzból levont következtetésünkkel s ezek alapján abszolút bizonyossággal megállapíthatjuk, hogy Szent István ezüstpénzei nem dénárok, hanem féldénárosok, obulusok voltak. Észrevette ezt már Finály Henrik is,{58} de az ő alaposan megokolt véleményének helyességét több – s közte igen tekintélyes – oldalról kétségbevonták.{59}
Egész dénárt Szent István nem veretett.{60} Ismeretes ugyan két darab állítólagos duplasúlyú pénze, amelyeknek
súlya 1.1, illetve 1.35 gr.{61} Ez azonban nem jogosít fel arra a feltevésre, mintha István rendszeresen veretett volna dénárokat – ezerszámra ismeretes obulusai mellett. E kivételes súlyú pénzek egykorú külföldi utánveretek. Szent István pénzeinek külföldi utánvereteiről alább szólunk s itt csak azt említem fel, hogy a két nehézsúlyú dénár egyikét morvaországi leletben találták, a másik Szentpétervárott van. Hazai leletben nem fordult elő.{62}
Szent István obulusainak 0.7682 gr-os átlagsúlya nem éri el sem az 1.6203 gr-os átlagú jó Karoling-dénárok 0.8101 gr-os, sem II. Henrik herceg 1.596 gr-os dénárainak 0.798 gr-os félsúlyát. Míg ezeknek 81.38 és 81.48 %-a van 1.5 gr-on, addig Szent István obulusainak csak 64.86 %-a van 0.75 gr-on felül. István tehát valamivel könnyebb pénzláb alapján verette obulusait, mint a Karolingok és II. Henrik az ő pénzeiket.
Az egykorú német és cseh dénárokkal hasonlítva össze Szent István obulusainak kettős súlyát, azt találjuk, hogy azok súly tekintetében – apósa regensburgi dénárait kivéve – valamennyi német és cseh pénzverőhely egykorú termelését felülmúlják.
A német királyoknak (illetve római császároknak) 983 és 1056 közt vert pénzei közül egyetlen egynek átlagsúlya
sem éri el a Szent István obulusainak megfelelő 1.536 gr-os dénársúlyt,{63} sőt csak II. Szent Henriknek, István sógorának, bajorországi dénárai közelítik azt meg 1.50 gr-os átlagsúlyukkal. A hercegi pénzek közül ugyancsak Henriknek, mint bajor hercegnek (nem regensburgi) dénárai a legsúlyosabbak 1.40 gr-os átlaggal. A püspöki pénzek közül az 1024–39 közt vert és átlagban 1.37 gr-os kölni érseki dénárok a legnehezebbek.{64}
Maguk a regensburgi dénárok is csak II. Henrik herceg idejében (985–995) érték el az ő pénzeiből meghatározott 1.596 gr-os átlagsúlyt. Fia, IV. [III. a családban] Henrik (később II. Szent Henrik császár) herceg dénárait már sokkal könnyebb pénzláb alapján verette. Átlagsúlyuk 1.398 gr. volt, tehát 138 milligrammal kevesebb az Istvánobulusok duplasúlyánál.{65}
A 967 és 1055 közt uralkodó cseh hercegek pénzei közül a lengyel Boleszláv Chrobry [Vitéz] dénárainak



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
átlagsúlya 1.30 gr, a többi ezen is alul maradt.{66}
A maximális súlyok tekintetében csak II. Szent Henrik császárnak 1.90 gr-os kölni 1.78 gr-os regensburgi és II.
Boleszláv cseh hercegnek 1.81 gr-os dénára{67} közelíti meg a Szent István 0.962, 0.96, 0.90, 0.89 gr-os obulusainak megfelelő 1.924, 1.92, 1.80, 1.78 gr-os maximális dénársúlyokat.
Szent István obulusainak finomsága – a megvizsgált tíz darab obulus próbája szerint 0.900, 0.890, 0.890, 0.880, 0.860, 0.860, 0.850, 0.850, 0.820, 0.800.{68} Átlagban e számok 0.860 finomságot adnak.
A finomsági adatok megítélésénél figyelembe kell vennünk, hogy a középkorban a technikai eszközök tökéletlensége miatt az ezüstöt nem tudták egészen megtisztítani. Így a 0.950–0.960 finom ezüstöt már tiszta ezüstnek (argentum purissimum), 16 latos (vagy próbás) ezüstnek tartották.{69}
A pénzverésnél az ércet mindenekelőtt megtisztították nemtelen tartalmától, kiégették. Az így előállított „tiszta” ezüsthöz vegyítették az előírt ötvénynek megfelelő rézmennyiséget. A XIII. században hazánkban a forgalomban általánosan használt „argentum decimae combustionis” vagyis egytized részig égetett ezüst 9/10 rész „tiszta” ezüstből és 1/10 rész rézből állt. Mivel azonban maga a tiszta ezüstnek nevezett fém ma csak 0.950–0.960 finom ezüstnek felel meg, az „argentum decimae combustionis” sem volt tényleg 0.900, hanem csak 0.855– 0.864 finom ezüst.
Szent István obulusainak átlagos finomságául 0.860-at kaptunk; a tíz megvizsgált obulus közül nyolcnak finomsága 0.850 fölött van, egy eléri, három pedig nagyon megközelíti a 0.900 finomságot. Azok finomsága a középkori „deci-ma combustios” ezüstnek felel meg. István pénzeinek ezüstje tehát a kor technikai készségéhez mérten 14.4 latos (0.900 finom) ezüst volt, habár a valóságban csupán 0.860 finomságot mutat.
Szent István obulusainak finomsági foka teljesen megfelel az egykorú német és cseh pénzek finomságának,{70} súly tekintetében azonban felülmúlják az összes egykorú német és cseh pénzeket – II. Henrik herceg 985 és 995 közt vert regensburgi dénárainak kivételével.
Az egykorú külföldi pénzekhez viszonyítva, a magyar pénz nehezebb pénzláb alapján vert, tehát értékesebb pénz volt. Ennek hatása abban nyilvánult meg, hogy a XI. századi magyar pénzek – s elsősorban Szent István obulusai – nem sokkal első veretésük után a nemzetközi forgalomban is elfogadott, sőt nagyon kedvelt fizetési eszközzé lettek. Viszont az egykorú külföldi pénzek hazánkban nem voltak forgalomban – még a Cseh- és Lengyelországban annyira kedvelt regensburgi dénárok sem.
A XI. századból származó külföldi éremleletekben sűrűn fordulnak elő Szent Istvánnak és utódainak obulusai. Legnevezetesebbek a lengyelországi leletek. Ezekben gyakran az összes külföldi pénzeknél nagyobb számban szerepelnek a magyar obulusok. Különösen a XI. század második feléből, tehát oly időből származó leletekben, amikor a magyar pénz jó híre már közismert lehetett, igen nagyszámú magyar obulust találtak. Sűrűn fordulnak még elő a magyar obulusok Horvátország, Morvaország, Csehország, Szilézia, Szászország, Poroszország, Észtland, Livland, Mecklenburg, Pomeránia, Dánia, Gotland, sőt a távoli Farőr-szigetek [Faröer-szigetek] XI. századi leleteiben.{71}
A XI. századi magyarországi leletekben – ezzel szemben – bizánci aranyakat kivéve, külföldi pénzek egyáltalában nem szerepelnek.{72}
Különösen kedvelt fizetési eszköz volt a magyar pénz a Balti-tenger vidékén olyannyira, hogy a pomerániai és vend hercegek maguk is a magyar pénz mintájára verettek pénzt. A durva, barbár kézre valló, visszás és értelmetlen feliratú Szent István- és I. Béla-féle pénzek, amilyenek nagy számban kerültek elő a farvei (Holstein, 242 darab), bornholmi{73} és más leletekben, ezeknek a Balti-tenger melléki vend hercegeknek pénzei, tehát a magyar obulusoknak egykorú, külföldi utánveretei (Nachprägungen) voltak.{74} Készültek ilyen magyar pénzek
mintájára vert utánveretek Németországban{75} és Lengyelországban{76} is, de amazoknál sokkal kisebb számban. Ezek a külföldi utánveretek az azt kibocsátó fejedelmek országában rendes forgalmi pénzek voltak s főképp azért



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
verettek a magyar pénz mintájára, hogy annak – mint külföldi pénznek – használatát korlátozzák.{77}
***
A fennmaradt forrásokból megállapítható pozitív és kétségtelen eredmények megállapítása után áttérhetünk a pénzláb meghatározásának kísérletére. Kísérletnek kell neveznem, mert nincs semmiféle biztos értesítésünk a Szent István-korabeli s általában a XI. századi magyar pénzverési alapsúly nagyságára nézve.
A súlymérték tárgyalása közben kifejtettem, miért kell valószínűnek tartanunk, hogy a X. században Regensburgban és a XI. században Szent István pénzverésénél a 408 gr-os Karoling-font volt a pénzverési
alapsúly.{78} Úgy II. Henrik bajor hercegnek, mint Istvánnak pénzei a jó Karoling-dénárok mintájára verettek s így nem is igen készülhettek más pénzverési súly alapján. A pénzláb meghatározásánál tehát abból a feltevésből indulok ki, hogy a pénzverés alapsúlya a 408 gr-os font volt.
Szent István obulusainak átlagsúlyát 158 darab pénz alapján 0.7682 gr-ban állapítottam meg. Tekintettel azonban a középkori „al marco” vert pénzek több ízben említett sajátságaira és a használatban előállt kopásra, ezeknél is, mint a Karoling- és más pénzeknél tettük,{79} 5 %-os hozzáadással kell élnünk.
1 obulus = 0.7682 gr. 5 % = 0.0384 gr. 0.8066 gr.
A kiveretési súlyt, helyesebben a törvényes átlagsúlyt tehát 0.8066, kereken 0.800 gr-ra kell tennünk. Ezt az eredményt igazolja az is, hogy a fennmaradt példányoknak 40.54 %-a eléri a 0.800 grammot.{80}
Az obulusok finomsága 0.900 lévén, a valószínű pénzlábat a következő táblázat fejezi ki:
Dénárok{81} Obulusok Teljes súly Színsúly
száma grammban 1 font 0.900 finom pénzezüst (255) 510 480.00 367.20 (1 számítási font) (240) 480 384.00 345.60 1 dénár (1) 2 1.60 1.44 1 obulus 1/2 1 0.80 0.72
Egy font pénzezüstből tehát nem 480, hanem 510 obulust vertek. Az 1 font pénzezüst és a 480 obulus közti értékkülönbség – 21.6 gr színezüst – adja kincstári pénzverési illetéket, ami 5.88 %-nak felel meg (a 367.20 grhoz viszonyítva). Nem igen lehet ugyanis kétségünk afelől, hogy nálunk is, mint nyugaton 240 dénár, vagyis 480 obulus forgott 1 font finom ezüst értékben.{82}
A források szerint az ezüst pénzekkel egy időben – mint láttuk – a régi tinópénz és az ezzel azonos értékű bizánci arany (pensa auri) is használatos volt, különösen a nagy forgalom lebonyolítására. E pénzek és az ezüst obulus értékviszonyának meghatározására egyedüli forrásunk Szent István I. 32. törvénycikke. Ez – mint láttuk – a tinó
(és pensa auri) értékét 2 1/2 solidusban, vagyis 30 dénárban állapítja meg.{83} Igaz, hogy ez a meghatározás bajor eredetű s így bajor dénárokra vonatkoztatható, mindazonáltal – tekintettel a bajor és magyar pénz szoros kapcsolatára – valószínűnek kell tartanunk, hogy Szent István pénzéből is (30 dénárt, vagyis) 60 obulust számítottak 1 aranyra vagy tinóra.
A bizánci aranyak állandó 4.4 gr-os forgalmi súlyát és a magyar obulusok 0.72 gr-os finomsúlyát véve fel, a két nemesfém értékarányául 1:9.818-at, kereken 1 : 10 értékarányt kapunk. ez a szám pedig fedi az arany és ezüst XIXIII. századi értékarányát.{84}
Ismételnünk kell azonban, hogy úgy a Szent István-kori pénzláb, mint az 1:10 értékarány meghatározása,



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
feltevéseken alapszik és így, bár minden valószínűség e feltevések helyessége mellett szól, az eredmények kétségtelen helyességét nem kívánjuk vitatni.
***
Összegezve az érmék külső alakjából, a pénzsúlyokból és a leletekből levont tanulságokat, az ezekből megállapítható és pozitív eredményeket következőkben foglalhatjuk össze.
Szent István, az önálló magyar pénzverés megalkotója, uralkodása első éveiben kezdett pénzt veretni.
Pénzei éremrajz és súly tekintetében apósa, II. Henrik bajor herceg 985 és 995 közt vert regensburgi obulusainak mintájára verettek.
Dénárokat Szent István nem veretett, csak obulusokat (féldénárosokat), ezeket azonban igen nagy számban.
Szent István obulusai – a kor technikai készségének megfelelő módon előállított – 0.900 finomságú ezüstből készültek. Súly tekintetében – bár a jó Karoling-dénárok és II. Henrik herceg regensburgi dénárainak félsúlyát nem érik el – az összes egykorú német és cseh uralkodók dénárainak félsúlyát meghaladják.
Szent István pénzverésének gazdaságtörténeti jelentősége abban van, hogy mintegy látható kifejezése annak a szoros gazdasági kapcsolatnak, amelybe hazánk Szent István uralkodásakor Nyugat-Európa keresztény államaival, elsősorban a kelet-német tartományokkal került. A korábban arab, kazár és bizánci befolyás alatt álló s a Kelet gazdasági érdekkörébe tartozó magyar népet Géza és Szent István vezették be a nyugati keresztény államok morális, politikai és gazdasági közösségébe.
A morális és kulturális kapcsolatot a nyugati keresztény-katolikus egyházhoz való csatlakozás és a középkori keresztény kultúra első zászlóvivőjének, a Szent Benedek-rendnek betelepítése hozta létre.
A Nyugattal való szoros politikai kapcsolat megalkotását Géza fejedelemnek Ottó császárhoz küldött követsége vezette be, István bajor házassága segítette elő és a magyar királyság megalapítása, a magyar királynak a római pápától küldött koronával történt megkoronázása tetőzte be.
A gazdasági kapcsolatot legpregnánsabban a frank-bajor pénzrendszer meghonosítása fejezi ki. A nyugati pénzrendszer behozatala óta Magyarország részévé vált a nyugat-európai pénzpiacnak és ezzel az ország a politikai és gazdasági függetlenségét e korban komolyan veszélyeztető bizánci érdekszférából végleg a nyugati, német-olasz érdekkörbe lépett át. A közös alapon nyugvó pénzrendszer kétségkívül hatalmasan mozdította elő a nyugati kereskedelmi összeköttetéseket, a fejlettebb gazdasági viszonyok meghonosodását és megerősödését.
Rendkívül szerencsés körülmény volt, hogy Szent István éppen II. Henrik bajor herceg pénzverését vehette mintául, aki a X. században már megindult fokozatos pénzromlásnak saját hazájában uralkodása tartamára gátat vetett és aki a Karoling-pénzrendszer regenerátora volt. Ez tette lehetővé, hogy a magyar pénz, alig pár évvel születése után, jelentős szerephez jutott az európai nemzetközi piacon. A jó súlyban vert magyar obulus a XI. században egész északi és északkeleti Európában elterjedt és a kereskedelmi forgalomban kedvelt fizetési eszközzé vált, viszont Magyarországon minden külföldi pénznem meghonosodását meggátolta. E ténynek jelentőségét fokozza az, hogy a XI. században a francia és német királyok, a hercegek és püspökök pénzei már helyi jelentőségű fizetési eszközzé süllyedtek s még a korábban jó hírű regensburgi dénár sem tudott a pénzromlás általános áramlatának ellenállni. A magyar pénznek minőségében rejlő előnyeit – az egykorú német pénzek fölött – leginkább az bizonyítja, hogy Lengyelországban a XI. században az ott korábban uralkodó regensburgi és más német forgalmi pénzeket teljesen háttérbe szorította.
II. Henrik bajor herceg pénzverési reformjának egyik leglényegesebb – s eddigelé nemcsak hogy nem méltatott, de figyelembe sem vett – eredménye az volt, hogy veje, Szent István, az általa visszaállított Karoling-pénzrendszert ültette át magyar talajba. Ezáltal a XI. század általános pénzromlása közepett a Karolingok és II. Henrik bajor herceg egészséges gazdasági politikájának, a nehéz és jó pénz rendszerének örökösévé s fenntartójává a magyar király lett.



Hóman Bálint munkái
http://mek.niif.hu/07100/07139/html/0010/0015/0002-381.html[2021. 06. 19. 17:33:47]
« 1. A magyarok terménypénze és a „pensa auri” KEZDŐLAP MAGYAR KÖZÉPKOR A magyar pénzverés Szent István korában (1916)
Jegyzetek »



Hóman Bálint munkái
http://mek.niif.hu/07100/07139/html/0010/0015/0003-382.html[2021. 06. 19. 17:34:00]
« 2. Az ezüstpénz KEZDŐLAP MAGYAR KÖZÉPKOR A magyar pénzverés Szent István korában (1916)
A XI. századi pénzromlás és a magyar hercegek pénzverése (1916) »
Jegyzetek
1.) A kelta népek görög-macedón eredetű pénzeiről v.ö. Blanchet: Manuel de numismatique francaise. I. 5–9. l. Seebohm: Tribal custom. 8–9. l. és Monumenta historica Britannica. I. London, 1848. CLII. l. – Az ó-keleti, arab, etruszk, görög és római pénzrendszer összefüggéséről v.ö. V. Queipo: Essais sur les systèmes metriques et monétaires. I–III. Paris, 1859. Hultsch id. m. és Kovács István: Etruria pénzrendszere. (Erdélyi Múzeum, 1909.) A római és frank pénzrendszer összefüggéséről a megelőző fejezetben szóltunk.
2.) A terménypénzekről v.ö. Hultsch: Griechische u. römische Metrologie. Berlin, 1882. 162. és 254. l. – Samwer u. Bahrfeldt: Geschichte d. ält. röm. Münzwesens (N. Zschr. XV. Wien, 1883) 14. és köv. l. Luschin: Allg. Münzkunde. 135–144. l. – Soetbeer: Beiträge z. Geschichte d. Geldu Münzwesens (Forsch. z. d. Gesch. I. 1862). 208–225. l. – Seebohm: Tribal custom in Anglo-Saxon law. London, 1902. 1–4. l. – Inama-Sternegg: Deutsche Wirtschaftsgeschichte. 2. Aufl. I. 238–40. l. – Földes Béla: Társadalmi gazdaságtan. I. 5. kiadás. Budapest, 1910. 246–7. l. – J. Matzerath: Die altenglischen Namen der Geldwerthe. Heidelberg, 1912. 1–3. l. – Melich János és Lunzer Vilmos: Marha. (Nyelvtudományi Közlemények. XXVII. 1897. 474–6. l.)
3.) Magyar Honfoglalás Kútfői. Szerk. Pauler és Szilágyi. Budapest, 1900. 169–173. l.
4.) U.ott.
5.) A sírleletekről v.ö. Hampel József: A honfoglalási kor hazai emlékei (A Magy. Honf. Kútfői. 514. s köv. l.) és Újabb tanulmányok a honfoglalási kor emlékeiről. Budapest, 1907. 116., 130., 142., 143. l. Egyéb bizánci leletekről alább szólok.
6.) A lengyel- és déloroszországi arab-perzsa pénzekről: Tiesenhausen: Über zwei in Russland gemachte kufische Münzfunde. (N. Zschr. III. 1871.) – Karabacek: Spanisch-arabisch-deutsche Nachprägungen für Polen. (N. Zschr. I. 1869. 136. l.).
[7. jegyzet nincs]
8.) Szent István törvényeiben öt esetben (I. 15., 27., 35., II. 6. t.-c.) 5, öt esetben (I. 15., 25., 27., 35., III. 9. t-c.) 10, három esetben (I. 14., 17., 21. t-c) 12, három esetben (I. 15., 17., 21. t-c.) 50, egy esetben 55 (II. 15. t.-c.), egy esetben (I. 35. t.-c.) 100 és két esetben (I. 14. és 21. t.-c.) 110 tinó vagy pensa auri a vérdíj vagy büntetésdíj.
9.) V.ö. Szent István. I. 14. és 21. t.-c. Szent László. III. 29. t.-c. A törvények szövegét lásd Závodszky: A Szent István-, Szent László- és Kálmán-korabeli törvények és zsinati határozatok forrásai. (Függelék: A törvények szövege.) Budapest, 1904. – Szent László. III. 29. t.-c. szövege: „Si quis autem prohibuerit... decem iuvencis mulctabitur valentibus decem pensas.”
10.) V.ö. Hajnik Imre: A magyar bírósági szervezet és perjog az Árpád- és vegyesházi királyok alatt. Budapest, 1899. 449–50 l.
11.) Schoenvisner: Notitia Hung. rei numariae, 1801. 157. l. Végh Ödön: A nyugati és keleti érmészet hatása Magyarország érmészetére a középkorban. 13–17. l. és Kropf Lajos (M.G.T.Sz. 1899. 295–300., 465–6. l.)
12.) Pauler Gyula: A magyar nemzet története az Árpádházi királyok korában. I. 2. kiad. 60., 406–7. l. és M.G.T.Sz. 1899. 367–9. és 466.l. – Marczali Henrik: Magyarország története. (Szilágyi-féle Millenáris történet. II. 256. l.) – Balogh Albin: A magyar pénz története az Árpádok idején. Budapest, 1912. 24. l.
13.) Rupp Jakab: Magyarország ekkorig ismeretes pénzei. (I.) Budán, 1841. 4–5. l. Finály Henrik id. m. (Erd.



Hóman Bálint munkái
http://mek.niif.hu/07100/07139/html/0010/0015/0003-382.html[2021. 06. 19. 17:34:00]
Múz. Egylet Évk. IV. 63–65. l.) és Kováts Ferenc: Pénztörténet. (Magyar Közgazdasági Lexikon. III. 204.l.)
14.) A 12 dénáros frank és a 30 dénáros bajor solidus sem a 40 dénáros frank solidusból alakultak, hanem a 12 dénár értékben forgó triens aranyból, illetve a 30 karoling dénár értékű s Bajorországban forgó bizánci arany solidusból.
15.) Ez a változás I. Béla idején következett be. V.ö. munkám 4. fejezetét.
16.) A penso értelmére v.ö. Forcellini: Totius latinitatis lexicon. 3. ed. IV. Prati 1868. 565–6. l. Finály Henrik: A latin nyelv szótára. Budapest, 1884. 1441. hasáb.
17.) Du Cange: Glossarium mediae et infimae latinitatis. IV. Niort, 1886. 259. l.: „4 millium libris ad pensam eorum”; „et sine fraude, tam in pensa, quam in purgatione denarios concambient”; „per libras 500 de auro pensante” stb.
18.) V.ö. Finály Henrik: A régi magyar súlymérték. (Erd. Múz. Egyl. Évk. IV. 65.l.)
19.) Tollhausen Luis: Nuevo Diccionario Espanol-Aleman. I. Leipzig, 1888. 577. l.: „peseta, f. Peseta, spanische Silbermünzen = 2 Silberrealen”; „peso, m. Gewicht, n. Schwere, Silbermünze eine Unze schwer = 8 Silberrealen” Eredetükről: Diez, Fr.: Etymolog, Wörterbuch der roman. Sprachen. 5. Ausg. Bonn, 1887. 243. l. – Körting, G.: Lateinisch-Romanisches Wörterbuch. 3. Ausg. Paderborn, 1907. 736. hasáb.
20.) A pendo és penso igékkel s a pensával rokonhangzású a magyar pénz, az angol penny, pence régi alakja a pense, peneoas (Murray: The Oxford English Dictionary. VII. Oxford, 1905. 633., 646–7., 651. l.), a szláv penezd, penjaz és a német pfennig (pfandig). (V.ö. a pendo és pfennig összefüggését valló régebbi véleményről: Grimm: Deutsches Wörterbuch. VII. Leipzig, 1889. 1665. hasáb.) – A magyar pénz szót némelyek ezért a pensából vezették le, de ez a feltevés a nyelvfejlődés törvényei szerint nem állhat meg. V.ö. Melich János erről szóló véleményét. (Magyar Nyelv, 1915. 47. l.)
21.) A 160 + 40 solidusos vérdíjról s a 4, illetve 12-s számrendszerről v.ö. Hilliger: Der Schilling d. Volksrechte. (Histor. Vjschr. 1903. 501–2., 491. s köv. l.) – Inama-Sternegg id. m. I. 154. l.
22.) István. I. 14. t.-c.: „Si quis commiserit homicidium, sciat se secundum nostri senatus decretum centum et X. daturum pensas auri. Ex quibus quinquaginta ad fiscum regis deferantur, alie vero L parentibus dentur, X. autem arbitris et mediatoribus condonentur.” – István. II. 4. t.-c.: „Servum liberari homicidam si seniori placuit, cum centum et X iuvencis aut redimat aut tradat.” István. I. 15. t.-c. szerint a feleséggyilkos csak 50 tinót, tehát 1/2 vérdíjat fizet a szülőknek. A király ily esetben nem kap semmit. Ugyancsak a 110 pensás vérdíj tűnik ki László II. 6. és 8. t.-c.-ből. Az István II. 4. t.-c.-ében a 110 pensa nem a szolga váltsága, tehát ára volt, mint még legújabban is vitatja – Pauler döntő érvelését figyelmen kívül hagyva – Erdélyi László (Magyarország társadalma XI. századi törvényeiben. Budapest, 1907. 98. l.), hanem a megölt szabad ember vérdíja. A „senior” tetszésére van bízva, kifizeti-e a szolga értékét messze meghaladó díjat, vagy a törvény kezére adja-e szolgáját? A szolga értékét Erdélyi Szent Lászlónak III. 20. t.-c.-e alapján, amely a bitang ökör váltságát 5, a lóét 12, a szolgáét 90 dénárra teszi, teljesen helytelenül állapítja meg. A tinó értékét véve fel az ökörének: 1. szolga :1 ló : 1 tinó = 18 : 2.4 : 1 pensa, tehát a szolga ára 18 pensára, a lóé 2 1/2 pensára tehető s ezt nem érinti az, hogy Kálmán I. 3. t.-c. a hadiló értékét 15 pensára teszi. Később is a közönséges 2–5 márkás lovak mellett 10–15 márkás paripákról tudunk. Erdélyi tévedését már Balogh Albin észrevette a lóra vonatkozólag, de a 110 pensát ő is – érthetetlen módon – a szolga vérdíjának mondja (id. m. 28–30.). A szolga vérdíja 1, később 1/2 szolga ára volt. V.ö. művem 14. fejezetét.
23.) V.ö. Seebohm: Tribal custom in Anglo-Saxon law. London, 1902. 3–4. l. A germánoknál is kezdetben az ökörpénz volt a vérdíjszámítás alapja. Brunner: Deutsche Rechtsgeschichte. I. 1906. 321. l.
24.) Nagyon kívánatos volna a magyar vérdíjrendszernek összehasonlító jogtörténeti alapon való vizsgálata s különösen a rokon etnikumú és szomszédos keleti népek vérdíjrendszerének részletes tanulmányozása.



Hóman Bálint munkái
http://mek.niif.hu/07100/07139/html/0010/0015/0003-382.html[2021. 06. 19. 17:34:00]
25.) Ridgeway kutatásai alapján: Seebohm id. m. 1–3, 98. l.
26.) Inama-Sternegg id. m. I. 702–3. l. – Rietschel (Münzrechnung d. Lex Salica. Vjschr. f. Soc. u. Wirtschg. 1911. 57. l.) ugyan kétségbevonja, hogy a germánoknál az ökör vagy tehén 1 sol.-szal lett volna egyértékű, szerinte 1–3 solidus közt ingadozik; érvelése azonban éppenséggel nem indokolt, mert a „Lex”-ek későkori szövegére támaszkodik. Seebohm id. m. 18. l.: „1 mancus (arany) = 30 pence = 1 ökör.”
27.) Hampel József id. m. (Magy. Honf. Kútfői. 514. s köv., 572. l.) – Újabb tanulmányok... 116., 135., 142–3. l. A Dél-Magyarországon lelt IX–XII. századi bizánciakról: Berkeszi István: Dél-Magyarország éremleletei. (Történelmi és régészeti értesítő. XXIII. 1907. 5., 20., 23–24., 30., 33., 45. l.) – A Both-pusztán (Zsámbék mellett) talált éremleletből 3 IV. Romanos [Romanosz] és 37 drb III. Nikephoros-féle [Niképhorosz] (1067–1081) arany ismeretes. A leletben azonban több aranypénz volt, amelyeket – sajnos – beolvasztottak. Súlyuk 0.813 font. (Arch. Ért. IV. 1870. 134. l. és V. 1871. 219. l.) – Bodrogszerdahelyen Basilios- [Basziliosz] és Konstantinos[Konsztantinosz] (867–87) féle solidust (Arch. Ért. Új f. VI. 1886. 90. l.), Erdélyben ugyanilyen solidust (N. Közl. 1914. 22. l.), Karánsebesen III. Romanos (1028–34) solidusát (N. Közl. 1914. 26. l.), Biharszentandráson 171 drb Szent László-pénz társaságában IX. Konstantinos Monomachos (1042–54) 1 aranyát, Veszprém megyében 6 drb Nikephoros (963–69) és egy VIII. Konstantinos (1025–8) aranyat (Rhé Gyula: Veszprém megyei éremlelőhelyek. N. Közl. 1908. 11. l.), Győrrévfalun és Paloznakon (Zala m.) 1–1 drb III. Nikephoros (1078–81) aranyat (Böszörményi Arnold: A győri főgimnáziumi múzeum. N. K. 1915. 98. l.), Szoboszlón X. Konstantinos és II. Romanos aranyát találták. (N. Közl. 1906. 105. l.) Ezek a leletek csak igen kis részét adják a tényleg előkerült aranyaknak, mert igen sok lelet kallódik el a hivatásos éremkereskedők révén. Még a tudományos feldolgozás alá került leletek értékesebb darabjai is – elsősorban persze az aranyak – gyakran eltűnnek, mielőtt az arra hivatottak erről tudomást szereznének.
28.) II. 11. t.-c.: „Alii vero... liberi reatum suum LV. bizanciis redimant.” Pauler a „bizancius” szót későbbi interpolációnak tartja az eredeti „pensa” helyett. Ez a feltevés azonban nem állhat meg. A késő középkori másolók semmiesetre sem írhattak a pensa helyébe bizanciust, mert az ő korukban a pensa mindig egy 40 dénár összegű számítási pénzt jelentett s a bizáncival szinoníme nem használtatott.
29.) A Krónikának a pénzverésről mondott részek hiteléről művem 4. fejezetében fogok részletesen szólni.
30.) „Argenteos denarios... quorum quadraginta Bisancius census erat. Unde et nunc denarii numero quadraginta aurum appelantur, non quod sint aurei, sed quod tot denarii Bisancium valere illo tempore videbantur.” Bécsi Képes Krónika. 52. caput.
31.) A veszprémvölgyi püspökség 1082-i hamis (a XVIII. században készült) oklevele „centum aureos solidos”-t említ (F. I. 458. l.), vagyis 100 bizánci aranyat.
32.) Závodszky id. m. 41., 42. l.
33.) Mindkét szöveget Závodszky 41–42. l. nyomán adom. A Lex Alamannorum szövege csekély eltéréssel ugyanez.
34.) Závodszky 36., 38. l.
35.) V.ö. művem II. részének 1. fejezetét.
36.) A Magyarországon lelt X. századi lombard pénzekről v.ö. Hampel id. művein kívül: Lakner Ambró: A csornai leletekről. (A Sopronmegyei Régészeti Társulat II. évkönyve. 1891. Sopron, 1892. 18–20. l.)
37.) III. 29. t.-c.
38.) A XI. századi – javarészben hamis – oklevelek záradékának „100 libras auri”, „50 libras auri” stb. kifejezései nem nyújtanak erre bizonyítékot. Ezek egyrészt a külföldi gyakorlatból átvett formuláris kifejezések, másrészt pedig az 50, 100, 1000 font aranyra szabott poena nem volt afféle büntetés, mint pl. a XI. századi törvények 10,



Hóman Bálint munkái
http://mek.niif.hu/07100/07139/html/0010/0015/0003-382.html[2021. 06. 19. 17:34:00]
50, 100 pensás díjai. Az 50, 100, 1000 font arany oly összegek, amelyeket a leggazdagabb embereknek sem állt módjukban megfizetni. E horribilis összegekkel mintegy a királyi rendelkezés megsértésének vétségét lehetetlen és kárpótolhatatlan vétségnek akarták feltüntetni. Hasonló összegű büntetésdíjakra számos példát találunk István kortársai idejéből a Monumenta Germaniae Hist. Diplomata regum et imperatorum. II. és III. kötetében. V.ö. még Cod. d. Bohem. I. 142., 259. l. és Smič. III. 70., 259. l.
39.) V.ö. Friedensburg (Die Münze. Berlin, 1909. 77. l.) megfigyelését, hogy a középkorban majd minden nép a kereszténység felvételével egyidőben kezd önállóan pénzt verni.
40.) CNH = Réthy László: Corpus Nummorum Hungariae. I–II. Budapest, 1899–1907.
41.) V.ö. Sebestyén Gyula: A magyar rovarírás hiteles emlékei Budapest, 1915. 157. l. között betűsort.
42.) 1 háromszög van: II. Henrik herceg fiának, IV. Henrik hercegnek (később II. H. császár) (Dannenberg, 1071. f., 1072., 1075., 1076., 1077b., 1082., 1706. sz.) regensburgi, (1032., 1110., 1112., 1121., 1124a., 1726., 1138., 1139., 1730., 1181. sz.) chami, augsburgi, eichstädti, nabburgi, neuburgi és salzburgi érmein; II. Henrik másik fiának, Bruno augsburgi püspöknek (1025., 1026. sz.) és Hartwich salzburgi érseknek (991–1023.) salzburgi (1142., 1143., 1144. sz.) pénzein. – 2 háromszög van: IV. Henrik herceg (II. H. császár) (1071b., 1073., 1073a., 1074g., 1086. sz.) regensburgi, (1109., 1722., 1122a., 1125., 1126a., 1727. sz.) chami, eichstädti, nabburgi, neuburgi és (1134., 1135b., 1136., 1137., 1728., 1729. sz. ) salzburgi érmein, VI. Henrik bajor herceg (1709. sz.) regensburgi és Szigfrid augsburgi püspök (1000–1006) egy (1024. sz.) érmén. – II. Henrik herceg kortársának, IV. Balduin flandriai őrgrófnak pénzein (Dannenberg, 150–153., 1365., 1444. sz. rajzok) is van egy ékszerű háromszög.
43.) Dannenberg I. 427. l. és 1114. sz. éremrajz.
44.) Négy háromszög más jegyek társaságában előfordul II. Henrik császár egy regensburgi császárkori pénzén, V. Henrik bajor herceg (1004–9 és 1017–26) regensburgi és Hartwich salzburgi érsek pénzein. E pénzek éremrajza azonban már nem a régi. Eltér úgy a régi regensburgi, mint a magyar pénzek rajzától. V.ö. Dannenberg 1090f., 1707., 1140., 1140a., 1141., 1141a., 1145., 1146., 1147., 1148. sz. rajzokat.
45.) Schoenvisner: Notitia Hung. rei numariae. 1801. 90–91. l.
46.) CNH. I. 9. l. és Réthy László: II. Géza és III. Béla érmei. (III. Béla magyar király emlékezete. Szerk. Forster Gyula. Budapest, 1901. 169. l.) Dannenberg I. 415. s. köv. l.
47.) V.ö. művem 13. fejezetét.
48.) Schoenvisner id. m.; Finály Henrik: A régi magyar súlymérték. (Erd. Múz. Egyl. Évk. IV. 66–7. l.). – Pauler Gyula: A magyar nemz. tört. I. 59–60. l. – Réthy: CNH. 8–10. l. – Végh Ödön (A keleti és nyugati érmészet befolyása Magyarország érmészetére. Pest, 1867. 10. l.) a magyar pénzek különös sajátságaképp említi, hogy a kereszt végei a külső körig terjednek. Ez tévedés, mert külföldi, egykorú pénzeken is fellelhető ez a sajátság. V.ö. Dannenberg 342. és 996. sz. éremrajzokat.
49.) V.ö. Fiala, Eduárd: Ceske denáry. V. Praze, 1895. I. és II. táblán. Fiala, Eduárd: Beschreibung d. Sammlung böhmischer Münzen u. Medaillen des Max Donebauer. Prag, 1888. I. és II. táblán és Fiala, Ed.: Beschreibung böhm. Münzen u. Medaillen. Prag, 1891. I–III. táblán közölt éremrajzokat s leírásokat.
50.) „Monetam Ratisponensem in loco Frisinga (Salzburg) dicto construi concessimus.” Lori: Sammlung d. baier. Münzrechts. I. 5–7. l.
51.) Dannenberg (I. 427. l.) szerint is a „négy háromszög” csak féldénáron fordul elő s valószínűleg épp annak jelölésére szolgált, hogy a pénz obulus.
52.) G. = Grote. Bayer. Münzgeschichte. (Münzstudien. VIII. Bd.) – D = Dannenberg id. m. A szám mindkettőnél



Hóman Bálint munkái
http://mek.niif.hu/07100/07139/html/0010/0015/0003-382.html[2021. 06. 19. 17:34:00]
az éremrajz, illetve a súlytáblázat egyes adatainak számát jelenti. – A magyar adatokat lásd művem II. függelékében.
53.) A Karoling-dénárok súlyára nézve v.ö. az I. rész I. fejezetben összeállított táblázatot.
54.) Inama-Sternegg: id. m. II. 502. l. levő kimutatás szerint.
55.) Az adatokat lásd művem II. függelékében.
56.) E számításaimhoz a Karoling-dénárokra nézve a művem I. R. I. fejezetében adott táblázatot, a többi külföldi dénárra Inama-Sternegg id. m. 499–502. l. táblázatait, II. és IV. Henrik hercegek pénzeire művem II. R. I. fejezetében végzett számításaimat használtam fel.
57.) E táblázathoz csak a 37 egyes súlyt használhattam fel, a többi tömegesen méretett s így egyes adataik ismeretlenek.
58.) A régi magyar súlymérték. (Erd. Múz. Egyl. Évk. IV. 67. s köv. l.)
59.) Pauler Gyula (id. m. I. 406–7. l.), aki egyébként csak mellékesen érinti e kérdést, egész dénároknak tartja Szent István összes pénzeit. Istvánnak egy kivételesen nehéz, 0.930 g-os obulusát veszi kiindulópontul s még ezt a súlyos darabot is kopottnak véve, a kiverési súlyt 1 g-ra teszi. Nem is szólva a maximális súlyon alakuló számítások feltétlenül téves voltáról (v.ö. művem Bevezetését és I. R. 1. fejezetét), csak azt emelem ki, hogy magát az 1 g-os dénársúlyt is túl kevésnek kell tartanunk. A XI. század elején s az előző időben a legrosszabb német dénárok átlagsúlya (!) is meghaladta Szent István maximális (!) pénzsúlyát. (V.ö. Inama-Sternegg II. 499502. l.) Az egykorú cseh dénárok átlaga is felette van István átlagsúlynak. (Fiala: Ceske denáry. 106–8. l.) Balogh Albin legújabban teljesen kritika nélkül akarja Pauler és Finály nézetét megegyeztetni. Szerinte „a magyar dénár (!) voltaképpen bajor féldénárnak vehető”. Mindamellett „könnyebb kezelés számítás miatt” (??) egész dénárnak veszi (!!). Id. m. 21. l.
60.) A „denarius” szó írott forrásban először Szent László korában szerepel.
61.) Az egyik Szentpétervárott az „Ermitage”-ban, a másik Windischgrätz hg. gyűjteményében, az utóbbi Nuber Károly közlése szerint jelenleg Szemere Miklós tulajdonában van. – V.ö. Réthy László: Magyar numizm. adatok Oroszországból. (N. K. 1903. 85. l.) és CNH. I. 7. sz. érem.
62.) Annak a feltevésnek, mintha ezek az állítólagos „dénárok” lettek volna Szt. István első pénzei, ellentmond maga a veret. István obulusainak s e két utánveretnek is a rajza tipikus obulusrajz. Még ha csakugyan István verette volna is a szóban forgó dénárokat, azok verése az obulusok verését semmiesetre sem előzhette meg. Réthy maga arra alapítja – korábbi helyes feltevésével szemben – újabb véleményét, hogy a két ismert példány bélyege nem azonos. Ebből azonban még nem következik, hogy mindkettő ne lehetett volna utánveret.
63.) A német királyok különböző pénzverőhelyeken vert dénárainak átlagsúlyai a következők: III. Ottó (9831002): 1.39, 1.28, 1.24, 1.14; II. Szt. Henrik (1002–24): 1.50, 1.44, 1.31, 1.30, 1.25; II. Konrád (1024–39): 1.42, 1.8, 1.28, 1.10; III. Henrik (1039–56): 1.38, 1.23, 1.17, 1.09 gr. Inama-Sterneggnek (id. m. II. 499–502. l.) Dannenberg adatai nyomán készült táblázata szerint. Nem vettem fel III. Henrik császárnak 1.49 gr-os, feltűnően nagy, bajorországi átlagát, mert ez átlag mindössze 2 drb kivételes súlyú dénárból állapíttatott meg. Lamprecht (Deutsches Wirtschaftsleben im MA. II. 401. l.) a X. századi jó Ottó-kori (936–1002) dénár súlyát teszi 1.54 gr-ra, tehát Istvánéval azonos súlyra. A kölni dénár középsúlya – szerinte – utoljára II. Henrik alatt éri el az 1.54 gr-ot. Dannenberg és Inama-Sternegg (id. m. 499. l.) adatai szerint azonban a kölniek ezt a súlyt átlagban az Ottók és utódaik alatt sohasem érik el. A maximális I. és II. Ottó-kori kölni átlag: 1.46, 1.47 gr, a II. Henrik-kori pedig csak 1.44 gr.
64.) Inama-Sternegg: id. m. 499–502. l.
65.) Dannenberg I–IV. adatai nyomán 37 drb átlagsúlyául 1.398 g-ot kaptam. Nem vettem fel az 1071 f. sz. alatti



Hóman Bálint munkái
http://mek.niif.hu/07100/07139/html/0010/0015/0003-382.html[2021. 06. 19. 17:34:00]
három értelmetlen feliratú dénár súlyát. Innét az eltérés Inama-Sternegg 1.34 g-os átlagsúlyától (id. m. II. 502. l.).
66.) Fiala, Eduárd: Ceske denáry. V. Praze, 1895. 106–108. l. levő kimutatás szerint: II. Boleszláv (967–999) különféle típusú dénárainak átlagsúlya: 0.82, 1.29, illetve 1.25 g; Emma: 1.24 g; III. Boleszláv: 0.91; Boleszláv Chrobry: 1.30; Wladivoj: 0.88; Jaromir: 1.02; Oldrich: 0.97, 0.99; I. Bretiszláv [Bretyiszláv]: 0.93, 1.00, 0.93, 0.91 g volt. I. Boleszláv (935– 967) legsúlyosabb dénárfaja éri csak el az 1.55 g átlagsúlyt.
67.) Inama-Sternegg és Dannenberg id. m. – Fiala id. m. 107. l.
68.) Gasparetz Géza Elemér múzeumi segédőr pontos mérései a M. Nemz. Múzeum 10 darab obulusán.
69.) Luschin, Arnold von: Steirische Münzfunde. (Jahrbuch f. Altertumskunde. II. 1908.) 1908. 210. l.: „Als feines Silber, das wir als 1000/1000 oder 16löthig bezeichnen, selbst wenn der Ausdruck purissimum argentum lautete, nur ein Silber von 19/20 = 0.950, und selbst in Venedig nur von 13/24 = etwa 0.960 Feine verwendete.” V.ö. még. u. erről: Luschin: Allg. Münzkunde, 162–163. l. – Die Chronologie d. Wiener Pfennige (Sitzungsberichte d. kais. akad. CXL. Wien, 1899. 18. l.) Jeszenszky Géza: Az alsóhelbényi éremlelet töredékéből. (N. Közl. 1914. 64. l.) és Kropf Lajos: A magyarországi pápai adószedők számadásai. (M.G.T.Sz. 1901. 200–202. l.)
70.) Az egykorú német dénárok finomságára – sajnos – a német szakirodalom eddig nem igen fordított figyelmet. A Karoling-dénárokat – éppúgy, mint a magyar szakirodalomban Szt. István pénzeit – tiszta ezüstnek tartják. Már Hilliger is felhívta a figyelmet e feltevés téves voltára s arra, hogy a régebbi mérések eredményei szerint 0.985, 0.810, sőt 0.405 (?) finom Karoling-dénárok is voltak. Ugyanő a 754/5. capituláre alapján 0.909-ben véli a Karoling-dénár törvényes finomságát megállapítani. (Schilling d. Volksrechte. Hist. Vjschr. 1903. 206–208. l.) A X–XI. századi dénárok finomsága az Obrycko-lelet vizsgálata szerint 14 lat 2 1/2 grän volt (Dannenberg I. 14. l.), a XIII. századi kölni jó dénároké 0.900 (Kruse, Ernst: Kölnische Geldgeschichte. Westdeutsche Zeitschrift. Ergzgsheft. IV. 16. l.) – A cseh dénárok finomsága Fiala vizsgálatai szerint (Ceské denáry. 113–4. l.) II. Boleszláv: 0.874, 0.778, 0.580; Boleszláv Chrobry. 0.890: Oldrich: 0.917, 0.945, I. Bretiszláv: 0.883, 0.831, 0.957 átlagban.
71.) A plonski leletben 46, a mikolajewiben 70, a waldauerfurtiban 95, a dembiceiben 29, a sziléziai wättrischiben 95, a pommerániai sinzloviban 51, a 6000 éremből álló híres vossbergi leletben 384, a morva prerauiban 793 drb Szent István-kori s más XI. századi magyar pénzt találtak stb. – A lengyelországi magyar leletekről: Gumovski Marián: A magyar pénz szereplése Lengyelországban a XI. században (N. K. 1905). – A sziléziakról: Friedensburg: Schlesiens Münzgeschichte. Breslau, 1888. 6. l. – A cseh és morva leletekről: Fiala, Ed.: Ceské denáry. 173–182. l. – A horvátországiakról: Brunšmid (idézi: Luschin: Allg. Münzkunde. 110. l.). – Dannenberg: id. m. I. 50–58. l. a frankfurti a/0., schwarzowi, berlini, plonski, simoitzeli, sandői (Farőr), piepi (Esthland) [Észtország] és berlini II. lelet magyar érmeiről értesít. Réthy László több dolgozatában számolt be a Balti-tenger menti, farői, poseni [Poznan], dániai, porosz, szász, pomerániai, lengyelországi, esztlandi, morvaországi magyar pénzleletekről. Réthy: Corpus Nummorum Hungariae (Arch. Ért. V. 1885. 146–147. l.). – Kiadatlan magyar érmek a Nemzeti Múzeum éremtárában. (U.ott. VI. 1886. 37. l.) – Újabb utam az egyetemes magyar éremtári kiadvány érdekében. (U. ott. VII. 1887. 46–48. l. és 91–92. l.) – A margitszigeti Árpádkori éremlelet. (U. ott. XIV. 1894. 60. l.) – II. Géza és III. Béla érmei. (III. B. emlékezete. 1900. 169. l.)
72.) V.ö. a leletek ismertetését: Réthy (Arch. Ért. XIV. 1894. 60. l.); Rómer Flóris (Arch. Ért. III. 1870. 206. l. VIII. 1873. 94. l.) és Num. Közl. 1903. 90. l., 1905. 72. l., 1908. 102. l., 1914. 52. l., 1912. 141. l. – V.ö. még: Hampel József: Újabb tanulmányok a honfoglalási kor emlékeiről. Budapest, 1907. 152–3. l.
73.) Gumovski: id. m. (N. K. 1905. 87. l.) és Réthy (Arch. Ért. VI. 1886. 37. lap).
74.) Réthy id. értekezései. (Arch. Ért. V. 146–7. l. és VI. 37. l.) Réthy: CNH. I. 6. l.
75.) CNH. I. 5. és 6. sz. érmek.
76.) Harsányi Pál (Árpádházi királyaink kiadatlan érmei: N. K. 1912. 85. l.) ismeret egy érmet, amelynek előlapja a XI. sz. magyar obulusrajz, hátlapja pedig egy ismert lengyel dénár.



Hóman Bálint munkái
http://mek.niif.hu/07100/07139/html/0010/0015/0003-382.html[2021. 06. 19. 17:34:00]
77.) A CNH. 5–6. sz. a. után veretek 3 példányát a Magyar Nemzeti Múzeumban 0.850, 0.830, 0.730 finomnak találtam.
78.) V.ö. művem I. R. 4. fejezetét.
79.) V.ö erről művem Bevezetését és I. R. 1. fejezetét.
80.) A jó Karoling-dénároknak csak 34.445 %-a éri el a törvényes 1.7 g-os súlyt.
81.) A Karoling-pénzlábbal való összehasonlítás végett veszem fel a verésre nem került dénárokat is.
82.) Pippin korában a verésre magánosok részéről beadott ezüstből 22 solidus után 1 solidust vontak le illetékképpen (v. ö. Inama-Sternegg id. m. I. 2. Aufl. 624., II. 413–4. l. és Soetbeer id. h. IV. 272–3. l.), ami 4.54 %-nak felel meg.
83.) Schoenvisner (id. m. 157.l.), Finály (Erd. Múz. Egyl. Évk. IV.) és mások Szt. István I. 32. t.-cikkének a Corpus Jurisban levő hibás szövege (16 tinó = LX. sol., XL. sol. helyett) alapján a pensa aurit 45 dénárra tették.
84.) V.ö erről a művem 14. fejezetében mondandókat.
« 2. Az ezüstpénz KEZDŐLAP MAGYAR KÖZÉPKOR A magyar pénzverés Szent István korában (1916)
A XI. századi pénzromlás és a magyar hercegek pénzverése (1916) »



Hóman Bálint munkái
http://mek.niif.hu/07100/07139/html/0010/0016-383.html[2021. 06. 19. 17:34:11]
« Jegyzetek KEZDŐLAP MAGYAR KÖZÉPKOR
Szent László (1910) »
A XI. századi pénzromlás és a magyar hercegek pénzverése (1916)[1]
Nyugat-Európában a IX. század utolsó tizedeiben megindult pénzromlás a XI. században általánossá lett. A pénzverési jog eladományozásával kapcsolatban a nehéz pénzláb alapján vert, értékes Karoling-dénárokat a francia és német királyok, hercegek és püspökök lokális jelentőségű, értékben folyton csökkenő pénzei váltották fel.
A pénzromlás nálunk kezdetben csak közvetve éreztette hatását. A XI. századi magyar pénzverésben világosan felismerhető az állandó, nehéz pénzláb fenntartására irányuló törekvés. A XI. századi magyar obulusok (féldénárosok) törvényes és szokásos pénzlába alapján az összes egykorú, 1038 és 1095 közt vert német és cseh pénzeknél értékesebb pénzt vertek. E nehéz pénzláb alapján verettek Péter, Aba Sámuel összes, Béla és Géza hercegkori pénzei, Szent László 10 éremfaja közül öt, I. András és Salamon egy-egy éremfaja.
A rendezett pénzverés és nehéz pénzláb eredményeképp a XI. századi magyar pénz jelentős szerephez jutott a nemzetközi piacon. A magyar obulus – a külföldi pénzleletek hosszú sorának bizonysága szerint – egész Észak- és Észak-Kelet-Európában elterjedt és a kereskedelmi forgalomban kedvelt fizetési eszközzé vált. Viszont Magyarországon minden külföldi pénznem meghonosodását meggátolta.
***
A XI. századi obulusoknak minduntalan visszatérő nehéz átlagsúlya bizonyítja, hogy uralkodóink féltve őrizték a magyar pénznek Szent Istvántól megalapított jó hírét. Mindamellett már a XI. században találkozunk a pénzromlás határozott tüneteivel.
A pénzláb fokozatos és céltudatos megrontásának, a forgalmi pénz értékcsökkentésének kétes dicsősége hazánkban I. András nevéhez fűződik. Egyik éremfaját – időrendben a másodikat – eredetileg a XI. századi törvényes nehézsúlyban verték. A forgalomba azonban nem ebben a súlyban kerültek. A leletekben talált pénzek túlnyomó része körülnyírt, csonka példány. Tömeges előfordultát s egyéb jelenségeket is figyelembe véve, minden jel arra mutat, hogy ezeket az obulusokat már a királyi pénzverdében a kibocsátás előtt, még pedig határozott céllal csonkították meg. A korábban teljes nagyságban forgalomba hozott pénzt is beváltották s azután megcsonkítva újra forgalomba hozták.
Ez az eljárás lényegében egy könnyebb pénzlábra való áttérést jelent. Célja a kincstár pénzverési hasznának szaporítása volt. A periódusonként való pénzkibocsátásnak első, primitív formában történet jelentkezése volt a pénzek körülnyírása.
A rendezett pénzverés mindenkor a jó pénz és nehéz pénzláb jegyében folyik, a pénzverés céljául a forgalom könnyebb lebonyolítását tekinti s ezzel a gazdasági fejlődést szolgálja. A XI. században Európa nyugatán és főképp Csehországban divatos rendszer viszont a pénzverési jogot, mint az uralkodói jövedelem mértéktelen gyarapításának eszközét fogja fel. A jövedelemszaporítást gyakori pénzkibocsátásokkal érik el, amikor is a régi pénzt bizonyos, illetékképpen szedett százalékos levonással váltják be. A jövedelem fokozásának céljából gyönge és kapzsi uralkodók az új pénzt a réginél könnyebb pénzláb alapján, sőt rosszabb ezüstből is verették, ami az alattvalók teljes kizsákmányolására vezetett.
***
I. András pénzcsonkítása e rendszernek kezdetleges, de egyszersmind nagyon erkölcstelen formája volt, mert tág teret nyitott a magánosok nyerészkedési üzelmeinek, mintegy királyi szankciót adott a pénzhamisításhoz.



Hóman Bálint munkái
http://mek.niif.hu/07100/07139/html/0010/0016-383.html[2021. 06. 19. 17:34:11]
Kétségtelen, hogy a tágabb lelkiismeretű kalmároknak nem sok biztatás és nem is sok leleményesség kellett ahhoz, hogy a kezükbe került pénzdarabokat, a királyi kincstár példáján indulva, maguk is körülnyírják s így a népet súlyosan megkárosítsák.
A pénzláb könnyebbítésének gazdasági jelentőségét, az alattvalók szolgáltatási képességének fokozatos kihasználását leginkább jellemzi az, hogy a kincstár pénzverési haszna Szent Istvántól I. András utolsó körülnyírt – pénzkibocsátásáig éppen nyolcszorosára emelkedett.
Salamon pénzverése, apjáéhoz hasonlóan, a céltudatos pénzrontás képét mutatja. Alatta azonban az Andrástól primitív formában megkezdett pénzújítás rendszeressé lett. Kétévenként – tízévi uralkodása alatt ötször – bocsátott ki új pénzt. A pénz minden kibocsátással értéktelenebbé lett. Első obulusai a XI. századi törvényes nehézsúlyban verettek, utolsó pénzeinek értéke 25 %-kal alacsonyabb volt ezekénél.
I. András és Salamon királyok korának pénztörténeti szempontból különös jelentőséget kölcsönöz az a körülmény, hogy a királlyal párhuzamosan más hatalom is veretett az országban pénzt. A pénzverési jognak nyugaton dívó adományozási rendszere hazánkban sohasem honosodott meg. A XI–XII. századi erős centrális királyi hatalom egyenesen lehetetlenné tette a hűbériség effajta kinövéseinek létrejöttét. Az ország területének az uralkodócsalád tagjai közt történt megosztása azonban magával hozta, hogy a herceg, az ország egyharmadának teljes királyi hatalmat gyakorló uralkodója pénzt is veretett.
I. András korában Béla, Salamon korában Géza herceg saját nevükkel ellátott pénzt verettek és pénzverésük teljesen önálló, sőt az általuk alkalmazott pénzláb is lényegesen eltérő volt a királyétól.
Béla herceg – szemben Andrásnak eléggé nem kárhoztatható pénzrontásával – az egységes gazdasági fejlődés előfeltételéül szolgáló állandó, nehéz pénzláb és rendszeres pénzverés híve volt. A külföldi hatás alatt bekövetkezett pénzrontás idején Béla herceg volt Szent István és közvetlen utódai szolid alapokon nyugvó pénzrendszerének hagyományosa és folytatója. Hercegsége idején vert pénzei a XI. századi nehézsúlyú obulusok pénzlába alapján verettek. Trónra lépte után azonban már nem ragaszkodott a hercegsége idején állandó, nehéz pénzlábhoz.
A királyi pénzláb 25 %-kal könnyebb volt a herceginél.
Béla pénzverésének karaktere lehetetlenné teszi, hogy ezt az ő pénzláb-könnyebbítését azonos jelenségnek tekintsük András és Salamon nyerészkedésre alapított súlycsökkentéseivel. Béla a pénzlábkönnyebbítéssel kapcsolatban a bizánci arany és a magyar pénz értékviszonyát is újra szabályozta. I. Béla idejéig hazánkban is mint Bajorországban – 30 dénárt, vagyis 60 obulust számítottak a forgalomban egy aranyra. Béla a bizánci arany értékét 40 dénárban, vagyis 80 obulusban állapította meg. A régi számítási mód fenntartása – az ezüstpénz színezüsttartalmának 25 %-os csökkentése mellett – a kincstárnak időlegesen nagy hasznot hajtott volna, de egyszersmind oly irreális értékarányra vezetett volna, aminek következménye szükségképpen a magyar ezüstpénz teljes elértéktelenedése lett volna. Béla pénzverési reformjának jóhiszeműségét, gazdasági politikájának realitását mi sem bizonyítja jobban annál, hogy az ezüstpénz értékének 25 %-os csökkentésével egy időben a bizánci aranynak magyar ezüstpénzben kifejezett ellenértékét 25 %-kal magasabban állapította meg. Ez az intézkedés, amelynek emlékét a magyar krónikának I. Béla uralkodásáról szóló s a pénzek metrológiai adataival teljes összhangban álló fejezete őrizte meg, világosan bizonyítja, hogy Bélát a pénzlábkönnyebbítésnél nem nyerészkedési vágy vezette, hanem csupán célszerűségi szempontok.
A királyság területén élő lakosság András idején hozzászokott az új, könnyű pénzhez. Az árakat ehhez szabta, ezzel számított és a nyugati részeken – a külföldi forgalomban is – ennek a könnyű obulusnak megfelelő dénárokkal találkozott. Természetes tehát, hogy Béla – ez országrész birtokába jutva – jónak látta a könnyebb pénzlábra való áttérést, anélkül, hogy előde gazdasági csapásszámba menő pénzrontását folytatta volna. Hozzájárulhatott az a körülmény is, hogy a kezdetleges gazdasági viszonyok közt a királynak jóval több pénzt kellett veretnie, mint a hercegnek, mert az ország kulturáltabb része – a Dunántúl és a nyugati megyék – a király országrészéhez tartoztak.
A bizánci arany értékének 40 dénárban történet megállapítása pénztörténetünknek igen nevezetes mozzanata volt.



Hóman Bálint munkái
http://mek.niif.hu/07100/07139/html/0010/0016-383.html[2021. 06. 19. 17:34:11]
Alapját képezi egy századokon át gyakorlatban volt és az összes szomszédos országokban dívó számítási módoktól független, speciális magyar számítási módnak.
A bizánci arany – a pensa auri – forgalma sohasem volt kiterjedt, ezért a pensa igen korán számítási pénzzé alakult. Pensa alatt későbbi forrásaink – kivétel nélkül – 40 dénár összegét értik. A 40 dénáros pensa éppoly jellemző és állandó számítási pénz lett a XII–XIV. században hazánkban, mint a 12 dénáros solidus az egykori Frank birodalom területén vagy a 30 dénáros hosszú solidus Bajorországban. A pensának számítási pénzzé alakulása az önálló magyar pénztörténeti fejlődés szempontjából igen nagy jelentőségű, mert meggátolta a frank és bajor solidusok s ezekkel a 240 dénáros számítási font meghonosodását.
I. Béla egészséges gazdasági érzékének köszönhető, hogy a magyar pénzverés, habár nagy küzdelem közepett, Szent István halála után félszázadig ellen tudott állni a nyugat felől tért hódító pénzrontó tendenciáknak. Béla két fia, Géza és László, e téren is méltó utódai voltak apjuknak.
Géza herceg apja halála után a hercegség birtokába jutván, a régi, nehéz pénzláb alapján verette obulusait. Miként apja I. Andrással, úgy ő Salamonnal szemben a hagyományos nehéz és állandó pénzláb rendszerének híve s fenntartója volt.
Trónra kerülvén – apjához hasonlóan és valószínűleg ugyanabból az okból – ő sem ragaszkodott tovább a hercegsége korában állandóan alkalmazott pénzlábhoz.
Szent László apja és bátyja nyomdokain haladt. Azonban ő már számolt a periódusonként való kényszerpénzújításnak a külföldön meggyökeresedett és András idején hazánkba is utat talált rendszerével. Tizenkilenc évi uralkodása alatt tíz éremfajt bocsátott forgalomba, tehát – mint Salamon – kétévenkint élt a pénzújításban rejlő jövedelmi forrás kihasználásával. A pénzújításból húzható váltási jövedelmet élvezte, de nem használta azt fel – legalább is rendszeresen nem – alacsony nyerészkedési célokra. Pénzeinek súlya és finomsága mutatja, hogy nemcsak megelégedett a kor felfogása szerint jogos pénzverési illetékkel, hanem a kétévi pénzkibocsátás rendszerét a pénzláb megjavítására is felhasználta, ismét visszatérvén a régi törvényes nehéz pénzlábhoz. A magyar pénz még egyszer és utoljára régi hírének megfelelő tekintélynek örvendett, hogy azután rohamos süllyedésnek induljon.
Szent László uralkodása utolsó éveiben kénytelen volt letérni az általa addig következetesen járt útról. Utolsó pénzeivel eltért a nehéz pénzláb rendszerétől és megalkudott a pénz értékcsökkentésének Európaszerte dívó szokásával. Nyolcadik éremfajánál találkozunk azzal a sajnálatos jelenséggel, amit I. András idejében konstatáltunk, a pénzcsonkítással. A csonkítás eredetét, mint I. András pénzeinél, a királyi pénzverőben kell keresnünk. Ha már most annak indokait kutatjuk, mi vezethette Szent Lászlót arra, hogy a pénzszerzésnek ily lelkiismeretlen és az ő pénzverésének általános irányával ellentétes módjához folyamodjék, mindenesetre oly, a pénzveréstől távol álló külső körülményekre kell gondolnunk, amelyek következtében a királynak hirtelenében és bármi útonmódon nagyobb pénzösszeghez kellett jutnia. A pénzeknek a leletbizonyítékok alapján meghatározott kronológiai sorrendje alapján megállapíthatjuk, hogy Szent László uralkodása legháborúsabb, tehát legköltségesebb korszakában, 1091–92-ben vette a pénzcsonkítás csúf és káros jövedelmi forrását igénybe.
A zavarok elmúltával vissza akart térni a korábbi rendszerhez. A nehéz obulusok verése, a régi pénzláb visszaállítása azonban súlyos pénzügyi akadályokba ütközött, a kincstárnak nagy károsodásával járt volna. A kényes kérdést László – helyes gyakorlati érzékkel – a kincstár károsodása nélkül és a magyar pénz jó hírének megóvásával könnyebb pénzlábra való áttéréssel oldotta meg. Uralkodása utolsó éveiben kibocsátott pénzei súlyosabbak nemcsak az ő összes addig vert obulusainál, hanem Szent István obulusainál, sőt a legjobb Karolingdénárok félsúlyánál is. Ezek a pénzek azonban már nem obulusok voltak, mint a XI. századi magyar királyok összes addigi pénzei, hanem dénárok. Átlagsúlyuk semmivel sem marad az egykorú német és cseh dénárok átlagsúlya alatt.
Szent László – a szükségtől kényszerítve – szakított a nehéz pénzláb rendszerével, de hogy pénzét a teljes elértéktelenedéstől megóvja, többé nem obulusokat, hanem két obulus értékű dénárokat veretett. Ezek voltak az első magyar dénárok. Érdekes és véletlennek nem igen nevezhető találkozás, hogy törvényeink – s általában írott forrásaink – először Szent László korában említenek dénárokat.



Hóman Bálint munkái
http://mek.niif.hu/07100/07139/html/0010/0016-383.html[2021. 06. 19. 17:34:11]
***
A XI. század a magyar pénztörténet klasszikus kora.
Szent István az önálló magyar pénzverés megalapításával az egészséges gazdasági fejlődés egyik alapfeltételét valósította meg. Működésének nagy jelentőségét leginkább az jellemzi, hogy a XI. században – oly korban, amidőn a magyarság alig nőtt ki a tiszta terménygazdaság korából s a gazdasági viszonyok még nem értek meg a pénzgazdaságra – a magyar pénz érték és állandóság tekintetében felülmúlta a nyugat-európai pénzverőhelyek termelését s a nemzetközi piacon is szerephez jutott. István akkor alkalmazta az állandó, nehéz pénzláb rendszerét egy kezdetleges gazdasági fokon álló országban, amikor Európa magasabb kultúrájú államaiban már rendszerré lett a pénzrontás, az uralkodónak a pénzverés jogával űzött visszaélése és üzérkedése.
Szent István halála után a pénzrontás hazánkba is utat talált. A gyenge és rövidlátó uralkodók – I. András és Salamon – kapva-kaptak a királyi jövedelmet növelő káros gazdasági rendszeren. Gyakori pénzkibocsátással s a pénz értékének fokozatos csökkentésével gyarapították jövedelmüket, de egyúttal teljesen aláásták a magyar királyi pénz hitelét. A pénzrontásban rejlő veszedelmet velük szemben éles szemmel ismerték fel Béla herceg és fiai, akik céltudatos gazdasági politikával igyekeztek annak gátat vetni.
XI. századi pénztörténetünk hatalmas gazdasági küzdelem képét tárja elénk: a nehéz pénzláb rendszerének fenntartásával az egészséges gazdasági fejlődés előmozdítására törekvő Bélának küzdelmét a nyugat felől tért hódító és András ágának pénzverésében időlegesen diadalhoz jutott pénzrontó tendenciákkal.
A „hercegi ág”, Béla, Géza és László pénzverésében világosan felismerhető az állandó, rendezett gazdasági és pénzügyi viszonyok teremtésére s fenntartására irányuló törekvés. Mindhármuknak első teendője volt a nehéz pénzlábnak és ezzel a két nemesfém reális értékarányának helyreállítása. Mindhármuk pénzét az érték stabilitása jellemzi. Sajnos, mindhárman kénytelenek voltak uralkodásuk utolsó éveiben a viszonyokkal megalkudni és könnyebb pénzlábra áttérve, gazdasági és pénzügyei elveiken rést ütni.
Kétségtelen, hogy Szent István és a hercegi ág pénzverésének tendenciája – akárcsak a X. században a regensburgi, a XII-ben a kölni s a XIII. századtól a bécsi pénzverésé – az állandó, nehéz pénzláb meggyökereztetésére s ezzel egy a nemzetközi forgalomban is számottevő fizetési eszköz teremtésére és fenntartására irányult. Szívós és kitartó kísérleteik – bár szép eredményeket értek el – nem vezettek tartós sikerre. Szent László dénárverésével a nehéz magyar pénzláb, amely – a XI. századi jó súlyú obulusok külföldi elterjedtségéből ítélve – hivatva lett volna a magyar pénzt a szomszédos országok és Északkelet-Európa uralkodó forgalmi eszközévé tenni, végleg a múlté lett. A törekvések sikertelenségét az ország kulturális és gazdasági színvonalában kereshetjük. A XI. század végén hazánkban a kereskedelem még bölcsőjében ringott. Az ország legnagyobb részének általános gazdasági színvonala még a terménygazdaságnak felelt meg. A pénzgazdaság inkább az uralkodótól tervbe vett, mint tényleg létező állapot volt. Ilyen körülmények közt csak természetes, hogy a kiváló gazdasági érzékkel bíró magyar uralkodók törekvései végeredményben meddőek maradtak.
A pénztörténeti kutatás pozitív tényeken, száraz súly- és számadatokon, tehát kézzelfogható valóságokon nyugvó eredményei megfelelőbb világításba helyezik a kor vezetőalakjainak működését és új szempontokkal bővítik az Árpád-ház két ága – az idősebb András-ág és az ifjabb Béla-ág – közt folyt küzdelem valódi képének ismeretét. Történetírásunk Bélát és fiait rendszerint mint a nemzeti iránynak és az ország függetlenségének előharcosait mutatja be, szemben az idegenérzelmű és az ország függetlenségét aláásó Andrással és Salamonnal. Ez ítélet alapján némileg hamis képet nyerünk a viszonyokról. A nemzeti és idegen, pogány és keresztény közti gyűlölet kétségkívül a főszerepet játszotta Péter és Aba Sámuel, majd Péter és az Andrást trónra juttató reakciós forradalmi párt közt folyt küzdelmekben. Az egyrészről András és Salamon, másrészről Béla, Géza és László közt folyt küzdelmet és Béla ágának népszerűségét azonban evvel az ellentéttel motiválni nem lehet. Igazságtalan volna ez Andrással szemben. Hiszen éppen ő volt az, aki – Péterrel szemben – személyében szerencsésen egyesítette a magyar nemzeti irányzatot, a legális örökösödés elvét és mindjárt az első intézkedéseivel a pogány reakcióval minden közösséget megtagadván, a keresztény udvari irányt. Ugyanez volt Béla helyzete. Mindkettő magyar volt, de mindkettő ellentétbe került a reakciós pogány magyarság frakciójával, amelyet mindketten fegyveresen voltak kénytelenek megfékezni. Nem változtat ezen az sem, hogy András és Salamon rokoni és szövetségi



Hóman Bálint munkái
http://mek.niif.hu/07100/07139/html/0010/0016-383.html[2021. 06. 19. 17:34:11]
összeköttetésben álltak a német-római császárokkal. Béla és fiai is idegen – lengyel és morva – segítségre támaszkodtak küzdelmükben. És ha Salamon bukásában hűbérül ajánlotta fel elveszett országát a császárnak, ezt már a bukott és önérzetében sértett fejedelem végső kétségbeesése magyarázza meg.
A hercegi ág népszerűségének oka korántsem abban rejlik, mintha Bélát és fiait a kortársak jobb magyarnak tekintették volna, mint Andrást és Salamont, hanem egyrészt jeles személyi tulajdonságaikban, másrészt magában a sikerben és végül, de nem utolsó sorban, a hercegi ág helyes gazdasági politikájában. A népre kétségkívül nyomasztó hatással volt András és Salamon kizsákmányoló pénzrendszere, amivel szemben állt Béla és Géza hercegek reális gazdasági érzéke. Hogy a hercegi ág népszerűsége nem kis részben az ő céltudatos és a nép javára szolgáló gazdasági intézkedéseiknek, állandó és rendezett pénzverésüknek eredménye volt, azt élénken illusztrálja a Krónika XII. századi írójának felfogása. A krónikás I. Béla uralkodásának jellemzésében éppen a nép javát előmozdító, üdvös gazdasági és pénzügyi intézkedéseket emeli ki, bizonyságot szolgáltatva arról, hogy Béla működésében a kortársak éppen ezt tartották a legfontosabbnak és legdicsérendőbbnek.
[1] (Első kiadása: Akadémiai Értesítő, 1916. 605–612. l.)
« Jegyzetek KEZDŐLAP MAGYAR KÖZÉPKOR
Szent László (1910) »



Hóman Bálint munkái
http://mek.niif.hu/07100/07139/html/0010/0017-384.html[2021. 06. 19. 17:34:23]
« A XI. századi pénzromlás és a magyar hercegek pénzverése (1916)
KEZDŐLAP
MAGYAR KÖZÉPKOR
Jegyzetek »
Szent László (1910)[1]
A nagy emberek nem mindig nagy alakjai a történelemnek. Zsenialitás, bölcsesség, műveltség, hősiesség mind oly tulajdonságok, melyek az embert – mint egyént – naggyá tehetik, de nem emelik a nagy történeti alakok sorába. Sokan teljesen kétségbe vonják az egyének döntő szerepét a történelemben, ezért kétszeresen fontos annak megállapítása, mik a történeti nagyság kritériumai. A nagy ember azáltal lesz a történelem nagy alakjává, ha működése a felállítandó kritériumoknak, feltételeknek megfelel. Ilyen szükséges feltételek koruk szellemének megértése, a korszerű haladás követelményeinek helyes felismerése és az adott viszonyok teljes kihasználása. Az emberiség mindig halad. Az emberi élet megnyilvánulásai, a társadalmi, jogi, gazdasági felfogások folytonosan változnak és fejlődnek. Egy ember – bármily nagy hatalom vagy tehetség legyen is birtokában – a kor áramlataival szembehelyezkedve csak káros történeti szerephez juthat. Viszont megértve a kor szellemét s a megfelelő haladás kívánalmait, mélyreható változásokat idézhet elő az emberiség vagy egy nemzet történetében. A közfelfogás többnyire megfelel a korszellemnek, de azért korszellem és közfelfogás nem azonos fogalmak. A nagyság gyakorta éppen abban nyilvánul, hogyha valaki a kortársaktól meg nem értve ismeri fel kora követelményeit. A történelem nagy reformátorai nem mindig népszerűek. Ha a hatalom birtokukban van, a nép konzervatív része zúgolódik ellenük, ha a népből emelkednek fel, a hatalom tör rájuk. Jézus Krisztust a hatalom megfeszítette, pedig az emberiség korszerű haladása csak a krisztusi tanok alapján volt lehetséges. Szent Istvánt a magyarság nagy tömege, Nagy Ottót a német feudális urak, VII. Gergelyt a főpapok nagyrésze zsarnoknak, elnyomónak tartotta, pedig ők koruk szellemét teljesen megértve fogtak reformjaik kiviteléhez.
A történeti nagyság e föltételeinek teljesítésével jár az eredményes működés. Eredménynek kell tekintenünk minden változást, mely az emberiség vagy egy nemzet történetében gazdasági, politikai, jogi, társadalmi vagy kulturális téren az addigi állapothoz viszonyítva haladást jelent. Az eredmény tartós vagy múló volta a nagyságot nem érinti. Az utóbbi csak annak következménye, hogyha a közfelfogás és korszellem nem fedik egymást. Ilyenkor az újító halála után rendesen visszahatás következik be. A konzervatív néprétegeken többnyire győz a korszellem. Előfordul azonban – más szerencsétlen körülmények, külső hatások következtében – az is, hogy a nagy alkotások megsemmisülnek. Szomorú példa erre a XVI. századi magyar történelem, mely elsöpörte a két Hunyadi működésének eredményeit.
Természetes, hogy mind e feltételek csak akkor vezethetnek eredményre, ha az illető egyénnek vezető szerepe van a nemzet vagy az emberiség életében. A vezető szerep ismét kétféle lehet, vagy pozitív hatalmon nyugvó, vagy a tömegre, a kortársakra gyakorolt irányító hatásban nyilvánuló. Az utóbbihoz nagyobb zsenialitás és energia, az előbbihez nagyobb bölcsesség és fegyelmezettség szükséges.
Nagy történeti alak az a vezető szerepet vivő ember, aki kora szellemét és követelményeit megértve, helyzetét kihasználva, oly eredményes működést fejt ki, mellyel az emberiség vagy nemzete haladását elősegíti.
A magyar történetírás mindez ideig adósunk Szent László életrajzával s működésének, történelmi szerepének helyes méltatásával. Akár mint hős és hadvezér, akár mint törvényhozó vagy egyházalapító – ami a XI. században a nyugati kultúra terjesztésével azonos – jeles királyaink közé tartozik. Középkori forrásaink főként hősiességét, vallásosságát, a modern írók emellett a keresztény egyházi és magyar nemzeti felfogásnak saját személyében első egyesítőjét, a nemzeti keresztény művelődés előharcosát tisztelik Lászlóban.
Hősi tetteit, vallásos meggyőződését, magyar érzését együttvéve sem tartjuk elegendőnek az ő jelentőségének magyarázatához. Hadvezéri sikerei korántsem oly nagyok, mint aminőnek krónikásaink görögtűz fényével világító elbeszélése feltünteti. A kunok, besenyők ellen vívott harcai, a Salamonon aratott győzelem, a bolgárfehérvári [Néndorfehérvár] csata, melyet Salamon és Géza vezérlete alatt küzdött végig, mind igen dicső tettek, azonban



Hóman Bálint munkái
http://mek.niif.hu/07100/07139/html/0010/0017-384.html[2021. 06. 19. 17:34:23]
nemcsak hogy Nagy Lajos vagy Hunyadi sikereihez nem hasonlíthatók, de még I. Bélának III. Henrik fölött aratott győzelmeinek hadi jelentőségét sem közelítik meg. Királyaink közül először László csatolt idegen területet hazánkhoz és Horvátország megszerzését mégsem tekintjük tervszerű hódításnak. A történeti források egybehangzó értesítése szerint útja nem volt igazi hadjárat. A horvátok egy pártja hívta be s mikor seregével Horvátország északi részébe bevonult, a nép nagy részének szimpátiája fogadta. Jóformán kardcsapás nélkül került jogara alá Horvátország. Az igazi nagy hódító Kálmán volt, az első magyar király, ki egész Horvát- és Dalmátországnak valóságos ura. László egyházi alapításai nem foghatók István alkotásaihoz. Törvényhozó munkásága kisebb jelentőségű és szűkebb körben mozgó akár István, akár Kálmán törvényhozásánál. Tudva ezeket, László történeti jelentőségét másban kell keresnünk.
A vezérek korában Magyarországról, mint földrajzi fogalomról szólni anakronizmus volna. A nyolc magyar törzs nemzetségei szétszórva tanyáztak a Duna-Tisza síkságain és a Dunántúl dombos vidékén. Nomádok módjára pásztorkodva, halászva, vadászva vándoroltak legelőről legelőre. Magukénak tekintették az ország hegységövezte területét, de nem lakták, csak annak foglalkozásaik, életmódjuk folytatására alkalmas részét. Széles földövek, hegyek választották el az ő mezőiket keleti, északi, nyugati és délnyugati szomszédaiktól. Ezeken az országválasztó közökön rengeteg erdőségek közepette csak itt-ott tanyázott egy-egy szláv nemzetség, földjét művelve, barmait legeltetve. Az ország belsejében is óriási földterületek maradtak lakatlanul. A Duna-Tisza köz nagy része, a későbbi Kis- és Nagykunság homoksivatagjai, Bihar hatalmas erdei nem tartoztak az állattenyésztő magyarok életmódjára alkalmas területek közé. A megszállott részeken is oly kevés nép lakott, hogy a föld értéke jóformán semmi sem volt. Még a XIII. század elején is az emberi munkaerő mennyisége s nem a földterület nagysága adta a gazdagság mértékét. A lakatlan föld tulajdonképpen nem is volt birtoknak tekinthető, mert semmi hasznot sem hozott.
Ily körülmények közt természetes, hogy Szent István az állam szervezésekor nem a földet, hanem az embert vette alapul. A földterületeket, lakatlant és lakottat egyaránt, a középkori királyok felfogása alapján magáénak tekintette, de szerzés alá csak a magyar nemzetségek által megszállt vidékeket vette. Az új közigazgatási egység, a vármegye, eredetileg nem volt határozott földrajzi fogalom. Az egymáshoz közel lakó, különböző foglalkozású emberek, szabad magyarok és szolgasorban lévő szlávok összessége alkotta a civitast, melynek élén a comes civitatis állt. A földrajzi comitatus, a mega (megye) még nem alakult meg. István idejében csak általánosságban
említtetik a pagus civitatis s a comitatus civitatis azonos értelemben.{1} A világi közigazgatással egyidőben szervezte az egyházit is István. A kettő szoros kapcsolatban állt egymással. Minden civitasnak megfelelt egy főesperesi kerület s ennek élén állt a főesperes. Négy-öt főesperes (tehát ugyanannyi megye) került egy püspök egyházi főhatósága alá. Az egyházi és világi közigazgatás szervei eredetileg fedték egymást s területegységeiknek későbbi eltérései csak bizonyítják ama föltevésünk helyességét, hogy a megye mint földrajzi fogalom később alakult ki. Szent István 40-45 vármegyét és kilenc püspökséget szervezett a magyarok lakta vidéken. A kalocsai, pécsi, veszprémi, győri és csanádi püspökségek nagyjában a későbbi területük népessége fölött gyakoroltak fennhatóságot; az esztergomi és egri egyházmegyékhez később rengeteg nagy területeket csatoltak a felvidék fokozatos szervezésekor. Az erdélyi és bihari püspökségek hatásköre nem volt még teljesen körvonalazva. Az erdélyié csak a Szamos völgyére terjedt ki, a bihari pedig a valóságban csak Bihar északi részét s Kraszna vidékét mondhatta magáénak.
Az István halálával bekövetkezett belvillongások, a reakciós nemzeti párt és a német segélyre támaszkodó udvari párt küzdelmei a további fejlődésnek útját állták. Nyugodtabb idők Salamon bukásával következtek be. I. Géza rövid uralkodása után László került a trónra. Helyzete kedvezőbb bármely elődjénél. Vetélytársa nem volt. Országát nem kellett hatalomvágyó rokonokkal megosztania. A nemzeti hőst népe osztatlan rokonszenve emelte a trónra. Első uralkodónk volt Árpád óta, kinek működését általános bizalom kísérte. Herceg korában, előbb bátyjával közösen, majd egyedül az ország északi és keleti részének volt ura. Az esztergomi érsekség egy része s az egri, bihari, erdélyi püspökségeken levő vármegyék tartoztak hatáskörük alá. Gézával együtt személyesen tapasztalták a sok puszta terület szervezetlen voltának hátrányait hadi, gazdasági és művelődési szempontból egyaránt. A hercegség és a király része közt mintegy választófalat képezett a bihari és Tisza-Duna közi nagy, lakatlan terület. Egyértelmű lett volna ezek fennmaradása a hercegi részek különállásának állandósításával. Az országhatáron elterülő lakatlan rengetegek pedig, amennyire védelmül szolgáltak a külső ellenségekkel szemben, épp annyira veszélyesek is voltak, mert a vad besenyő és kun hordák ezen keresztül észrevétlenül teremtek egyszerre az ország közepén, mint a Salamon-korabeli kun becsapások alkalmából is megtörtént. Igazi hatalomra,



Hóman Bálint munkái
http://mek.niif.hu/07100/07139/html/0010/0017-384.html[2021. 06. 19. 17:34:23]
egységre törekvő uralkodó nem hagyhatta szervezetlenül e területeket. Géza és László legsajátabb tapasztalásból tanulták meg annak szükségességét, hogy az István-féle államszervezetbe be nem vont vidékeket rendezzék.
Oklevelek a vármegyék szervezéséről természetszerűleg nem maradtak fenn, mert ilyenek nem is voltak. A XIXII. század folyamán találkozunk a meglevő intézménnyel, de annak alapításáról források nem beszélnek. Az egyházi és világi közigazgatás – már említett – szoros kapcsolata nyilvánvalóvá teszi, hogy a kettő szervezése egyidőben történt. A kettő együtt működvén, egyik sem jöhetett létre a másik nélkül. Az egyházi szervezet létesítéséből joggal vonhatunk következtetést ugyanazon vidék világi szervezetének egyidejű létrejöttére. Azokon a területeken, ahol a XI–XII. században királyaink új püspökséget alapítanak vagy a meglevőt rendezik, teljes bizonyossággal feltehetjük a vármegyék szervezését, illetve rendezését is.
A hagyomány Istvánnak tíz, Gézának egy, Lászlónak két püspökség alapítását tulajdonítja. A számok tévesek, mert összesen tizenkét püspökség volt s ezek közül is a nyitrait Kálmán király alapította. A valóságban István kilenc püspökséget szervezett. Salamon bukása után Géza és László a Duna-Tisza köz rendezéséhez fogtak. E területen eddig egy egyházmegye foglalt helyet s annak északi része az egyházi szervezetet teljesen nélkülözte. Géza és László megalapítják a váci püspökséget. Alá rendelték a nagyon gyéren lakott Pest megyét, KülsőSzolnok nyugati, Nógrád keleti, Csongrád megye és a dunáninneni Fejér megye (solti részek) északi részének népeit is. A kalocsai érsek tán vesztett néhány falut a solti vidéken, de megkapta a Salamon korában meghódított Szerém megyét.
Az új alakulás szükségessé tette az érseki szék áthelyezését Kalocsáról Bácsra. Ez központibb helyzetet foglalt el az egyházmegyében. Az áthelyezés mindjárt László uralkodása kezdetén megtörtént.
Úgy a váradi, mint az erdélyi püspökségről maradtak fenn hagyományok, melyek alapján László alapításainak tarthatnók azokat. A történettudomány ma már eldöntötte, hogy mindkét püspökséget Szent István alapította, de részt ad Lászlónak is a kettő végleges szervezésében. László a bihari püspök székhelyét áthelyezte Váradra, oda székesegyházat épített s kiterjeszté a püspök hatáskörét a gyéren lakott bihari erdők egész területére, továbbá az addig egyházi gondozás nélkül állott békési vidékre.
Az erdélyi egyházmegye rendezésével már az országválasztó közök egy része vonatott be a magyar államszervezetbe. Az addig csupán a Szamos völgyére kiterjedő püspökség székhelye most Gyulafehérvárra került. Ezzel együtt vármegyei szervezetet nyert Fehér, Hunyad és Küküllő vidéke, amint a többi említett egyházmegye világi közigazgatását is az egyházival egy időben szervezték, illetve rendezték.
Jelentőségre nézve legnagyobb volt a régi Szlavónia népeinek bevonása a magyar egyházi szervezetbe. A zágrábi püspökség alapítása azért tekinthető a szervezés terén László legnagyobb alkotásának, mert ezáltal nem lakatlan terület, hanem olyan vidék került a király közvetlen uralma alá, melynek idegen volt a lakossága. A világi közigazgatás itt egyelőre a kis, szláv zsupánságokat vette alapul s így a Dráva-Száva közén 18 kis ispánság alakult, melyek csak idővel olvadtak össze hét nagyobb megyévé.
Élete utolsó évében László, a cseh ügyekkel foglalkozva, hazánk északnyugati vidékén tartózkodott. Tervbe vette ennek szervezését is, de halála megakadályozta a végrehajtásban. Utóda, Kálmán, a nyitrai püspökség alapításával tetőzte be László szervező munkásságát.
Szent László király uralkodásának igazi belpolitikai és gazdasági jelentőségét ebben az – eddig eléggé nem méltatott – szervező munkásságában kell keresnünk. A váci és zágrábi alapításokkal, a bács-kalocsai, bihar-váradi és erdélyi püspökségek rendezésével, a nyitrai vidék rendezésének megkezdésével és ugyane területek világi közigazgatásának szervezésével nagyfontosságú változás állt be. István korában „az ország tulajdonképpeni határa a magyarság geográfiai határa volt”, László szervező munkája óta a magyar államhatalom a nemzetiségi vidékekre is kiterjedt. László munkássága által megjelölte a terjeszkedés és fejlődés irányát, kikerekítette a megyék
számát,{2} kijelölte az ország leendő határait s ezáltal megteremtette Magyarország területi egységét. Magyarországról, mint fölrajzi fogalomról, csak László óta beszélhetünk, aki működésével két század fejlődését tetőzte be. Árpád nemzetté egyesítette a magyarok nyolc törzsét, Szent István megalapította a keresztény-magyar államot, Szent László pedig megteremtette a földrajzi Magyarországot, ami egyértelmű az egységes magyar



Hóman Bálint munkái
http://mek.niif.hu/07100/07139/html/0010/0017-384.html[2021. 06. 19. 17:34:23]
állammal.
A XI. század jelentős változásokat hozott létre. Ekkor alakult ki az a társadalmi, gazdasági és közigazgatási rend, mely a XII–XIII. századokban fennállott s melyet közönségesen Szent István államrendszerének szoktunk nevezni. A kialakulásban fontos szerepe volt Szent Lászlónak. Felismerve a kor követelményeit s felhasználva elődeivel szemben aránytalanul kedvezőbb – helyzetét, befejezte Szent István hatalmas alkotását, a középkori keresztény magyar állam épületét. Alapját vetette ezzel az egységes és önálló fejlődésnek, mely Magyarországot négyszáz esztendőre Közép- és Kelet-Európa egyik vezető hatalmává emelte.
Amily kedvező volt László helyzete trónraléptekor az országban, éppoly kedvező ez időben Magyarország külpolitikai állása. A hatalmas szomszéd, IV. Henrik, a pápával vívott küzdelmével volt elfoglalva, mely Canossa után fokozottabb erővel tört ki. VII. Gergely természetes támogatója volt Lászlónak a császár sógorával szemben. Tőle már nem is követeli a pápai főhatalom elismerését, mint annak idején Gézától és Salamontól. Minden föltétel nélkül ismerte el Lászlót királynak és ő teszi az első lépéseket diplomáciai összeköttetés létesítésére, ami annál könnyebben ment, mert Lászlót helyzete és rokonsága is a pápa pártjához kötötték. Dél felől a bizánci császár alig pár évvel László trónra lépte előtt érezte a magyar fegyverek súlyát. Hozzájárult ehhez, hogy a császári trónon még mindig Géza barátja, Dukasz Mihály ült, évtizedek óta az első görög uralkodó, ki a pápával jó viszonyban volt, vele összeköttetést keresett. A hatalmas II. Boleszló [Boleslaw] lengyel király unokatestvére volt Lászlónak és régi pártfogója családjának. Sógorság kötötte közvetlen szomszédai közül a horvát királyhoz s a császárpárti Vratiszló [Vratislav] cseh herceg öccséhez, a morva Ottóhoz.
Ennyi összeköttetés mellett s ily kedvező helyzetben természetes, hogy a német uralkodótól sem kellett tartania. IV. Henrik nem folytathatta elődei politikáját, kik már Szent István életében rátörtek a fiatal magyar államra s azóta mindig érvényesíteni akarták képzelt fennhatósági jogukat. Ugyanaz a császár, kinek apja ötször vonult haddal hazánkba s mint hűbéresét ültette Pétert a magyar trónra, ugyanaz a császár, ki alig tizenöt évvel előbb hadseregével kísérte sógorát Fehérvárra, ott királlyá koronáztatta és Géza herceggel még alkudozásba sem akart bocsátkozni, László trónra léptekor teljesen tehetetlen volt vele szemben. És ugyanaz a császár újabb tizenöt év elteltével László barátságát kereste és boldog volt, mikor azt elnyerte.
László király uralkodásának egész ideje alatt nem viselt nagyobb háborút. A pápa pártjához csatlakozva részt vett ugyan egy kisebb csetepatéban, de komolyabb összeütközésre a császárral nem került sor. Horvát hódítása barátságos meghívás következménye volt s élete utolsó idejében lengyel és cseh földre vitt hadai kizárólag ottani rokonai s pártfogoltjai segélyezésére szolgáltak. A kun betöréseken kívül egy komolyabb jelentőségű hadi vállalatban sem vett részt s mégis a pápa és császár, királyok és hercegek keresik barátságát, szövetségét és pártfogását.
László király nagy uralkodói képességeit mi sem jellemzi jobban ennél a külpolitikában gyakorolt és következetesen keresztülvitt semlegességénél. Ha beleszólt is néha a körülötte folyó harcokba, pártjára állt is a pápának, később pedig a császárnak, ez inkább a rokonszenv nyilvánítása volt, semmint tényleges szövetség. Éppen ez a tartózkodó semlegesség adott nagyobb súlyt hazánknak az európai államok sorában. Nem igen volt uralkodónk, ki a ránézve kedvező európai helyzetet országa érdekében Lászlóhoz hasonlóan kiaknázta volna. A semlegesség által megkímélte országát a hadviselés okozta súlyos anyagi veszteségektől, lehetővé tette annak a hatalmas szervezői munkának véghezvitelét, mellyel országa belső hatalmát gyarapította és fejlődésének utat jelölt. A külső politikában pedig elérte ezáltal, hogy Magyarországot a nyugat uralkodói egyenrangú faktornak ismerték el. Szent László uralkodása vetette meg alapját hazánk négyszázados európai helyzetének, ami NyugatEurópa független királyságai, Franciaország és Anglia színvonalának felelt meg.
Említettük, hogy László horvátországi hódítása sokkal kisebb fontosságúnak látszik Kálmán hódító hadjáratánál. Az ő horvátországi szerepének másban van a jelentősége. Azzal, hogy a Szávát és Kapela-hegységet átlépve külterületeket csatolt hazánkhoz, továbbá, hogy élete utolsó éveiben döntőleg avatkozott északi szomszédaink belső ügyeibe, évszázadokra jelölte meg Magyarország hódító politikájának útirányait. A Balkán meg a Cseh- és Lengyelország felé való terjeszkedés László ideje óta egyik legfontosabb kérdésévé vált a magyar külpolitikának, sőt a Balkánra nézve ma is annak nevezhető. A cseh-lengyel ügyekben az uralkodóközösség következményeképp Ausztria vette át s használta fel Magyarország történeti jogait és hagyományait.



Hóman Bálint munkái
http://mek.niif.hu/07100/07139/html/0010/0017-384.html[2021. 06. 19. 17:34:23]
Szent László királyban megtaláljuk mindazokat a tulajdonokat, amelyeket a történeti nagyság feltételeiül jelöltünk meg. Kora szellemét teljesen megértette, a haladás következményeit felismerte, a kedvező korviszonyokat a legalaposabban kihasználta és oly eredményeket ért el, melyek alapjává lettek Magyarország évszázados haladásának, bel- és külpolitikai helyzetének. Nagy kvalitásai mellett életében elsőrangú szerep jutott szerencséjének is, mely még a magyar uralkodók szokásos fátumától, a méltó utód hiányától is megóvta. Nem volt ugyan fiúgyermeke, de olyan utóda támadt unokaöccsében, aki működését a tőle megkezdett irányban folytatva, befejezője lett alkotásainak. Trónraléptekor László kedvezőbb helyzetben volt összes elődeinél s tán összes utódainál is, halálakor pedig „Magyarországot, mely – a legenda szavai szerint – törvényben, szabadságban, vagyonosságban soha oly jelesen nem ragyogott”, a legméltóbb utódra bízhatta.
[1] (Első kiadása: A Cél 1910. évfolyamában)
« A XI. századi pénzromlás és a magyar hercegek pénzverése (1916)
KEZDŐLAP
MAGYAR KÖZÉPKOR
Jegyzetek »



Hóman Bálint munkái
http://mek.niif.hu/07100/07139/html/0010/0018/0001/0001-388.html[2021. 06. 19. 17:34:34]
« Jegyzetek KEZDŐLAP MAGYAR KÖZÉPKOR
II. »
Kálmán király dénáradója
1. Az első állami egyenes adó Adalék az európai adótörténethez (1912)[1]
I.
Az adózás és vele rokon jelenségek szerves kapcsolatban vannak az államigazgatás más ágaival és a társadalmi jelenségekkel, ezért csupán azokkal együtt tárgyalhatók. Ez az irányelv elsősorban adótörténeti kutatásoknál érvényesül, mert a történeti fejlődésnek gyakran nehezen érthető jelenségei egyáltalában nem magyarázhatók meg, ha a pénzügyet az államélet egyéb tényezői közül kiszakítva, önállóan vizsgáljuk. Az adótörténet sokkal tágabb keretek közt mozog, mintsem azt nevéből következtethetnők és oly jelenségekkel is foglalkozik, melyek modern szemmel nézve nemcsak az adótan, hanem még az államháztartástan fogalmi körébe sem sorozhatók.{1}
Az adók és általában az államháztartás bevételei az állami szükségletek fedezésére szolgálnak.
Az állam mindig hatalmi célokra jön létre s ezért fogalma sohasem nélkülözi a nyers erő, a katonai hatalom elemeit. Első megjelenésében minden állam katonai jellegű alakulat, mihez képest első szükségletei is hadi szükségletek; sőt már az állammá alakulás előtti időben, mikor a közfunkciókat a kisebb politikai közületek (törzs, nemzetség) végzik, mint közös – a törzsek és nemzetségek egységét először kifejező – szükséglet lép föl a háborúk emberanyagának kiállítása.
Az államhatalom, azaz a fejlődés kezdetleges fokán ezzel egyértelmű királyi hatalom, megalakulásakor átveszi az alacsonyabb közületek közigazgatási funkcióit; ezzel előállnak a közigazgatási szükségletek, melyek – a kezdetleges közigazgatás nagyrészt hadi célokat szolgálván – részben szintén katonai szükségleteknek tekinthetők.
Az állam és társadalom szoros kapcsolatának következménye,{2} hogy a szükségletek fedezése a társadalomra hárult, viszont a társadalom intenzív részvétele a közfunkciók teljesítésében új állami szükségleteket hozott létre. Az államnak központi hatalma szilárdítására, a közfunkciókat végző társadalommal szemben szüksége van oly erőre, mely őt attól bizonyos fokig függetlenítse, illetve mellyel a társadalom tagjait szorosabban magához kapcsolja. Előbbit zsoldos vagy fizetett katonaság tartásával, utóbbit anyagi előnyök nyújtásával éri el. Mindkettőhöz egyaránt pénzre van szüksége.
A hadi és közigazgatási szükségletek mellé harmadikul sorakozó pénzügyi szükségletek – hatalmi célok elérésére szolgálván –, bár más alakban jelentkeznek, lényegükben hadi szükségletekként foghatók fel. Az államháztartás mint a hadügy segédága jelenik meg s a későbbi fejlődés folyamán is mindig elsősorban a katonai kormányzat támogatására szolgál.
Az állami szükségletek kielégítése a társadalmi osztályoknak a közfunkcióban való részvétele által történik. Az egyes osztályok azonban – a történeti fejlődés alacsonyabb fokán – nem egyazon módon, hanem gazdasági és politikai helyzetükhöz mérten róják le ebbeli kötelezettségeiket. Az előkelőbbek a közigazgatási szervezetben való hivatalos működéssel és személyes hadi szolgálattal, az alsóbb osztályok anyagi (pénzügyi) szolgáltatások teljesítésével járulnak az állami szükségletek fedezéséhez. Ehhez képest az állami (pénzügyi, katonai és közigazgatási) szükségletek kielégítésére rendelt pénzügyi szolgáltatások és a katonai (közigazgatási) szolgálat különböző társadalmi osztályokra nehezedő, de lényegükben azonos terhek.
A pénzügyi és hadügyi szolgáltatások szoros kapcsolata, illetve azonos jellege és a társadalmi osztályokra



Hóman Bálint munkái
http://mek.niif.hu/07100/07139/html/0010/0018/0001/0001-388.html[2021. 06. 19. 17:34:34]
nehezedő állami terhek különfélesége magyarázzák meg az adóelméletek és a történeti fejlődés közt található ellenmondásokat.
Primitív fogalmak szerint a magasabb társadalmi osztályok katonai kötelezettségük mellett a más osztályokra nehezedő pénzügyi terhek viselésére nem voltak kötelezhetők. Ezért az állam az ő gazdasági erejüket fokozottabb mértékben csak közvetett úton, hadi terhek átruházásával használhatta ki. Bizonyos vagyonnal bíró nemesek gazdasági erejükhöz mérten a személyes hadi szolgálat teljesítése mellett jól fegyverzett vitézek tartására köteleztettek. Az okot okozatnak véve – a földesúri adóztató hatalom a katonaállítás kötelezettségének megokolt ellenszolgáltatásaként tűnik fel s ezért ellentétben a későbbi magángazdasági szolgáltatásokkal, a kezdetleges földesúri adók közszolgáltatások jellegével bírnak. A különböző társadalmi osztályok más és más formában vevén részt a közfunkciók végzésében, a közfelfogás szerint magasabb (katonai) funkciót teljesítő osztályok adóztató hatalmat gyakorolnak az alacsonyabb (pénzügyi) funkciókat végző osztályok felett. Más szóval az alsóbb társadalmi osztályok szolgáltatási képességének egy része a katonai terhek viselésével állami szolgálatot teljesítő osztályok hasznára fordíttatik.{3}
A társadalmi osztályoknak a közfunkciók más és más ágában való működéséből következik a középkori adók individuális jellege. A teljes szabadsággal bíró katonáskodó népelemek pénzügyi szolgáltatásokkal megterhelhetők nem lévén, mai értelemben vett általános adóról a történeti fejlődés kezdetleges fokán szó sem lehet.{4}
Az adóelmélet tanítása szerint – az ellenszolgáltatásért nyújtott illetékkel szemben – „az adó a magángazdaságok által valamely pénzügyi hatalom részére minden ellenszolgáltatás nélkül fizetett járulék”. Az ellenszolgáltatás hiányának elve azonban csak a fejlődés későbbi folyamán, az államhatalom fejlettebb felfogásával érvényesül. A történeti fejlődésben minden adó mint valami ellenszolgáltatásért fizetett illeték jelenik meg, melynek
illetékjellege csak idők folyamán tűnik el.{5} A hadüggyel szoros kapcsolat következtében leggyakoribb a katonáskodásra nem kötelezett népelemek mintegy hadmentességi díj alakjában feltűnő szolgáltatásainak adóvá
alakulása.{6} A történeti fejlődés kezdetleges fokán mai értelemben vett adót nem ismerünk, csak illetékeket. Ezért történeti szempontból nagyon is indokoltnak tartható a régebbi írók elmélete, mely az adót mindig az állam által nyújtott bizonyos ellenértékért fizetett járuléknak tartja.{7}
A pénzügyeknek az államigazgatás más ágaival és a társadalommal fennálló szoros kapcsolata mellett az általános gazdasági állapotokat is figyelemmel kell kísérnünk adótörténeti kutatásoknál. A gazdasági fejlődés fokának megfelelően a pénzügyi szolgáltatások más és más alakban jelennek meg. Ugyanaz a szolgáltatás különböző kultúrfokon álló népnél vagy különböző időben fejadó, földadó vagy jövedelmi hányad; termény- vagy pénzszolgáltatás; egész törzsek, nemzetségek által egy összegben fizetett vagy egyénekre kivetett teher képében jelentkezhetik anélkül, hogy lényegében változást szenvedne.
Összevetve ezt a hadügy és pénzügy kapcsolatáról mondottakkal, látjuk, hogy a történeti fejlődésben a személyes katonai szolgálat és a legkülönbözőbb (termény- vagy pénz-) szolgáltatások egyazon tehernek eltérő módon jelentkező alakjai lehetnek.{8}
A népek gazdasági fejlődése – különösen a primitívebb korban – nagy vonásokban analóg gazdasági evolúciók eredménye. Az adótörténet számtalan példát nyújt{9} annak a kultúrtörténeti tételnek bizonyítására, hogy hasonló
gazdasági feltételek hasonló intézmények kialakulását segítik elő.{10} A szolgáltatások természetére nézve elsőrendű fontosságú a gazdasági kultúrfok megállapítása, melyen az létrejött, mert csakis ennek segítségével állapítható meg a más-más országokban különböző néven szereplő adójelenségek azonos jellege.
Összegezve az adótörténetben szemmel tartandó elvekből vonható tanulságokat: a szolgáltatások azonos jellegét minden külsőséget mellőzve – három lényeges körülmény egyezése határozza meg: kik, kinek, mily ellenszolgáltatásért fizetik azt? Más szóval: a gazdasági fejlődés mily fokán álló nép társadalmának mely osztálya, minő ellenérték fejében, a közhatalom melyik funkcionáriusának fizeti?



Hóman Bálint munkái
http://mek.niif.hu/07100/07139/html/0010/0018/0001/0001-388.html[2021. 06. 19. 17:34:34]
[1] (Első kiadása a Történeti Szemle 1912. évfolyamában. – Németül: Die erste staatiche direkte Steuer. Ungarische Rundschau. I. Jg. 1912. 750–771.)
« Jegyzetek KEZDŐLAP MAGYAR KÖZÉPKOR
II. »



Hóman Bálint munkái
http://mek.niif.hu/07100/07139/html/0010/0018/0002-38c.html[2021. 06. 19. 17:35:36]
« Jegyzetek KEZDŐLAP MAGYAR KÖZÉPKOR Kálmán király dénáradója
Jegyzetek »
2. Adó vagy földbér (1913)[1]
Tudományos irodalmunkban általánosan elfogadott nézet, hogy az Árpád-kor kezdetleges államháztartási bevételei közt – a túlnyomórészt magángazdasági, domaniális jövedelmek mellett – már a legkorábbi időben szerepelnek kezdetleges állami (királyi) adók. Ilyen volt elsősorban a szabad dénároknak (liberi denarii) nevezett fej- vagy füstadó. Ez a felfogás érvényesült két újabb adótörténeti dolgozatban is, Eckhartnak a királyi adózásról írt értekezésében{1} s az én tanulmányomban, amelyben e kezdetleges adók eredetére igyekeztem világosságot deríteni.{2}
Erdélyi László imént megjelent művében{3} – bírálat tárgyává téve a forrásokat s az említett két legújabb adótörténeti munkát –, arra az eredményre jut, hogy „közadókról vagy közszolgáltatásokról, mint állami adóról, századokon át nincs szó hiteles forrásainkban”. A szabad dénárok, csöbör, disznótized, marturina és nehézékadó egytől-egyig magángazdasági – földbérjellegű – szolgáltatások.{4}
Legrészletesebben szól a szabad dénárokról. A forrásokból, amelyek nagy részét hamisnak tartja, nem látja a szabad dénárok közadójellegét bebizonyítva. A szabad dénárokat – szerinte – csak királyi adományföldön és királyi birtokon említik a források. „Egyetlenegy esetben sincs szó, hogy szabad birtokosok területén és népeitől jogosan szedtek volna szabad dénárokat a király számára.” Kálmán törvényeit az eddigi kutatók teljesen félreértették, mert azokból, különösen az I. 35., 40. és 45. t.-c. összevetéséből világosan kitűnik a dénáradó magángazdasági jellege. A szabad dénárokat nem félszabad úrbéresek, hanem a király és más földesurak földjére telepedett „szabad telepes bérlők”, hospesek fizették földbér fejében a föld birtokosának.{5}
Szoros összefüggésben áll ez a feltevés Erdélyinek egy más, merőben új elméletével. Eszerint az Aranybulla és más XIII. századi oklevelek királyi serviensei (servientes regis, nobiles servientes) nem köznemesek, hanem egy különálló társadalmi osztály, a mások birtokán élő közszabadok és hospesek, „a szabad telepes bérlők” osztályának tagjai. Ezek a szabad telepesek már a XI. század társadalmi szervezetében is ebben az állapotban éltek, az ő földbérük a füstpénz s róluk nevezik azt szabadok dénárjának, szabad dénárnak.
A libertini denarii (szabados dénárok) elnevezést nem tartja jogosultnak, mert az szerinte csak három rokonoklevélben fordul elő, amelyek közül kettő nyilvánvalóan hamis, a harmadik pedig legalább is gyanús. Hasonlóképpen elítéli a liberi szó félszabad, szabad paraszt értelmezését XI. századi törvényeinkben s okleveleinkben, mert ez csak a valódi szabadokra – nemesekre és telepes bérlőkre – vonatkozhatik. Kiterjeszkedik az Árpád-kori világi társadalom rendszerére és a törvényszövegek egyes pontjainak magyarázatára is.
Az eddigi kutatások „téves” irányzatát részben a források felületes ismeretének és külföldi analógiák – tőle szigorúan elítélt – alkalmazásának, részben pedig és elsősorban a „legfőbb királyi földesúri jog”-ról alkotott elméletnek tulajdonítja.
Az uralkodó tudományos felfogással szembehelyezkedő, érdekes tanulmány fontos kérdéseket tárgyal s ezért kötelességemnek tartom újabb, forrástanulmányon alapuló megvitatását.
A szabad dénárok földbérjellegét vitató új elmélet megalapozásánál nagy szerep jutott az oklevélkritikának. A szabad dénárokat említő oklevelek közül kilencet tart Erdélyi hamisnak, egyet gyanúsnak. E tíz közül a
garamszentbenedeki,{6} a pécsváradi,{7} az 1225. és 1226. évi borsmonostori{8} és a leleszi 1214. évi oklevél{9} hamisságát bebizonyítottnak tekinthetjük. Idesorozható még a heiligenkreuzi 1229. évi, Erdélyinél nem említett
oklevél,{10} amely veszedelmes rokonságot mutat ez apátság 1222. évi hiteles oklevelével,{11} továbbá az egyik
{12}



Hóman Bálint munkái
http://mek.niif.hu/07100/07139/html/0010/0018/0002-38c.html[2021. 06. 19. 17:35:36]
1224. évi borsmonostori oklevél. Nem tarthatjuk meggyőzőknek Erdélyi észrevételeit a szentgotthárdi, a
heiligenkreuzi 1230. évi s a Szent Sír szerzeteseinek adott oklevélre{13} nézve, a johanniták 1193. és Tota 1202. évi okleveleit pedig feltétlenül valódiaknak kell vennünk, mert Erdélyinek ellenük felhozott érvei tévedésen alapulnak. Előbbi ellen azt említi fel, hogy két birtokon, Csurgón és Újudvaron túl sok, 1800 – az én számításom szerint 1200 – háznép adójáról szól. Igaz, hogy az oklevél a szabad dénárokat e két birtok mellett említi, de ez
csak egy újabb felsorolás megtakarítása céljából történt s az 1200 háznép mind az 55 birtokra vonatkozik.{14} Másik érve, hogy a zalamegyei Újudvart és a somogyi Csurgót „a tenger mellé (iuxta mare: Fejér II. 284–285. l.)
helyezi”.{15} A hiteles szövegben{16} Csurgónál szó sincs tengerről. A Nagykanizsától északra fekvő Újudvar határleírása kezdődik és végződik „ab aqua (ill. ad aquam), que dicitur Clesna, iuxta marc”.
Már pedig Csánki szerint Zala megyében Nagykanizsától északnyugatra terült el – Oltárc és Obronak közt – Mark falu!{17}
Imre királynak 1202. évi oklevelét{18} hamisnak mondja (16. és 28. l.), mert a királyi címben és a felsorolt méltóságok neveiben nem egyezik az esztergomi káptalan 1202. évi oklevelével. Az összehasonlításra használt oklevél azonban, – amellyel szemben már Fejérpataky kifejezte gyanúját,{19} éppen a királyi címben szereplő Bulgária miatt – nem egyéb az esztergomi káptalan 1201. évi adománylevelének{20} a lényeges részekben szószerinti, de kihagyásokkal s interpolációkkal teli, hamisított – XIII. századvégi – másolatánál.{21}
Csekélyszámú, de hiteles oklevelünkben a szabad dénárokról mindig mint királyi jövedelmekről van szó. A XII
XIII. századból elég szép számban fennmaradt magánadományokban a szabad dénárok sohasem szerepelnek.{22} Ez Erdélyinek is feltűnt s avval igyekszik megmagyarázni, hogy magánurak földjén kevés dénárfizető szabad telepes lakott, ezért nincs említve sehol ezek földbére (29. l.). Ellentétben áll ez egy másik állításával, amelyből az tűnik ki, hogy Kálmán I. 40. t.-c.-e. értelmében voltak – s tekintve a törvényes intézkedés szükségét – nem is kevesen oly urak, akiknek birtokán igen nagyszámú, 150, illetve 375-nél is több szabad telepes lakott! (36. l.)
Nevezetes, hogy noha Erdélyi szerint a szabad dénárok a szabad telepesek, hospesek (29. l.,{23} 31–35. l.) speciális adója, földbére volt s a szabad dénár elnevezés csak a királyi gazdálkodásban rögződött meg (29. l.), a városok csiráit alkotó, királyi földön alakult hospes községek földbérét a XIII. század elejéről is szép számban fennmaradt kiváltságlevelek sohasem nevezik „liberi denarii”, hanem mindig „census” vagy „terragium” néven.
A szabad dénárok hiteles okmányainkban csaknem kivétel nélkül eladományozással vagy felmentéssel kapcsolatban fordulnak elő. Leggyakoribb eset, hogy a király az általa eladományozott birtokon lakók szabad dénárjaiból és nehezékeiből (pondera) befolyó jövedelmet, ami addig a kincstár bevételei közé tartozott,{24} az új
adományos birtokosnak adja.{25} A váradi regestrum 206 esete csak annyit mond, hogy voltak szabad dénárokat fizetők (debitores liberorum denariorum), kétségkívül hospesek, akik nem voltak a századnak (centurionatui)
alátéve, vagyis nem tartoztak szorosan a várszerkezetbe.{26} Ezekben az esetekben csakugyan semmi sem bizonyítja a szabad dénárok közadó vagy földbérjellegét; mindkettő egyaránt feltehető.
Vannak azonban okleveleink, amelyekből kitűnik a szabad dénárok közadójellege. A szabados, úrbéres sorban levő győri szőlőmíves várnépek kötelezettségeit (csöbör) szabályozó oklevél kiemeli e népek mentességét a
szabad dénárok fizetése alól.{27} Ha elfogadjuk Erdélyi hipotézisét, ez oklevél teljesen érthetetlen. Lehetetlen, hogy e szabados úrbéresek mentességét említenék, ha a dénárokat csak szabad telepes bérlők fizették volna s ily úrbéresek nem. Gyanút kelt Erdélyi elméletével szemben az is, amikor a király földadomány nélkül ajándékozza
el bizonyos számú család (50 mansio hospes) szabad dénár tartozását.{28} Földbéradomány föld nélkül e korban súlyos ellentmondás volna. Hasonló elbírálás alá esik, amikor földet adományoznak a szabad dénárokból befolyó jövedelem nélkül, illetve amikor földadományozással kapcsolatban nem adják az e földbirtokon lakó összes népek szabad dénárjövedelmét, csak annak egy részét. Így a heiligenkreuzi apátság 1222-ben kapja meg a már korábban{29} adományban megszerzett Legentő-birtokon 30 mansio szabad dénár és pondus jövedelmét.{30} Imre király 1202-ben a Benedek vajdától felesége hitbéréül kijelölt, már előbb{31} Benedeknek adott Martonfalván a szabad dénár jövedelmet, amely a kincstár bevétele, Totának, a vajda feleségének adja.{32} A johannitáknak,



Hóman Bálint munkái
http://mek.niif.hu/07100/07139/html/0010/0018/0002-38c.html[2021. 06. 19. 17:35:36]
illetve fehérvári rendházuknak 55 birtokát erősíti meg III. Béla 1193-ban s nekik adja e birtokról a szabad dénár jövedelmet 60 márka erejéig. Ha a nép úgy megsokasodnék, hogy adója ez összegen felül emelkednék, a többletet
a király hasznára fogják szedni.{33} Huszonnégy évvel később egy kisebb birtokadománnyal kapcsolatosan a rend összes birtokain élő népeket felmentik a szabad dénárok, pondusok, beszállásolás és minden más közadó (publica vectigalia) fizetése alól,{34} vagyis ez időtől kezdve a 60 márkán felüli összeg is a rend birtokába ment át.
Egyáltalában nem tarthatjuk valószínűnek, hogy az uralkodó szigorúan magángazdasági jövedelmekre nézve jogfenntartással élt volna eladományozott birtokon. Földadomány földbérjövedelem nélkül vagy korlátozott földbérjövedelemmel még kevésbé volt lehetséges e korban, mint földbéradomány föld nélkül.
Az eddig felsoroltakon kívül, amelyek királyi népek vagy királyi adománybirtokon lakók szabad dénárairól szólnak, vannak forrásaink, amelyeknek tartalma minden tekintetben ellentmond Erdélyi elméletének a dénárok és pondusok magángazdasági jellegét illetőleg.
Az 1222-i Aranybulla, amely az Erdélyitől szabad telepeseknek tartott serviensek birtokát mentesíti a collecta és
szabad dénárok fizetése alól, a serviensek egyházainak népeit is felmenti.{35} Akár a serviensek lakta községek egyházairól, akár – s ezt tartom valószínűnek – a serviensektől alapított egyházakról van szó, a király e pontban magánföldbirtokosok népét menti fel a királynak járó szabad dénár fizetése alól. Imre király a kalocsai
egyházmegye papjainak (sacerdotibus et clericis) engedi el a pondusok,{36} II. András 1222-ben az egész egyházi rendnek (sacerdotibus, diaconis... etc.) a szabad dénárok, pondusok és a fiscusnak tartozó bármely adó (census)
fizetését, óva őket közadók (publicorum vectigalium) szedőitől.{37} Erdélyi feltevését elfogadva azt kellene hinnünk, hogy a XIII. század papjai nem voltak szabad birtokosok, hanem királyi földön élő, földbért fizető szabad telepes bérlők. Érzi ennek félszegségét Erdélyi is, azért nem emeli ki, hogy itt papokról (sacerdotes) van szó, azért beszél csak „hajkoronát viselő diáki rendről”, amely kifejezés szintén előfordul az utóbbi oklevélben. Egyedüli helyes magyarázat az lehet, hogy a papi birtokosok népeitől szedett pondusok és szabad dénárok elengedéséről, helyesebben az egyházi birtokosra való átruházásáról van szó.
A szabad dénárok közadójellegét napnál világosabban bizonyítja egy Erdélyitől is „teljesen kifogástalan”-nak
minősített (22. lap) 1224. évi oklevél.{38} Eszerint a Bors nembeli Bors magánkegyurasága alá tartozó szentmáriahegyi (bors-monostori) monostornak az alapító Domokos bán adományából származó falvaiban (Miksa, Menyhárt, Preszing),{39} a szabad dénár, csöbör és vásárvám jövedelmet Imre és II. András adományozták az új birtokosnak. Bors comes jogtalanul megadóztatta a kegyurasága alá tartozó monostor népeit,{40} mire az apát
a pápához és a királyhoz fordul védelmért. A pápa vizsgálatot rendel el,{41} eredményét nem ismerjük. A király az említett 1224. évi oklevelet ez alkalommal adja ki s ebben hangsúlyozza, hogy a jövedelmek királyi adományból, nem az alapító családéból illetik a monostort s arra a kegyúr semmi igényt nem támaszthat.
Okleveleink kétségtelen bizonyítékai alapján kimondhatjuk, hogy a pondusoknak és szabad dénároknak nevezett adót a király nemcsak királyi birtokon lakó szabad telepes bérlőktől, hanem igenis úrbéres várnépektől s magánbirtokon, illetve magánadományból származó egyházi birtokon lakó népektől is szedte. A szabad dénárok földbérjellegét tehát a hiteles források nemcsak hogy nem igazolják, hanem egyenesen megcáfolják.
Erdélyi László feltevése szerint a szabad dénárokat említő hamisítványok készítői a későbbi idők egyenes adója, a collecta alól való mentesség igazolására csempészték be a szabad dénárokra vonatkozó pontot hamis okleveleikbe. Eltekintve attól, hogy a középkori felfogás szerint az egyáltalában nem igazolta volna a collecta alóli mentességet, az eljárás logikailag sem volna másképp megmagyarázható, csak hogy ha a szabad dénárok mint a királynak fizetett legrégibb közadó szerepeltek a köztudatban. Ha a szabad dénár földbér volt, egyik-másik hamisítónak eszébe ötölhetett a gondolat, hogy ezzel adómentességét igazolja, de semmi esetre sem lehetséges, hogy
egymással közelebbi érintkezésben nem álló birtokosok{42} egész sora ugyanavval a magángazdasági jövedelemmel igyekezzék a közadók alóli mentességet bizonyítani. A sajátságos találkozás csak akkor volna érthető, ha a hamisítványok egy helyen készültek volna. Ez pedig nemcsak valószínűtlen, hanem a lehetetlenséggel is határos.
Nem fér össze Erdélyinek a szabad telepesek földbéréről alkotott elméletével a szabad dénároknak itt-ott



Hóman Bálint munkái
http://mek.niif.hu/07100/07139/html/0010/0018/0002-38c.html[2021. 06. 19. 17:35:36]
előforduló szabados dénárok (libertini denarii) elnevezése sem. Ezért tulajdonít nagy fontosságot annak, hogy az Eckharttól idézett, szabados dénárokat említő három oklevél közül kettő hamis, egy gyanús (22–23. l.). Csakhogy ez az elnevezés még három másik – Eckhartnál nem idézett – oklevélben is előfordul,{43} amelyek közül legalább
az egyiknek{44} hitelét Erdélyinek is el kell ismernie. Feltéve már most, de meg nem engedve, hogy a többi öt szabados dénárt említő borsmonostori és heililigenkreuzi oklevél hamis, bizonyos, hogy ezekben a „szabados dénárok” kifejezés nem önkényes másolat vagy tollhiba, hanem a hatodik kifogástalan hitelű oklevél szövegének másolata. Szóval, XIII. századi hiteles oklevélben is előfordul a „libertini denarii” szabad dénárok jelölésére.
Kálmán király törvényei{45} egészen világosan kétféle dénárokról szólnak „denarii pro libertate” és „denarii pro opere” néven. Előbbi közszolgáltatás, királyi adó volt, amit a királynak 8 dénár összegben az alsóbbrendű szabadok (liberi, félszabadok, szabad parasztok és hospesek) fizettek, akár királyi várföldön, akár magánúr földjén laktak, szabadságukért.{46}
A „denarii pro opere” (munkaváltság) a későbbi földbér, amelyet a földesúrnak fizettek személyes szolgálat, úrdolga, később földbér fejében. A törvény csak a királyi népek munkaváltságáról intézkedik, ezért mondja az I. 80. t-c., hogy a magánurak népei ennek fizetésére ne kényszeríttessenek, t.i. a királyi tisztek által, mert ezt ők terményben, munkában vagy pénzben uruknak fizették. Szolgáltatásaikat a király nem szabályozta.
Az I. 35. t.-c. a várföldön lakó hospesek, a vár népei közé – bizonyos kiváltságos helyzetben – telepített idegenek úrbéri szolgáltatásáról, munkaváltságáról intézkedik. Ennek a törvénycikknek magyarázata Erdélyinél félreértésen
alapszik. Szerinte – s ebben a Thuróczi-kódex XV. századi másolója és törvénymagyarázója nyomdokain jár{47} –, ez a t.-c. csak az I. 45. t.-c.-kel való összevetés útján érthető meg. „Ha valamely vendég – mondja Erdélyi telepesként a várőrök földjén köztük lakik, az vagy teljesítse a várőrök katonai szolgálatát (mint opust) vagyona feléért, a másik feléért pedig adjon négy dénárt, vagy fizessen nyolc dénárt, t.i. az egész földért, amelyet használ, mind az opus, mind libertas címén”. Ezt a 8 dénárt azonosnak véli a „pro libertate” fizetett 8 dénárral. Meg kell állapítanunk, hogy a törvény szövege egészen másképp szól. „Si quis hospitum acola terram civium cohabitat, aut – iuxta medietatem substantie – civilium expeditionem faciat, aut VIII. denarios solvat.” Szó sincs itt szabad dénárokról, 4 dénárról és katonai szolgálatról! A várkatonák (cives) földjére, vagyis királyi várföldre telepedett
hospesek az úrbéres várnépek (civiles){48} szolgáltatásaira, munkájára (expeditio) voltak kötelezve, de kiváltságképpen – csak fele vagyonuk után. E felényi úrbéres kötelezettséget azonban megválthatták 8 dénár fizetése által. Eszerint a várnépek munkaváltsága (az I. 81. t.-c. „denarii pro opere”-je) a hospesekének kétszerese, 16 dénár volt.
Teljes mértékben igazolják ezt XIII. századi okleveleink. A várnépek, kik terményszolgáltatási és munkakötelezettségüket pénzben váltották meg, rendszerint 5 pondust fizettek a várispánnak{49} földbér fejében, a
hospesek földbére pedig 2–3 pondus (12 dénár, 2, 2 1/2 és 3 pondus) közt ingadozott,{50} vagyis az övékének fele volt. A XI. századi 160 dénáros márka dénárjait az állandó pondusértékre (1 pondus = 1/48 márka) átszámítva: 8 dénár = 2,4 pondus,{51} 16 dénár = 4,8 pondus, kerekszámmal 2 1/2, illetve 5 pondus!
A 35. törvénycikk 8 dénárja semmiesetre sem hozható kapcsolatba a szabad dénárokkal; még kevésbé a katonai szolgálatot teljesítőknek felényi – 4 dénáros – szabad dénáradójával, mert itt valóban földbérről, a hospesek 8 dénáros, vagyis 2 1/2 pondusos földbéréről van szó.
Az I. 40. t.-c. szerint voltak olyan magánurak, akik a földjükön lakóktól 40, illetve 100 pensát, vagyis 1600, illetve
4000 dénárt{52} szedhettek, természetesen denarii pro opere, munkaváltság fejében. Ez 16 dénárjával kerek 100, illetve 250 úrbéres félszabadnak (vagy 8 dénárjával 200, illetve 500 hospesnek) s nem 150, illetve 375 szabad telepes bérlőnek felel meg.
Ki kell emelnünk, amit különben már mások is megállapítottak, hogy puszta elnevezésekre feltevéseket alapítani az Árpád-kor gazdaság- és társadalomtörténetében nem szabad. Az okleveles gyakorlat ingadozása számtalan példával illusztrálható. Így pondusok vagy dénárok alatt nem érthető mindig ugyanaz a közadó vagy földbér, hasonlóképpen a marturina, csöbör, disznótized alatt sem. Ezek pénz- vagy terménygazdasági fizetési eszközök nevei, viszont a collecta, exactio, census jelentése gyűjtés, kivetés és mindannyi alkalmaztatik a legkülönbözőbb



Hóman Bálint munkái
http://mek.niif.hu/07100/07139/html/0010/0018/0002-38c.html[2021. 06. 19. 17:35:36]
közadók és magángazdasági szolgáltatások jelölésére. Bizonyos azonban, hogy forrásaink szerint a kezdetleges Árpád-kori államháztartás jövedelmei közt voltak közadók is és hogy szabad dénárok alatt mindig királyi adót kell értenünk és sohasem földbért.{53}
Erdélyi elméletét a „servientes regis” szabad telepes bérlő voltáról nem fejti ki teljesen. Felhozott bizonyítékait nem tartjuk elegendőnek a kérdés eldöntésére. Az 1231. évi Aranybullában ugyan megvan a „tam nobilibus, quam aliis jobagionibus ac servientibus” kifejezés, de a tartalomból nem tűnik ki, mintha itt valóban két társadalmi osztályról volna szó.
A pécsváradi oklevél egyik pontja szerint: „nemcsak vagy nem nemesek, kiknek a monostor földje határán belül vannak birtokaik, ha időjártával azt állítanák, hogy ezeket a király (t.i. István) adományából szerezték s gyalázatos érzülettel ellenségei lennének az egyháznak vagy népének, ingóságaikkal űzessenek ki” (19. l.). Erdélyi szerint ebben a XIII. századi hamisító az egyházi nagybirtok jogait védi a földjére telepedett s a XIII. században nemesek közé emelkedő, nemesi jogokat követelő serviensekkel szemben!! Szerény véleményem szerint itt nem emelkedő, hanem süllyedő néposztályról van szó. A szegényebb nemesek, kik királyi emberekkel, egyházak s más urak népeivel földközösségben nyugodtan élvezték szabadságukat, a nagybirtok és a területiség kialakulásával, amikor a földesúr az egész falura, mint területi egységre ráteszi kezét, már csak mint függőségbe került szabad élvezheti
tovább birtokát, földesúri néppé válik vagy földönfutóvá lesz.{54} A nagybirtok területi kialakulása megfosztja addigi függetlenségétől a területi körzetén belül lakó kisnemességet.
Feltéve azonban s ez felteendő is, hogy a XIII. század elején már volt egy, a nemesség határán mozgó szabad
osztály,{55} annak gyökere semmiesetre sem nyúlik vissza a XI. századba, csakis a nagybirtok kialakulásával süllyedő kisnemesség és a várszerkezeti rendszer bomlásakor függetlenebb helyzetbe jutott várjobbágyság alkothatta ezt a réteget. A XI–XII. század gazdasági és társadalmi rendszerébe – a földközösség korába, amikor nem a föld, hanem az egyéni munka képvisel értéket, amikor a vagyont nem körülhatárolt földbirtok, hanem bizonyos számú úrbéres szabad vagy rabszolga szolgáltatása alkotta – a szabad telepes bérlők osztálya semmiképpen sem helyezhető el. A XII. század végén s a XIII. század elején Magyarország oly mélyreható – a nagybirtok területi kialakulása, a fölközösség fokozatos kiküszöbölése, az egyéni birtok elvének végleges uralomra jutása és a várrendszer bomlása által jelölt – gazdasági és társadalmi átalakulások korát élte, hogy XIII. századi viszonyoknak a XI. századba helyezése teljesen téves perspektívát nyújt. Hasonlóképpen helytelennek kell tartanunk egyes – az általánosnál magasabb gazdasági fokon álló, külföldi hatások alatt hamarabb fejlődő s területileg is korábban kialakult – kolostori gazdaságok társadalmi és gazdasági viszonyainak általánosítását.
A világi társadalomnak Erdélyitől felállított rendszere (38. l.){56} megfelel talán a XIII. század viszonyainak, de semmiesetre sem a XI-nek. E kérdésben – míg alkalmam lesz felfogásomat bővebben kifejteni – utalok korábbi
fejtegetéseimre,{57} s itt csak annyit jegyzek meg, hogy társadalmi osztályok közt a tisztséget jelentő comites és jobagiones, valamint az általános jelzőként használt vulgares, pauperes, valentes nem sorolhatók fel és hogy hasonló szisztematikus rendszerezése a társadalmi osztályoknak egyáltalában nem felel meg a XI–XII. század szellemének. A társadalmi rétegek körvonalai sokkal halványabbak ez időben, semhogy ily példásan skatulyázott rendszerbe (14 társadalmi osztály!) volnának helyezhetők.
Ami a „liberi” szó értelmezését illeti, fenntartom azt a nézetemet, hogy ez Szent László és Kálmán törvényeiben
félszabadokat vagy szabad parasztokat jelent.{58} Itt csak azt emelem ismételten ki, hogy az elismerten jó szövegű Thuróczi-kódex „apud quemcunque aliqui civium, vel illorum, qui dicuntur liberi, vel servi” (Szent László. III. 2.) szövegében a liberi helyesen áll az Ilosvai-kódex téves ewnek (a Corpus Juris és Erdélyi szerint ewrek) szava helyett. Szinte elképzelhetetlen, hogy oly ideálisan pontos másoló, aki a nyilván kétféleképpen írt (ewri, ewrii)
szót nem érti ugyan s hibásan olvassa, de a kódex három helyén – érthető paleográfiai tévedéssel{59} – mindig turit és turci-t ír, éppen ez egy helyen ne így írta volna, hanem önkényesen – egy az ő korában még sokkal kevésbé megmagyarázható szót – liberi-t tett volna helyébe. Sokkal elfogadhatóbb feltevés, hogy az Ilosvai- s más kódexek másolói, akik – mint szövegük mutatja – pontatlanabbak voltak, nem tudván a liberi-t mire vélni, az előző törvénycikk euri-jének hatása alatt a torz ewnek, ewrek szót csúsztatták helyébe. Egyébként ki kell emelnünk, hogy akár liberi, akár eurek állt a szövegben, az semmi esetre sem vonatkoztatható a civesre. A szöveg világosan három különböző népelemről szól. Ha az eurek (helyesebben liberi) a civesre vonatkoznék, céltalan



Hóman Bálint munkái
http://mek.niif.hu/07100/07139/html/0010/0018/0002-38c.html[2021. 06. 19. 17:35:36]
volna a „vel illorum” kifejezés s a szöveg „civium, qui vulgo ewrek dicuntur vel servi”-nek hangzanék.{60}
Erdélyi az első állami egyenesadó létezésének – szerinte téves – feltevését kapcsolatba hozza Eckhartnak a „legfőbb királyi földesúri jog”-ról kifejtett elméletével. Azt vélte, hogy Eckhart s utána én is ez elmélet igazolására s nem – mint előző fejtegetéseimből kitűnik – a források kétségtelen bizonyítékai alapján szóltunk a kezdetleges állami, illetve királyi adókról. A „legfőbb földesúri jog” elméletének sokkalta nagyobb jelentőséget tulajdonít, mint azt maga Eckhart tette. Eckhart művének főérdeme, hogy a rendkívüli adók – collecta, ex- actio jelentőségét és természetét az összes források alapján lehetőleg tisztázta s e téren igen figyelemreméltó eredményeket állapított meg. Kétségtelen érdeme ezenkívül a kezdetleges adókra vonatkozó adatok lelkiismeretes összegyűjtése. Hogy rendszerezése helyreigazításra szorul s hogy az adók eredetét kutatva, azt a legfőbb földesúri
jognak tarthatatlan – s ma már általa sem vitatott{61} – elméletével hozta kapcsolatba, ez még mindig megbocsátható egy bölcsészetdoktori értekezés írójának, aki adóelméleti munkákat – idő és útbaigazítás híján sem igen olvashatott.
A Történeti Szemlében megjelent tanulmányomban nemcsak hogy nem fogadtam el s nem fejlesztettem tovább a legfőbb földesúri jog elméletét, mint Erdélyi véli, hanem – éppen ez elmélet jogosultságát el nem ismerve – a hadi alávetettségben, a hódolt népek szolgáltatásaiban igyekeztem a kezdetleges adók eredetének plauzibilis magyarázatát adni. E magyarázataimban külföldi analógiákat is felhasználtam, illetve a magyar források adatait más nemzetek történeti forrásaival összevetve állapítottam meg eredményeimet. Tettem ezt azért, mert meggyőződésem szerint eredményes társadalom- és gazdaságtörténeti kutatást külföldi analógiák felhasználása, a külföldi állapotok vizsgálata nélkül végezni nem lehet. Analógiáimat a XI–XII. századi magyarsággal hasonló gazdasági és kulturális fokon álló nemzetek történetéből vettem és sohasem az egykorú, hűbéri szervezetű, magasabb fejlettségű nyugati államokéból, amit Erdélyi indokolatlanul szememre vet (3. és 54. l.).
Érthetetlennek tartom az analógiáktól való nagy idegenkedést és különösen az ellenük felhozott egyetlen indokot. „Az angol danegeldhez – mondja Erdélyi –, a dánoknak fizetett hadisarcból eredő adóhoz hasonló adózást nálunk soha, vagy legfeljebb a török korszakban találunk.” (54. l.) A danegeld sohasem volt dánoknak fizetett hadisarc, hanem kezdetben a dán, később más hadjáratok költségeinek fedezésére kivetett rendkívüli egyenes adó, aminő a
magyar collecta.{62} Nem is tudom miképp fizethettek volna hadisarcot például 1018-ban a dánoknak, amikor Kanut „Dánia, Norvégia és Anglia királya ült” az angol trónon, s amikor 72.000 Ł gyűlt be danegeld címén.
[1] (Első kiadása: Századok 1913)
« Jegyzetek KEZDŐLAP MAGYAR KÖZÉPKOR Kálmán király dénáradója
Jegyzetek »



Hóman Bálint munkái
http://mek.niif.hu/07100/07139/html/0010/0018/0003-38e.html[2021. 06. 19. 17:35:48]
« Jegyzetek KEZDŐLAP MAGYAR KÖZÉPKOR Kálmán király dénáradója
Jegyzetek »
3. Az első adó elméletéhez (1913)[1]
Erdélyi Lászlónak ily című cikke a Századok múlt füzetében{1} nem tartalmaz új érveket a szabad dénárok földbérjellegére vonatkozólag. Érdemleges válaszomat az elfogulatlan olvasó megtalálja két korábbi dolgozatomban,{2} amelyeknek eredményeit Erdélyi új cikke egyáltalában nem érinti.
A következőkben csupán az igazság érdekben vagyok kénytelen néhány megjegyzést tenni.{3}
Nem áll az:
1. hogy a források a szabad dénárokat csak mint visszaélésre használt jövedelmi forrást említik;
2. hogy a keresztesek oklevelének hitelességét „saját külön, alaptalan pénzszámításommal ajánlom”, hanem igenis Erdélyi összes (két) érvének cáfolatával;
3. hogy az 1211. évi oklevélben hospes község vagy város földbéréről van szó, hanem igenis 50 hospes család szabad dénár adójáról;{4}
4. hogy a danegeldnek magyar földön nincs analógiája. A danegeld telkenként vagy ekénként (hyde), 1–4 schilling összegben, a dán hadjáratok idején kivetett rendkívüli földadó volt,{5} éppen mint a magyar collecta és subsidium;
5. hogy lemondtam a legfőbb földesúri jog elméletéről, mert ezt az elméletet sohasem vallottam;
6. hogy az 1224-i oklevél Bors családjának kegyurasága ellen készített hamisítvány, mert az 1237-ben meghalt Borssal családjának magvaszakadt s a kegyúri jog az uralkodóra szállt;{6}
7. hogy a hospesek, telepesek osztályának létezését és kiváltságos helyzetét kétségbevontam, csak tagadom ez osztály Erdélyitől feltételezett különleges állását, egy a többi földesúri nép felett magasan álló bérlőosztály létezését a XI. században.
8. A társadalomtörténeti félreértéseket illetőleg utalok az Árpád-kor egyik legalaposabb ismerőjének Erdélyi társdalomtörténeti feltevéseiről imént kifejezett véleményére.{7}
9. Alapos kifogás alá esik Erdélyi új forráskritikai elve, amely szerint az 1224. évi borsmonostori oklevél, amely decemberben még kifogástalan volt, most már csak akkor valódi, ha az ő értelmezésével magyarázható, ellenkező esetben hamis!!
10. A „csurgói tenger” 16 soros védelme sajnálatos felületességről tesz tanúságot. Ismételten ki kell emelnem, hogy a hiteles szövegben Marc két helyen fordul elő, mindkétszer a Kanizsa (Clesna) folyó megjelölésére az Újudvar határleírásában. Csurgóhoz csupán Fejér helytelen interpunkciója következtében került. Az eredeti oklevélben, mely az Országos Levéltárban található,{8} egész világosan Marc van mindkét helyen, de ezt sem
Hevenessy,{9} sem Knauz nem ismerte. A tőlük másolt Mátyás király-féle átiratban is egészen világos a Marc olvasás, de egyik esetben a c betű felső szárát egy kis vonás metszi, afféle szóvégi cifraság, tolljáték, aminő
középkori oklevelekben igen gyakori s ugyanebben az oklevélben másutt is előfordul.{10} Ezt a legjobb akarattal sem lehet betűnek olvasni, mint Hevenessy teszi, aki a szót maris-nak olvasta. Fejér nem ismerte az oklevelet. Oklevéltárát tudvalevőleg túlnyomó részben az egyetemi könyvtár nagy kéziratgyűjteményeiből másolta. Így vette át Hevenessy maris-át, megtoldotta a – Hevenessy Marc-nak és mare-nak egyaránt olvasható – második Marc



Hóman Bálint munkái
http://mek.niif.hu/07100/07139/html/0010/0018/0003-38e.html[2021. 06. 19. 17:35:48]
mare olvasásával s ezt, rossz interpunkciót alkalmazva, Csurgóhoz kapcsolta. Íme, a „csurgói tenger” keletkezésének tanulságos története.
[1] (Első kiadása: Századok 1913. 396–397)
« Jegyzetek KEZDŐLAP MAGYAR KÖZÉPKOR Kálmán király dénáradója
Jegyzetek »



Hóman Bálint munkái
http://mek.niif.hu/07100/07139/html/0010/0018/0004-390.html[2021. 06. 19. 17:35:59]
« Jegyzetek KEZDŐLAP MAGYAR KÖZÉPKOR Kálmán király dénáradója
Jegyzetek »
4. Mégegyszer az első adóról{1} (1916)[1]
A középkori magyar történet kutatóinak régi vágya közeledik a beteljesedéshez. A M. Tud. Akadémia történelmi bizottsága három év előtt megbízást adott az Árpád-kori királyi oklevelek regesta-gyűjteményének elkészítésére. A készülő kiadvány szerkesztője célul tűzte ki az összes okleveleknek eredetiben leendő tanulmányozását s ezzel kapcsolatban a királyi oklevelek diplomatikájának rendszeres feldolgozását.
Előttünk fekvő kötelében a borsmonostori (szentmária-hegyi) apátságnak 1190 és 1300 közt szerzett okleveleit tette vizsgálata tárgyává. A borsmonostori oklevelek úgy diplomatikai, mint történeti szempontból rendkívül érdekes és tanulságos csoportját alkotják középkori okleveles anyagunknak. Beható diplomatikai vizsgálatuk magában is megérdemli a reáfordított fáradtságot. Mégis Szentpétery tanulmányának igazi jelentőségét abban találjuk, hogy bepillantást enged a regesta-gyűjtemény és a magyar királyi diplomatika előmunkálatainak műhelyébe.
A diplomatikát nálunk még ma is mint a történettudomány alárendelt segédtudományát művelik. Az oklevéltani dolgozatok többnyire a speciális történeti kutatás közben felmerülő kétségeknek és problémáknak köszönhetik létrejöttüket. A monográfiák írói egy-egy kétes adatnál összefoglaló művek és jó oklevélkiadások hiányában kénytelen-kelletlen diplomatikusokká vedlenek át. Az így létrejött művek azonban – rendszerint egy bizonyos adat vagy adott tétel bizonyítására, illetve cáfolatra szolgálván – nem mentek az elfogultságtól, sőt gyakran a célzatosságtól sem. Nem is szólva arról, hogy a legjobb képzettségű történettudósok tudása sem pótolhatja a diplomatikai iskolázottságot és gyakorlatot.
Az oklevéltani vizsgálódás öncélúságát nálunk Fejépataky László hangoztatta először, közel negyven év előtt. Ez az elv tökéletesen érvényesült az ő úttörő monográfiáiban, de sajnos csakis azokban. Követőkre eddig alig talált. Szentpétery kutatásainak értékét éppen az biztosítja, hogy nála az oklevelek vizsgálata mint öncél jelentkezik. A történettudomány legújabb eredményeinek ismeretével és felhasználásával, a történelemnek – mint segédtudománynak – teljes kiaknázásával tisztán diplomatikai kutatást végez. Eredményei ennek következtében mentesek az előre megalkotott nézetek zavaró és egyoldalú befolyásától.
Vizsgálatainak módszerét illetőleg különösen két dolgot kell kiemelnünk. Egyik az, hogy főképp és elsősorban írásösszehasonlítás alapján dolgozik, természetesen kellő figyelmet fordítva a szöveg- és tartalomösszehasonlításra is. A hazai diplomatikai művekben, Hajnal István jeles kis tanulmányát kivéve, vajmi kevés szerepe volt a kritikai írás összehasonlításnak. Fejérpataky és Karácsonyi tanulmányaiban – XI. és XII. századi okleveleink igen csekély számban s jobbára csak átiratban lévén ismeretesek – nem érvényesülhettek kellőképpen a paleográfiai kritika szempontjai. Néhány XIII. századi oklevelünket pedig főképp a szöveg- és tartalomösszehasonlítás alapulvételével tették tudósaink – így a bencés okleveleket Erdélyi László – vizsgálat tárgyává. Az írásösszehasonlítás módszeres alkalmazása tekintetében Szentpétery tanulmánya új utakon jár. Az írásösszehasonlításban követett elveiről, következtetéseinek helyességéről négy hasonmástáblán adott 22 írásmutatvánnyal tájékoztatja olvasóit.
Másik nevezetes módszertani elve az, hogy nem egyes okleveleket, hanem oklevélcsoportokat vizsgál. A korszakok okleveles gyakorlatáról, a kancelláriák és oklevéladó személyek működéséről helyes képet csak úgy nyerhetünk, ha egymással szorosabb kapcsolatban álló okleveleket együttesen, mint oklevélcsoportokat vizsgálunk. Ilyen csoportokul kínálkoznak az egyazon oklevéladó személy által, vagy egyazon testület által bizonyos időhatáron belül kiadott, vagy végül az egy család vagy testület részére kiadott oklevelek. Szerző jelen dolgozatában egy igen szerencsésen választott, diplomatikai és történeti szempontból egyaránt tanulságos és túlnyomó részben eredetiben meglevő oklevélcsoportot tett vizsgálata tárgyává.



Hóman Bálint munkái
http://mek.niif.hu/07100/07139/html/0010/0018/0004-390.html[2021. 06. 19. 17:35:59]
A dolgozat részleteire nem óhajtok kiterjeszkedni, csak kiemelem – mint annak legsikerültebb részeit – az alapítólevél és az 1225. évi nagy kiváltságlevél hitelességének, a III. Béla-féle oklevél hamis voltának bizonyítását és az 1224. évi oklevélpár kérdésének végérvényes eldöntését. Végeredményül a 83 oklevélből álló csoport 16 oklevelét találta hamisnak, mégpedig – egynek kivételével – valamennyit közel korú, XIII. századi, tehát történeti szempontból még mindig értékesíthető hamisítványnak. Több oly oklevél, amelyek fölött a történeti irodalomban pálcát törtek, egészen tisztán került ki a diplomatikai és paleográfiai kritika ítélőszéke elől és az egész oklevélcsoportból 67 oklevél hitelessége végleges megállapítást nyert. A hamisnak talált 16 oklevél közt csupán egy van – Miklós nándornak 1285 jún. 16-án kelt egyik oklevele (LXXX. regesta) – amelynek hamis voltát nem látom teljesen bebizonyítottnak. Az, hogy a rajta függő pecsét két más hamis oklevélről ismeretes, inkább azt látszik mutatni, hogy az apátság levéltárában e pecsét valódi példányának is meg kellett lennie. S ez a valódi pecsét nyilván a fenti 1285. június 16-i oklevélnek pecsétje volt, amely oklevelet III. András 1297. évi kifogástalan hitelű oklevele is, mint hiteles oklevelet írt át. (V. ö. a 41–42. és 45–46. lapon erről mondottakat.) Az osztrák oklevelekre emlékeztető idegenszerű szerkezetet az magyarázhatja, hogy az oklevelet Heiligenkreuzban írták s csak a pecsételés származott a nádor kancelláriájából. A munka végén 25 lapon közölt regesta-sorozat kifogástalan. Kiterjeszkedik az összes kiadások megjelölésére és az aránylag legjobb kiadás hibáinak pontos feltüntetésére is.
Szentpétery művének módszeressége, következtetéseinek szolid és sohasem szertelen indoklása, az összes külső és belső ismertetőjelek, az írás, szöveg és tartalom alapos kritikája garanciát nyújtanak arra, hogy az akadémiai regesta-kiadvány sorsa nagyon jó kezekben van.
***
A borsmonostori oklevelek hitelességének kérdése szoros kapcsolatban van a „szabad dénárok” természete fölött
Erdélyi László közt és köztem folyt vitával.{2} Szerencsés véletlen, hogy éppen most, amikor ez oklevelek kritikai vizsgálata megtörtént, egy másik, a vitában döntő fontosságú oklevél – a csurgói keresztes oklevél (1193)
hitelessége is végérvényesen megállapíttatott.{3} Ez a körülmény késztet, hogy – bár a vitában utolsó szavam régen elhangzott – arra még egyszer visszatérjek.
A diplomatikai és paleográfiai kritika teljes apparátusával megvizsgált és hitelesnek talált 1190 körüli, 1224. és
1225. évi borsmonostori és 1193. évi csurgói oklevelekből{4} minden kétséget kizárólag kitűnik a „szabad dénárok” közadójellege.
A Domokos bán birtokát képező és az ő adományából borsmonostori apátság tulajdonába került falvak népeitől, tehát magánföldesúri népektől (míg arról le nem mondott) a királyt illette a „szabad dénárok”, vagy mint az 1225-i oklevél mondja, a „szabados dénárok, vulgo füstpénz” (fumarii) jövedelme. Ezt az adót nemcsak a telepesek (hospesek), hanem az egyház más népei, jobbágyai is fizették.{5}
A keresztesek csurgói uradalmában élő magánföldesúri népek szabad dénár adója a király jövedelme volt (ad jus regale pertinebant). Mikor Béla ezt a királyi jövedelmet a kereszteseknek adományozta, még mindig fenntartotta igényét az esetleg 60 márkán felül befolyó szabad dénárjövedelemre.{6}
Mindezekből világosan kitűnik, hogy a földbérelmélet teljességgel tarthatatlan és hogy a füstpénz (szabad dénárok) – minden ellenkező szép elmélet ellenére is – adó volt, a királyi és magánföldesúri birtokokon élő félszabad és szabad (telepes) úrbéresek kezdetleges állami egyenes adója.
[1] (Első kiadása: Századok, 1916. 290–293.)
« Jegyzetek KEZDŐLAP MAGYAR KÖZÉPKOR Kálmán király dénáradója
Jegyzetek »



Hóman Bálint munkái
http://mek.niif.hu/07100/07139/html/0010/0019-392.html[2021. 06. 19. 17:36:10]
« Jegyzetek KEZDŐLAP MAGYAR KÖZÉPKOR
Jegyzetek »
A magyar címer történetéhez (1920)[1]
A magyar államcímer kialakulásával s az egyes címerrészek eredetének kérdésével foglalkozó heraldikusok és történetírók a címeres pecsétek mellett kevés figyelemre méltatják a címeres érmeket. Az érmeket másodrendű forrásokként használják fel s ha ezek címerábrázolása a pecsétekének ellentmond, afelett – többnyire minden indokolás nélkül – napirendre térnek. Pedig a középkori címertörténetnek a pecsétekkel teljesen egyenrangú forrásai a címeres pénzdarabok s a címerek numizmatikai ábrázolásának vizsgálatával értékesen egészíthetjük ki heraldikai ismereteinket. A magyar heraldikában még nagyobb jelentőséghez jutnak a numizmatikai források azáltal, hogy az Árpád-házi királyok korából aránylag kevés címeres pecsét jutott korunkra.
A következőkben a numizmatikai források felhasználásával igyekszem a magyar címertörténet néhány homályos kérdését megvilágítani.{1}
A középkori magyar pénzek első csoportján – Szent Istvántól II. Gézáig (C.N.H. I. köt. I–VI. sorozat) címeres ábrázolással nem találkozunk. Az éremrajzok nem nagyon változatosak; valamennyiük három, a XI. században kialakult, illetőleg meghonosodott tipikus rajza (kereszt karjaiban jegyekkel; három magas hordozható kereszt; koronás fő) vezethető vissza.{2} Csak II. Géza óta találkozunk változatosabb éremrajzokkal. A XII. század
második felében és a XIII. század legelső éveiben kibocsátott finomabb technikájú érmeken{3} (VIII–X. sorozat) a régi rajzok erősen módosult változatai mellett a bizánci és arab pénzverők működésére visszavezethető, keleti motívumokkal ékes ornamentális ábrázolásokat, latin és kufikus betűkre emlékeztető jegyeket találunk. Az éremrajzok képzésében a megelőző kor konzervativizmusával szemben szubjektívebb elemek érvényesültek. Ez éremcsoport rajzai közt találkozunk először a kettős kereszttel. Első királyunk, ki pénzeire kettős keresztet veretett, III. Béla. Több – metrológiai és tipológiai okokból egyaránt első veretei közé sorolandó – éremfaján, mint az egyik vagy mindkét lapot betöltő főéremrajz (C.N.H. I. 128, 127, 163, 164. előlap, Pótlék 112B: hátlap, 112: mindkét lap) fordul elő a kettős kereszt.
Közvetlenül ehhez az éremcsoporthoz csatlakoznak III. Béla lemezpénzei (C.N.H. XV. sorozatból: 271–281. sz.) és kettős keresztes címert ábrázoló, „Bela rex” feliratú pénze (263. sz.). A kettős kereszt a brakteáták egyikén, mint az éremrajz része (279.), az 1190 táján vert 263. sz. éremfajon pedig pajzsbafoglalva, mint valódi címerkép szerepel.{4}
A magyar címer másik alkotórésze, a pólyás vagy csíkolt címerpajzs, a XII. és XIII. század fordulóján, egyidőben tűnik fel Imre király pecsétjén és András herceg szlavóniai dénárján (C.N.H. I. 203). II. András korában mind a pecséteken, mind a Szlavóniában vert dénárokon (C.N.H. I. 201., 202., 204., 206., 207., 303., 307., 308. sz.) állandóan szerepel.{5}
A pólyás címer mellett a kettős kereszttel is találkozunk ugyanez időben. Imre királynak heraldikai szempontból
eddig nem méltatott nagy viaszpecsétjén a király jobbjában kettős keresztes országalmát tart.{6} II. András pénzein is gyakran fordul elő a kettős kereszt, mint az éremrajz része (C.N.H. I. 173., 174., 175., 189., 191., 212., 213., 221., 222. sz.), mint az egész lapot betöltő éremrajz (116., 224., 225., 179., 180. sz.), az egyik szlavóniai dénáron és a hozzátartozó obuluson (C.N.H. I. 309. és Pótlék 308/A. sz.) pedig pajzsbafoglalva.
Ugyancsak pajzsbafoglalt kettős kereszt van Gutkeled István bán, styriai [stájerországi] kapitány (1254–1258) Styria részére vert címer (C.N.H. I. 356.) előlapjának jobboldalán, míg baloldalt a bán nemzetségének – a Gutkeled nemnek – címere látható. Ugyanő a szlavóniai Pekrecen [Pakrác] 1255. óta vert báni dénárok hátlapjára is a kettős keresztet alkalmazta, az egész lapot betöltő éremrajzként, alsó vízszintes szára alatt két egymással szembenéző koronás fővel. E rajz jellemző maradt a báni pénzekre, melyeknek előlapján a későbbi szlavón címer



Hóman Bálint munkái
http://mek.niif.hu/07100/07139/html/0010/0019-392.html[2021. 06. 19. 17:36:10]
főalakja – futó nyest – és a Moneta regis (v. ducis) pro Sclavonia körirat látható.
Az utolsó Árpádok pénzein éppúgy, mint pecsétjeiken, a pólyás címerpajzzsal nem találkozunk. A kettős kereszt viszont IV. Bélától III. Andrásig, mint az egész lapot betöltő éremrajz (C.N.H. I. 248., 251., 284., 317., 318., 323., 373., 374., 375.), mint az éremrajz része (344., 345.), mint a királyi alak kezében tartott jelvény (315.) és pajzsbafoglalva, mint valódi címerkép (266., 257., 363., 376., 377.) gyakran fordul elő az érmeken. Vencel érmein a király kettős keresztes országalmát tart kezében.
Károly Róbert korában a kettős kereszttel már csak a báni dénárokon s az ezek mintájára vert királyi bániakon (banales regales: C.N.H. II. 51–55. sz.), valamint az úgynevezett keresztes dénárokon (cruciti: C.N.H. II. 47., 49., 50.) – az egyiken pajzsbafoglalva – találkozunk. Többi pénzein, köztük az aranyforint egyik típusán és az összes garasokon ismét a II. András óta használatból ment pályás címer tűnik fel, de már nem egyedül, hanem az Anjouk liliomos címerével hasított pajzsban egyesítve (C.N.H. II., I–III. tábla).{7}
A numizmatikai és szfragisztikai források együttes vizsgálata alapján megállapíthatjuk, hogy a kettős kereszt, mint magyar királyi vagy országos jelvény, negyedszázaddal előbb tűnik fel a pólyás címernél, s már 1190 táján pajzsbafoglalva, mint valódi címerkép fordul elő. Ez idő óta az Árpádok kihaltáig a kettős kereszt, mint királyi jelvény és címer állandóan használatos, még Imre és II. András korában is, mikor a pecséteken az újabb, pólyás címernek adott helyet. A pólyás címerpajzs – Imre és II. András korát kivéve – az Árpád-korban sem pecséteken, sem érmeken sohasem volt használatos.
E tények megállapítása címertörténeti szempontból igen nagyjelentőségű, mert heraldikusaink Palma óta IV. Bélának vagy II. Andrásnak tulajdonították a kettős keresztes címer felvételét s bebizonyítottnak vélik a pólyás címer idősebb voltát. E felfogás kialakulását kétségtelenül elősegítette a rendszeres és megbízható éremkronológia hiánya. Ez tette lehetővé, hogy a numizmatikában járatlan és Imre nagypecsétjét figyelembe nem vevő heraldikusok, sőt az ő elméletüktől megtévesztve, maga a kiváló numizmata Réthy is – Schönwisner, Weszerle és Rupp tanításával szembehelyezkedve – III. Béla és II. András kettős keresztes érmeit minden alap nélkül IV.
Bélának vagy V. Istvánnak tulajdonítsák, vagy egyszerűen hallgatással mellőzzék.{8} A pecsétek címerhasználatából egyoldalúan levont következtetések téves voltát azért nem ismerték fel, mert nem gondolták meg, hogy a címer szükségszerűen jelentkezik előbb az érmeken, semmint a pecséteken. A pecsét jogi természetével és rendeltetésével minden változtatás és újítás ellentétben áll. Középkori uralkodók pecsétjüket csak nagyon fontos, kényszerítő okok miatt változtatták meg. Új pecsétnyomót – visszaélések megakadályozása végett – csak akkor verettek, ha a régi elveszett, vagy tömeges oklevél- és pecséthamisításokra jöttek rá. Ha tehát valamelyik uralkodó címer felvételére határozta el magát, meglévő pecsétnyomóját nem dobta el, hogy a címert belevésesse. Viszont pénzt a XII– XIII. században minden évben újat bocsátottak ki s az új pénznek a rajza is folyton változott. A pénzekre tehát minden nehézség nélkül ráverethették a címert. Úgy látszik, ez volt az eset III. Béla korában is. Időrendben első pénzeinek tanúsága szerint III. Béla a kettős keresztet, mint jelvényt, uralkodása kezdete óta használta, de pajzsbafoglalva, mint valódi címer, csak uralkodása vége felé került pénzére. Pecsétnyomóját azonban ekkor már nem változtatta meg. Ez a magyarázata annak, hogy a címer numizmatikai használata megelőzte a szfragisztikai használatot.{9}
A heraldikusok megtévesztésében nagy része volt annak, hogy Imre és II. András – bár a kettős keresztet, mint királyi jelvényt és címert kimutathatóan használták – pecsétnyomóikba más címert, az oroszlánokkal megrakott pólyás címerpajzsot vésették. Ahelyett, hogy a címercsere okát igyekeztek volna felderíteni, figyelmen kívül hagyva a numizmatika helyes megállapításait, egyszerűen kétségbe vonták a III. Béla- és II. András-kori hiteles numizmatikai emlékek tanúságát.
Abból, hogy III. Béla pecsétjén még nincs címer s hogy fiai pecsétjükön más címert használtak, semmiesetre sem következik, hogy III. Béla és II. András pénzein és Imre nagypecsétjén a kettős kereszt, mint királyi jelvény és címer ne volna helyénvaló. Az a feltevés, mintha III. Béla vette volna fel, a pecsétekből egyoldalúan vont következtetés, aminek a III. Béla- és II. András-kori hiteles numizmatikai emlékek és Imre nagypecsétje határozottan ellentmondanak.
***



Hóman Bálint munkái
http://mek.niif.hu/07100/07139/html/0010/0019-392.html[2021. 06. 19. 17:36:10]
Késő-középkori magyar felfogás szerint a kettős kereszt, mint apostoli címerjelvény, II. Sylvester pápa adományából illette meg Szent Istvánt és utódait.{10}
Ennek az elméletnek alapvető hibája az, hogy a XI–XII. században az apostoli vagy pátriárkai kereszt nem volt kettős. Általában a nyugati egyházban a kettős keresztnek semminő szimbolikus jelentősége nem volt. Az apostoli vagy pátriárkai, később érseki kereszt csupán abban különbözött a többitől, hogy hadijelvények és zászlók módjára hosszú nyélre volt tűzve. Ilyen hordozható keresztet látunk az összes pápák bulláin II. Orbán (1085
1099) óta,{11} s a pápai pénzeken is hiába keresünk kettős keresztet.{12} A pátriárkai kettős és a még később előforduló pápai hármas kereszt a késő középkorban címereken, pénzeken és képeken itt-ott már előfordul, de
szimbolikus jelentőséghez még nem jutott.{13} A legtöbb egyházi archeológus meg sem emlékezik róluk, noha a kereszt változó formáival lapokon keresztül foglalkoznak. A kettős kereszt nyugaton a XIII. századig egyszerű heraldikai és numizmatikai ábrázolás volt, de mint ilyen is szokatlan. A Karoling-kori, valamint a X–XII. századi itáliai, francia- és németországi pénzeken a kereszt igen nevezetes szerepet tölt be. Alig van éremfaj, melyen a kereszt akár mint főrajz, akár mint mellékjegy vagy díszítő motívum ne szerepelne. Kettős alakjával azonban a
XII. század végéig nem igen találkozunk.{14} Kivételesen fordul elő egy-egy pénzen, az egyházfők érmei közül a X. században VII. Benedek pápa (974–983) ezüst dénárjain s a XII. és XIII. század fordulóján Ludolf magdeburgi érsek (1192–1205) pénzén.{15}
A nyugati heraldikában is teljesen alárendelt szerepet játszik. A heraldikusok a pátriárkai kereszt elnevezés mellett lotaringiai és magyar keresztnek nevezik.{16} Ez is mutatja, mennyire szokatlan heraldikai alakzat volt. A lotaringiai címerbe a XV. században a magyar címerből került{17} s valószínűleg az aragóniai uralkodóház is II. András leánya révén kezdte a kettős keresztet címerjelvényül használni.{18}
Nyugaton a XII. századig a kettős kereszt sem mint egyházi szimbólum, sem mint uralkodói jelvény nem használatos, s amennyiben itt-ott előfordul, egyszerű díszítő ábrázolás. II. Sylvester pápa nem ajándékozhatott Szent Istvánnak kettős keresztet és nem jogosíthatta fel ilyennek használatára, mert ő maga s vele korának egyetlen nyugati egyházfejedelme sem használt jelvényül kettős, hanem igenis hosszú nyélre tűzött, hordozható, apostoli keresztet.
XII–XIII. századi forrásainkból kétségtelenül bizonyítható, hogy a magyar királyokat megillette – a hagyomány szerint Szent István óta s a pápa adományából – az apostoli kereszt használatának joga, melyet ünnepélyes
alkalmakkor előtte hordoztak.{19} Ez a kereszt történeti, archeológiai és numizmatikai emlékeink tanúsága szerint csupán a hordozható egyes kereszt lehetett.
A Gizella királyné környezetében hímzett koronázási paláston, a XI–XII. századi összes pecséteken és Salamon egyik érmén (C.N.H. I. 22. sz.) a király egyszerű kereszttel díszített országalmát tart a kezében. A kettős keresztes országalma először Imre nagy pecsétjén tűnik fel, használata csak IV. László óta folytonos. A koronázási jelvények közt levő kettős keresztes országalma az Anjou-korban készült, a koronázáskor használt apostoli kereszt azonban ma is egyszerű hordozható kereszt. Sem Hartvik, sem IV. Béla oklevele nem mondja a király előtt hordozott keresztet kettősnek, amit – ha ilyen lett volna s a kettősségnek bárminő jelentőséget tulajdonítottak volna – semmiesetre sem mulasztanak el. Bizonyos az is, hogyha királyaink III. Béla előtt kettős keresztet használtak volna jelvényül, annak legalább itt-ott a változó rajzú pénzeken is szerepelnie kellene, melyeken Szent István óta az egyes kereszt állandó, Szent László, sőt már Salamon óta a hordozható apostoli kereszt is (Szent László: C.N.H. I. 33., 34., Kálmán: 42., II. István: 53., II. Béla: 56. sz.){20} állandóan visszatérő éremrajz volt.
Forrásaink alapján megállapíthatjuk, hogy a magyar királyi hatalom jelvénye a XI. század közepe óta kimutathatóan – tehát minden bizonnyal Szent István óta – a nyélre tűzött, hordozható egyes apostoli kereszt volt, melyet III. Béla cserélt fel a kettős kereszttel.
***
A kettős kereszt a XII. században nyugatról nem kerülhetett hozzánk. Figyelmünket tehát kelet felé kell



Hóman Bálint munkái
http://mek.niif.hu/07100/07139/html/0010/0019-392.html[2021. 06. 19. 17:36:10]
fordítnunk.
A római, majd a bizánci császárok hatalmi jelvénye a hosszú nyélen csüggő hadilobogó, a labarum volt, nyelén a római sassal, majd Nagy Konstantin óta Jézus Krisztus monogrammjával.
A bizánci császárok arcképes pénzein az V. századig rendesen a labarumot látjuk a császár kezében.{21} Más
pénzeken a hordozható kereszt és a kereszttel ellátott országalma is előfordul.{22} A labarum használata az V. század első felében gyérülni kezd és I. Leó császár (457–474) utódai alatt teljesen eltűnik. Helyét a kereszt foglalta el, mely korábban egyházi szimbólumképpen szerepelt a császári érmeken. Ez időtől a IX. századig az egyes kereszt legtöbbször lépcsőzetes talapzatra állítva fordul elő. A császári alak kezében is rendszerint
hosszúnyelű, hordozható kereszt vagy kereszttel ellátott országalma látható.{23} Az országalma és hordozható kereszt a pénzeken e korban már nem egyházi szimbólum, hanem a keresztény császári hatalom jelvénye, a
divatját múlt labarum helyett.{24} A keresztet gyakran díszesebben, kettős vonalakból alkotva ábrázolták. I. Leó, II. Leó, Zéno és I. Anasztáz (457–518) pénzein a labarumra emlékeztető, kettős vonalakból alkotott kereszteket látunk.{25} Néha a kettős vonalakból rajzolt kereszt, a közbülső vonalak eltűnvén, a kettős kereszthez hasonlít,{26}
sőt I. Leó egyik pénzén már valóságos kettős keresztté alakult.{27} I. Justinianus (527–565) óta azonban e díszesebb kereszt nem fordul elő. Annál gyakoribb III. Konstantin (641–642) óta a vízszintes szárára merőleges vonalakkal díszített kereszt, mely a VII–IX. században, Theophil idejéig állandóan használatos.{28} A labarumot I. Mihály (811–813) pénzén látjuk ismét viszont{29} s ez idő óta használata általánossá vált.
Theophiltól [Theophilosz] (829–842) Komnénosz Mánuelig (1143–1180) az összes bizánci császárok verettek pénzeket, melyeken a kezében labarumot tartó császári alak látható,{30} s a császári pecséteken is megjelenik a
labarumot tartó császári alak.{31} Ugyanekkor tűnik fel újra és állandósul a pénzeken és pecséteken a kettős kereszt. Legtöbbször a császár kezében, ha két kép van az érmen vagy pecséten, az uralkodótársak kezében, vagy arcképeik közé állítva látjuk a hosszúszárú, hordozható kettős keresztet.{32} Ugyanily alakban fordul elő egy XI. század elejéről való mozaikon Krisztus kezében{33} és egy X. századi kéziratnak bolgár cárt ábrázoló miniatűrjén.{34} Más pénzeken a császár kezében, de országalmára tűzve látjuk.{35} Önállóan, mint egész lapot betöltő rajz, császári pénzeken ritkán fordul elő,{36} de ily alakban szerepel a XI-XII. századi császári tisztviselők,
különösen a kardhordók (spatharius, protospatharius) pecsétein.{37} A kettős kereszt a császári numizmatikában és szfragisztikában ez időben már teljesen háttérbe szorította az egyes keresztet, mely Theophil óta csak kivételképpen fordul elő.{38}
A kettős kereszt kezdetben valószínűleg semminő külső jelentőséggel nem bírt. A pénzverőbélyegek és pecsétnyomók készítőinek vésője alatt, talán egészen öntudatlanul alakult ki a kereszt díszesebb formáiból, melyek kétségtelenül a labarum hatása alatt öltöttek díszesebb alakot. Nem lehetetlen az sem, hogy a kettős kereszt közvetlenül a labarumból alakult. Keletkezésének vizsgálatára itt nem terjeszkedhetünk ki. Meg kell
azonban állapítanunk, hogy a kettős kereszt Bizáncban tűnik fel, speciálisan bizánci jelvény,{39} s a IX–XII. században a labarumhoz és a korábban használatos hordozható, egyes kereszthez hasonlóan a kelet-római császárság hatalmi jelvénye volt. A császárok kezdetben bizonyára az általánosan és közönségesen használt egyházi szimbólumtól való megkülönböztetés végett használták jelvényül a kettős keresztet, amely azután a keleti egyházban mint egyházi szimbólum is elfoglalta az egyes kereszt helyét.
A nyugati egyházi férfiak a XII. században, keresztes hadjáratok idején ismerkedtek meg a bizánci császárok kettős keresztjével, s azt mint valami kitüntető egyházi szimbólumot, az egyszerű keresztnél magasabb rangú jelvényt fogták fel. A pápák és érsekek, nem akarván a bizánci császár mögött maradni, bár egyházi jelvényül továbbra is az egyszerű hordozható keresztet használták, a XII. század vége óta pénzeikre, címereikbe néha kettős keresztet alkalmaztak, melyet a késő középkorban – téves okoskodással – a magasabb egyházi hatalom, a pátriárkátus, majd az érsekség szimbólumaként kezdtek tisztelni.{40}
A kettős kereszt IX–XII. századi bizánci használatát és III. Béla bizánci összeköttetéseit ismerve nem lehet kétségünk afelől, hogy előtte, midőn a magyar királyi hatalom hagyományos jelvényét – a hordozható apostoli



Hóman Bálint munkái
http://mek.niif.hu/07100/07139/html/0010/0019-392.html[2021. 06. 19. 17:36:10]
keresztet – a kettős kereszttel cserélte fel, semmiféle egyházi szimbólum nem lebegett. Csupán a görög császárt utánozta, kinek családjával közeli rokonságban volt, kinek udvarában töltötte élete legszebb éveit s kinek kettős keresztes jelvényét, mint a bizánci trónnak hosszú ideig hivatalosan elismert örököse, a császár veje s őt rangban közvetlenül követő deszpotész, majd Mánuel fiának születése után: caesar – más méltóságviselőkhöz hasonlóan már a görög udvarban jelvényként használta. A kettős keresztet ifjúkora óta az uralkodói hatalom szimbólumaként ismerte. Nem csodálhatjuk, hogy király korában is ragaszkodott hozzá. A magyar királyság hagyományos jelvényének, a keresztnek megkettőzése kétségtelenül bizánci hatásra vezethető vissza.
Lehetséges, hogy a kettős kereszt használatában bizonyos tendencia is megnyilvánult a bizánci hatalmi törekvésekkel szemben. A kettős kereszt a császári hatalom szimbóluma volt, s mikor Béla ezt a magyar királyság jelvényévé, majd címerévé tette, ezzel a magyar királyi hatalmat a bizánci császári hatalom mellé állította. Ha e feltevés helyes, a kettős keresztes címer a magyar királyság III. Bélától oly féltve őrzött önállóságának is szimbóluma volt.{41}
***
A magyar címer másik főalkotórésze, az Imre és II. András idején – s az Árpád-korban csakis akkor – használatos pólyás címer a kettős keresztes jelvénynél negyedszázaddal, a kettős keresztes címernél körülbelül egy évtizeddel később tűnik fel. Felvételét heraldikusaink többnyire Imre királynak,{42} mások azonban III. Bélának tulajdonítják.{43}
A kettős címerhasználat okát és a pólyás címer eredetét kutatva, mindenekelőtt tisztáznunk kell a két címer viszonyát. Dőry szerint a IV. Béla óta használt kettős keresztes és az Imre, II. András használta pólyás vagy csíkos címer közt közjogi jelentés tekintetében határozott különbség nincs. Használatukban csupán kronológiai különbségek állapíthatók meg. A két címer különböző korban „egyaránt a magyar királyság jelképe volt, értve alatta úgy a királyi hatalmat, mint annak szubsztrátumát, az országot (regnum Hungariae)”.
Ezt a felfogást teljes egészében nem fogadhatjuk el, mert a két címer kronologikus egymásutánjának feltevésén alapszik. Kimutattuk, hogy a két címer Imre és II. András korában egyidőben volt használatos s hogy a pólyás címer sem II. Béla korában, sem IV. Bélától az Árpádok kihaltáig pecséten vagy pénzen nem fordul elő, s bár Imre és II. András korában háttérbe szorította, a használatból kiszorítani sohasem tudta a XI–XII. századi királyi jelvény, a hordozható apostoli kereszt helyébe lépő és III. Béla óta folytonosan használt kettős keresztes címert. Ezek a körülmények kétségtelenné teszik, hogy a két címer közt bizonyos közjogi különbség volt.
A kettős kereszt, illetőleg a kettős keresztes címer, mint korábban az egyszerű, de hordozható apostoli kereszt, III. Béla óta a keresztény magyar királyság – a királyi hatalom és az ország – jelvénye volt. Viszont a másik címer, bár Imre és András pecsétnyomóikba vésették – III. András hercegkori címerének, az Anjouk igénycímerének és
Anjou királyaink liliomokkal egyesített pólyás címerének tanúsága szerint{44} –, az Anjou-korig sohasem volt országos címer, hanem az Árpád-ház családi címere, mely később a kettős kereszttel egyesítve országos, királyi címerré lett ugyan, de mint családi címer második helyre került a királyi hatalmat jelképező kettős kereszt mellett.
E családi címer felvétele éppúgy, mint a királyi hatalom jelvényének, a kettőssé lett apostoli keresztnek pajzsra alkalmazása, vagyis címerré alakítása természetes következménye volt a kornak és környezetnek, melyben III. Béla élt. A XII. század harmadik negyedében kezdik a keresztes vitézek a családi jelvényeket a hadilobogók mellett a pajzsra is alkalmazni. Béla a bizánci udvarban állandóan érintkezett a címerviselő francia fejedelmi és főúri családok keletre szakadt tagjaival. Felesége, Châtillon Anna is egy ilyen család, az antiochiai uralkodó hercegek ivadéka volt. Természetesnek kell tartanunk, hogy a külsőségekre, a szertartásokra oly nagy gonddal vigyázó bizánci udvarban felnőtt magyar király már presztízskérdésből is szükségesnek tartotta a királyi jelvények pajzsra alkalmazását és a külön családi címer felvételét, ha nem akart felesége rokonságánál alábbvalónak látszani.
Imre és II. András a régi királyi jelvény rovására újításképpen használták pecsétjükön és pénzükön a családi címert. A második címercsere IV. Béla konzervatív politikájában leli magyarázatát. Nagyapjáról reámaradt hagyományokhoz ragaszkodva helyezkedett szembe a II. András korában tért hódító újító törekvésekkel.



Hóman Bálint munkái
http://mek.niif.hu/07100/07139/html/0010/0019-392.html[2021. 06. 19. 17:36:10]
Nagyapja példája lebegett szeme előtt, mikor a királyi hatalom régi fényének, a királyi vagyon régi teljességének visszaállítására törekedett. A címerkérdés rendezésében is hű maradt magához. Elvetette a nagybátyja és apja által használt családi címert s visszahelyezte jogaiba az első országos címert, III. Béla királyi hatalmának jelvényét, a kettős keresztet.
IV. Béla óta a pólyás címer többé nem szerepel, mint a királyi hatalom s az ország jelvénye. Csak az Árpád-ház tagjai s különösen az Árpád-házi származás alapján a magyar trónra igényt tartó, külföldön élő hercegek, III. András és az Anjouk használták.
A két címer közjogi különbsége a magyar Anjouk korában, kik mindkettőt használták, halványodni kezd, de teljesen csak Zsigmond halála után tűnik el. Ez idő óta a két címer egyenrangú része a magyar királyi vagy országos címernek. Zsigmond korában, a konstanzi zsinat krónikájában négyelt pajzsot látunk, első és negyedik negyedében a kettős kereszttel, második és harmadik negyedében a pólyákkal.{45} I. Ulászló pénzein és pecsétjein pedig már a mai címert: hasított pajzsban jobbról a nyolc pólyát vagy csíkot, balról a kettős keresztet.{46}
[1] (Első kiadása: Turul 1921)
« Jegyzetek KEZDŐLAP MAGYAR KÖZÉPKOR
Jegyzetek »



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
« Jegyzetek KEZDŐLAP MAGYAR KÖZÉPKOR
Jegyzet »
III. Béla (1932)[1]
A magyar királyi házban Álmos lázadása óta megmegújuló testvérharcok és a görög hatalom beavatkozási kísérletei pusztító erő, hatás és következmények tekintetében nem mérhetők a Szent István halálát követő trónviszályokhoz és a két Henrik hódító kísérleteihez. A XI. századi küzdelmek véres polgárháborúvá, a német hatalom támadásai tartós háborúskodássá fajultak. Az ország szívébe hatoló idegen hadak s a forradalmi kitörésekben explodáló nemzeti reakció roppant vérveszteséget és gazdasági kárt okoztak, ideig-óráig az ország függetlenségét, önálló állami létét is veszélyeztették. A XII. században véres összecsapásra ritkán került sor. A trónviszályokat többnyire még csírájukban elfojtották, a trónkövetelőket támogató idegen hadak alig jutottak át a határon, s mikor Mánuel beavatkozása III. István korában rövid időre sikerrel járt is, a harc nagyobb vérvesztés nélkül hamarosan békés befejezéshez jutott. A történet távlatából nézve, ezek a harcok a görög beavatkozással együtt epizódszerű jelenségek. A keresztény királyság minden nagyobb megrázkódtatás nélkül élte át e küzdelmeket s a század elején megszerzett hatalmi állását nemcsak megtartotta, hanem növelte is. László és Kálmán szervező és törvényhozó munkáját a szellemi és anyagi kultúra megizmosodása, az új intézmények, a gazdasági és társadalmi szervezet teljes kifejlése követte.
A kereszténység mély gyökeret vert. Az ősi hit hívei kihaltak. Nyoma sincs a félszázad előtt még véres kitörésekben megnyilvánuló pogány reakciós mozgalomnak. A keleti egyház felől sem történt kísérlet a magyarság meghódítására. Mánuel pártfogoltjainak magyar híveit kizárólag politikai és nem vallási motívumok irányították, aminthogy évtizedekkel előbb Szent Lászlónak a szentszékkel szemben tanúsított barátságtalan magatartása is tisztára politikai természetű okokban gyökerezett. Maga III. Béla sem volt szkizmatikus. Bizáncban – ha részt vett is a konstantinápolyi egyház szertartásaiban – az egyházi uniót propagáló udvari párthoz tartozott s házassági kapcsolatai, franciás műveltsége is a római egyház felé vonzották. Hithűségének nyomban trónra lépte után s utóbb is sokszor világos bizonyságát adta. A görög beavatkozás nyomán a nép legkisebb töredéke sem hajolt el a szkizma, a keleti egyház felé. Ha éltek is a Szerémségben – nemrégen még birodalmi területen – a keleti egyházhoz tartozó, odaszító néptöredékek, s ha az izmaelita elem, besenyők, kunok, volgai bolgár és arab kereskedők bevándorlásával megszaporodott is, számuk sokkal kisebb volt, semhogy a katolikus egyház lelki szupremáciáját egy pillanatra is veszélyeztethette volna.
Az ország népe – számra csekély görög keleti, mohamedán és zsidó töredékek kivételével – szívvel-lélekkel katolikus volt. Hitélete folytonosan mélyült, buzgósága növekedett. A keresztes hadjáratok korát átható szellemi áramlatok a magyar lelkekből minderősebb visszhangot váltottak ki s a Szentföldre zarándoklók száma folyton növekedett. Szent István jeruzsálemi szállóháza a török harcokban elnéptelenedett és elpusztult. Ezért Petronella nemesasszony 1135-ben új házat vett négyszáznegyven bizánci aranyért s azt a Szent Sír kanonokjainak gondjaira bízta és magyar zarándokok elszállásolására rendelte. Az adományról Jeruzsálemben kiállított oklevél tanúi közt több jeruzsálemi magyar pap is szerepel. Két évtizeddel később ez a szálló már nem tudta ellátni a magyar zarándokokat s II. Géza király az ország előkelőivel Szűz Mária és Szent István király tiszteletére külön magyar templomot és a század elején lovagrenddé alakult Szent János-keresztesek, Johanniták vezetése alatt nagyobb szabású magyar szállóházat építtetett Jeruzsálemben. Ellátására Esztergom vidékén nagyobb birtokot adományozott. A két első keresztes hadjáraton magyarok még nem vettek részt, a harmadikhoz már sokan csatlakoztak s ennek balsikere után maga III. Béla király is készült felvenni a keresztet. A vallásos érzés és hitbeli meggyőződés elmélyülésének jele volt a szent célra tett sok kegyes adomány, a keresztény karitás erényének fokozottabb gyakorlása s az egyházalapítások nagy száma.
Álmos herceg Meszesen, Belos bán Kőn, vagy mint azóta nevezték: Bánmonostorán, a mai szerémi Banoštoron, Hont Pázmány nembeli Lampért – Szent László sógora – Bozókon, az Aba nemzetség Abaúj vármegyében Széplakon, az Örösúr nem Kácson, a Miskolc nem a Borsod megyei Tapolcán, a Bogát-Radvány nem Szerencsen,



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
a Ludány nem Nyitraludányon, a Győr nem Lébényben, Gutkeled nembeli Márton ispán Csatáron, Csák nembeli Ugrin Vérteskeresztúron, Walfer [Wolfer] lovag Kűszinben [Németújvár], az Atyusz nem a zalai Almádon, a Bikács nem Madocsán, a Szalók nem Baranyában Szenttrinitáson és Okor-Mindszenten [Okrimindszent] emelt új hajlékot Szent Benedek fiainak.
A század közepén megjelentek a keresztény renaissance eszmekörében kisarjadzott új szerzetesrendek első kolóniái is. A szigorú clunyi irányzat friss és életerős hajtásaként francia földön Citeaux (Cistercium) vadon vidékén kialakult ciszterci rendnek első csapata II. Géza korában, 1142-ben jött az osztrák Heilingenkreuzből a Tolna megyei Cikádorra. Heiligenkreuzot Henrik osztrák őrgróf telepítette Morimundból Ottó fivérének, a tudós freisingi püspöknek és történetírónak buzdítására. Az onnét hozzánk jött szerzetesek franciák voltak, néhány német novíciussal. III. Béla 1179-ben közvetlenül a francia Pontignyből hoz cisztercieket Egresre, 1182-ben Aceyból Pilisre, 1184-ben Trois Fontainesből Szentgotthárdra és Clairvauxból Zircre. Pásztót 1190-ben Pilisről, az erdélyi Kercet már Imre király Egresről telepíti. Miskolc nembeli Domokos bán 1194-ben Heiligenkreuzről jött német szerzetesekkel alapítja Kedhelyt [Kéthely v. Kedhel], más néven Borsmonostorát. Az első ciszterci házak keletkezésével egyidőben a Reims melletti Prémontréből (Pratum monstratum) kirajzó premontrei kanonokok rendjét egyházi és magánföldesurak telepítették Magyarországra. Mendin fehérvári prépost 1178 táján hívta be a lotharingiai Valroiból a garábi konvent első lakóit. Nem sokkal utóbb népesítették be ugyancsak Valroiból jött szerzetesek a Valkó megyei Nagyolasz mellett a szentkereszti kolostort, s a század végén már a türjei és váradelőfoki [váradelőhegyi] prépostságok is fennállottak. III. Béla idejében kapott premontrei lakókat a Hont Pázmány nemzetség bozóki kolostora is, hol a bencések nem tudtak gyökeret verni. A „fehér papokkal” ciszterciekkel és premontreiekkel – egyidőben jöttek az országba a keresztes hadjáratok idején Jeruzsálemben katonáskodó lovagrendek első kolóniái is. A fehér köpenyre hímzett vörös keresztről „vörös barát”-nak nevezett templomos lovagokat III. István juttatta földbirtokhoz horvát földön és Szlavóniában. Rendházul a vránai régi bencéskolostort adta át számukra. Már előbb II. Gézától kapott Esztergomban szép birtokadományt a Johanniták, vagy – mint nálunk nevezték – az ispotályosok katonáskodó és betegápoló rendje. Eufrozina királyné Székesfehérvárott emel számukra rendházat. A szentkirályi és fehérvári konventek az uralkodó és hívők adományából rohamosan gyarapodnak s III. Béla korában már Budafelhévízen, Táton, Szokolyon vannak fiókegyházaik s a Zala megyei Tüskeszentpéteren és Pécsvárad mellett Szentjánoson új konventek keletkeztek. A század végén Szent Lázár rendjének bélpoklosokat ápoló szerzetesei is megjelennek s esztergomi házukban gondozzák a keresztes hadak nyomán terjedő borzasztó betegség szerencsétlen áldozatait.
A nagyvagyonú, úri renddé fejlődött, világiasan élő bencésekkel szemben az új rendek a szerzetesi egyszerűséget és elvonultságot, az igazi alázatot és áhítatot képviselték. A ciszterciek, Szent Benedek hamisítatlan hagyományaihoz visszatérve, maguk művelték a földet, irtották a vadont, termékenyítették a pusztát s a Bakony, Pilis, Fogaras rengetegeibe húzódva, addig kihasználatlan, terméketlen területeket tettek gyümölcsözővé. Gazdasági munkájuk mellett a hit terjesztésére is volt gondjuk. Nagy részük volt a keleti határon túl élő pogány és mohamedán kunok térítésében. A premontrei kanonokok pedig a lelkészkedésben, missziós tevékenységben látták egyik főfeladatukat. A lelkipásztorkodástól elzárt többi szerzetesekkel szemben plébániákat, missziós állomásokat tartottak fenn s a rendalapító Norbert példájára vándorapostolokként járták a világot, a népet oktatva és a hitet hirdetve. A nép körében a későbbi kolduló rendekhez hasonlóan nagy népszerűségre tettek szert. A ciszterciek viszont minden mást felülmúló buzgóságukkal az udvar kegyét és jóindulatát érdemelték ki. III. Béla, francia felesége és fiai házi papjaiknak tekintették az egyszerű életet élő francia szerzeteseket. Közülük választották gyóntatópapjaikat, gyermekeik oktatómestereit s elhunyt családtagjaikat is az ő templomaikban temettették el.
A ciszterci és premontrei rendű szerzetesek állandó érintkezésben maradtak franciaországi rendtársaikkal. Apátjaik, prépostjaik háromévenként személyesen tartoztak megjelenni a citeauxi és a prémontréi generális gyűléseken; viszont a francia anyakolostorok apátjai és prépostjai háromévenként személyesen vizitálták egyházuk magyarországi leánykolostorait. A francia és magyar szerzeteseknek ez a folytonos, közvetlen érintkezése intenzív kultúrkapcsolatot teremtett a két ország közt. A rendházakban és a lovagrendek kolostoraiban francia szerzetesek oktatták a novíciusokat, kik közül később nem egy maga is francia földön szerezte meg magasabb kiképzését.
Ugyanez időben megindult a világi papság külföldi iskolázása is. II. Gézának a francia királlyal kötött szövetsége óta mind több magyar pap megy a XI. és XII. század fordulóján kialakult párizsi egyetemre és más francia



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
főiskolákra műveltsége kiegészítése végett. Lukács érseknek a párizsi egyetemen Gerardus a Puella volt a mestere, s III. Béla korában egyidőben négy magyar pap – Adorján prépost, később kancellár, Jakab [Jób], Mihály és a Párizsban elhunyt Bethlen kanonok – párizsi iskolázásáról tudunk.
Ezek a külföldön nevelkedett, francia műveltségű világi papok és szerzetesek a küludvarokban gyakran megforduló papi és világi követekkel s a magyar udvarba fogadott francia lovagokkal együtt a francia ízlés, a nyugati szokások, a skolasztikus egyházi műveltség és a lovagkultúra terjesztői, meghonosítói lettek.
A királyi kápolna, majd III. Béla óta a kancellária a szellemi élet központjává lesz. Az udvari káplánok és nótáriusok közül kerülnek ki az idegen udvarokba küldött követek, a királyi hercegek nevelői, a törvényszerkesztők és az uralkodóház történetírói, köztük P. mester, Béla királynak jegyzője.
Béla király névtelen jegyzőjével és az 1192. évi szentté avatás alkalmával írt Szent László-legendával zárul a magyar nemzeti történetírás első korszaka, melyet Szent László udvari papja nyitott meg Gesta Ungarorum című művével. Szent Lászlótól III. Béláig valamennyi királyunk udvarában ott találjuk a középkor nagy uralkodói mellől sohasem hiányzó udvari történetírót. S ezek a történetírók, különösen Szent László udvari papja és Béla király jegyzője méltó társai a középkor legjobb históriaíróinak. Tárgyi megbízhatóság dolgában mögötte maradnak a történeti eseményeket szárazon feljegyző, unalmas krónikásoknak és évkönyvíróknak, de erős írói egyéniségek s hű kifejezői koruk felfogásának és a XII. századi magyar királyi udvar francia kultúrhatás alatt kialakult irodalmi ízlésének.
Munkásságuk, egybevetve azzal az eléggé nem hangsúlyozható körülménnyel, hogy a hazai kolostorokban a Németországban divatos, partikuláris jellegű évkönyv- és krónikaírás szokása sohasem tudott mély gyökeret verni, világos cáfolata annak a sokszor hangoztatott feltevésnek, mintha az Árpád-kori magyar műveltség a német kultúra függvénye volna. Kétségtelen, hogy a XI. század elején intenzív bajor kultúrhatások érvényesültek, aminthogy történetünk későbbi századaiban is sokszor termékenyítette meg a magyar talajt a német szellemből idesugárzó erő. De voltak történetünknek hosszú korszakai, mikor a német hatás mellett s azt háttérbe szorítva, közvetlen érintkezésbe kerültünk a francia és olasz kultúrával. Ezek a nyugati – német, francia és olasz – összetett kultúrhatások alakították át az ősi pogány magyar kultúrát s ezek felvétele adott módot a magyar szellemnek, hogy a nyugati kultúrákkal sok ponton érintkező, de mégis individuális, sajátos nemzeti műveltségét kialakítsa. Ennek a nyugati kultúrelemeket magába szívott keresztény magyar műveltségnek voltak irodalmi téren első érett gyümölcsei a XII. századi királyok udvari történetíróinak munkái.
Az egyház lelki hatalmával és kulturális erejével arányosan növekedett a XII. században gazdasági ereje. A magyar egyházat már alapítója nagy fekvővagyonhoz juttatta s ez a vagyon két század alatt királyok és buzgó hívek adományából folytonosan gyarapodott. A kor gazdasági viszonyaihoz képest szolgákban, szabadosokban, adózó és hűbéres szabadokban kifejezett vagyon azonban szét volt szórva szerte az országban. Ugyanannak az egyházi birtokosnak egymástól távol eső falvakban és vidékeken voltak népei, barmai, jövedelme. A szétszórt helyzet lehetetlenné tette a célirányos kezelést és hatalmi szervezkedést, sőt a birtokállagot is veszélyeztette. A főpapok, kolostorok és káptalanok ezért birtokaik megrögzítésére, kitagosítására törekszenek. Új adomány, csere, vásárlás, sőt foglalás útján is megszerzik a népeikkel faluközösségben és szomszédságban élő királyi és magánföldesúri népek tulajdonát; zárt birtoktestekké formálják szétszórt birtokaikat. Ezt a folyamatot szemléltetik a XII. század eleje óta mindsűrűbben feltűnő urbáriumszerű birtokösszeírások. Szent László pannonhalmi konskripcióját és a királyi népek Kálmán-kori összeírását nyomon követik a veszprémvölgyi, dömösi, bozóki, bakonybéli, fehérvári, pécsi és más egyházak királyi megerősítéssel hitelesített összeírásai, amelyeket azután a XIII. században az új szerzeményeket is felölelő újabb összeírásokkal pótolták. Az egyházi nagybirtok kialakulásának folyamata a XIII. század elején már befejezéshez jutott s ez a területileg is megszervezett – részben királyi adományból, más részben azonban a hívők adományából és vásárlás útján szerzett – birtok lett a magyar főpapság katonai erejének, politikai hatalmának és kiváltságos helyzetének gazdasági alapjává. A gazdasági hatalom növekedése természetszerűen vonta maga után a főpapságnak közjogi értelemben vett országos renddé fejlődését, aminek első tünetei már jelentkeznek.
Egyidejűleg megindult a későbbi társadalom többi osztályának kialakulása is. A birtokos nemesség két rétegét – a honfoglaló szállásbirtokosokat s a királyi főembereket és tisztviselőket – elkülönítő válaszfal már a XI. század



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
végén ledőlt, mikor Kálmán a Szent Istvántól származó adománybirtokot a szállásbirtokkal jogilag egyértékű, ágról-ágra öröklődő nemzetségi birtoknak ismerte el. A XII. században az indigena-nemzetségek száma egyre növekszik. Az idegen királynék kíséretében és politikai okokból magyar földre jött lovagok és vitézek – így II. Géza korában Gottfrid és Albrecht német vitézek, a Kórógyiak őse: Fülöp, a Héderváryak ősei: Hedrih [Héder] és Wolfger [Wolfer], III. István idejében a Buzád- vagy Hahót nem ősei és Gottfrid, a Gilétfiek ősapja, III. Béla korában Kökényes-Rénold a Toldiak, Becse és Gergely a Bethlenek és Apafiak, Smaragd a Zsámbokiak francia ősei – a királyi udvarban tárt ajtókra találtak s ha hűségüknek bizonyságát adták, hamarosan birtokadományhoz, tisztségekhez jutottak. Családjuk a magyar nemzetségek számát szaporította, mert a XII. századi jogszokás Kálmánnak a későbbi királyok adományait az egyenes ágra korlátozó törvényes rendelkezéseit is hatálytalanította. Az indigenák nagybirtokos ivadékai a foglaló nemességgel összeházasodva és elvegyülve, a régi magyar nemzetségekhez hasonló vérségi közösségeket formálnak. Adománybirtokukat nemzetségükben ágrólágra öröklődő vagyonként élvezik s maga a király is elismeri e jogszokás kötelező erejét. II. István kénytelen eltűrni, hogy az indigena adománybirtokosok ivadékai, udvari főemberek, Hont-Pázmány nembeli Kozma vezetésével megtagadják a külső háborúban való részvétel minden adományost nyilvánvalóan terhelő kötelezettségének teljesítését. II. Béla a nemzetségi birtokjog alapján bírálja felül és erősíti meg a Péter korában bevándorolt GutKeled nemzetség egyik tagjának birtokadományát és monostoralapítását. A honfoglaló és adományos nemesség nagybirtokú ivadékai a birtokos nemesek – a nobiles – egységes osztályában forrottak össze, s vagyonban meggazdagodva, mindinkább elkülönülnek a szegényebb szabadoktól.
A nagybirtokos nemesség lassú kialakulásával, a későbbi főnemesi rend első csiráinak jelentkezésével párhuzamosan kezdenek kibontakozni a későbbi köznemesi osztály körvonalai is. Az adománybirtokos királyi milesek és minister-ek kishűbéres osztálya, az alsóbb rétegekből és az elszegényedett nemzetségtagok sorából „a király házába, udvarába” – mint a hivatalos formula mondja: in domo vel in aula regis – befogadott új elemekkel gyarapodva, a király zászlaja alatt hadiszolgálatra kötelezett servientes regis, vagyis „királynak szolgáló” kisnemesek népes osztályává sűrűsödik. A királyi serviensek szabadsága nemesi szabadság volt, de mégis különbözött a nemzetségi szervezetben élő nemes urak teljes szabadságától. Hadikötelezettségük a magasabb rendű nemesekéhez hasonlóan személyes természetű volt, nem birtokhoz kötött. Osztályuk hűbérjogi eredetét mégis elárulja serviens, vagyis „szolga”, „szolgáló” nevük és öröklési joguk. A nemzetség keretében ágrólágra öröklődő nemesi birtokokkal szemben a királyi serviensek két-három ekeföldes birtoka – mint korábban minden adománybirtok – csak egyenes ágon öröklődött, s fiörökös hiányában a leánynegyed kihasítása mellett visszaháramlott a királyra. Ezt az állapotot csak az 1222. évi Aranybulla szüntette meg, mikor a fiörökös nélkül elhalt királyi servienseknek szabad végrendelkezési jogot adott, s végrendelet nemlétében az oldalági rokonok törvényes öröklését állapította meg. Az öröklési jog eltérései még éles határvonalat húztak a nemzetségi jog szerint élő birtokos nemesek és a királyi ministerek vagy serviensek közt, kik a királyi és zsinati ítélőszék elé járuló nagybirtokosokkal szemben a megyés ispánok és megyei bírák törvénykező hatósága alá tartoztak.
A XI. századi milites castri utódai, a „várjobbágyok”, bár a személyes szabadság minden kellékével rendelkeztek, a várbirtokból bírt földjükhöz kötve, a várispánok közigazgatási, bírói, katonai hatósága alá tartoztak. De már a XII. században megindult a köznemesség felé való fejlődésük lassú folyamata. Első mozzanata a katonai és szolgálati érdemeken alapuló fokozatos vagyonosodás, a vártól független adománybirtok, serviensi és nemesi birtok szerzése volt. Különösen kiemelkedő szerephez jutottak az országos szervezetbe később bekapcsolt határvidéken.
A királyság végleges határait s vele a királyi gazdaság keretét Szent László és Kálmán állapították meg, de ezt a keretet a XII. századi királyok töltötték ki. A királyi gazdaság az egyházak és ritkábban világiak javára többnyire addig lakatlan és műveletlen területeken tett adományok dacára is folyton gyarapodott. Mind több és több addig kihasználatlan, szűz terület került művelés alá. A folyóvölgyeken előbb királyi földesuraság alá tartozó pásztorok, majd a szomszédos megyék várjobbágyai közül kitelepített s katonai szolgálatra és egyéb szolgáltatásokra kötelezett földműves magyar kisbirtokosok hatoltak Zólyom, Szepes, Sáros, Bereg, Bihar, Erdély és Szlavónia rengetegeibe. A határvidék folyóvölgyeinek fűben gazdag területén állatok ezrei találtak élelmet, ellátást. A rendszeresen irtott erdőterületen virágzó földműves telepek keletkeztek. Bár a szomszédos birtokos nemzetségek itt-ott behatoltak a határvidékre s lassú térfoglalással igyekeztek ott vagyonukat gyarapítani, ősfoglaló nemzetségek nem éltek e vidéken s az adománybirtokosok is csak a XIII. században kezdenek sokasodni. A társadalom vezető eleme a várjobbágyok katonáskodó rétege lett és maradt a XIV. századig. Míg az ország



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
szívében a királyi serviensek lettek a köznemesi osztály törzsévé, itt a várkatonák – az erdélyi és szlavóniai jobbágyfiúk – társadalmából sarjadt ki a köznemesség. Ez a várjobbágysorból fölfelé törekvő magyar kisbirtokos osztály szervezte meg és kapcsolta be Felső-Magyarország és Erdély határvidékeit a magyar királyság gazdasági organizmusába. Mellettük a nyugatról bevándorolt telepesek is kivették részüket a gazdasági kultúrmunkából.
A magyar királyság nagy gazdasági problémája kezdettől fogva a népesség számának gyarapítása volt. Királyaink Szent István óta német, francia, olasz és bizánci földről igen sok, a gazdasági viszonyok kedvezőtlen alakulása miatt kivándorló földműves és pásztorkodó népet telepítettek az országba. Ez a folytonos bevándorlási folyamat a XII. század derekán ért tetőfokára, mikor a második keresztes hadjárat alkalmával hazánkon átvonuló német és francia hadak révén híre kelt, hogy Magyarországon mennyi kihasználatlan, művelésre alkalmas föld van s milyen szívesen látják az idegen telepest. II. Géza korában a Rajna-vidékről és Flandriából szászok, moseli frankok, flamandok és vallonok egész serege költözött magyar földre. Egyik nagy telepesraj Erdélynek a Maros és Olt közt elterülő részében, a Királyföldön lelt új otthonra, a székelység és a fogarasi havasokon át már mintegy száz év óta lassan beszivárgó oláh pásztorok szomszédságában. Egy másik nagyobb német telepesraj nem sokkal utóbb a szepesi erdőségben telepedett meg. Mindkét telepes csoport saját régi jogszokásainak megfelelő, kiterjedt kiváltságokat kapott, s mint a vármegyei hatóság alól kivett néprétegek vetették alapját későbbi önkormányzatuknak, a szepesi és erdélyi szász jognak. A teutonici, alemanni, magyarul „sváb” néven szereplő délnémetekkel szemben saxones, vagyis „szász” néven emlegetett szepesi és erdélyi németek telepein kívül igen sok kisebb vendégtelep keletkezett szerte az országban. Legtöbb volt e vendégek – hospesek – közt a német, de jöttek nyelvükről latini-nek, magyarosan „olasz”-nak nevezett rajnai franciák, vallonok, itáliai olaszok, kiket a többi „olasz”-tól megkülönböztetendő, lombardi és italiani, magyarosan „talján” néven emlegetnek. És jöttek szórványosan cseh, lengyel, orosz, horvát telepesek is Magyarországra. E telepesek túlnyomó részben földműves parasztok voltak, de iparos- és kereskedőnépség is akadt köztük. Ezek – többnyire lombardok és németek – a királyi, püspöki székhelyeken és forgalmas helyeken: Esztergomban, Fehérvárott, Budán, Pozsonyban, Győrött, Zágrábban, Nagyolaszon telepedtek meg. A városi elem számát gyarapították az egyre sűrűbben bevándorló zsidók és izmaeliták is. E városlakó hospesek lettek a későbbi városi polgárság magvává, míg földműves honfitársaik a XIV. században – a városi szabadsággal rokon territoriális jog szerint élő erdélyi és szepesi szászok kivételével – a többi földesúri hatóság alá tartozó közszabaddal együtt a jobbágyosztályba olvadtak be. A kelet és dél felől beszivárgó nomadizáló, állattenyésztő népelemeket – besenyőket, úzokat, kunokat és oláhokat többnyire a határvidékre telepítették s a szászokhoz és a székelyekhez hasonlóan határvédelmi szolgálatra alkalmazták. Ezeknek az Árpád-kori betelepüléseknek emlékét őrzik Németi, Olaszi és Wallendorf, Csehi, Polyán és Lengyel, Horváti, Oroszfalu, Besnyő, Uzon s más hasonlónevű falvaink.
A katonáskodó és adózó, földbért fizető népelemek mellett a szolganépség száma is megnövekedett természetes szaporodás, hadifogolyszerzés és vásárlás útján. Különösen szláv telepesek kerültek ezúton nagyobb számban az országba cseh, morva, lengyel és orosz földről, kik azután – aszerint, mely vidékre települtek – a felvidéki tótságba vagy az alföldi magyarságba szívódtak fel.
A királyi birtokon már megindul az úri szolgáltatások természete és a kötelezettségek terhe szerint számos rétegre tagolódó szabados és szolganépség egységesítésére irányuló s a jobbágyosztály kialakulásával két század múltán befejezéshez jutott folyamat. A királyi magángazdaságban élő udvarnokok udvari szolgálata és háziipari szolgáltatásai elvesztik jelentőségüket, mert a fényűzés, udvari pompa emelkedésével az udvar ízlését és igényét nem elégíthetik ki. Az ipari cikkeket a székvárosokban letelepedett hivatásos iparosok és kereskedők útján szerzik be. A hetes cselédséget állandó udvari cselédség váltja fel. Csupán azokra a szolgáltatásokra tartanak továbbra is igényt, melyek a változott viszonyok mellett is az udvartartásba illeszthetők. Az ily szolgálatra kötelezett rétegeket – a királyi tárakat őrző s a begyűlt terményeket gondozó, később pénzügyi funkciókat is teljesítő tárnokokat, a lovászokat, pohárnokokat, étekhordókat – kiemelik az udvarnokok közül és szolgálatuk természete szerint csoportosítják. Élükre III. Béla korában francia szokás szerint magister címet viselő udvari főtisztek kerülnek: a tárnokmester, lovászmester, pohárnokmester, étekhordómester. A többi udvarnoknépség terményhányaddal adózó földműves osztállyá alakul át. Gazdasági igazgatásuk élén II. István óta a királyi udvarispán – comes curiae regis – áll, mint a nádor állandó helyettese. A nádorispánt e korban már teljesen leköti az országos kormányzat, a hadügy és bíráskodás, s a törvénykezési ügyek elszaporodásával az udvarispán hivatala is mindinkább bírói tisztté alakul át. A mezőgazdasági munkával és szolgáltatással tartozó udvarnokokat területi körzetenként egyegy udvarnokispán alá rendelik. A perifériák bevonásával hatalmasan megnövekedett udvari gazdaság keretében a



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
vármegyék jellegzetesen katonai színezetét nélkülöző, zárt területi egységet alkotó gazdasági szervek alakulnak ki, aminők a pilisi, bakonyi, zólyomi, szepesi, beregi, pozsegai erdőispánságok s a csallóközi és csepelsolti udvarnokispánságok. Az udvari gazdaság decentralizációjával és új szervezetének kiépítésével a XI. század perszonális kapcsolatokon alapuló gazdasági szervezete a királyi birtokon is helyet ad a területi kapcsolaton nyugvó birtokszervezetnek. A gazdálkodás kerete itt is, mint az egyházi birtokon, a kikerekített, zárt területi egységet alkotó földbirtok lesz, ami egy század múltán szükségképpen vonta maga után a személyi kapcsolatokon épült királyi várbirtokszervezet bomlását s a közigazgatás és nemesi társadalom területi szervezkedését, a zárt földrajzi egységet alkotó nemesi vármegye kialakulását.
A XI. század különféle elemekből összetett, heterogén társadalma a XII. században jogi és gazdasági értelemben homogén társadalmi osztályoknak adott helyet, s – ha lassú léptekkel is – megindult már az osztályok országos renddé fejlődése is. Legvilágosabban láthatók a főpapi rend körvonalai. De látjuk már kibontakozni a főnemesi és köznemesi osztályok, a polgári osztály és az egységes jobbágy-parasztosztály körvonalait is. Nagy és mélyreható átalakulások előjelei tünedeznek fel, de politikai hatásuk még nem érezhető. A gazdasági és társadalmi viszonyok változása még miben sem érintette a középkori keresztény királyság erős központi hatalmát.
A királyi birtok gyarapodásával s a nép szaporodásával egyenes arányban nőtt az államháztartás, illetőleg a vele egyértelmű királyi háztartás jövedelme. Az államháztartás még a XII. században is a királyi domíniumokon nyugodott. Az ország közigazgatásának és hadseregének fenntartása közvetlenül semmi terhet sem rótt a kincstárra. A királyi hadsereg zömét az udvari és várkatonák zászlóaljai s a katonáskodó telepesek – székelyek, besenyők – csapatai alkották. Ezek zsoldot, fizetést nem kaptak. Birtokuk révén voltak szolgálatra kötelezve. Csak háborús ellátásra tarthattak igényt, amit az ország területén beszállásolás, külföldön zsákmányolás és sarc útján szereztek meg. A nagyobb adománybirtokosok vitézeit maguk a földesurak látták el. A vezérek – a nádorispán és várispánok – katonai, bírói és közigazgatási funkciókért külön fizetést nem húztak. A királyi birtok jövedelméből őket illető harmadrész busásan pótolta a későbbi korok fizetését. Az alacsonyabb rangú tisztek pedig – a hadnagy, várnagy és a többi – ispánjaiktól kapták fizetésüket, illetőleg bizonyos hányadot azok jövedelméből. Csupán az udvartartás s a vele kapcsolatos külpolitikai természetű kiadások, majd később a zsoldos sereg tartása terhelték a kincstárat. Ezek a kiadások a XII. században az udvartartás fényének és a hódító politikának kibontakozásával, másrészt II. István óta állandó zsoldosok tartása miatt rohamosan emelkedni kezdtek. A magángazdasági terményjövedelmek mellett mind több aranyra, ezüstre, készpénzre volt szükség, s királyaink ezt a regálék jövedelmének fokozásával szerezték meg. A királyi felségjog alapján szedett regáléjövedelmeknek korábban alig volt az államháztartásban szerepük és jelentőségük a várbirtok és udvari gazdaság terményjövedelme mellett. A regáléjogi illetékek – a pénzváltási haszon, vám, rév- és vásárpénz, közszabadok fejadója – eredetileg a pénzverés, vásártartás, út- és révfenntartás, idegenvédelem felségjogainak gyakorlásával kapcsolatos költségek fedezésére lévén rendelve, jövedelmük is nagyon csekély volt. A fényűzési igények és hadügyi szükségletek emelkedésével azonban királyaink nyugati mintára financiális célokra kezdik kihasználni, pénzügyi regalitássá fejlesztik a regáléjogokat.
Elsőnek a pénzverési felségjog alakult át pénzügyi regalitássá. Intenzív kihasználása már a XI. század derekán megindult, s e század végén rendszeressé lett. Az uralkodók kétévenként, majd II. Béla óta évenként új pénzt bocsátottak ki, melynek forgalmi értéke napról-napra csökkent, s egy év múltán a forgalomból 50 %-os váltási díjjal terhelve küszöböltetett ki, félértékben került kényszerbeváltásra. A pénzváltási díj illetékből ellenszolgáltatás nélkül fizetett terhes adóvá alakult át. Az új adó – a lucrum camerae, vagyis „kamara haszna” jövedelmének fokozására már II. István, de különösen II. Béla a pénz súlyát és ezüsttartalmát is csökkentette. A fokozatos pénzrontás eredményeként a magyar pénz színezüsttartalma alig negyedszázad alatt egytizenketted részre, Kálmán utolsó és II. István első dénárainak 0,3991 grammos színezüst súlyáról 0,0327 grammra, értéke aranykorona értékben számítva – 13 fillérről 1 fillérre csökkent. A nagyarányú pénzrontással lényegesen megnövekedett a kincstár pénzverési haszna, de viszont a pénz hitele elveszett, forgalmi értéke devalválódott. Az értéktelenedett királyi pénz helyett súly szerint mért veretlen ezüstöt kezdtek fizetési eszközül használni s a veretlen ezüstvaluta uralma a pénzváltási jövedelem csökkenésére vezetett. II. Béla kincstára – következetes pénzrontási műveleteinek tanúsága szerint – emiatt sokszor küzdött pénzzavarokkal, de II. Géza újra helyreállítja a pénzügyi egyensúlyt. A pénzlábat megjavítja s 0,144 g színezüstöt tartalmazó, 5 aranyfillér értékű dénárokat hoz forgalomba. A valutának mintegy húszévi stabilitása után III. Béla a fokozatos pénzjavítás útjára tért s uralkodása végén már 0,456 gramm színezüsttartalmú, 15 aranyfillért érő jó ezüstből vert dénárokat hozott forgalomba. A



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
királyi pénz hitelének helyreállításával újra megszaporodott a kamara hasznából befolyó jövedelem.
A külföldi telepesek bevándorlása nyomán gyarapodott meg a szabad parasztoktól, telepesektől szedett fejadó, a „szabad dénárok” s a Szlavóniában divatos marturina, a „nyestbőradó” jövedelme. A XII. században kezdik intenzívebben kihasználni a vám- és vásárregálét is. Országszerte új belső vámokat, réveket állítanak fel, s a keresztes hadjáratok és telepítések nyomán kelt élénk forgalom új vásáros helyek felállítására vezet. A fix tételekben megállapított belső vámok mellé III. Béla idejében járul az áruk egynyolcvanad értékében szedett határvám. A „nyolcvanad” fordulópontot jelöl a vámtörténetben. A belső vám illeték volt, mert fizetője ellenértéket kapott a király által fenntartott utak, hidak, vízi járművek és a vásári hely használatában. A határvám már egyértelmű a külföldi áruk ellenszolgáltatás nélküli megadóztatásával, mert ellenértéke fiktív; az ország területén való szabad kereskedés engedélyezéséért fizetik, ami korábban vámfizetés nélkül is elérhető volt. A vám-, rév- és vásártartás a pénzveréshez hasonlóan kizárólagos felségjog volt. A regáléjogok eladományozásának nyugaton befejezéshez közeledő folyamata még nem indult meg s a Konrád császár kíséretében Magyarországon járt Freisingi Ottó némi irigységgel állapítja meg, hogy „ily nagy területen a királyon kívül senkinek sem áll jogában pénzt vernie vagy vámot szednie”. A bányaregálé is kialakulásnak indult már, de az ércbányák művelése még a királyi magángazdaság keretében történt. Csak a százados múltra visszatekintő sóbányák álltak külön kamarai igazgatás alatt.
A regáléjogok a XII. század végén már a domíniumokkal szinte egyértékű forrásai voltak az államháztartásnak. Jövedelmezőségükről, valamint általában a király jövedelmeiről az angol-normann királyi ház iratai közt Angliában fennmaradt, s onnét a XVII. században Párizsba került egykorú kimutatás tájékoztat. Keletkezése III. Béla második házasságával függ össze. Béla 1185-ben kérte nőül Henrik angol trónörökös özvegyét. Capet Margit új házasságával az angol király adományából származó tekintélyes angliai és franciaországi birtokról mondott le aránylag csekély, 2750 fontnyi évjáradék ellenében. Ezért az angol udvar s ő maga is tájékozódni kívánt leendő urának vagyoni helyzete és jövedelmeinek mértéke felől.
A kimutatás mindenekelőtt felsorolja Béla országait: Magyarországot, Horvátországot, Dalmáciát és Rámát, majd az anyaország összes egyházmegyéit és a dalmát érsekségeket, mindegyiknél feljegyezve, mennyi évi jövedelmet húznak – a királyi jövedelemből nekik kijáró tized címén – a királyi udvartól. Ezután jön a királyi jövedelmek felsorolása. Jellemző, hogy a vármegyei jövedelem egyharmada is pénzértékben van kifejezve, amiből nyilvánvaló, hogy a várispánok e korban már pénzben fizették be a hatóságuk alá tartozó terület terményjövedelmének egyharmadát, míg a királyt illető második harmadrész a várban került tárolásra és felhasználásra. Ezt a természetben befolyt jövedelmi hányadot s az udvari gazdaság terményjövedelmét csak általánosságban említi a kimutatás, midőn elmondja, hogy „mindezeken felül a föld népe teljesen ellátja a királyt”. Értékét azonban a főpapoknak kifizetett tized összegéből megállapíthatjuk. A főpapok 24.100 márka ezüstöt, vagyis 1.475.697 aranykoronát kaptak a királytól tized címén. Ez összeg negyedrésze – a pénzverési jövedelem tizede – az esztergomi érseket illette meg. A kalocsai érsek 2500, az egri püspök 3000, a csanádi és erdélyi püspökök egyenként 2000, a veszprémi 1700, a pécsi és zágrábi 1500–1500, a győri és váradi 1000–1000, a váci 711, a nyitrai 300 márka ezüstöt kapott, míg a zárai érseknek csak 500, a spalatóinak 400 márka jutott. A király készpénzjövedelme 166.000 márka ezüst volt. Terményjövedelmét – úgy látszik – 75.000 márkára becsülték, mert a papi tized címén kifizetett összeg 241.000 márka ezüst, ami pénzértékben 14.756.972 aranykorona jövedelemnek felel meg.{1} Ez az összeg a különböző jövedelmi ágak közt következőképpen oszlott meg:
Márka ezüst Aranykorona A királyi magángazdaságok (udvari gazdaságok) terményjövedelme 75.000 4,592.418.75
A 72 vármegye jövedelmének pénzben befizetett 1/3-része
(beleértve a szabad dénárokat, bányajövedelmeket és ajándékot)
35.000 2,143.128.75
Szlavóniából 10.000 612.322.50
Erdélyből 15.000 918.483.75
Pénzverésből 60.000 3,673.935.
Vámok, révek, vásárok jövedelméből 30.000 1,836.967.50
Sóból 16.000 979.716.



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
241.000 14,756.972.25
Ez összeg a leggazdagabb és legelőkelőbb egykorú uralkodók jövedelmével vetekszik. Oroszlánszívű Richárd angol király (1189–1199) évi jövedelme 49.000 kg színezüst volt Béla 45.000 kg ezüstjével szemben. Szent Lajos francia király magángazdasági jövedelme 1238-ban ötmillió aranyfrankra rúgott, míg Béla ily természetű bevételeinek összege a nyolcmillió aranykoronát is meghaladta. A magyar király vagyona és jövedelme tehát egy szinten állt az angol és francia királyokéval s velük együtt mindjárt a két császáré után következett.
A királyi háztartás jövedelmeinek nagyarányú emelkedése jut kifejezésre az udvar növekvő pompájában. A király köré gyűlt nemes urak még „széket vittek magukkal” s azon ülve folytattak fejedelmükkel „tárgyalásokat és tanácskozásokat az ország állapota felől”. III. Béla ispánjaitól és udvari embereitől környezve „egy tölgyfa alatt ülve” ítélkezett Szene ispán kúriáján, de Esztergom vára már nyugati mintára berendezett, fényes udvar székhelyévé lett. Drágaságai még a császári pompához szokott keresztes lovagok figyelmét is megragadták és Barbarossa Frigyes kísérete már a francia és magyar építőmesterek és kőfaragók munkájával készülő új monumentális székesegyház és palota méreteit, formáit és szépségeit is megcsodálhatták. Jób érsek és Béla király már két-három éve megindították az 1185-ben leégett bazilika és a közelében állt egyszerű királyi lak helyébe emelt új, pompás templom és palota építkezési munkálatait. A monumentális épületek a velük egyidőben bővített, átépített vagy újraépített székesfehérvári, kalocsai, gyulafehérvári székesegyházakkal s az 1178 óta francia földről idetelepedett ciszterciek és premontreiek első templomaival, valamint a vérteskeresztúri, lébényi, jáki bencés egyházakkal együtt a francia nyomon kialakult új építészeti stílus, a román építőművészet első alkotásai voltak hazánkban. A román építészet magyar földön a XI. század eleje óta meggyökeresedett lombardolasz bazilikális építészettel találkozva, a legtöbbhelyt kevert stílusú épületek keletkezésére vezetett. A török háborúk korában ráborított földhalom alól imént felbukkant esztergomi palotamaradványok teljes szépségükben és tisztaságukban tárják elénk a francia és magyar építő- és kőfaragómesterek román művészetét. Ékes tanúi a bizánci udvar pompájában francia műveltségben nevelkedett Béla király nemes fényűzésének és fejlett művészi érzékének. A nyugati udvarok legkényesebb igényeit is kielégítő palotában Béla saját hatalmi állásához és az angol udvarból épp ez időben magyar királynéul Esztergomba hozott francia királylány – Capet Margit királyné – finom ízléséhez méltó hajlékot emelt. De arról is gondoskodott, hogy kedvelt királyi szórakozásuk: a vadászat útján is méltó keretben mulathassanak és pihenhessenek. „Attila városában” – mint a mai Óbudát ekkortájt nevezik –, Csepelen, Biharban és másutt vadászkastélyok épülnek. A régi magyar élet főszórakozása, a vadászat mellett II. Géza óta meghonosodik a francia módra rendezett lovagtorna. Az apostoli kereszt hagyományos jelvényét III. Béla a bizánci császárral való egyenrangúságot szimbolizálva megkettőzi s a kettős keresztet, mint országos címerjelvényt, nyugati szokás szerint pajzsba foglaltatja. A kereszt felvételének fogadalma alkalmából pedig – a keresztes vezérek szokása szerint – családi címert alapít. Az új címer vörössel és ezüsttel kilencszer vágott pajzs volt, az öt páros számú csík közül a két elsőben három-három, a harmadikban két, a negyedikben egy jobbra haladó oroszlánnal. II. András a két alsó csíkot vagy pólyát elhagyta, IV. Béla korában pedig az oroszlánok is eltűnnek. Ünnepi alkalmakkor udvari tisztek, lovagok szolgálnak a király körül, s meggyarapszik az udvari méltóságok száma is. A püspökök, várispánok és nádorispán mellett már a század elején feltűnik a szlavón bán és az erdélyi vajda, II. István korában a királyi udvarispán, az országbíró őse. III. Béla korában alakul ki a tárnokmester, lovászmester, pohárnokmester és étekhordómester, a későbbi asztalnokmester új hivatala. Velük lett teljessé a királyi főtisztviselők – későbbi országbírók, zászlósurak – testülete.
Az udvartartás kereteinek bővítésével sor került az állandó iroda, a Szent István halála után feloszlott királyi kancellária felállítására is. II. Istvánig a gyér számban kibocsátott királyi okleveleket ad hoc megbízott egyházi személyek, Szent László óta rendszerint udvari káptalanok írták. II. Béla korában a káplánok testülete, a királyi kápolna, már mint állandó iroda működik a kápolnaispán tisztét viselő főpap vezetése alatt, bár rendszeres kancelláriai szervezet még nincsen. A királynak a személyes törvénykezéstől való fokozatos visszavonulása, a társadalmi és gazdasági viszonyok változása, az okleveles bizonyítás előtérbe nyomulása azonban maga után vonta az írásbeliség behozatalát. III. Béla – 1181-ben kiadott oklevelének tanúsága szerint – elrendelte, hogy minden előtte és udvarában letárgyalt ügyről és jogi aktusról írásos bizonyság, oklevél állíttassék ki, s evégből 1185-ben nyugati értelemben vett állandó hivatalt, kancelláriát szervezett. Élére Párizsban kiképzett jeles udvari papját, Adorján budai prépostot nevezte ki kancellárnak, kit 1190-ben Katapán fehérvári prépost váltott fel. Adorján és Katapán voltak a magyar kancelláriai praxis megalapítói. A kancellár mellett több állandó jegyző,



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
notarius dolgozott.
A királyi birtok és a jövedelmek gyarapodása szükségszerűen vezetett a katonai erő növekedésére. A vármegyei szervezet teljes kiépítése óta hetvenkét megyei zászlóalj állt mindig rendelkezésre. Az udvari sereg létszáma is emelkedett a királyi serviensek és katonaállításra kötelezett adománybirtokosok elszaporodásával. A horvát nemesség, valamint a besenyő és úz telepesek is a királyi katonaság számát gyarapították. II. István óta divatba jött a zsoldossereg tartása is. A király anélkül, hogy a nemességet hadba hívta volna, minden nehézség nélkül állíthatott harcba negyven-ötvenezer vitézt, kiknek jó része már nyugati módra fegyverzett páncélos lovas volt. A hagyományos könnyű lovasságot a székely, besenyő, úz és egyéb keleti népelemek képviselték.
A gazdasági és katonai erő gyarapodása egyértelmű volt a király politikai hatalmának erősbödésével.
Az egyház tekintélye és politikai befolyása Kálmán óta emelkedőben volt. Utódai az invesztitúra kérdésében nem egyszer szembehelyezkedtek a Szentszékkel, de III. Sándor pápa és Lukács érsek megalkuvást nem ismerő erélye érvényt szerzett Kálmán guastallai deklarációjának. II. Géza kevéssel halála előtt újra kötelezően kijelentette, hogy „Sándor pápa és utódai tekintélye és tanácsa nélkül” sem maga nem fog, sem másnak nem enged püspököt elmozdítani vagy áthelyezni. III. István pedig 1169-ben, apja e nyilatkozatát megerősítve, lemondott a kegyurasága alá tartozó királyi monostorok apátjainak, prépostjainak önhatalmú elmozdításáról s a megüresedett javadalmak világi célok és világi személyek javára való felhasználásáról is. Csupán ellenséges támadás és égető szükség esetére tartotta fenn magának a jogot, hogy püspökei beleegyezésével egyházi vagyont vagy jövedelmet igénybe vehessen.
III. Istvánnak a Szentszékkel kötött egyessége befejező mozzanata volt a fejlődésnek, melynek során a magyar egyház a világi befolyástól független politikai hatalommá nőtt s – éppen István uralkodásának első éveiben maga léphetett fel a megtámadott királyi hatalom védelmezőjeként. A XI. század derekán még az egyház szorult királyi védelemre a magyarság pogány hajlandóságú rétegeivel szemben, s a vallás és erkölcs védelmében a trónbitorló királlyal szembeszálló Gellért püspök áldozatául esett a lázadó pogányság haragjának. Száz évvel később a magyar egyház feje már egymagában képes volt szembeszállni az egész országot hatalmában tartó trónbitorlóval s a legitim királytól elpártolt népet a szó hatalmával térítette vissza törvényes ura hűségére. Lukács érsekben VII. Gergely, II. Orbán és III. Sándor eszméi testesültek meg. Vele és általa lett a katolikus egyház, mint az egyetemes keresztény Anyaszentegyház egyik tartománya, komoly hatalmi tényezővé. Tekintélyének mértékét világítja meg III. Béla eljárása, midőn a koronázást megtagadó Lukács érsekkel szemben nem erőszakhoz nyúlt, hanem a pápai szék védelmét és támogatását szerezte meg.
A főpapság, mint a királyi tanács, a törvényhozó zsinat és a törvénykező zsinat állandó eleme fontos politikai és közjogi szerephez jutott, a király akaratát korlátozó tényezővé nőtt, de politikai hatalmának jogi elismerése még nem történt meg. A királyi hatalom intézményes alkotmányjogi korlátozásáról nincsen szó, sőt mintha némi visszafejlődés tünetei mutatkoznának. Kálmán halála óta országos törvényhozó zsinatról nem hallunk. A király mellett újra csak a királyi tanács működik régi hatáskörében. Az egyház csupán egész kivételes esetekben – így a trónbitorlókkal szemben – lép fel teljes hatalommal, egyébként a tanácsban ülő püspökök útján gyakorolja befolyását.
A királyi akaratnak a növekvő egyházi befolyás mellett is döntő és elhatározó szerepe volt. Korlátlanságának, de egyben patriarkális színezetének találó képét rajzolja II. Géza kortársa, Ottó freisingi püspök. Szerinte a magyarok a királlyal „megtárgyalják, tanácskozzák országuk dolgát”, de „mindnyájan úgy engedelmeskednek az uralkodónak, hogy nemcsak nyílt ellentmondással izgatni, hanem még titkolt suttogással sérteni is bűnnek tartanák. Ha valaki az ispánok rendjéből a királyt legkisebb mértékben is megsérti, vagy róla igaztalanul csak egy gyalázó szót is mond, az udvartól kiküldött bármely alantas állású törvényszolga egyedül elfogja és saját hívei körében bilincsbe verve, vallatásra hurcolja. Ilyenkor a fejedelem semmiféle véleményt nem kér, mint német földön szokás, a hozzá hasonlóktól, a vádlott védelmére engedelmet senkinek nem ad, hanem egyedül a fejedelem akarata szabja meg a teendőket. Amikor pedig a király hadba akarja vezetni seregét, mindnyájan ellentmondás nélkül, mintegy egy testté egyesülnek s a vitézi rendhez tartozók csak a legsúlyosabb ok miatt mernek otthon maradni.” A hűbéri Németország fiának az is feltűnt, hogy „ámbár a királyság hetven vagy még több ispánságra oszlik, minden várból a jövedelem két része a királyi kincstárnak jut és csak a harmadik rész marad az ispánnak, s



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
hogy ebben a nagykiterjedésű országban senki sem mer a királyon kívül pénzt verni vagy vámot szedni.”
A magyar királyságnak ez a nyugati hűbériség korában szokatlan közhatalma volt a bázisa Szent László trónralépte óta folyton növekvő külpolitikai tekintélyének és III. Béla korában már nagyhatalmi méreteket öltő nemzetközi állásának.
***
Béla tizenhárom éves gyermek volt, mikor Mánuel és III. István egyezsége értelmében Bizáncba került. Elődei a magyar királyi udvar vagy vele hasonló műveltségű szláv udvarok patriarkális légkörében nevelkedtek. Salamon hatéves koráig élt a német császári udvarban. Vak Béla kolostorban töltötte gyermekéveit. Vászoly és I. Béla fiai az orosz, lengyel és cseh udvarokban élték le ifjúságukat. Béla volt az első Árpád-házi herceg, ki a világ egyik kulturális központjában, a legkiválóbb uralkodók egyikének fényes udvarában nevelkedett. II. Géza és III. István udvara után, hol Belos bán, a vitéz rác, majd az orosz anyakirálynő tartotta kezében a kormány rúdját, s a magasabb műveltséget Lukács érsek komor aszkéta alakja képviselte, a görög udvar fényes szertartásaival, idegenszerű erkölcseivel, magas műveltségével tündöklő mesevilág képét varázsolta fogékony lelke elé. S e meseországban a barbárnak tartott ifjú egyszerre az udvari élet és világpolitika központjában találta magát. Első méltóságviselője, kiszemelt örököse lett a kétezer éves világbirodalomnak. Nevelését, fegyelmezését a legjobb mesterek vették kezükbe. A hadvezetés titkaiba maga a császár és legkiválóbb vezérei avatták be. Szellemét Mánuel és francia felesége környezetében, latin műveltségű francia lovagok és hölgyek társaságában és a klasszikus latin irodalom remekein élesítette. Megismerkedett a görög udvartartás és birodalmi kormányzat bonyolult gépezetével, az egész világot behálózó császári diplomácia ezer szövevényével. Hat évig élt abban a hitben, hogy ő lesz Mánuel örököse s felesége oldalán ő fogja viselni a világbirodalom kormányzásának minden díszét és terhét.
Béla nagyratörő, uralomra nevelt ifjú volt, de fegyelmezett, számító ésszel és nyitott szemmel jártkelt a világban. A nagy dicsőség és fényes jövő reménye nem szédítette meg. Természetes esze, tiszta látása és reálpolitikai érzéke megóvta helyzete túlértékelésétől. Érezte, hogy a túlfinomult, dekadens görög udvar levegőjében neki nehéz lesz boldogulnia. Tudta, hogy sokan rossz szemmel nézik, Andronikosz herceg nyíltan meg is opponálta az ő trónöröklését. Világosan látta, hogy a „barbár” herceg ellen kelt mozgalom kitörését csak Mánuel nagy tekintélye és erélye akadályozza. De tudott mást is, ami nem tette számára nagyon kívánatossá a császári trón birtokát. Szemébe ötlöttek a belső korhadás tünetei és a keletről fenyegető nagy veszedelem felkerekedő felhői. S e tüneteket felismerve, tudnia kellett, hogy a külső látszatra oly hatalmas birodalom széthúzódó erőit már csak egy fényes tehetségű, nagy erejű uralkodóegyéniség személyes akarata tartja össze. Észrevette a nagy különbséget elhagyott hazája és új otthona közt, de az összehasonlítás nem egy tekintetben Magyarország javára ütött ki. Ezért nem keseredett el, mikor trónigényéről Mánuel újszülött fia javára le kellett mondania. Férfias nyugalommal fogadta a változás hírét, rangja hanyatlását és eljegyzése felbontását. Figyelt, tanult és okult, hogy majdan a magyar trónon értékesíthesse a császári udvarban szerzett tapasztalatait, s ez az idő sokkal hamarabb következett el, mint remélhette.
III. István 1172-ben, alig huszonnégy éves korában halt meg. Idehaza – mint IV. István halálakor a görög udvarban – mérgezésről rebesgettek s Mánuelt, Bélát gyanúsították. Béla nem törődött a hazug híreszteléssel. Fiatal francia felesége társaságában fényes kísérettel hazajött és ellenállás nélkül vonult be Fehérvárra.
Kálmán óta először került teljes korú és akcióképességének teljes birtokában levő férfi Szent István trónjára. II. István, II. Géza, III. István zsenge gyermekkorban jutottak trónra, II. Béla magával tehetetlen vak ember volt. III. Béla öles termetű, délceg, szép és méltóságos tekintetű, szellemileg érett, nagyműveltségű férfi volt, telve ambícióval és jószándékkal. Népe nagy többsége bizalommal és reménységgel fogadta, de voltak, akik Mánuel kegyencét, IV. István jogutódját, magyarellenes érdekek képviselőjét látták benne. Az elégedetlenek élén Lukács érsek állt, ki a koronázást is megtagadta tőle. Vallási aggályai támadtak Bélával szemben, kinek hozzáküldött ajándékában szimóniát látott. Maga Eufrozina anyakirályné is kisebbik fiát, Géza herceget szerette volna a trónon látni, melyre való igényét Béla – felfogásuk szerint – elvesztette.
Béla nem szállt szembe, nem erőszakoskodott a nagytekintélyű és szentéletű főpappal, mint egykor II. László és



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
IV. István tették. A szentszékhez fordult s hitéről tanúságot téve, kérte a koronázás elrendelését. Sándor pápa megbizonyosodván az új király hűségéről, fel is szólította Lukácsot a koronázásra, mikor pedig ő tovább is vonakodott, az esztergomi érsek jogának sérelme nélkül a kalocsai érseket bízta meg a szertartás végrehajtásával. A koronázás 1173 elején történt meg s III. Béla (1172–1196) ugyanekkor megerősítette az esztergomi érsek koronázási jogát és bölcs tapintatával, pápapárti politikájával magát Lukácsot is sikerült megnyernie. A nagy aszkétát még 1181-ben is környezetében találjuk a többi országnagyok sorában.
III. Sándor és Barbarossa Frigyes harcába Béla közvetlenül nem avatkozott be, de segítette II. Szobieszláv [Sobeslav] cseh herceget és Adalbert salzburgi érseket, német földön a pápa fő híveit, s – mint III. Ince pápa 1204ben Imréhez írt levelében kiemeli – mindig hű maradt a pápai székhez. Ezt annál könnyebben tehette, mert a bizánci kör, melyből hazakerült, maga is az egyházi unió alapján állt, felesége családja pedig a pápa legjobb hívei közé tartozott.
Lázadó öccsével szemben erélyesen lépett fel. Édesanyjukkal együtt elfogatta s Mánuel szívességéből Barancs várában őriztette. Onnét menekültek néhány jó hívük társaságában Ausztriába. Henrik herceg és leánya, III. István hazatért özvegye, szívesen fogadták a menekülőket s az ifjú Lipót 1174-ben nőül vette Ilona hercegnőt, Géza és Béla testvérhúgát. Béla hiába követelvén öccse kiadatását, 1176-ban II. Szobieszláv cseh herceg (1173–1178) társaságában Ausztria ellen portyázó hadjáratot indított, de eredmény nélkül. A következő évben azonban Géza cseh földre menekült és Szobieszláv – Álmos herceg unokája – kiadta bátyjának. Béla újra elzáratta, anyját pedig görög földre űzte, hol apácakolostorban végezte életét.
III. Béla kezdettől fogva a béke jegyében uralkodott. Nevelőapjának oktalan és eredménytelen háborúskodása eléggé megtaníthatta a béke áldásaira. Igyekezett is azokat országa számára megszerezni. Szobieszlávval kötött barátsága ugyan két sógorával, Frigyes cseh ([1172–1175] 1178–1179) és V. Lipót osztrák (1177–1194) hercegekkel, sőt a császárral is ellenséges viszonyba sodorta, de háborúra nem került a sor. Szobieszláv halála után pedig megtörtént a kibékülés, amit Barbarossa Frigyes és Béla kisgyermekeik kölcsönös eljegyzésével pecsételtek meg. Csupán Velencével kellett folyton küszködnie. A dalmát városok – Spalato, Trau és Sebenico Mánuel halála után, ki Béla dalmáciai örökségén élete fogytáig rajta tartotta kezét, 1180 végén kardcsapás nélkül hódoltak meg a tengerpartra küldött Farkas nádor seregének, s követte példájukat Zára is, Velence zászlója alól a magyar korona védelme alá húzódott. Velence hajóhada a következő években először is megkísérelte visszafoglalását, de kísérletei megtörtek a zárai vár erős magyar őrségének és Dénes bánnak, „a tengermellék kormányzójának” – III. István egykori hadvezérének – éberségén. A harmadik keresztes hadjárat alkalmával kötött fegyverszünet két évre véget vetett a háborúskodásnak. 1191-ben újra kitört a harc, ismét Velencének hozva vereséget. Nem járt sikerrel két évvel később Dandolo Henrik [Enrico] doge támadása sem. Kalán pécsi püspök, Horvát- és Dalmátországok kormányzója véresen visszaverte. A tengerparti városok Horvátországgal együtt a magyar király kezén maradtak. 1194-ben Imre király, Béla idősebb fia s már 1182 óta megkoronázott utóda vette át a két tartomány kormányzatát. Mellette Bors nembeli Domokos viselte a báni tisztet. A magyar uralom ez időben már mély gyökeret vert Dalmáciában. A szigetek olasz birtokos urai is szívesen szolgáltak Bélának, ki őket Velence kizsákmányolásától megvédte és bőkezű adományokkal láncolta magához. Bertalan vegliai gróf, a Frangepánok őse Velence alattvalója volt, de egyben a magyar király hűbérese is; Béla a tengerparton nemrégen kialakult Modrus vármegyét adományozta neki és utódainak, a magyar államszervezetben eddig ismeretlen „örökös ispánságul”, tíz páncélos vitéz hadba állításának kötelezettsége mellett. A dalmát egyház is magyar befolyás alá került s Béla kívánságára 1181-ben magyar embert választottak spalatói érsekké. Kán nembeli Péter érsek rendezte az 1185. évi spalatói zsinaton az érseki tartomány ügyeit. A régi bánság részére új egyházmegyét szervezett: a korbavai püspökséget. Hat évvel később a narentántúli [Neretván túli] naronai, a boszniai és duvnói püspökségek s velük a római egyház alá tartozó tengermelléki szerbek is Spalato főhatósága alá kerültek.
III. Béla uralmát a központi hatalom belső erőinek fokozása jellemzi, de a belső ügyek rendezése mellett a császári diplomáciára emlékeztető tudatossággal szőtte külpolitikai terveit. Mesterének világbirodalmi koncepcióját, a görög-magyar unió tervét elejtette, annak reális magvát, a görög-magyar szövetség gondolatát azonban felkarolta s magyar hegemónia alatt igyekezett megvalósítani. Mánuel iránt hálát érzett jóságáért és fejedelmi neveltetéséért, s a magyar trónra jutva híven megtartotta szövetségi szerződését, de a birodalommal és népével szemben nem voltak kötelezettségei. Országa, nemzete érdekeit fölérendelte minden más szempontnak. Magyar király lett és csupán ez akart maradni. Szinte elfeledni látszott, hogy valamikor a birodalom trónjának legfelső lépcsőjén állt, de



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
pártfogójának halála után erős kézzel nyúlt bele a császárság ügyeibe.
Bizáncban mindjárt a trónváltozás után az ortodox görög ellenzék kerekedett felül, s az özvegy császárné és latin hívei ellen fordulva, a kis császárt is hatalmába kerítette. II. Alexiosz a hatalomra vágyó Andronikosz gyámsága alá került, aki az ő nevében zsarnokoskodott, kegyetlenkedett Mánuel legjobb hívein. Az üldözöttek Bélához fordultak segítségért s a magyar király 1182-ben el is jött nagy sereggel. Elfoglalta Barancsot, Belgrádot. A következő évben Ništ és Szófiát pusztította el és súlyos csapásokat mért Andronikosz hadaira. A Morava völgye három esztendeig Bélát uralta, míg a Vardar völgyét, Üszküb [Szkopje] vidékét és Észak-Albániát szövetségese, Nemanja István szerb nagyzsupán foglalta el. Nemanja felesége görög volt, ő maga Mánuel pártfogoltja, de most Andronikosszal szemben I. Uros és Vak Béla szövetségének felújításában keresett védelmet s ez a szövetkezés lett alapjává a középkori szerb hatalom kialakulásának. A háborúskodásnak 1185-ben a bitorló császár halála vetett véget. Andronikoszt – miután Mánuel feleségét, leányát és fiát megölette és legjobb híveiket kiirtotta – népe kegyetlen kínzásokkal végezte ki s a trónra I. Alexiosz leányági unokáját, Angelosz Izsákot ültette. A görögök azt beszélték, hogy Béla a császári trónra vágyva indított hadat s ebben volt némi igazság. Béla feleségének épp ekkor bekövetkezett halála után nőül kérte Mánuel nőtestvérét, a nála mintegy tizenöt évvel idősebb Teodóra Komnénát, és a frigyet csak az egyházi zsinat akadályozta meg, nem járulván hozzá, hogy a kolostorba kényszerített özvegy hercegnő fátylát letegye. Béla e házasság útján óhajtotta a görög-magyar unió tervét valóra váltani. De az események elébe vágtak. Az új császárral tüstént békét kötött, jegyesül adta hozzá tízéves Margit leányát és hozományul vele adta a háborúban hatalmába jutott bolgár területet Belgrádtól, Barancstól le Nišig és Szófiáig.
A görög hadjárat után két esztendővel orosz földön akadt dolga Bélának. A halicsi fejedelemség Jaroszláv negyedszázados uralma alatt szépen felvirágzott, határai egészen az Al-Dunáig terjeszkedtek s már egyike volt a leghatalmasabb orosz fejedelemségeknek. De Jaroszláv utóda, Vladimir [Vlagyimir], nem tudott élni hatalmával. Erőszakossága lázadást szült s az elégedetlen bojárok Román ladoméri [ladomériai-vlagyimiri] fejedelmet – III. Béla unokatestvérének fiát – hívták be ellene. Az elűzött Vladimir 1187-ben magyar földre menekült segítségért. Béla hadra is kelt hívására. A magyar lovasok negyedfél évtizedes szünet után újra átkeltek a Kárpátok hágóin s a vállalkozást rövid harc után teljes siker koronázta. Béla a visszafoglalt tartományt nem adta vissza Vladimirnak. A szerencsétlen oroszt fogságra vetette, országát magának tartotta meg s hercegül tizenkét éves András fiát állította élére. A hódítás nem volt tartós. Az oroszok zúgolódtak az idegen uralom miatt s a fogságából menekült Vladimirnak II. Kázmér [krakkói] lengyel herceg (1177–1194) segítségével már 1190-ben sikerült fejedelemségét visszafoglalnia. A kis András menekülve hagyta el tartományát. A hadjárat egyetlen eredménye a békekötéskor létesített szövetség volt, de kiindulópontjává lett a szomszédos orosz fejedelemségek birtokáért később vívott nehéz küzdelmeknek, a magyar királyság északkeleti expanziójának.
A balkáni és halicsi hadjáratok új korszak kezdetét jelölik a magyar külpolitikában. A legitim császár érdekében megvívott görög háborúval és szövetséggel új irányba terelődött a magyar királyság balkáni politikája. A legutóbbi félszázadban Magyarország és Bizánc többé-kevésbé leplezett, sokszor nyílt ellenségként álltak egymással szemben. Az ellenségeskedés oka kezdetben a magyar király befolyásának horvát és szerb területre való kiterjesztése, majd Mánuel hódító törekvése volt. A harcban nyílt vagy titkos szövetségesként álltak a magyar király mellett a függetlenségükért harcoló szerbek. A küzdelem utolsó fázisában ismét ott találjuk Nemanját és rácait III. Béla oldalán, de a győzelem után a szövetségesek útjai szükségszerűen szétváltak. Nemanja István a görög hatalom alól felszabadulva, a szerb egység megteremtésén munkálkodott. E törekvésének északon a magyar király bosnyák tartománya állta útját. Most délen is szembekerült a magyar hatalommal, a déli szerb területeken uralkodó császár új szövetségesével. E szövetség a két hatalom közt már tizenhárom éve, Béla trónra lépte óta fennállt, de súlypontja előbb Bizáncban volt s az erősebb, hatalmasabb fél Mánuel haláláig a császárság maradt. Az 1185. évi békével a helyzet megváltozott. A magyar királyság lett a bomladozó, hanyatló császárság védőjévé, hatalmának támaszává. Mánuel húsz évvel előbb még Magyarország függetlensége ellen tört s elég erősnek hitte magát, hogy a magyar koronával rendelkezzék. Most a magyar király segítette trónra a császárt és leányával birodalmi területet adott neki hozományul. 1185 óta véráldozattal, ügyes diplomáciával sikerült Kálmán és II. Béla külpolitikai koncepcióját kiszélesítenie. Horvát- és Dalmátországot, Boszniát megtartotta, a tengeri városokat visszavívta. Befolyását kiterjesztette a görög birodalomra, megszerezte királyságának a Balkán hegemóniáját és kijelölte a további terjeszkedés útját Szerbia, Bulgária, Havasalföld felé. Halics időleges meghódításával utat mutatott az orosz fejedelemségek és Moldva felé vezető északkeleti terjeszkedésnek.



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
A görög háborúra következő években egész Európa figyelmét a szentföldi események kötötték le. Szaladin egyiptomi és damaszkuszi szultán 1187. évi július hó 5-én a Genezáret-tó mellett [Hattin] döntő győzelmet aratott a jeruzsálemi király seregén. Maga Guidó király és fia is fogságba estek. A törökök rövid ostrom után akadály nélkül vették birtokukba Akkont, Aszkalont. Az ősz derekán Jeruzsálem is meghódolt Szaladinnak. A jeruzsálemi francia királyság alig kilencven esztendei fennállás után megbukott. Az Üdvözítő sírja pogány kézre került s a szeldsuk-törökök félelmes hadai a félszázad előtt elesett Edessza után Tripoliszt és Antiochiát is elsöpréssel fenyegették. A vészhírekre az egész kereszténység feljajdult. VIII. Gergely pápa (1187) a keresztények közt hétévi békét rendelt s a kereszt jegyében fegyverbe szólította Európa népeit. Anglia, Franciaország, Itália, Németország és a többi keresztény államok fejedelmei, lovagjai új harcra készültek s 1188-ban megindult a harmadik keresztes hadjárat a Szentföld felszabadítására. Fülöp Ágost és Oroszlánszívű Richárd a francia és angol hadakkal tengeren mentek keletre. Az öreg Barbarossa Frigyes császár azonban szárazföldi úton, Magyarországon keresztül indult Jeruzsálem felé. Vele jött fia, Frigyes sváb herceg is, Béla leányának jegyese. Béla nemcsak átvonulást, hanem megfelelő ellátást is biztosított. Ő maga Margit királynéval Esztergom közelében fogadta császári vendégét. Mivel az új fényes palota még csak épülőben volt, keleti fejedelmekhez méltó dús ajándékokkal, „minden elképzelhető gyönyörűséggel” rakatta meg a szállásul vert négyszobás bíborsátrat. Esztergomban két színültig telt magtárat ajándékozott a seregnek; a hosszú úton kiéhezett katonák közül három bele is fulladt a liszttel telt hombárokba. Esztergomból Budára, mint a szemtanúk írják: „Attila városába”, onnét a Csepel-szigeti vadászkastélyba kísérte vendégét s vele, fiával négy napig vadászott a vadban dús királyi erdőben. A többi városokban is fényes pompa, ajándék, ünneplés várt a császárra, míg serege mérsékelt áron jutott mindenütt élelemhez és takarmányhoz. A keresztes hadjárat eszméje most már nem hagyta érintetlenül a hatalomban megnövekedett ország fiainak lelkét sem. Maga Béla is biztatta, küldte alattvalóit a szent küzdelembe. Tizenkét évi fogság után a császár kérésére szabadon bocsátott öccsét, Gézát kétezer vitézzel küldte előre, hogy a sereg élén járva, a császár útját megkönnyítse. Ugron [Ugrin] győri püspök és kilenc ispán pedig több ezer fegyveres vitézzel csatlakozott Frigyes hadához, százötvenezerre növelve a sereg fegyvereseinek számát. A két fejedelem egészen a határig együtt utazott s mikor az egész had átkelt a Száván, Belgrád alatt szép ünnepségek közt vettek búcsút egymástól. Frigyes tornát rendezett és lovagokat ütött föl, Béla újabb ajándékokkal, élelmiszerekkel halmozta el vendégét, ki viszonzásul hajóit adta át a királynak.
A fogadás nagy hatást tett a császárra és kíséretére. A hadjárat német történetírói, maguk is szemtanúk, nem győzték később dicsérni a pompát, fényt, bőséget és vendégszeretetet. Leírásukból egészen más képét kapjuk a magyar udvarnak és a király gazdagságának, hatalmának, mint a félszázad előtt itt járt német és francia íróktól. A nagy változás nem kerülte el Barbarossa Frigyes éles tekintetét sem, ki ha nem is szerette a magyarokat, e vendéglátás során mindenesetre meggyőződhetett Béla jóindulatáról, de erejéről és hatalmáról is. Ez a meggyőződése csak fokozódott további útján, mert Béla gondoskodása nem ért véget a határnál. Bizánc gyenge császára nagy aggodalommal és gyanakvással fogadta a hatalmas sereget. Bélának egész diplomáciai tudását latba kellett vetnie, hogy a fegyveres összecsapást megakadályozza. A haddal küldött magyar vezéreknek kötelességévé tette a békítő közvetítést, maga Izsák császárt igyekezett követek útján a németek békés szándékáról meggyőzni. Mikor pedig mindezek ellenére elkerülhetetlennek látszott az összeütközés, a magyarokat visszarendelte. A németek árulásnak minősítették a magyar hadak jó részének elvonulását, pedig Béla csak jót akart, mikor nem kívánt veje és leendő apatársa harcában részt venni s a harc kitörését késleltette. Szándéka teljesült is, mert Frigyes a nagy célt tartva szem előtt, elkerülte a döntő csatát, noha Nemanja és a bolgár függetlenség zászlaját felemelő tirnovói kenézek harcra ingerelték s a görög császár folyton hátráltatta átkelését. Béla közbenjárásának végre sikerült elérnie, hogy a ravasz és udvariatlan görög hajókat adjon s a Drinápolynál táborozó császár 1190 februárjában átkelhetett a Boszporuszon.
A görögök és németek közt nem került sor összeütközésre, a keresztes hadjárat mégis döntő csapást mért az ellenségektől körülvett birodalomra. Nemanja a dunai bolgárokat és oláhokat megszervező Péter és Asén [Aszen] kenézekkel – a német sereg ott tartózkodását kihasználva – kezdte meg a görög uralom alatt élő szerbek és bolgárok felszabadítását. Izsák császár a németek elvonulása után győzelmet aratott felettük, de a szerb hatalom megnövekedve került ki a küzdelemből. A bolgár függetlenségi törekvéseknek sem lehetett többé útjukat vágni. Béla 1195-ben még egyszer segítségére jött vejének, mikor ez újra sereggel indult a bolgárok ellen, de hada még a határ átlépése előtt eloszlott, mire híre jött Izsák bukásának. Saját testvére állt a felkelők élére s őt elfogva megvakíttatta és kisfiával együtt börtönbe záratta. Bélának most már nem volt kedve a háborúra. Sorsára hagyta III. Alexioszt (1195–1203) s a belviszályokban pusztuló, omladozó birodalmat.



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
A harmadik keresztes hadjárat nem váltotta be a hozzáfűzött nagy reményeket. A francia, angol és német hadak vitézül verekedtek. Akkont visszafoglalták s más helyi sikereik is voltak, de komoly eredményt nem tudtak elérni. A jeruzsálemi királyságnak majdnem egész területe s vele a főváros is török kézen maradt. Fülöp Ágost és Richárd hazatértek; Frigyes császár fiával együtt a harcmezőn pusztult el. A balsikerű hadjárat után VI. Henrik császár új harcra készült s most Béla is felvette a keresztet. Szent László példáját akarta követni, kiben a magyar néphagyomány immár félszázad óta az első keresztes hadjárat megválasztott fővezérét tisztelte s akit a Szentszék Béla kérésére nemrégen, 1192-ben ünnepélyesen szentté avatott. Jób esztergomi érsek hadba hívta az egész magyar népet s a király Mok [Móg v. Mog] nádorral külön magyar hadsereg szervezésén fáradozott, mikor 1196 áprilisában bekövetkezett halála minden tervének szárnyát szegte. Pedig ha életben marad és részt vehet a negyedik keresztes had műveleteiben, döntő erővel szólhatott volna bele a keresztesek kezére került birodalom jövő sorsának alakulásába.
III. Béla a keresztes hadjárat idején már mint teljesen egyenrangú fél tűnik fel a két császár mellett. Hatalmi állását, politikai tekintélyét tükrözik vissza családi összeköttetései is. Családjában nyoma sincs az Árpád-házban korábban divatos szláv – orosz, lengyel, cseh, szerb – kapcsolatoknak. Nővérei révén sógora ugyan a cseh hercegeknek és Lipót osztrák hercegnek, de ez a két házasság még orosz anyja és bátyja műve volt. Ő maga más, előkelőbb dinasztiákkal keresett összeköttetést. Felesége, Châtillon Anna [Anna/Ágnes], apjáról előkelő francia család, anyjáról az antiochiai normann fejedelmek ivadéka s a bizánci császárné féltestvére. Imre fiúk és Konstancia lányuk a német-római császár gyermekeinek jegyesei s Imre a német lány elhalálozása után Alfonz aragóniai király leányát vette nőül. Maga Béla első felesége halála után 1186-ban VII. Lajos francia király leányát, Capet Margitot vette feleségül, ki előbb a korán elhalt Henrik angol trónörökös házastársa volt s az angol udvarból került hazánkba. E házassági kötésekkel Európa legelőkelőbb és leghatalmasabb uralkodói magukkal egyenrangúnak ismerték el Magyarország királyát, aki a kortársak szerint „dicsőséggel és diadalokkal halmozta el nemzetét”.
III. Béla király huszonnégy évi uralkodás után 1196. évi április hó 23-án tért meg őseihez az ő idejében újjáépített székesfehérvári bazilika sírboltjába. Trónharcokban, háborúkban annyiszor megtépett ország helyett gazdag, hatalmas, rendezett birodalmat hagyott császárok módjára még életében megkoronázott Imre fiára, töméntelen kincset, drágaságot András hercegre, a kisebbikre.
Béla uralkodása a korlátlan hatalmú középkori keresztény királyság teljes kifejlésének kora, de halála után nyomban megindult a királyi hatalom alapját alkotó gazdasági szervezet bomlása. Fiai nem tudtak ellenállni a fejlődő és felfelé törő birtokos osztályok érvényesülési törekvésének. Megkezdik a királyi javak, a várbirtok és a regáléjövedelmek eladományozását s ezzel utat nyitnak a királyi hatalmat korlátozó rendiség kialakulásának. A közhatalmi szervezet a következő két század alatt teljesen átalakult, mégis anélkül, hogy a magyar királyságnak III. Béla korában megszerzett hatalmi állása veszendőbe ment volna. Az új korszakot a királyi hatalom és a kialakulásnak indult erőtényezők küzdelme, másrészt azonban a külpolitikai aktivitás, a nagyhatalmi törekvések jellemzik, s Béla uralmának legfontosabb eredménye éppen e törekvések tudatos megalapozása volt.
A kelet-európai hun-török kultúrkörből nyugatra szakadt magyar törzsszövetség laza politikai kötelékkel egybefűzött népét a honalapító fejedelem tömörítette, sűrítette nemzetté. A bizánci és nyugati kultúrák közé ékelődött nemzet politikai életformáját, gazdasági és kulturális fejlődésének útját az első keresztény király jelölte ki. Szent László és Kálmán kiépítették az államigazgatás szervezetét és a természetes határokig terjeszkedő ország területi egységét, s az egy századon át folytonos defenzív békepolitikával szakítva, utat mutattak a külpolitikai aktivitásra. A világhatalmi ábrándok légkörében, császári udvar pompájában férfivá érett Béla ez úton továbbhaladva, világpolitikai tényezővé avatta Szent István királyságát, alapját vetette a kései középkorig, Mátyás király haláláig virágzó magyar nagyhatalomnak.
III. Béla külpolitikai koncepciójában teljes tudatossággal érvényesült a latin hatalmak barátságára – francia vagy olasz szövetségre – támaszkodó balkáni és északkeleti expanziónak már Kálmánnál jelentkező s az Anjou-korban teljes kifejléshez jutott hatalmas gondolata. A török veszedelem aktuális katonai problémája később elhomályosította ezt a nagy magyar gondolatot s a német szövetség defenzív jellegű külpolitikai koncepcióját tolta előtérbe, de a török hatalom elhanyatlása után újult erővel támadt fel. Vezérgondolatává lett a magyar királysággal együtt az Árpád-ház halics-ladoméri és balkáni törekvéseit is átöröklő Habsburg-monarchia külpolitikájának.



Hóman Bálint munkái
http://mek.niif.hu/07100/07139/html/0010/0020-394.html[2021. 06. 19. 17:36:22]
Sajátos játéka a sorsnak, hogy a középkori magyar külpolitikának Kálmán és Nagy Lajos mellett legnagyobb reprezentánsát, a magyar nagyhatalom alapítóját az Árpád-ház politikai hagyományait kisajátító Habsburghatalom utolsó nagy képviselője, a magyar királyok egykori horvát, dalmát, bosnyák, halicsi és ladoméri tartományain újra uralkodó Ferenc József kísérte második, végső nyugvóhelyére. III. Béla és felesége sírja csodálatosképpen elkerülték a török időkben szétdúlt, szerteszórt királysírok sorsát. Az 1848-i szabadságharc évében váratlanul felbukkantak a székesfehérvári régi bazilika romba dőlt alapfalai között s a nagy király hatalmas testének maradványai félszázaddal később, halála hétszázharmadik évfordulóján új pihenőre találtak a budavári koronázó templomban, hogy a közelben őrzött Szent Jobbal együtt hazánk fővárosában hirdessék múltunk dicsőségét, jövőnk reménységét.
[1] (Felolvasás 1932 októberében. Megjelent a Magyar Történet II. kiadásának 14. fejezeteként.)
« Jegyzetek KEZDŐLAP MAGYAR KÖZÉPKOR
Jegyzet »



Hóman Bálint munkái
http://mek.niif.hu/07100/07139/html/0010/0021-396.html[2021. 06. 19. 17:36:34]
« Jegyzet KEZDŐLAP MAGYAR KÖZÉPKOR
A középkori királyság bomlása (1930) »
A középkor elhanyatlása (1916)[1]
A középkori keresztény államrendszer élén álló két császárság – Mánuel és VI. Henrik fenomenális világuralmi elgondolásai után – már a XIII. század elején összeomlott. A keleti birodalom 1204-ben végsőt vonaglott Dandolo Henrik és Montferrati Bonifác keresztes hadának támadó csapásai alatt. Jusztiniánosz öröksége kalandvágyó francia bárók és lázadó szláv alattvalók martalékává lett. Nyugaton II. Frigyes még egyszer harcba szállt a világuradalomért, de küzdelme csak néhány évtizeddel késleltette Nagy Károly hatalmas koncepciójának elháríthatatlan bukását. Kortünet, hogy hatalmának alapja, küzdelmének erőforrása már nem a régi, középkori német királyi hatalom, hanem az újkori monarchiáknak mintaképül szolgáló szicíliai királysága volt. A két császársággal egyidőben bukott el a császári Róma keleti tartományain nagyra nőtt harmadik nagy középkori világbirodalom utolsó tartománya is. Az egykor három világrészben uralkodó arab hatalom már a X. században megoszlott s a bagdadi kalifák viszálykodó örököseinek kezéből nemsokára a szeldzsuk-törökök ragadták ki a kormánypálcát, útját egyengetve a XV. században európai nagyhatalommá nőtt oszmánli-törökök kisázsiai uralmának. Spanyolországban továbbélt az arab hatalom, de a félsziget északi részén kialakult keresztény királyságok a córdobai kalifákat lépésről-lépésre szorítják vissza s 1248-ban Szent Ferdinánd kasztíliai király már a Sierra Nevada bércei mögé űzi az utolsó arab töredéket.
A bizánci császárság félszázaddal bukása után újraéledt, de csak névleg. Élete kétszázados lassú haldoklás, hatalma a réginek csak torzképe volt. Frigyes német utódai még századok múlva is viselték a császári címet. Egyikük-másikuk vélt hatalma érvényesítését is megkísérelte, de elődeik tekintélyét, hatalmát visszaszerezni sohasem tudták. A római császárok büszke hagyománya keleten és nyugaton egyaránt üres címekben, szertartásokban élt tovább. Világuralmuk szép legendává, dicső emlékké, hagyománnyá sorvadt. Hatalmukkal, tekintélyükkel együtt buktak a középkor politikai vezérgondolatai: a klasszikus Rómától örökölt világirodalmi eszme s a nemzetségegyéniségeket elhomályosító keresztény univerzalizmus ideálja.
A két császárság sorsa betelt. Egyiket a pápaság buktatta meg kétszázados küzdelem után. Másikuk a legnagyobb középkori pápa által harcba hívott keresztes had áldozatává lett. A pápaság diadalmaskodott vetélytársain, de győzelmében nem soká telhetett öröme. A római világbirodalmi eszme krisztusi alapra átültetett középkori hajtása, az egyházi világhatalom a XIII. század első felében kulminált. A pápaság hatalma tetőfokán állt. III. Ince és IX. Gergely valóban urai a keresztény világnak, hűbérurai az összes katolikus fejedelemnek. Döntő súllyal irányították nemzetek és királyok sorsát. A Szentszék védelmére, a Szentföld visszavívására, eretnekek kiirtására hadseregeket hívtak harcba. Az Anyaszentegyház céljaira Európaszerte adóztattak. Legfelsőbb bíróként ítélkeztek fejedelmek és alattvalóik viszályaiban, személyes ügyeiben. Végső fórumként döntöttek nagyfontosságú politikai kérdésekben. Egy pillanatra – úgy látszott – megvalósul Szent Ágoston isteni birodalma, a civitas Dei földi állama, vérré és hússá válnak VII. Gergely ideáljai. De e nagy hatalom csak látszólagos volt, mert már nélkülözte a katonai erő bázisát, a megsemmisített császári hatalom támogatását. A keresztény fejedelmek ideig-óráig meghajtották fejüket az Anyaszentegyház főpásztora előtt, tűrték beavatkozásait országuk ügyeibe, mert az egyházi világuralom eszméje megfelelt a kor teokratikus államjogi felfogásának. De mikor eminens érdekük, belpolitikai tekintélyük forgott kockán, minden aggodalmaskodás nélkül kijátszották; ügyes diplomáciai felfogásokkal takarózva hiúsították meg akarata teljesülését. A pápai világhatalom árnyékában szép lassan nagyra nőttek, a régi császárokkal vetekedő hatalmakká fejlődtek a hűbéresül tartott keresztény királyok, s mikor VIII. Bonifác velük szemben is érvényt akart szerezni akaratának, a pápai világhatalom is elbukott. Alig félszázaddal az utolsó igazi császár – II. Frigyes – bukása után elkövetkezett a római pápák avignoni fogságának szégyenletes korszaka. A „hűbéres” francia király régi császárok módjára rendelkezett Szent Péter trónjával és utódaival.
A pápaság és császárság utolsó küzdelmeivel egy időben a világbirodalmi eszme és egyházi univerzalizmus rovására szinte észrevétlenül tért hódít a nemzeti öntudat és a nemzetegyéniség politikai eszméje.



Hóman Bálint munkái
http://mek.niif.hu/07100/07139/html/0010/0021-396.html[2021. 06. 19. 17:36:34]
Franciaországban, Szicíliában, majd Hispániában és Lengyelországban a részekre töredezett ország és nemzet egyesítésére, Angliában az angolszász és normann elemek összeforrasztására, Európa-szerte a rendi szervezkedésre, másfelől a centrális hatalom, a dinasztikus politika kiépítésére irányuló törekvésekben a nemzetegyéniség érvényesülési vágya jelentkezik, az újkori nemzeti öntudat kezd kicsírázni. A középkor jellegzetes fejedelemtípusai – a világuralomra törő császár és pápa, a keresztény király és hűbéres fejedelem mellett előtérbe nyomul az újkori Európa nemzetállamainak dinasztikus hódító-politikáját megalapító lovagkirály, a nemzetegyéniséget megszemélyesítő szuverén nemzeti király típusa.
Korábban függetlenségük és szuverenitásuk védelmére, vagy megalkuvó feláldozására kényszerült nemzeti királyok a császárokéval vetekedő hatalomra, teljes függetlenségre tesznek szert. Nyugaton Capet Hugó, keleten Szent István királysága a császári hatalom rájuk nehezedő túlsúlyától szabadulva, már a XII. század végén nagyhatalmi arányokban fejlődik. Franciaország Fülöp Ágost s még inkább Szent Lajos óta döntő súllyal szól a világpolitika irányításába. A francia király nyugaton átveszi a császár szerepét. Párizs a világ kulturális központjává lesz. Európa szellemi vezetése francia kézbe kerül. A magyar királyság a két császárság egykori határterületeit – a szerbek, bolgárok, kunok tartományait, majd a régi bajor hercegségből kivált osztrák és stájer tartományokat, a szomszédos orosz fejedelemségeket, száz évvel később Lengyelországot is – a maga hatalmi érdekkörébe vonja. A Hohenstaufok kiirtásával 1265-ben Nápoly trónjára került és az Árpádokkal történt szoros kapcsolatot teremtő Capetek pápai hűbéres szicíliai királysága a Szentszékre gyakorolt erős befolyása következtében jut a világpolitikában számottevő szerephez, s mire a francia dinasztia a XIV. század elején, egy időben a francia, szicíliai és magyar trón birtokosa lesz, Európa többi újkori nagyhatalmasságának – Angliának, az arab uralmat végleg lezáró spanyol királyságoknak, a lengyel királyságnak és a skandináv uniónak – körvonalai is kibontakoztak.
Németországban és Itáliában a császárság és pápaság világuralmi tradícióinak késő századokig ható ereje útját állta a nemzetegyéniségek teljes érvényesülésének. Nemzeti öntudat helyett is a partikuláris, tartományi és városi patriotizmus aratja diadalait. Németalföldön a császári hatalom utolsó virágkorában Barbarossa Frigyes sújtó keze alatt összetört régi, hatalmas törzsi hercegségek romjain apró államocskák keletkeznek s rovásukra a perifériák nemzetibb életet élő tartományai nyomulnak előtérbe. Keleten az osztrák hercegség és cseh királyság, nyugaton a németalföldi grófságok, északon a brandenburgi őrgrófság az új Németország vezető hatalmaivá nőnek s még a XIII. században megindul az északi őrgrófságot majdan új erőforrásokkal gyarapító porosz nép elnémetesítése. Itáliában a spanyol uralom alá került szicíliai és a Capet-Anjouk birtokában maradt nápolyi királyságok mellett hatalmas lendületet vesz a római municipiális autonómiában gyökerező önkormányzatok – Velence, Genova, Firenze, Milano, Pisa és a többi városállamok, polgári köztársaságok – fejlődése. A bizánci császárság örökén felélednek és komoly hatalmi tényezővé fejlődnek a bolgárok és szerbek nemzeti fejedelemségei. Északkeleten a magyar hatalom s vele a latin egyház és nyugati kultúra vonzókörébe kerül, de önálló hatalommá növekszik Nagy Jaroszláv széttöredezett birodalmának nyugati tartománya: a halicsi orosz fejedelemség. S az orosz fejedelemségek mögött, majd nemsokára felettük is elterpeszkedve, feltűnik a következő századok keleti problémáját már a XIII. század elején teljes komolyságában felvető tatár hatalom, a bizánci birodalom területére száz év múltán behatoló oszmánli-törökség [oszmán-törökség] európai törekvéseinek félelmes előhírnöke. A XIV. században már kialakult volt Európa újkori államrendszere.
A világbirodalmi eszme bukásával indult meg a középkori állam és társadalom szervezetét átható patrimoniális és hűbéri elvek elhanyatlása. Az állam fokozatosan elveszti a középkori királyságot jellemző magánhatalmi színezetét. Az uralkodói hatalom az örökölt földbirtok, a patrimonium magánjogi bázisáról mindinkább közjogi talajra telepszik át. A középkori király földesúri magánhatalma helyett közjogi erőforrásokra támaszkodva épül tovább jellegzetesen újkori abszolút hatalommá. A domaniális államháztartás a regálégazdaságnak, a király földesúri és hűbéri hadserege közjogi jövedelmi forrásokból – regáléjövedelmekből, adókból – fenntartott zsoldos seregnek és az alattvalók közjogi kötelezettségein alapuló rendi hadseregnek ad majd helyet. A személyi hovatartozás szerint, vérségi és a hűbéri kapcsolatok alapján tagolódó középkori társadalom helyét a területi és osztályösszetartozáson felépülő rendi társadalom foglalja el. A keresztény középkor hierarchikus világbirodalmi rendszeréből sarjadt láncolatos hűbériség magánjogi intézményét a közjogi rendiség váltja fel. A hűbéri állam rendi állammá alakul át és kezdetét veszi az alkotmányos jogok gyakorlására törekvő rendek és a korlátlan hatalom biztosításán munkálkodó uralkodó százados közjogi küzdelme.



Hóman Bálint munkái
http://mek.niif.hu/07100/07139/html/0010/0021-396.html[2021. 06. 19. 17:36:34]
A középkor politikai vezérgondolatának, a világbirodalmi eszmének és az egyházi univerzalizmusnak bukását a megvalósítására törekvő két keresztény hatalom hosszú fegyveres küzdelme idézte elő. A középkor misztikus életeszményét, a világtól elvonatkozó életszentség, az aszkézis, a béke és kegyesség ideálját a keresztes hadjáratoknak ez ideál jegyében megszületett hatalmas középkori mozgalma buktatta meg.
A X. és XI. század zarándokaihoz hasonlóan az első keresztes hadjáratok vitézeit is a keresztény aszkétizmus szelleme, a középkor misztikus rajongása hívta keletre, az Üdvözítő sírjának felszabadítására. A kiindulóponton túl azonban e szellem hatása egyre csökkent, ereje ellankadt és új szellemi irányzat körvonalai bontakoztak ki. A córdobai kalifátus hitetlenei ellen százados harcot harcoló spanyol s a keresztes hadjáratokban vezető szerepet vivő francia és normann harcosok vitézi társadalma még a XII. század elején kialakította az új korszak keresztény életeszményét s ez az ideál alig egy század alatt ellenállhatatlan erővel hódította meg egész Európa kereszténységének lelkét. A kegyes és aszkétikus életeszmény fokozatosan elhalványodott, háttérbe szorult az új, vallásos, de mégis világias lovagi eszmény mellett, melynek hatása alól maga a papság sem vonhatta ki magát. Az egyház világi uralmáért vívott folytonos harcok, de különösen a Szentföld felszabadítására irányuló hadjáratok minden képzeletet meghaladó, hatalmas tömegeket mozgattak meg és hívtak fegyverbe. A keresztény társadalom korábban is katonáskodó rétegei mellett békés életet élő népelemek is katonává lettek. Szigorú szerzetesi önmegtagadásra, de aszkétikus elvonulás, hithirdetés, karitatív, oktató és gazdasági termelőmunka helyett harcra kötelezett, katonai rendeltetésű vallásos közösségek, lovagrendek keletkeztek. S e hivatásos katonapapok mellett püspökök, apátok, világi papok, sőt szerzetesek is harci mezt öltöttek, lóra ültek, katonáskodtak. Az egész kereszténység militarizálódott. A katonaélet, táborozás, harci foglalatosság, a hivatásszerű hadakozás teljesen átalakította a keresztény társadalom lelkét. A vallásosság, jámborság nem hanyatlott, de a vallásos eszményt többé nem a világtól való elzárkózásban, az aszkétikus önmegtagadásban és kegyességben látják, hanem a hősiességben és lovagiasságban, a hitért fegyverrel vívott küzdelemben s a gyengébb nem védelmében és tiszteletében. A középkor embere életküzdelmében a keresztre és a túlvilági boldogságra szegezi szemét; a lovagok is a kereszt jegyében harcolnak, de a lovagi társadalom megbecsülésében és szeretett asszonyuk kegyében keresik küzdelmük jutalmát. A középkor magába zárt, kegyes, aszkétikus és komor hősi eszményét a bensőleg vallásos, nyíltszívű, derült, társas életet élő, de harcban kemény és hős lovag eszménye váltja fel. A hősiesség kultusza a hit és egyház ellenségeivel vívott harcoknak, a nőtisztelet az otthontól messzi idegenbe szakadásnak természetes következménye volt. A családi körből, asszonya mellől, arája közeléből hosszú hónapokra, évekre távoli országokba sodródott vitéz lelkében eszménnyé finomult a szeretett nő alakja. Ez az ideál, a viszontlátás és a boldog jövő reménye enyhítette nélkülözéseit, szenvedéseit. S a hazatérés után az ideál nem foszlott párává, mert a nő maga is átalakult, tökéletesebbé lett. A családfő hosszú távolléte alatt az asszonyra szakadt a férfigond, reáhárult a gazdaság, az uradalom, a vár, a tartomány kormányzata, irányítása. A nő kilép középkori szigorú elzárkózottságából, családtagból és anyából élettárssá, társadalmi lénnyé, sőt az udvari és társas élet központjává lesz. A nők udvari, társadalmi szereplése a magasabb körökben új társadalmi kódex kialakulására, a társasélet formáinak és lényegének finomulására vezet. A lovagi szellem teljes kialakulásával szigorú érintkezési formák, társadalmi szabályok és szertartások lesznek uralkodóvá, kialakul az udvari etiquette s a nőtisztelet más lovagi kötelességekhez – a lovagias harchoz, hősiességhez, eretnekek és hitetlenek elleni küzdelemhez, gyengék védelméhez – hasonlóan valóságos kultusszá fokozódik. A kor asszonyi ideálja az elérhetetlen nő, akinek egy nyájas pillantásáért, keze érintéséért igazi lovag örömmel rohan a halálba. Ez a szentimentális nőkultusz persze nem lehetett hosszú életű. A komoly harcok korának lejártával a romantikus nőtisztelet egyfelől a feleség és anya élettársként való megbecsülésében realizálódott, másfelől nem egyszer kalandkereséssé fokozódott le, a hősiesség nemes lovagi formák tiszteletében, lovagi tornák és vadászatok vitézi játékában, testedző sportokban élte ki magát, avagy hivalkodó és kötekedő hősködéssé fajult.
A lovagi szellem és a nemzeti öntudat éledése szükségszerűen vonta maga után a római hagyományokon élő középkori udvarok irodalmi klasszicizmusának és a latin szerzeteskultúrának elhanyatlását. A középkor írói, tudósai – számot sem tevő kivétellel – papok; irodalmának nyelve Európa-szerte a latin volt. A vulgáris nyelvek nem tartattak méltónak és alkalmasnak magasröptű eszmék, költői és tudós elgondolkodások kifejezésére. Az ősi kultúrákból fennmaradt hősénekek, dalok, mesék, történetek legfeljebb a nép ajkán, paraszti énekesek kobzán szálltak nemzedékről-nemzedékre. A nemzetegyéniségek érvényesülésével azonban megindul a népnyelv irodalmi művelése s a lovagkor kitermeli a nemzeti nyelven éneklő és író lovagköltők, a világi írók új típusát. Dél-Franciaés Spanyolországban még a XII. században kivirágzik a lovagi erényeket dicsőítő hősi énekek, regényes történetek irodalma és a troubadourok szerelmi lírája. Németországban a XII. század második felében a régi germán



Hóman Bálint munkái
http://mek.niif.hu/07100/07139/html/0010/0021-396.html[2021. 06. 19. 17:36:34]
mondakincs töredékeinek és újabb epikus témáknak egységes költői feldolgozásával vesz lendületet a nemzeti irodalom s a századfordulón francia hatás alatt indul meg a szerelmi líra, a Minnesang művelése. Itáliában a XIII. század hozza meg a dolce stil nuovo-t s a századfordulóra megérkezik az újkor költőóriása: Dante. A császárság virágkorának klasszicizmusával hanyatlik le a szerzetesség latin nyelvű történetirodalmi munkássága is. A történetírás központjává a fejedelmi udvarok, Itáliában a városok lesznek. A latin krónikák és históriák mellett feltűnnek a nemzeti nyelven írt történeti művek: Villehardouin, Joinville, Horneck[i] Ottokár, Villani [Villanitestvérek] munkái. A keresztes hadjáratokkal divatba jött egyes történeti eseményeknek, különösen hadjáratok történetének apró részletekig terjeszkedő, monografikus kortörténeti feldolgozása. Az irodalmi formák és törekvések változásával párhuzamosan jelentkezik az új művészeti stílus is. Franciaországból a XIII. század elején indul hódító útjára a középkor utolsó nagy szellemi megnyilvánulásaként jelentkező gótika s egy századdal később Cimabue és Giotto művészetével kezdetét veszi az olasz művészet gigantikus méretű fejlődése.
A lovagkor világias szellemének hatása a papság elvilágiasodásában is megnyilvánult. A XIII. század főpapjai már nem lelkipásztorok, hanem egyházfejedelmek és nagybirtokos földesurak. Püspökök, apátok az udvarokban élnek s maguk is fényes fejedelmi udvart tartanak. A papság bevonul a világi társadalomba s a középkor eszményeinek hordozására hivatott régi szerzetesrendek sem tudják többé hivatásukat oly kifogástalanul és teljesen betölteni, mint a korábbi századokban. A bencések rendjük meggazdagodásával nem tudtak ellenállni a jólét hívó szavának, az egyházi vagyon gyarapodásával és a lovagi szellemmel szükségszerűen bekövetkező elvilágiasodási folyamatnak. A világi papság és a bencések úri életük, gazdagságuk miatt elvesztik a nép bizalmát, s ezt megnyerni a régi monasztikus eszményhez híven, szigorú elvonultságban élő újabb szerzetesrendeknek cisztercieknek, premontreieknek – sem sikerült. A szegénységi fogadalom és a rendi vagyon ellentéte s a világtól való teljes elzárkózás egyaránt a népszerűség rovására ment, a szerzetesek lelki befolyásának elhanyatlására vezetett. A lovagkor vallásos emberét az elvilágiasodott katonapapság és a régi szerzetesrendek szelleme, működése már nem elégíthette ki. Ő a szerzetesi lemondást és egyszerűséget valóra váltó, de mégis a világban élő, közvetlen lelki gondozást, épülést, okulást nyújtó lelkipásztorokra vágyott. Ezt a vágyát elégítették ki Osmai Szent Domonkos és Assisi Szent Ferenc a Prédikátor-testvérek és Kisebb-testvérek rendjének alapításával.
A két új rend alapítása a középkori aszkézis elhanyatlásának idejében az aszkétizmus utolsó nagy diadala volt. Mint III. Ince uralkodásában a középkori pápaság, úgy kulminál a két kolduló-rendben a középkori szerzetesség eszméje. A szegénységi fogadalom legszigorúbb értelmezése, az egyénről a rendre való kiterjesztése, a megélhetéshez szükséges csekély földi javak kézimunka és koldulás útján való megszerzése a szerzetesi lemondás és egyszerűség legtökéletesebb formájává avatta a dominikánusok és franciskánusok életét. S e lemondás, ez igénytelenség értéke meghatványozódik az emberi társadalomban való elhelyezkedésük által. A középkor szerzetese világtól elvonulva, távoli hegyek ormain, erdős völgyekben, lakatlan pusztaságokon elzárkózva gyakorolja az önmegtagadás nagy keresztény erényét. A kolduló barátok az emberi társaság közepén, városokban élnek s a lemondásban, szegénységben nem a túlvilági boldogsághoz vezető kemény és sanyargató eszközt, nem önmegtagadást látnak, hanem felszabadulást a világi béklyók alól, lelketszívet betöltő teljes boldogságot, békét. Lelki arculatukról eltűnik a középkor aszkétáinak komor vonása, Nursiai Benedek katonás fegyelmének szigora, Clairvauxi Szent Bernát mindent átható miszticizmusa. Derült arccal, repeső szívvel járnak a világban. Gyönyörködnek az isteni nagy természetben és az emberi társadalomban. Szeretik a napot, holdat és csillagokat. Szeretik az életet. Szeretik a fát és virágot, a méhecskét és madárkát. Szeretik Isten minden teremtményét. És szeretik mindenekfelett a Teremtő legnagyobb alkotását: az embert. A korábbi szerzetesrendek arisztokratikus elzárkózásával szemben a kolduló barátok az újkori demokratikus gondolat előhírnökei. Embertársaik körében élve és közéjük vegyülve, példaadással, bűnbánat hirdetésével, a nép lelkének állandó gondozásával, prédikációval, iskolai oktatással, tévelygők térítésével munkálkodnak az emberiség tökéletesítésén. Életelveikben, lemondásukban a középkor szerzetesi eszménye jutott legteljesebb kifejezésre, de formai tekintetben a változott kor viszonyaihoz, szükségleteihez alkalmazkodtak. Működésükkel az új kor világi emberének megváltozott vallásos igényeit elégítik ki. Rendeltetésük, céljuk a középkor nagy lelki hagyományának védelme, de a teológiában és más tudományokban új utakat törnek. A domonkosrendi Albertus Magnus és Aquinói Szent Tamás, a ferences Alexander Hales, Bonaventura és Duns Scotus új virágzásba hozzák a skolasztikát, de a bölcsészeti ismeretek körét a görög filozófiából vett új elemekkel bővítik. Albertus Magnus és Roger Baco[n] a középkortól idegen természetvizsgálat útjára térve, úttörőivé lesznek a természettudományi kutatásnak. A XII. században kialakult s a középkori intézmények hanyatlásával párhuzamosan folyton izmosodó új főiskolatípus katedráin, a bolognai, párizsi, oxfordi egyetemek tanszékein tanítják a tudományt. Később nagy érdemeket szereztek a



Hóman Bálint munkái
http://mek.niif.hu/07100/07139/html/0010/0021-396.html[2021. 06. 19. 17:36:34]
korábban kizárólag latin nyelvű teológiai irodalom sok termékének nemzeti nyelvekre való átültetésével is.
Az új rendek működésének egyik fő terrénuma a keresztes hadjáratok nyomán lábra kapott elvilágiasodás s a skizmatikus, heretikus és egyházellenes irányzatok ellen való céltudatos küzdelem volt. A világbirodalom mindent egy nagy egységbe szorító acélpántjának széttöredezésével felszabadult nemzeti öntudattal egy időben tünedezik fel az egyházellenes törekvéseknek és a vallási megoszlásnak a feltétlen tekintély és kétkedés nélküli hit századaiban nyugaton szinte teljesen ismeretlen árnyéka. Elszigetelten, szórványosan a középkorban is akadtak kétkedő lelkek, de tanításuk a tömegek lelkét megfogni nem tudta. Az arianizmus bukása óta a hit egységes volt s az egyház tekintélyét, tanításai helyességét kétségbe vonni a pápa és császár legélesebb harcainak közepette sem jutott eszébe senkinek. Pápák és ellenpápák közt csak személyi harcok voltak, dogmatikus küzdelmekké ezek sohasem fajultak. Még a keleti szakadásnak is jelentősebb volt személyi és hatalmi háttere az elvinél. Végső oka a konstantinápolyi püspöknek [pátriárka] a római püspök primátusa ellen való lázadása volt. Ezért merült fel oly sokszor, de ezért hiúsult is meg mindannyiszor az unió gondolata. A XII. és XIII. század fordulóján mindez megváltozott. Keleten járt keresztes vitézek és papok megismerkednek a keleti kereszténységgel, a görög rítusú bizánci s a szláv rítusú bolgár és szerb nemzeti egyházakkal, a balkáni szlávok közt századok óta lappangó manicheisztikus tanításokkal és az iszlámmal. Spanyolország felől behatol az arab filozófusok Arisztotelész és Platón rendszerén felépült tanítása. Előkerülnek a görög filozófusok, különösen Arisztotelész korábban ismeretlen munkái. A látókör tágulása, az új ismeretek gondolkodásra és kritikára serkentenek s egyszerre feltűnnek az orthodox egyházi tanítással szembehelyezkedő szekták. A kathárok és albigensek a balkáni bogomilek [bogumil] és pauliciánusok tanításait ültették át Észak-Spanyolországba és Dél-Franciaországba, és ugyanitt tűnnek fel a protestantizmus előhírnökéül tekinthető valdensesek, az egyházi hierarchiával, az egyház világi uralmával és hierarchikus szervezetével szemben bibliai egyszerűséget hirdető, evangéliumot magyarázó Valdus [Valdes] Péter tanítványai. Bresciai Arnold óta magában az egyház kebelében is hangok emelkednek az egyház világi törekvései, a pápa világi uralma ellen, s feltűnnek a Szentszéktől politikailag független nemzeti egyházak alapítására irányuló törekvések első jelei is. A Balkánon, Spanyolországban és Dél-Franciaországban III. Ince idejében már aggasztó mértéket ölt az elszakadási mozgalom s a világi hatalmak a pápák kívánságára valóságos keresztes hadjáratokkal tudják csak az új tanok híveit kiirtani, az egyházba való visszatérésre kényszeríteni. A hit egyetemességének és az egyház univerzális tekintélyének helyreállítására irányuló elszánt törekvés erőszakos eszközök alkalmazásához folyamodik. Az 1215. évi lateráni zsinat felállítja az eretnekek, az orthodox hit és az egyház ellenségeinek kinyomozására szolgáló inkvizíció intézményt. Az inkvizicionális eljárás megalapítása vonta maga után az eretnekek, valamint a zsidók és mohamedánok – mórok, izmaeliták – korábban sporadikus, most az újkorra jellemző üldözésének rendszeresítését. A szigorú eljárás és kíméletlen büntetőakció meghozta a maga eredményét, de teljes sikerre nem vezetett. Valdus Péter követői nem pusztultak ki teljesen; tanításai hosszabb-rövidebb időközökben újra meg újra felütik fejüket. Az egyház megreformálásának és az orthodox egyházi tanítás revíziójának kérdése, a pirkadó újkor egyik legnagyobb problémája többé nem került le a napirendről.
E nagy szellemi átalakulással egyidőben a gazdasági élet struktúrája is átalakult. A keresztes hadjáratok nyomán Európa és Kis-Ázsia korábban egymástól elszigetelt gazdasági területei közt szoros kapcsolat keletkezett. Idegen országok s a távoli Kelet terményeinek és ipari termékeinek megismerése új szükségletek keletkezésére, addig ismeretlen fényűzési igények kialakulására vezetett. A középkor szűk területi korlátok közé szoríttatott, önmaguknak termelő autarchikus gazdasági egységei, a falusi gazdálkodás rendszere az igényeket és szükségleteket nem elégíthették ki. Megindul a termények rendszeres kicserélése, a nemzetközi forgalom és kialakulnak e forgalom centrumai, a kereskedővárosok. A gazdasági termelésben bekövetkezik a munkamegosztás. A mezőgazdasági termeléssel foglalkozó osztályok mellett kialakul és folyton izmosodik a hivatásos iparosok és áruközvetítő kereskedők városlakó polgári osztálya. A középkor terménygazdasági rendszerét a pénzgazdaság váltja fel. Itáliában, a városi élet és világkereskedelem klasszikus honában, új üzletágként alakul ki a banküzlet, megoldást nyer a kereskedelmi hitel problémája és megszületik az újkorban jelentős hatalmi tényezővé nőtt városi kapitalizmus.
A XIII. század történetének lapjait forgatva, új eszmék, új elvek, új formák, új rendszerek és új hatalmi alakulatok ötlenek szemünkbe, új korszak körvonalait látjuk hatalmas erővel kibontakozni.
Cellarius Kristóf hallei professzor kétszázéves korfelosztása nyomán a XV. és XVI. század fordulóján szoktuk a közép- és újkor határmezsgyéjét keresni, Konstantinápoly elestében, Amerika felfedezésében, vagy Luther



Hóman Bálint munkái
http://mek.niif.hu/07100/07139/html/0010/0021-396.html[2021. 06. 19. 17:36:34]
fellépésében szoktuk a világtörténet két korszakát elválasztó eseményt látni. Pedig Európa történetének ez egyébként jelentős mozzanatai az egyetemes fejlődés szempontjából nem jelölnek korszakos változást. Konstantinápoly eleste nagy szimbolikus esemény, de lényeges hatalmi eltolódást, kulturális változást már nem idézett elő. Kegyelemdöfés volt a kétszáz éve haldokló birodalom testén. Amerika felfedezésének gazdasági hatása valóban korszakos volt, de csak a XVIII. században kezd a maga teljességében érvényesülni; annakidején csupán hatalmi eltolódásokat idézett elő. Luther fellépése a német történetnek s az európai egyháztörténetnek is igen nagy eseménye, de korántsem tekinthető a protestantizmus első, korjelölő megnyilatkozásának, inkább utolsó láncszeme, végső konzekvenciája volt a reformációs gondolat háromszázados fejlődésének. A XV. és XVI. század uralkodó eszméik, alapvető politikai, társadalmi, gazdasági elveik és életformáik tekintetében nem különböznek egymástól. Annál mélyrehatóbb eszmei, elvi és formai eltérések választják el a XIII. századot a megelőző korszaktól. A XII. századi kulmináció után ekkor rendültek meg és buktak el sorra mind a középkor életét szabályozó, lelki tartalmát alkotó, a történeti fejlődést századokon át irányító vezérgondolatok, elvek, formák és rendszerek. Ekkor tünedeztek fel és csiráztak ki az újkor irányeszméi, normái, alakzatai és szisztémái.
A pogány és ariánus germánok megtérésével kezdődő katolikus középkor a XIII. században hajolt át, fordult az újkorba, s hazánkban e nagy világtörténeti fordulatnak, az átmeneti korszak vajúdásának első tünetei II. András korának politikai, társadalmi és gazdasági mozgalmai.
[1] (Egyetemi magántanári próbaelőadásból 1916., majd a Magyar Történet II. kötetében 1930. 43–52. és u.a. II. kiadás I. köt. 463–72.)
« Jegyzet KEZDŐLAP MAGYAR KÖZÉPKOR
A középkori királyság bomlása (1930) »



Hóman Bálint munkái
http://mek.niif.hu/07100/07139/html/0010/0022-397.html[2021. 06. 19. 17:36:46]
« A középkor elhanyatlása (1916) KEZDŐLAP MAGYAR KÖZÉPKOR
1. Társadalomtörténeti terminológia (1921) »
A középkori királyság bomlása (1930)[1]
Történetünknek látszatra legszíntelenebb korszaka – a XII. század – megoldotta a keresztény királyság alapítása óta aktuális nehéz problémákat, kiegyenlítette a XI. század békéjét feldúló nagy ellentéteket, megteremtette a nemzet etnikai és lelki egységét, a politikai és társadalmi egyensúlyt. II. Endre korának mozgalmaiban ez az egyensúly újra megrendült, az egységen rés támadt, az ellentétek újra felütötték fejüket, de a királyi hatalom és társadalmi szervezet ereje útját állta a bomlásnak. A középkor intézményeinek átalakítására hivatott nagy evolúciót megakadályozni [IV.] Béla reakciós kormánya sem tudta, de az átalakulás ütemét mérsékelve reményt keltett, hogy a nemzet és királyság kisebb megrázkódtatások árán, katasztrófa nélkül térhet az új fejlődés útjára. A tatárjárás ezt a reménységet megsemmisítette. A nagy katasztrófa nyomán újraéledtek a rég elfeledett nehéz problémák, feltámadtak a régi ellentétek, megbomlott az etnikai és lelki egység, felborult a társadalom egyensúlya.
A honfoglaló magyarság közvetlenül a foglalás előtt és az új haza területén sokféle keleti és nyugati néptöredékkel került szoros érintkezésbe, sőt életközösségbe. A XI. és XII. század folyamán azonban a magyar szállástelepek közé ékelt régi nemzetiségi szigetek jóformán mind eltűntek, felszívódtak az államalkotó magyar népbe. Nyelvét és etnikus különállását – néhány népesebb német és vallon telepes községen kívül – csak az északnyugati határvidéken a magyarságtól eléggé elszigetelt helyzetben, zárt tömegben élő tótság és Szlavóniának Szent László idejében magyar fennhatóság alá került népe tudta megőrizni. Az ország belterületén a magyarság etnikailag egységes kompakt tömegben élt. Ezt a zárt etnikai egységet a XII. századi telepítő akció sem bontotta meg, mert a nagyobb tömegben bevándorló németek s a délfelé mind sűrűbben beszivárgó oláhok a perifériákon – a Szepességben és Erdélyben – települtek meg és endogám életre rendezkedtek be. A XIII. században azonban keleti bevándorlók hatalmas tömege ékelődött a magyarok közé.
II. András korában a latin császárság és tatár hatalom nyomása alól menekülő arab, bolgár, besenyő, kun töredékek, jobbára mohamedánok, mint akkor nevezték: izmaeliták, szerecsenek, nyugatról a keresztes hadjáratok nyomán kelt üldözés elől zsidók jöttek nagyszámban Magyarországra. Ezek az elemek az Alföld és Dunántúl színmagyar lakossága közé telepedtek. Nyelvben gyorsan magyarosodtak, de hitben és szokásban idegenek maradtak. II. András kormányának védelme alatt az izmaeliták és zsidók nagy vagyonhoz, befolyáshoz, hatalomhoz jutottak s a magyarok közül is sokat a maguk hitére csábítottak. A tatárjárás után az izmaeliták száma új bevándorlókkal gyarapodott és megindult a pogány kunok, jászok, szkizmatikus oláhok és oroszok tömegesebb bevándorlása is. A XII. századi telepesekkel szemben a kunok és jászok az Alföld korábban magyarlakta és lakatlan vidékein telepedtek meg és a magyar kisnemesekkel, serviensekkel egyenjogú katonáskodó birtokos osztályként ékelődtek a magyarságba.
Közvetlenül a tatárjárás után hét kun törzs népe – mintegy százezer ember – költözött be. Szállásföldül a DunaTisza közén, a Körös mentén s attól délre, a Maros és Temes folyók közt jobbára az elnéptelenedett várföldből és a koronára háramlott nemesi birtokból kaptak örökbirtokot. A betelepülési feltételek értelmében a maguk törzsfőinek hatósága alatt nemzetségi önkormányzatban, régi jogszokásaik szerint, nomád módra éltek s emiatt első érintkezésük a szomszédságban lakó magyarsággal nem a legbarátságosabb volt. De ez a viszony alig egykét évtized alatt megváltozott. A Tisza-vidék megritkult, háborúban eldurvult lakossága rokont, barátot látott a pogány kunokban s hamarosan megkedvelte a keresztény erkölccsel és nyugati szokásokkal merőben ellentétes életmódjukat, független, szabados életüket és szilaj erkölcseiket. Nemcsak a köznép, hanem a birtokosság is szívesen barátkozott velük s aki nem barátkozott is – mert lenézte őket –, szívesen hódolt pogány szokásaiknak, laza erkölcsüknek. Politikai okok még a királyi udvart is rákényszerítették a kunbarátságra s a hitbuzgó IV. Bélának, mikor fiát a kereszténnyé lett kun fejedelem leányával házasította össze, tűrnie kellett, hogy neki hűséget fogadó új rokonai karddal kettévágott kutya dögére pogányul esküdjenek. István király kun házasságával



Hóman Bálint munkái
http://mek.niif.hu/07100/07139/html/0010/0022-397.html[2021. 06. 19. 17:36:46]
megindult az előkelő magyarság és a kunság vérkeveredése. A kunok közül sokan léptek házasságra magyar nőkkel s a magyarok is szívesen választottak feleséget és – aminek kun példára most nagy divatja lett – ágyast a szép, tüzes kun leányok közül. Ennek a vérkeveredésnek eredménye lett a XII. század keresztény magyarjától lényegesen különböző, törökös és pogányhajlamú tiszai magyarság kialakulása, melynek legjellemzőbb bár végletes képviselője maga Kun László király, IV. Béla pogány hajlandóságú és pogány erkölcsű unokája volt.
A keleti pogány rokonság becsülete Julián barát „nagymagyarországi” útja és a kunok betelepedése óta nagyon megnövekedett. Sokan ábrándoztak az elszakadt testvérekkel és más keleti rokonnépekkel való egyesülésről, a tatárvész idején megbízhatatlannak bizonyult nyugati közösségtől való elszakadásról. Szent István nyugati koncepciójával szemben, mint később a török veszedelem és legutóbb a balkáni szomszédok rablótámadása idején, felmerült a keleti szövetség – ma úgy mondanák: turáni szövetség – gondolata. Béla 1252-ben a pápához írt levelében még a tatárokkal egy sorban, a magyarságot is magában foglaló nyugati kereszténység vad és kegyetlen ellenségeként emlegeti Attilát. Kunná lett unokájának udvari történetírója, Kézai Simon mester, a régi krónikások hőseit – honfoglaló Árpádot és Kegyes László királyt – detronizálva, a nemzeti hérosz trónjára emelte Attilát, mint a királyi család legendás hírű ősét s maga Kun László tatárcsapatok élén készült nyugat keresztény népei ellen vonulni.
Mialatt az ország keleti részében a Tisza-vidék magyarsága lélekben, szokásban és erkölcsökben egyaránt keleti, törökös színezethez jutott, az ország nyugati határán birtokos indigena nemzetségek egy része német orientációt vett. A foglaló magyar nemzetségek és indigenák ellentéte már korábban is felismerhető volt s Bánk bán és társai mozgalma reakció volt a német és németbarát indigena tanácsosok uralmával szemben. IV. Béla erényes kormányzata idején ez az ellentét elsimulni látszott, de a lelkek mélyén tovább élt a vetélkedés s az erős központi hatalom nyomásának megszűntével teljes erővel ütközött ki. A hét vezér és száznyolc foglaló nemzetség ivadékai őseik fejedelemválasztására, a foglalás jogára s ezen alapuló kiváltságos birtokjogukra hivatkozva, magukat tekintették az ország egyedüli urainak. Az indigenák viszont büszkélkedve emlegették, hogy a magyarságot őseik segítették a pogányság fertőjéből kiemelni, s ezért őket kiváltságos helyzet illeti meg. Szent István német vitézeinek ivadékai s a később beköltözött francia, olasz, német és szláv eredetű nemzetségek is már jórészben elmagyarosodtak. De az ország nyugati határszélén birtokos német származású nemzetségekben és ágakban a szomszédsággal való folytonos érintkezés és házassági kapcsoltok ébren tartották a német származás tudatát s a maguk előkelőségének bizonyítására átvették a régi indigenák hagyományait. Héder nembeli Kőszegi Henrik és fiai fennen hirdették s még IV. László jámbor papjával is el tudták hitetni, hogy ősüket Géza fejedelem hívta be pogány magyarjai térítésére, holott alig szász éve, II. Géza korában vándorolt be az országba. Ugyanígy hivalkodtak származásukkal a Gutkeledek és Győrök, kiknek ősei egykor a magyar királyság leigázásra törekvő III. Henrik császár érdekeit képviselték Péter és Salamon udvarában. Ezek az urak, kikhez velük rokonságba keveredett magyar urak – a Geregyék, Pécek, Borsák – és a legutóbbi időben bevándorolt Hahótok egyik ága, a spanyol Simon fiai, a cseh Mérk is csatlakoztak, előharcosaivá lettek a királyi hatalom és tekintély rovására előtörekvő nyugati hűbéri eszméknek és rendi szellemnek, mely odaát Németországban épp e korban kezd a tartományúri oligarchiában kicsúcsosodni és eltorzulni.
A Kőszegiek és társaik hazánkban elsőkül kezdték a maguk birtokát és a gondjukra bízott vármegyéket örökös tartománynak tekinteni s mikor az udvarral összeütköztek, gondolkodás nélkül szakították le azokat az ország testéről. Vágyaik, céljaik, törekvéseik nyugat felé vonzották őket. Kőszegi Henrik és Gutkeled Joákim – e csoport két vezető alakja – nevelésük szerint németek voltak, német földről házasodtak s mindketten birodalmi tartományra vágytak. Ha odaát a Tisza vidékén a keresztény államrenddel ellenséges keleti elemek bomlasztó működése kezdte ki a magyar királyság hatalmas épületét, nyugaton a Hohenstaufok bukása után anarchiába süllyedt Németbirodalom hatalmaskodó tartományurainak féktelen szelleme kezdte meg a maga romboló munkáját.
A két ellentétes csoport között középen állt a keresztény magyarság hatalmas tábora, a foglaló nemzetségek és a magyarságba beolvadt indigenák főúri ivadékait, a horvát-dalmát főurakat s a dunántúli és felvidéki kisnemeseket, servienseket felölelő csoport, melyet műveltségbeli, vagyoni és osztálykülönbségek ugyan számos rétegre tagoltak, de összefűzött a másik két csoport tagjaiból hiányzó feltétlen királytisztelet. A hűbéri eszmék, a rendi szellem hatása alól ezek sem tudták magukat kivonni, a királyi hatalom korlátozására irányuló törekvés náluk is felismerhető, de az ő alkotmányos és hatalmi törekvésüknek gátat szabott Szent István véréhez és a királyi



Hóman Bálint munkái
http://mek.niif.hu/07100/07139/html/0010/0022-397.html[2021. 06. 19. 17:36:46]
hatalom szimbólumaként emlegetett koronájához való szilárd ragaszkodásuk. Ha maguk éreztették is királyukkal hatalmukat, a hűség útjáról Kőszegi Henrikként soha le nem tértek s míg élt az Árpád-háznak egy sarjadéka, idegen uralkodókkal – még Árpád nőági ivadékával – szemben is híven kitartottak az ősük választotta első fejedelem örökösei mellett.
A nemzetnek ez a hármas etnikus tagoltsága rányomta bélyegét a XIII. század utolsó negyedének küzdelmeire. A pártharcok irányító erői közt világosan felismerhető a német-magyar-kun ellentét romló ereje.
Az etnikai egység megbomlásával egy időben a nemzet lelki egységében is szakadás történt. A XII. században kialakult keresztény magyar lélek a szerzetesi aszkétizmus és a lovagi eszmény hatása alatt továbbépült, továbbhaladt a vallási és erkölcsi tökéletesedés útján, de mellette felütötte fejét a tagadás, a pogány reakció és az erkölcsi eldurvulás szelleme.
A magyar társadalom széles rétegeinek félszázad óta folyton növekvő buzgalma a tatárjárás nyomán kelt rémület és lelki depresszió hatása alatt még fokozódott. A nép nagy tömegei Istennél kerestek vigasztalást a nyomorúság idején. A templomok megteltek könyörgőkkel s a vigasztalás mestereinek – Szent Ferenc és Szent Domonkos fiainak – bő aratásuk nyílt lelkekben. Mint IV. Béla legkisebb leányát, Margitot, mások is sokan Istennek szentelték, kolostorba adták gyermekeiket vagy maguk tértek szerzetesi életre. A minoriták és prédikátorok [domonkosok] hirtelen elszaporodó rendházainak cellái világról lemondó birtokos urakkal, nemes asszonyokkal és leányokkal teltek meg. A kolduló rendek világi testvérei, a tertiáriusok – élükön IV. Bélával és feleségével – a családba is bevitték az aszkétizmus szellemét. Sokan remeteéletre adták magukat s a Mecsek, Pilis, Bakony remetéinek száma oly mértékben növekedett meg, hogy Özséb volt esztergomi kanonok 1246-ban már külön renddé szervezi remetetársait s ezzel alapját veti a Remete Szent Pálról nevezett magyar pálosrendnek.
A szerzetesi szellemnek ez a terjeszkedése a vallásos felbuzdulás jele volt. Erre vall az olasz flagellánsok önsanyargató mozgalmának nagy hatása is. A teljes bűnbánatot nyilvános vezekléssel, önkínzással és egymás korbácsolásával megvalósító rajongók extázisa távol állt a nyugodt, szemlélődő magyar lélektől, de a tatárvészt követő nyomorúságok közepett mégis sok követőre talált a megkínzott szegény nép körében. Ez a rajongó mozgalom a remeték és szerzetbe lépettek aszkétikus felbuzdulásával együtt utolsó kirezgése volt a ciliciumviselő [durva szőrcsuha] Lukács érsek magyarosan szemérmes, titkolt aszkézisével megindult vallási renaissance-nak. Míg az aszkétikus életeszményért rajongók magányba vonulva, vagy királyuk példájára családjuk körében és a közéletben igyekeztek a maguk szent ideálját megközelíteni, a másik oldalon már feltűnik a világi örömökben, testi élvezetekben és vad kihágásokban dúskálkodóknak a hit és erkölcs korlátait döngető tábora.
Tamás spalatói főesperes puhasággal, játékos, fényűző élettel és a harcos erények megvetésével vádolta a tatárjárás előtti nemzedéket. Most nagy öröme telhetett a változásban, mert a tatárjárás után a fegyverforgatás, harc és verekedés sokaknak szinte életszükségletévé lett. A tatárok kitakarodása után elvetemedett emberek, közöttük nem egy kincsre, vagyonra éhes birtokos úr is üldözött, megtépett honfitársainak pusztítására és megrontására tört. Sok embert a nyomorúság, anyagi romlás vitt a rablás, fosztogatás útjára. Másokat a harcos élet keményített meg. Az ellenségek és rablók elleni védekezés, majd a két király harca, hatalmaskodó urak és rakoncátlan kunok támadásai életükben és vagyonukban támadott békés embereket is küzdelemre, harcra ingereltek. Még a papok is kardot, szekercét viseltek s alig néhány évvel IV. Béla halála után a pécsi püspök fegyverrel veri ki győri székvárosából püspöktársát. A főúri papok elszaporodása kezdetben a vallásos buzgalom jele volt, idővel mégis a főpapság teljes elvilágiasodására vezetett. Az előkelő főpapok közt kevés volt a Lukács és Róbert érsekekhez hasonló, aszkéta hajlandóságú egyházi férfiú. Inkább a lovagpapok, majd a nagyúri diplomata főpapok típusa került felszínre, kiket nemsokára nyomon követtek a világi életet élő, világi javakért küzdő, hatalmaskodó arisztokrata-főpapok. A főúri családok szinte kizárólagos jogot formáltak a főpapi stallumokra s IV. Kelemen pápa 1262-ben csak egész tekintélye latbavetésével tudta a nagyképzettségű, de alacsonyszármazású Timót főesperes zágrábi püspökségét kierőszakolni. Az 1279. évi budai zsinat határozatai megrázó képet adnak a papság erkölcsi süllyedéséről és a világi társadalom eldurvulásáról. Ekkor már javában folyt országszerte az emberirtó vérbosszúharc, a politikai ellenfelek üldözése, vagyonuk pusztítása, a szegények elnyomása, fékjüket vesztett nagyurak hatalmaskodása. A tatárjárás borzalmaiban eldurvult emberi lélek örömét lelte a vérengzésben, embertársai pusztításában és mindezt eszköznek tekintette vagyona, hatalma gyarapítására. A hadviselés is eldurvult, kegyetlenebbé lett. Főcélja a zsákmány és fogolyszerzés, a magánvagyon gyarapítása s a harcoló csapatok útján felégetett, feldúlt egyházak és



Hóman Bálint munkái
http://mek.niif.hu/07100/07139/html/0010/0022-397.html[2021. 06. 19. 17:36:46]
városok, kipusztult falvak romja, megkínzott foglyok jajgatása beszélt a katonai erkölcs teljes eldurvulásáról. Ezzel a durva harcos szellemmel együtt járt az erkölcsi felfogás, a szórakozás, a mindennapi élet eldurvulása, amit a kun elem befolyása is növelt. A pogány szokások, féktelen mulatozás, tivornyázás, verekedés, kockajáték, ágyastartás, szent helyek megfertőzése napirenden volt.
Az erkölcsi süllyedéssel karöltve jelentkezett a vallási közömbösség és hitbeli kétkedés járványa. A keresztes hadjáratok nyomán Európa-szerte térhódító keleti eretnekségeknek magyar földön nem volt talaja. Annál több eredménnyel hódított II. András idejében az iszlám s a tatárjárás után a kunok elasztikus és babonás pogány hite. A nép körében sok helyt elterjedt a kun bálványtisztelet és egyéb pogány szertartások űzése. Az alsópapság körében itt-ott a keleti egyház rítusa hódított. A szentségek kiszolgáltatásában, ceremóniákban, sőt a papi nősülés tekintetében is a görög egyház gyakorlatát követték. A műveltebb világiak hitelvekről vitatkoztak és szembeszálltak az egyház tanításával. A tudományban járatlan papok pedig gyakorta azt sem tudták, miképpen szálljanak a kétkedőkkel vitába. A papság s vele az egyház tekintélye aláhanyatlott és a templomjáró, imádkozó tömegekkel szemben egy más, tán még nagyobb tömeg teljesen elhanyagolta vallási kötelességeit. A szent helyeket, templomokat, temetőket világi ügyletekkel, kereskedéssel, pogány szertartásokkal szennyezték be. Pap nélkül kereszteltek és házasodtak. A papokat üldözték, verték, csonkították. Hatalmaskodó urak beavatkoztak az egyházi törvénykezésbe, lefoglalták a templomokat, kolostorokat s azokat rablók, fosztogatók tanyájául, tivornyák színhelyéül, sőt barmok istállójául használták fel. Pártharcok idején nem kíméltek sem templomot, sem kolostort, sem iskolát. Így esett áldozatul féktelen főurak támadásának a veszprémi káptalan híres főiskolája és könyvtára, a székesfehérvári, szepesi, győri, nyitrai és gyulafehérvári káptalanok levéltára s a küzdő seregek útját országszerte kirabolt, leégett egyházak romjai jelölték.
A keresztény magyarság kezdett visszasüllyedni abba az erkölcsi állapotba, ahonnét kétszáz év előtt Szent István, Szent László és munkatársaik kiemelték. A nyugati írók a keleti harcmodorhoz, pogány viselethez és szokásokhoz visszatért magyar lovasokat és kun, orosz, rác, oláh segítőcsapataikat ismét oly gyűlölettel és borzalommal emlegetik, mint egykor a kalandozások korában.
A nemzet etnikai és lelki egységében bekövetkezett szakadással párhuzamosan indult bomlásnak a társadalom régi szervezete is. A vérségi köteléken és hűbéri kapcsolaton nyugvó társadalmi közösségek helyébe vagyon és foglalkozás szerint csoportosuló osztályok lépnek.
A szállásbirtoktól, nemzetségi vagyontól független adománybirtok élvezete már a XIII. század elején válaszfalat emelt gazdagabb és szegényebb nemzetségek, gazdagabb és szegényebb ágak és nemzetségtagok közé. Az udvari tisztek, ispánok és nagyobb adománybirtokosok dúsgazdag családjait életmódjuk, társadalmi és közéleti pozíciójuk, gazdasági és hatalmi érdekeik azonossága csoportosulásra, szövetkezésre, osztályalakításra készteti. A nemzetségek közép- és kisbirtokos tagjait viszont az érdekközösség, a vagyoni helyzet, életmód és foglalkozás azonossága a nemesség alsó határáig emelkedett királyi hűbéres vitézek – serviensek és várjobbágyok társaságára, velük együttes szervezkedésre utalja. Az ilyképp kialakuló két réteg közt gazdasági érdekellentét és társadalmi szakadék támad s ezzel megindul a régi vérségi szervezet bomlása.
A tatárjárás és a nyomában járó éhség, járvány, rablóvilág addig példátlan vagyoni eltolódásokat eredményezett. A tatárok útjába került birtokos nemzetségek és családok közül sok teljesen kipusztult, mások elszegényedtek s ugyanerre a sorsra jutottak gazdag birtokos nemzetségeknek az elpusztult részeken élő ágai. A Tisza mentén birtokos urak földje a kun szállások közt néptelenül, megműveletlenül terpeszkedett, lakossága elmenekült vagy a tatár kard áldozatává lett. Az alföldi birtokosság a dunántúlival és felvidékivel szemben hátrányba került, elszegényedett s más vidéken is szakadék támadt a nagy- és kisvagyonú nemzetségek, ágak és családok közt. Ezeket a különbségeket még nagyobbra fokozta IV. Béla tatárjárás utáni adományozási rendszere.
A honvédelmi rendszer kiépítésére és a kihalt területek benépesítésére irányuló törekvés a birtokadományozás kérdésében Bélát korábbi merev álláspontjának módosítására bírta. Az örökadományok jogosultságát most sem ismerte el, de hűbéri kötelezettségekkel, várépítés és védelem, csapatfenntartás, katonaállítás kötelezettségével terhelten nagy birtoktesteket adományozott híveinek, különösen udvari méltóságot és ispánságot viselő főtisztjeinek, kik ilyképpen most már nemcsak hivataluk, hanem vagyoni helyzetük következtében is messze kiemelkedtek társadalmi osztályukból. Mivel pedig Béla a kormányzat és közigazgatás folytonosságát tartva szem



Hóman Bálint munkái
http://mek.niif.hu/07100/07139/html/0010/0022-397.html[2021. 06. 19. 17:36:46]
előtt, tartózkodott a gyakori személycserétől, az állandóan élvezett és gyakorolt ispáni, báni, vajdai hatalom észrevétlenül egybeolvadt a tisztséget viselő nagybirtokosok földesúri hatalmával. A méltóságviselő bárók családjai hatalmuk növekedtével nemcsak ragaszkodtak, hanem jogot is formáltak az évtizedek óta viselt méltósághoz. Az ispánságot és tartományt magánbirtokuknak kezdik tekinteni s megszületik a tisztségek örökössé tételére irányuló törekvés.
A nagybirtok, a kiemelkedő vagyoni helyzet magában nem lett volna elegendő a bárók hatalmi állásának megalapozására, a hivatalos ispáni hatalommal párosulva azonban egy-egy vármegye, vidék vagy tartomány urává tette őket s ha tisztségük örökös természete legtöbbhelyt még nem is jutott elismeréshez, a gyakorlatban mégis annak volt tekinthető. A XI-XII. századi principes (primates, optimates) királytól függő tisztviselő-arisztokráciája a francia lovagtársadalom szokása szerint báró néven emlegetett nagybirtokos és méltóságviselő születési arisztokráciának adott helyet.
IV. Béla tisztában volt az új alakulásban rejlő nagy veszedelemmel, hiszen II. András „báróinak” egészen az ország felosztásáig terjedő hatalmi törekvéseit ő törte le a legkíméletlenebb erőszakkal. Most, hogy a körülményekkel megalkudva maga is kénytelen volt az új arisztokrácia kialakulását elősegíteni, személyi és tárgyi garanciákat keresett, hogy a bárók hatalma a királyságra veszedelmessé ne válhasson. Kiváló emberismeretével és erélyével sikerült is elérnie, hogy nagy vagyonra, hatalomra szert tett bárói élete végéig hűségesen ragaszkodtak hozzá s hatalmukat vele szemben használni soha meg nem kísérelték. Tárgyi garanciát az adományok hűbéres természetének kidomborításán kívül a nagybirtoktól független katonáskodó népelemek erősítése által igyekezett szerezni. A várkötelékhez nem tartozó hűbéres vitézi elem, a király zászlaja alatt harcoló s tőle közvetlenül függő királyi nemes serviensek szaporítására és erősítésére törekedett. Vitézi érdemek és más szolgálatok jutalmául egyre több várjobbágyot, várszolgát és szabadost emelt serviensi rangra s minden eszközzel előmozdította területi szervezkedésüket, vármegyei önkormányzatukat. Az egyes királyi várak területi körzetében, vagyis megyéjében lakó királyi serviensek – szó szerint: „királyi szolgák” – a XIII. század harmadik évtizede óta társadalmi és közigazgatási közösségekbe – communitasokba – tömörültek, évenként többször gyűléseztek s maguk közül ügyeik intézésére „szolgabírákat”, későbbi latin terminus szerint „nemesi bírákat” – iudices nobilium, iudlium választottak s e szolgabírák az ispántól függetlenül ítélkeztek a vármegyei közösséghez tartozó nemes serviensek ügyeiben. Fellebbezési hatóságuk a királyi ítélőszék maradt s Béla 1267-ben két fiával egyetértésben kibocsátott kiváltságlevelében nemcsak szankcionálta a serviensek évtizedes gyakorlatban kialakult szabad bíróválasztási jogát, hanem a szolgabíráknak a Szent István-napi királyi ítélőszéken is fontos szerepet juttatott. E kiváltságlevelében az Aranybulla és az 1231. évi privilégium intézkedéseit megerősítve, kifejezetten elismerte a serviensek nemességét is, mikor őket minduntalan nobilisnek, nemesnek nevezi, csupán a bevezetésben hangsúlyozva, hogy nem az egész nemességről, hanem csak a kiváltságaik megerősítését kérő universi servientes regales-ről van szó. A serviensek öröklési jogának szabályozásánál elrendelte, hogy az örökös nélkül meghalt nemes serviens javairól a király „a jog rendje szerint”, vagyis az 1222. és 1231. évi határozatok értelmében, de már „az elhunyt rokonainak és nemzetségének, valamint a báróknak jelenlétében”, vagyis ezek tanácsának és kéréseinek meghallgatásával fog határozni, a hadban elesettek birtokát pedig rokonai, a nemzetségi öröklési jog szerint, minden korlátozás nélkül öröklik. Ez az intézkedés ismét egy nagy lépéssel vitte közelebb a serviensek osztályát a teljes jogú foglaló nemességhez s nyomában gyors ütemet vesz a nemesi rangra emelkedett királyi serviensek, majd két századdal később a XIII. század végén már „elszegényedett nemeseknek” tartott várjobbágyok összeolvadása a foglaló nemesség alsóbb, szegényebb rétegével.
A tatárjárás előtt minden vagyoni és társadalmi különbség mellett is egységes nemesség két osztályra szakadt, a nagybirtokos és tisztségviselő bárók – barones - főnemesi és a katonáskodó nemesek – nobiles – közép- és kisbirtokos köznemesi osztályára. Ebbe a köznemesi osztályba olvadtak be a régi hűbéres vitézi osztályok nagy tömegei mellett a nemesi jogokat élvező szabad kunok és székelyek is. A főnemesi osztályon belül pedig nemsokára megindult az oligarchikus irányú fejlődési folyamat, amely Németországban már a XIII. század derekán kulminációjához jutott a többi tartományúr fölé emelkedő választófejedelmek hétfejű oligarchiájában.
A tartományok és megyék örökös birtokká tételére irányuló törekvés általánossá vált és teljes eredménnyel járt. Az utolsó Árpádok sorra eladományozták a régi típusú kis szlavóniai várispánságokat s IV. László a magyar vármegyék közül is sokat eladományozott. Ezeket az adományait – Ung vármegyének Aba Amádé javára tett örökadományát kivéve – III. András megsemmisítette ugyan, de a fejlődésnek gátat szabni nem tudott, mert a



Hóman Bálint munkái
http://mek.niif.hu/07100/07139/html/0010/0022-397.html[2021. 06. 19. 17:36:46]
királyi adományon kívül az örökös ispánságnak más jogforrása is volt: az erőszak. A hatalmaskodó bárók – a Kőszegiek, Csákok, Abák, Borsák, Subicsok [Šubic] – a hatalmi körzetükbe eső vármegyéket önhatalmúlag tartották birtokukban s Erdély, Szlavónia és Horvátország örök hűbérré alakításával is megpróbálkoztak. Az udvari méltóságok viselői a század végén folytonosan változtak, a tisztségek kézről-kézre vándoroltak, a vajdaságot és bánságot azonban mindig az illető tartományban nagybirtokokkal rendelkező főurak kapták. IV. László és III. András korában az egyik párt állandó vajdája az idősebb Csák Máté, a másiké Gergely [Geregye nembeli] Miklós, majd Borsa Lóránd volt, míg végül is Kán Lászlónak sikerült Erdélyt másfél évtizedre örökös tartományként birtokába vennie. A szlavón bánságot húsz esztendőn át a Kőszegiek viselték s uralmukat az ellenpárt is tűrni volt kénytelen kormányra jutása idején, míg végre a Babonics-fiakban velük mérkőzni képes ellenfélre találtak. A tengermelléken Subics Pál 1274 óta minden kormányváltozás ellenére állandóan viselte a báni tisztét s 1293-ban sikerült neki III. Andrástól, majd az Anjouktól is örökhűbérül megszereznie Dalmáciát és Horvátországot, fel egészen Modrusig és Gecskáig [Gecske], a Frangepánok örökös tartományáig. Kőszegi Iván az Anjou-párthoz csatlakozva szerzett jogcímet Sopron és Vas vármegyék örökös ispánságára, Csák Máté pedig 1302-ben Cseh László (Vencel) királytól kapta meg örökbirtokul Trencsén mellé Nyitra vármegyét s az adományként vagy foglalás útján kezébe került összes királyi várakat és megyéket, az egész észak-nyugati Felvidéket.
A királyi vármegyék és tartományok örökhűbérül való megszerzése természetes kísérőjelensége volt a királyi hatalommal vetekedő tartományúri hatalmak kialakulásának, melyek gyökere IV. Béla honvédelmi célzatú birtokadományaira nyúlik vissza. Az új magánhatalmak, tartományuraságok megalapítói IV. Béla legjobb hívei közül kerültek ki. Az első oligarchikus méretű magánhatalom alapítója IV. Béla utolsó bánja – Kőszegi Henrik volt, az oligarcha főúr új típusának első, erőteljes képviselője. Henrik nyugat-magyarországi és szlavóniai földesúri magánhatalmát a Héder-, Gutkeled-, Geregye-, Péc- és más nemzetségek, valamint a bánság hatalmi koalíciójává, a magyar történetben addig ismeretlen tartományúri hatalommá növelte. Vele és pártjával szemben kezdetben egy országos jellegű párt állt, a foglaló magyar nemzetségek s velük rokonszenvező indigena családok, a horvát-dalmát nemzetségek és a köznemesi elem koalíciója. Később azonban ez a párt is mindinkább családi magánhatalmak szövetségének jellegét öltötte fel és kisebb tartományúri pártokra szakadt.
Az észak-nyugati Felvidéken a Csák nemzetség – Béla tárnokmesterének ivadéka – építette ki valamennyi oligarchahatalom közül legnagyobb méretűvé fejlődött magánhatalmát. Északkeleten az Abák, a gömörborsodi erdővidéken az Ákos nem Ernye bántól származó ága, a Tiszántúl Borsa nembeli Tamás fiai, Erdélyben Kán László, a tengerparton a Zrínyi-ős Subicsok, tőlük északra a Frangepánok, Szlavóniában a Blagay-ős [Blagaji-ős] Vodicsai István és Babonics [Babonic] fiai, Boszniában a régi báni családból származó Kotroman [Kotromanic] István alapítottak egész vármegyékre és tartományokra kiterjedő hatalmat. Mellettük egész sora alakult ki a kisebb családi hatalmaknak, aminő a Geregyék, Monoszlók, Gutkeledek, Pécek, Hontpázmányok, Rátótok és más nemzetségek katonai értékű földesúri hatalma volt. Ezek a kisebb bárók nagyobb méretű politikai akciókra nem voltak képesek s ezért egyik vagy másik vezető magánhatalomhoz csatlakozva, igyekeztek a maguk gyarapodását biztosítani s annak erejét növelni.
A nagybirtokon és családi szövetségen alapuló magánhatalmak mellett jelentős erőt képviseltek az erdélyi székelyek, szepesi és erdélyi szászok és kunok kompakt egységet alkotó autonóm szervezetei. Ezek a század végén hol egyik, hol másik párt oldalán avatkoztak a pártharcokba, de a kunok önálló politikát is megkíséreltek. IV. László uralkodásának utolsó éveiben a Csákok, Abák, Kőszegiek pártküzdelmét néhány esztendőre az öncélú kun-párt beavatkozása tette színesebbé és véresebbé.
A század végén már a polgári osztály is megjelent a politikai küzdőtéren. Esztergom polgárai az érsekkel szemben, a budaiak az Anjou-párttal és a római egyházzal szembeszállva tettek tanúságot fegyvereik és autonóm szervezetük erejéről, de országos viszonylatban az oligarchák hatalmával szemben még gyengék voltak s a pártharcok idején a városok ellen vonuló magánhadseregek előtt mindig meg kellett hódolniuk.
Nem sokkal kedvezőbb volt a helyzete a vármegyékben szerteszórt köznemességnek sem. Országos gyülekezetük, fegyveres erejük, mikor valamennyien együtt voltak, erős hatalmi tényező volt, de odahaza a vármegyében szinte tehetetlenek a szomszédos bárók tartományúri hatalmával szemben. E bárók döntő befolyást szereztek a hatalmi körzetükben működő önkormányzatokban s a köznemesek vagy meghódoltak, szolgálatába szegődtek a



Hóman Bálint munkái
http://mek.niif.hu/07100/07139/html/0010/0022-397.html[2021. 06. 19. 17:36:46]
hatalmaskodó bárónak, vagy szenvedtek, pusztultak, szegényedtek üldözése következtében. Ezért igen sokan a bárók védelme alá húzódtak. A régi királyi serviensekhez hasonló új hűbéres vitézi osztály keletkezett, de ezeknek hűbérura már nem a király, hanem egyik vagy másik világi vagy egyházi nagybirtokos volt. A hűbéres nemeseknek ez a rétege a földesúri népelemek társadalmának felszínén mozgó, részben szabadtelepes-, részben szolgaeredetű harcos jobbágyok, szabados vitézek és lovas szolgák emelkedő rétegével egyesült s velük együtt formálta ki a nyugati ministerialis lovagokra emlékeztető földesúri magánserviensek vagy familiárisok sajátos hűbéres néprétegét. E familiárisok egyik csoportja az egyházi birtokon egyházi védelem alatt élő praedialisták vagy egyházi nemesek osztálya. A familiaritás jogi szempontból a régi földesúri népelemekre nézve emelkedést jelentett, a szabad nemesekre és királyi serviensekre azonban süllyedést. Egyértelmű volt a nyugaton már századokkal előbb szokásos, önkéntesnek tetsző, de valójában kikényszerített szolgálatba állással, a szabad nemesek és királyi hűbéres vitézek magánhűbéresekké alacsonyodásával.
A familiaritás kialakulása mélyreható következményekkel járt a legalsóbb társadalmi rétegek sorsára is. A földesurak a magasabb – gazdatiszti, udvari, felügyeleti, vitézi s más efféle – funkciókra servienseik, famiárisaik közül választották ki az alkalmas embereket s így a szolganépség hasonló természetű szolgálatára többé nem reflektáltak. Ruházati, fényűzési szükségleteiket pedig – az igények emelkedésével – már nem háziipari termékekkel, hanem hivatásos iparosok munkájával, vásárlás útján elégítették ki. Ily körülmények közt teljesen elvesztette értelmét a szabados és szolga népségnek foglalkozás – helyesebben úri szolgáltatás – és szolgálat szerinti tagolása, csoportosítása. A földesurak a nép kötelezettségeinek egységesítésére törekszenek, ami a királyi birtokon már félszázaddal előbb megindult s ami a XIV. század derekán a paraszt-jobbágyok egységes osztályának kialakulására vezetett. Az új osztály „jobbágy” nevét a földesúri nép egykor legelőkelőbb, tiszti és vitézi osztályától, kötelezettségeit azonban a legsúlyosabban terhelt szolgarétegtől örökölte.
Az új osztályalakulással, a bárók és köznemesek szervezkedésével szoros okozati összefüggésben következett be a királyi hatalom elhanyatlása és alkotmányos korlátozása.
A törvényhozó és kormányzóhatalom V. István idejéig teljes egészében a király kezében volt. Ha történt is kísérlet – így 1222-ben a főurak egy csoportja, 1231-ben a főpapság részéről – e hatalom alkotmányos korlátozására, csak múló sikerrel járt. IV. Béla és V. István éppoly korlátlanul gyakorolták királyi hatalmukat, mint XI. vagy XII. századi elődeik. Az 1267. évi törvény – az Aranybullához és az 1231. évi dekrétumhoz hasonlóan – a törvénylátó gyűlésre feljött nemesek és serviensek kezdeményezésére, de mégis önkéntes királyi elhatározással kibocsátott kiváltságlevél volt. A főtisztségviselőkből alakult királyi tanács részt vett a törvényhozásban, de nem alkotmányos jogot gyakorló rendi testületként. A királyi tanács eredeti jellegéhez képest egészen IV. László koráig a korlátlan király kormánya, tanácsadó és végrehajtó közege maradt. IV. László kiskorúsága idején azonban átalakult a báróknak a királyi hatalmat korlátozó kormányává, mely már részt követelt és kapott is a törvényhozó és kormányzóhatalomból. A főtisztségek betöltésének s vele a királyi tanács összeállításának, a kormány kinevezésének joga, illetőleg hatalma a király kezéből az éppen uralmon levő oligarchikus magánhatalmi csoport kezébe csúszott át. A tisztségek betöltése a királyi akaratra való hivatkozással, de valójában attól függetlenül, sőt gyakran ez akarat ellenére, a pártok időszerinti helyzetének megfelelően történt.
A kormányzó- és törvényhozó-hatalmaknak ez a megosztása király és bárók közt és a mindenkori kormány pártszínezete szükségképpen vonta maga után a királyi tekintély és hatalom erősítésére és pártcélokra egyaránt felhasználható többi hatalmi tényezők alkotmányos törekvéseinek elismerését. A főúri pártok egymással, a király velük szemben a papi és köznemesi osztályokat igyekeztek megnyerni s evégből előmozdították azok politikai jogainak érvényesülését. IV. László nagykorúsága óta, mikor a király és bárók küzdelme a hatalomért megindul, a számban meggyarapodott és megyénként szervezkedő köznemesség is aktív politikai tényezővé lesz. A Szent István-napi fegyveres nemesi gyülekezeteket 1267. óta törvényhozó országgyűlés – generalis congregatio regni, parlamentum publicum regni – váltja fel. A gyülekezés és tanácskozás a törvénynapokon követett „régi szokás” szerint történt. A fegyveresen felvonuló köznemesség a papsággal együtt „a király és bárók hozzájárulásával, de a bárók távollétében” külön gyülekezett és tanácskozott. A bárók nem vettek részt az országos gyűlésen, mert ők a királyi tanácsban, mint a kormányzóhatalom társbirtokosai királyukkal együtt gyakorolták jogaikat. A papságot és köznemességet nem maga a király hívta meg az országgyűlésre. „A király úr, az ország bárói és a többi bárók törvényes hozzájárulásával erre jogot szerezve gyűltek egybe”, tanácskoztak és határoztak. Határozataikat nem a király, hanem „a király és bárók” elé terjesztették megerősítés, mint ma mondanók: szentesítés és végrehajtás



Hóman Bálint munkái
http://mek.niif.hu/07100/07139/html/0010/0022-397.html[2021. 06. 19. 17:36:46]
végett.
A kormányzatnak ebbe az oligarchikus formájába IV. László – nagykorúságát elérve – nem tudott belenyugodni, de utóda már leszámolt a tényleges hatalmi viszonyokkal. III. András – a velencei arisztokratikus köztársaságból hazajött utolsó Árpád-király – természetesnek találta, hogy hatalmát meg kell osztania a nemzeti akaratot kifejező rendi tényezőkkel. Trónját az ország sorsát intéző bárók, főpapok és nemesek elhatározásának köszönhette s ezért önként és szívesen járult hozzá hatalmának alkotmányos korlátozásához. Csak arra vigyázott, hogy az oligarchia túlkapásaival szemben kellő befolyást és hatalmat biztosítson a többi rendi erőtényezőknek, a főpapságnak és köznemességnek. Mindjárt trónra lépte után megerősíti az országgyűlés évenkénti összehívásáról és a királyi tanácsosok alkotmányos felelősségéről rendelkező országgyűlési határozatot és lemond a legfőbb országos tisztségek – a nádori, tárnokmesteri, országbírói és kancellári – méltóságok korlátlan betöltésének jogáról. Nyolc évvel később pedig a főpapság és köznemesség választott képviselőinek is helyet ad a királyi tanácsban.
Mindezekre az alkotmányjogi rendelkezésekre a királyi tanácsban ülő oligarcha bárók hatalmának ellensúlyozása végett s a királyi hatalom érdekében volt szükség. Törvényes elrendelésük IV. László korának országgyűléseivel együtt az uralkodónak és a mögéje sorakozó főpapi és köznemesi rendeknek a hatalmaskodó oligarchákkal vívott elkeseredett küzdelmére, a rendi szellem és felfogás diadalmas előnyomulására vet világot, aminek irodalmi kifejezését IV. László historikusának művében találjuk meg. Béla király Névtelen jegyzőjének korlátlan hatalmú fejedelmével szemben Kézai Simon mester Árpádja csak „első hadnagy, származásra legelőkelőbb, javakban leggazdagabb, hatalomban a legerősebb”, kinek hatalmát a fegyveres nemesség communitasának a hadnagyok és bírák felelősségre vonásáig és letételéig terjedő alkotmányos hatalma korlátozza.
Az állami és társadalmi élet minden ágazatában mélyreható elvi ellentétek, a régi szervezetet kikezdő bomlasztó erők ötlenek szemünkbe, melyek gyökerükkel mélyen lenyúlnak a XIII. századi fejlődés talajába és szorosan összefüggenek a tatárjárás nyomán keletkezett vigasztalan politikai és gazdasági helyzettel. IV. Béla korlátlan tekintélye, bölcs körültekintése és páratlan erélye meg tudta akadályozni a romboló erők működését. V. István méltó utódjának bizonyul, de korai halálával elszakadt a gát. A helyzet erős uralkodót, céltudatos egyéniséget követelt, aminő IV. Béla és kortársai – Szent Lajos francia, I. Edvárd [Edward] angol, Hódító Jakab aragóniai, Anjou Károly nápolyi és II. Otokár cseh királyok – voltak. E helyett az örökösödés rendjén egy tízéves gyerek, IV. László került a trónra s nevében a kormányzatot a trónra méltatlan, uralkodásra képtelen anyja vette át. Erős központi akarat és okos kormányzat híján a bomlás gyors ütemben terjedt s a régi állami és társadalmi szervezet széthulló romjai nemsokára maguk alá temették Szent István királyságának korlátlan tekintélyét és hatalmát.
[1] (Első kiadása: Magyar Szemle 1930. VIII. 1–18., továbbá a Magyar történet II. kötetében – Olaszul: Gli Angioini Neapolitani in Ungheria. 1937. bevezetés.)
« A középkor elhanyatlása (1916) KEZDŐLAP MAGYAR KÖZÉPKOR
1. Társadalomtörténeti terminológia (1921) »



Hóman Bálint munkái
http://mek.niif.hu/07100/07139/html/0010/0023/0001-399.html[2021. 06. 19. 17:36:58]
« A középkori királyság bomlása (1930) KEZDŐLAP MAGYAR KÖZÉPKOR
Jegyzetek »
Árpádkori társadalom
1. Társadalomtörténeti terminológia (1921)[1]
A filozófia, természettudományok és általában a törvényszerűségeket kutató tudományok művelőinek szemében manapság bizonyára fölösleges szószaporításnak, naiv fontoskodásnak tűnik fel a szabatos és következetes tudományos terminológia fontosságának és szükséges voltának bizonyítása. E tudományok régen eljutottak annak felismeréséig, hogy a megállapodott terminológia a tudományos haladás egyik legfontosabb előfeltétele. A történettudomány szempontjából azonban nagyon is kívánatos e kérdés feszegetése, mert a történettudósok még korántsem ismerték fel e tétel alapvető fontosságát s még kevésbé jutottak el annak gyakorlati alkalmazásáig.
A tudományos vizsgálódás tárgyául szolgáló alapvető jelenségeket kifejező és magyarázó tudományos fogalmak tisztázása biztosíthatja a szubjektív kutatás eredményességét, de a későbbi kutatás számára csak akkor válik minden nehézség nélkül értékesíthetővé, ha e fogalmak jelzésére állandó értékű, alkalmas szavakat és kifejezéseket választunk ki, azokat tudományos műszavakká, terminus technikusokká minősítjük s mint ilyeneket következetesen használjuk. A megállapodott terminológia hiánya nagy munkapazarlásra vezet. Igen gyakran már ismert, tudományosan meghatározott, de más néven újra meg újra előtűnő jelenségek és fogalmak tisztázására kényszeríti a tudósokat, kik csak hosszú és fáradságos munka után ismerik fel fáradozásuk meddőségét. A tudományos fogalmak szubjektív természetű és ingadozó jelzése zavart okoz a további kutatásban, hátráltatja a tudóst munkájában és gátolja a tudományt haladásában. A műszóalkotás látszólag formális természetű tudománytechnikai művelete ezért igen fontos és szükséges tudományos feladat.
A történettudomány mindaddig, míg figyelme csupán individuális jelenségekre terjedt ki s míg kereteit teljesen betöltötte a politikai történet, nem érezte a megállapodott terminológia hiányát. A történet individuális jelenségeinek vizsgálatánál nem merül fel a terminus technikusok megállapításának szüksége. Ily irányú vizsgálódások eredményességét nem érinti a kutató szubjektív szóhasználata. A politikai történet vizsgálója pedig az általa érintett tipikus jelenségek és intézmények jelölésére szükséges műszavakat készen találta a jog- és államtudományok terminológikus készletében. A történeti terminológia szükséglete csak akkor állt elő, midőn a történettudomány keretei kibővültek s az úgynevezett „művelődéstörténeti” jelenségek is a vizsgálódás körébe vonattak, vagyis amióta bizonyos vonatkozásokban a történettudomány is szabályszerűségeket, típusokat keres és magyaráz. Tudjuk jól, hogy a történettudomány nem ismer szorosan vett tudományos törvényeket, dogmákat. Feladata sem az, hogy a természettudományok módjára a fejlődés törvényeit megállapítsa s ezeket konkrét esetekre alkalmazza. A történetileg vizsgált emberi közösségek egyéni életet élő individuumokból tevődnek össze, emellett az egyének és közösségek életében és tevékenységében tapasztalható fejlődés különböző körülmények következtében változó erővel működő, tehát időnként és helyenként individuális alakban jelentkező külső tényezők hatása alatt áll. A történeti fejlődés tehát lényegükben individuális jelenségek egymásutánja. A történettudomány célja e fejlődés megismerése lévén, individuális jelenségeket vizsgál a maguk összefüggésében. Az összehasonlító módszerrel dolgozó történettudomány azonban felismert oly – főleg kollektív természetű jelenségeket és tevékenységeket is, melyek az emberi közösség életében a fejlődés bizonyos fokán s hasonló körülmények közt, ha nem is azonos, de hasonló alakban jelentkeznek. E tipikus jelenségek szinte szabályszerű ismétlődése, némely intézmények nagy vonásokban analóg fejlődése tagadhatatlanul bizonyos törvényszerűség képét mutatja, noha az említett okok következtében időnként és helyenként még e tipikus jelenségek és intézmények is individuális jelleget öltenek. Tipikus karakterük mindazonáltal maga után vonja a megállapodott történettudományi terminológia szükségletét.
Tipikus jelenségekkel elsősorban az intézményeket és az emberiség történetének kollektív jelenségeit vizsgáló történeti tudományágak, a jog-, alkotmány-, közigazgatás-, társadalom- és gazdaságtörténet stb. foglalkoznak.



Hóman Bálint munkái
http://mek.niif.hu/07100/07139/html/0010/0023/0001-399.html[2021. 06. 19. 17:36:58]
Ezek a tudományágak semmiképp sem nélkülözhetik a szabatos és állandó értékű terminus technikusokat, a szaktudományi terminológiát.
A jog- és alkotmánytörténet művelői e tekintetben előnyben vannak a többi történeti résztudományokkal szemben. Egyrészt e tudományágak korai – már a történettudomány keretének kibővülésekor azonnal bekövetkezett kiváltása az általános történettudomány köréből, másrészt a dogmatikus jogtudomány kétezer éves műszókészlete lehetővé tette a speciális jogtörténeti és alkotmánytörténeti terminológia teljes kiépítését. Ki kell azonban emelnünk, hogy ez a terminológia eredetének megfelelően túlságosan dogmatikus természetű s nem mindenben felel meg a történettudomány szempontjából előírt s alább jelzett kívánalmaknak.
Sokkal szomorúbb jelenségeket látunk a gazdaság- és társadalomtörténet terén. Ilyen természetű kutatásaim közben – hogy szubjektív tapasztalataimból induljak ki – gyakran ütköztem a megállapodott és szabatos terminológia hiánya által előidézett nehézségekbe.
A középkori magyar pénzügy történetével foglalkozva a kialakult terminológia hiánya s a szaktudósok ingadozó szóhasználata miatt addig nem vehettem hasznát a magyar szakirodalom eddigi eredményeinek, míg forráskutatások alapján, a modern államháztartástani elméletek és a történeti fejlődés figyelembevételével magam nem állítottam össze a középkori államháztartás jelenségeinek értékeléséhez szükséges, a tudomány mai állásának megfelelő terminus technikusok sorozatát. Más alkalommal egy konkrét eset kapcsán („Századok”, 1918. 288. l.) rámutattam az etnológiai módszerrel dolgozó társadalomtörténet fogalmi zavaraiból származó történeti tévedésekre. Legújabban pedig honfoglalástörténeti vizsgálódásaim közben ősi társadalmi, gazdasági és politikai szervezettel összefüggő fogalmakat kellett újólag tisztáznom s a külföldi szakirodalomban részben már meghatározott fogalmaknak helyes műszavát megállapítanom.{1}
E sajnálatos jelenséget egyrészt a rendszeres gazdaság- és társadalomtörténettudomány fiatalsága magyarázza meg. Másrészt az a körülmény, hogy e tudományok egyrészről a közgazdaságtudomány, illetőleg a társadalomtudomány (szociológia), összehasonlító jogtudomány, néplélektan és etnológia, másfelől a történettudomány érintkező területén mozognak. Művelésükben eltérő szempontokból kiinduló, eltérő módszerrel dolgozó tudósok vesznek részt. Az ingadozást és következetlenséget a társadalomtörténetben az is fokozza, hogy maguk a szociológia és etnológia is fiatalabb tudományok, semhogy teljesen megállapodott terminológiájuk lehetne, különösen a kutatási körük szélére eső történeti fogalmak jelölésére.
A forgalmi zavarokat előidéző és a tudományos haladást gátló ingadozó és zavaros terminológia kiküszöbölésének legalkalmasabb eszköze egy magyar történettudományi műszótár volna, mely a filozófiai, jogtudományi és más műszótárakhoz hasonlóan magában foglalná a történettudomány összes ágaiban használatos magyar műszavakat, megfelelő definícióval. E műszótár gondolatával hosszabb időn át foglalkoztam, de be kellett látnom, hogy ilyen természetű műről nálunk ma, a speciális gazdaság- és társadalomtörténeti kutatás kezdetén s a legfontosabb problémák megoldása előtt szó sem lehet. Fontos volna azonban, hogy a gazdaság- és társadalomtörténeti részletkutatásokkal kapcsolatban az alapvető fogalmaknak legmegfelelőbb terminus technikusokat kiválasszuk s a már megállapított műszavakat következetesen használjuk.
Midőn megfelelő műszóról szólok, ki kell emelnem, hogy más tudományokkal érintkező történeti résztudományokban – minők a jog-, gazdaság- és társadalomtörténet – tartózkodnunk kell az érintkező tudományok modern fogalomrendszerének és műszókészletének kritikátlan átvételétől. A jog-, közgazdaság-, társadalomtudomány és etnológia fogalmai és műszavai jórészben spekulatív művelet eredményei. Emellett mind ezek a spekulatív úton létrejött, mind a tapasztalati úton nyert fogalommeghatározások e tudományok többékevésbé dogmatikus természete következtében a fogalom megjelölésére használt műszavakkal együtt maguk is legtöbbször dogmatikus természetet öltenek. A fogalmaknak és műszavaknak ez a spekulatív eredete, másrészt pedig a keret tágítását és szűkítését nem tűrő, határozott dogmatikus természete lehetetlenné teszi a történeti fejlődésben folytonosan változó tartalmú történeti fogalmaknak azokkal való azonosítását, illetőleg jelölését. Innét van, hogy a jog-, gazdaság-, társadalomtudomány és etnológia fogalmainak és műszavainak fenntartásnélküli alkalmazása a történeti jelenségekre éppúgy megbosszulja magát, mint a történeti és különösen a középkori források teljesen individuális természetű s ennek következtében zavaros, a jelenségek értékelésére alkalmatlan jogi, gazdasági és társadalmi terminológiájának kritikátlan használata. E tekintetben is hivatkozhatom egy



Hóman Bálint munkái
http://mek.niif.hu/07100/07139/html/0010/0023/0001-399.html[2021. 06. 19. 17:36:58]
kutatásaim közben nekem nagy nehézségeket okozó pénzügytörténeti példára. A középkori államháztartás jelenségei közt találkozunk oly pénzügyi szolgáltatásokkal, melyek magukon viselik a modern államgazdaságtani elméletek által pontosan körülírt egyenesadó minden ismertetőjelét. E jelenségekre az adótörténet közgazdász és jogász művelői rendszerint rákényszerítik a modern egyenesadó fogalmát és terminusát – az adót. Pedig pénzügytörténeti szempontból ezeknek csak egy kis része sorozható az adófogalom alá, mert az adófogalom a történeti fejlődésben jelentékeny változáson ment keresztül, kerete tetemesen kibővült. A középkorban e fogalom kifejezetten csak a rendek által önként megajánlott adókat foglalja magában. Az említett egyenesadószerű jelenségek más része – így például az Árpád-kor összes rendkívüli egyenesadói – pénzügytörténeti szempontból csupán a középkori regáléjövedelmek, ismét más részük – mint a királynak fizetett földesúri adó – a magángazdasági jövedelmek csoportjába tartozik. Mindenesetre kívánatos volna, hogy e jelenségek jelölésére az adó helyett a bonyolult fogalomnak teljesen megfelelő más műszavakat találjunk. Lényegében azonos nyelvtörténeti jelenségre hívta fel a figyelmet Gombocz Zoltán az úgynevezett alanytalan mondatok (esik, dörög, kienged stb.) történeti fejlődését vizsgálva. E mondatoknak a fejlődés korábbi fokozatain rendes, alanyos mondatok (esik az eső, az ég dörög, az idő kienged stb.) feleltek meg. Ezek szerint az alanytalan mondat spekulatív úton nyert nyelvfilozófiai fogalmát a nyelvtörténet nem használhatja, sőt határozottan megcáfolja. (V.ö. Társadalomtudomány. I. 99–100 l.) E példákból világosan megállapítható, hogy a történeti fejlődés igen gyakran megcáfolja az elméleti kigondolásokat. Ezért a történeti tudományok terminológiája csak akkor szabatos és megfelelő, ha a műszavak alkotásánál elsősorban történeti fejlődésre vagyunk tekintettel s a történetileg igazolható tényeket igyekszünk az érintkező tudományok elméleti úton nyert eredményeivel összhangba hozni.
A magyar történettudomány a gazdaság- és társadalomtörténeti kutatások sajnálatos hátramaradottsága következtében abban a kedvezőnek mondható helyzetben van, hogy az előrehaladottabb külföldi szakirodalom eredményeinek felhasználásával gazdaság- és társadalomtörténeti terminológiáját megalkothatja, mielőtt az egyes tudósok szubjektív természetű fogalomjelölései e téren nagyobb zavart okozhatnának. Az alkalmat meg kell ragadnunk. A gazdaság- és társadalomtörténeti problémák iránt érdeklődő történetíróknak a fogalmak tisztázása mellett nagyobb figyelmet kell fordítaniuk a terminológia kérdésére. Igyekezniük kell tudományszakjuk alapvető fogalmainak megfelelő műszavakat találni s azokat kifejezetten fixírozni. A szaktudósok egyetértő és céltudatos munkájával tárgyilagos és szakértő kritika ellenőrzése mellett rövid idő alatt megteremthetjük a magyar gazdaságés társadalomtörténet szabatos és következetes terminológiáját. E munkálathoz mintegy bevezetésül a következőkben megkísérlem az ősi társadalom- és alkotmánytörténet alapvető fontosságú fogalmainak tisztázását és magyar műszavainak fixírozását.
***
Alig van tudományos kérdés, mely az utóbbi időben intenzívebb és gyakoribb vizsgálódás tárgya lett volna az ősi társadalmi és politikai szervezetnél. A történettudomány s különösképpen a jog-, alkotmány-, gazdaság- és társadalomtörténet, továbbá a szociológia, etnológia, néplélektan és összehasonlító jogtudomány művelői a legkülönbözőbb vonatkozásokban, egymással szinte versengve foglalkoznak e nehéz és nemrégen még teljes homályba burkolt kérdéssel. A fogalmak meghatározásában azonban lényegbe vágó ellentmondásokkal, a terminológia terén meg éppenséggel teljes zavarral találkozunk. A különböző tudományok műhelyéből e térre kalandozó tudósok eltérő szempontjai és módszere, valamint szubjektív szóhasználata útját állja a jelenségek szabatos definíciójának és megjelölésének. A dogmatikusok, etnológusok, szociológusok, jog- és gazdaságtudósok, tekintet nélkül a történeti változásokra, a fejlődési fokozatokra, túlságosan egyszerűsítik az úgynevezett primitív társadalmi fejlődést. Mindenütt természettudományi értelemben vett törvényszerűséget keresve, generalizálják az individuális és a tipikus, de csupán egy bizonyos fejlődési fokon jelentkező jelenségeket. A történettudósok viszont hagyományos individualizáló hajlandóságuk következtében, de a dogmatizálás túlhajtásaiból származó ahistorikus elméletektől is ez irányban befolyásolva, tagadják nemcsak a jelenségek törvényszerű ismétlődését, hanem még azok tipikus voltát is. Azonos fejlődési fokon szabályszerűen jelentkező, kétségtelenül tipikus jelenségeket is individualizálnak. Egy példával világítva meg a dolgot: a dogmatikusok, felismervén a primitív társadalmi szervezet, a nemzetségi szervezet vérségi természetét, a magasabb fejlődési fokon feltűnő, bonyolultabb társadalmi és politikai szervezetre is alkalmazzák annak ismertetőjegyeit. A történet tanúsága szerint mesterségesen, politikai céllal létrehozott törzsben a nemzetséghez hasonlóan természetes úton létrejött, vérségi köteléken nyugvó társadalmi szervet véltek felismerni. A nemzetségi vagyon- és jogközösség téves analógiájára építve törzsi vagyon- és jogközösségről beszélnek, noha a törzs – mint



Hóman Bálint munkái
http://mek.niif.hu/07100/07139/html/0010/0023/0001-399.html[2021. 06. 19. 17:36:58]
politikai szerv – gazdasági és jogszolgáltatási funkciókat nem látott el. A történettudósok nagy része pedig – e téves általánosítástól elriasztva – ahelyett, hogy a fogalmak szétválasztásával és tisztázásával igyekeznék az így keletkezett téves elméleteket cáfolni, nemcsak a törzs, hanem a nemzetség gazdasági és jogszolgáltatói funkcióinak jelentőségét is kétségbe vonja vagy kisebbíti, általánosságban tagadásba veszi a vérségi kötelék irányító gazdasági és társadalmi szerepét, s ahol ilyent mégis elismer, individuális jelenségként fogja fel. Az így támadt fogalomzavar természetes következménye a zavaros és következetlen terminológia, ami gyakran kellemetlen s a kutatót munkájában nagyon hátráltató félreértésekre vezet. Család és nemzetség, nemzetség és törzs, törzs és törzsszövetség, nemzetségi szervezet és törzsszervezet fogalmai és műszavai összefolyva, kellően el nem különítve tűnnek fel. A hazai irodalomban például a honfoglaláskori társadalmi és politikai szervezetet hol törzsszervezetnek, hol nemzetségi szervezetnek, hol meg idegen szóval clan-rendszernek nevezik. A törzsszervezet bukásáról szólva nem veszik észre, hogy a nemzetségi szervezet túlélte azt s amannak bukása után még századokig élt és virágzott. Vannak, kik a törzset kiterjedt, nagyobb nemzetségnek vélik. A család és nemzetség fogalmának kellő szétválasztása híján nemzetségneveket anakronisztikusan családnevekként (például Csák Máté, Aba Sámuel, Gutkeled István stb.) használnak. A későbbi korban családokat nemzetségnek neveznek. A német birodalomban, hogy csak egy kirívó példát említsek, a szabatosan definiált és szabályszerűen használt Sippe-fogalom (nemzetség) mellett a Geschlecht és Stamm szavak használatában mutatkozik jelentős fogalmi eltolódás.
Ez okból tartom szükségesnek az idevonatkozó fogalmak összefoglaló tisztázását és szabatos magyar műszavaiknak megállapítását anélkül, hogy e megállapítások és eredmények mindenben eredetiségre tarthatnának igényt. Ellenkezőleg, történeti kutatásaim közben induktív úton nyert eredményeimet a hazai és külföldi szakirodalom megállapításaival és eredményeivel összhangba hozva, igyekeztem a fogalmakhoz megfelelő és szabatos műszavakat keresni.{2}
***
Család, családapa, családtagok. A történeti fejlődés kezdetleges fokán élő népek társadalmi és gazdasági szervezetének alapja a vérségi kötelék. Az első társadalmi alakulatok, közösségek természetes úton, vérközösség alapján jöttek létre. Legalacsonyabb és legkezdetlegesebb társadalmi és gazdasági formáció a család (oikoV, familia, Familie). A családi közösség természetes feje a családapa
(pater familias, Familienvater), ki korlátlan ura a vele teljes gazdasági és jogközösségben élő családtagoknak.{3} Családtagok a feleség, gyermekek mellett ez utóbbiak leszármazói, az apa testvérei és elaggott szülei, sőt oldalági rokonok is lehetnek, ha nem váltak ki a családi közösségből.{4}
Nemzetség, nemzetségfő, nemzetségtagok. Képletes rokonság. A családi közösségből a felnőtt családtagok kiválása és családalapítása által új családok szakadnak ki. A vérségi összetartozás tudata azonban a rokoncsaládoknál nem vész el. Sőt a korábbi teljes gazdasági és jogközösség kötelékei sem szakadnak el, hanem a család természetes szaporodás útján tágabb, magasabb társadalmi formációvá, nemzetséggé (ómagyar nyelven nem, genh vagy genoV, gens, Sippe vagy Geschlecht, etnológusoknál és jogtudósoknál néha Stamm, skót: clan, középkori latin: genus, generatio) bővül. A nemzetség közös őstől fiágon leszármazó családok vérségi köteléken nyugvó, tehát természetes úton létrejött gazdasági és jogvédelmi célzatú közössége. Lényegében tehát nem más, mint a természetes úton kibővült család. Feje a nemzetségfő (arcwn tou genouV), kezdetben a többit magából kibocsátó anyacsalád feje, később a nemzetség egyik legelőkelőbb vagy legkiválóbb tagja. Nemzetségtagok (ómagyar nyelven: nemesek, gennhtai gentiles, Gesippen vagy Geschlechtsgenossen) a nemzetséghez tartozó családok tagjai. Ezek egymással mindannyian vérrokonok. Előfordul azonban, hogy a nemzetség idegent is befogad kebelébe, többnyire házasság útján vele sógorságba került egyéneket. Az ilyeneket a képletes vérrokonság megkötésének különféle szertartásai közt (vérivás stb.) rokonná fogadják, miáltal ők a vérségi közösség teljes jogú tagjává lesznek.
Nemzetségi közösség. Nemzetségi vagyon és bíráskodás. A nemzetség kialakulásával a család elveszti minden gazdasági és jogi jelentőségét, a nemzetség legközelebbi vérségi kapcsolatban élő tagjainak igen korlátolt gazdasági és jogi önállósággal bíró életközösségi szervévé süllyed le. A nemzetség jóformán absorbeálja a



Hóman Bálint munkái
http://mek.niif.hu/07100/07139/html/0010/0023/0001-399.html[2021. 06. 19. 17:36:58]
családot, átvéve annak korábbi gazdasági és jogi szerepét. A kötelékébe tartozó családok vagyon- és jogközösségben élnek. Bár a családnak, sőt egyénnek is lehet magántulajdona, főleg ingóságok, ruha, szerszámok, a gazdaság alapját képező tulajdonképpeni vagyon – nyájak, gulyák, ménesek, a föld, a pásztor és földműves szolga – nemzetségi vagyon. Az egyéni örökhagyás (végrendelkezés) jogát az ősi társadalom nem ismeri, mert a vagyon a nemzetség közös tulajdona. A nemzetség tagjainak viszályait a nemzetségfő családapai hatalomból kinőtt bírói széke előtt intézik el. A nemzetség kialakulásával a családapai bíráskodás lassanként egészen háttérbe szorul. A fejlődés későbbi folyamán – úgy látszik a nemzetségfői méltóság fokozatos elenyésztével – bizonyos individuális szabályok szerint tisztet viselő vagy ad hoc választott nemzetségi bírák kezébe kerül a nemzetségi bíráskodás.
Vérbosszú. A nemzetségtagokat külsők részéről ért sérelem megbosszulása és kiengesztelése a nemzetség kötelessége és joga. E kötelességet a sértett legközelebbi hozzátartozói teljesítik az egész nemzetség nevében, szükség esetén annak tettleges támogatásával az ősi vérbosszújog (Blutrache) alapján. A vérbosszú – bár a mi szemünkbe elsősorban e természete ötlik – nem büntetőjogi, hanem inkább vallásos tény. Célja nem a bűnös megbüntetése, hanem a megölt vagy sértett nemzetségtag túlvilági nyugalmának visszaszerzése, a rajta esett gyalázat letörlése, kiengesztelése.
Ág, rokonnemzetségek közössége (phratria), másodlagos család. A társadalmi fejlődés további fokán a differenciálódás individuális természetűvé válik. A természetes szaporodás következtében nagyon kibővült nemzetségeken belül idők folyamán ágak (középkori latin: linea) képződnek. Van eset rá, hogy ez az alakulat állandósul, vagyis a nemzetségi kötelék épségben marad, de a nemzetségi közösségen belül, több családot egybefoglaló ági közösségek keletkeznek és maradnak fenn. Ez azonban kivételes és minden bizonnyal a régi nemzetségi szervezetet keresztező újabb, idegen (területi vagy más) szervezet hatása következtében megkövesedett, természetellenes állapot, mint ezt a székely és kun nemzetségi és ági szervezet bizonyítja. A fejlődés rendes útja az, hogy az ágak leszakadnak. Ha már most az így leszakadó ágak és az anyanemzetség közt minden gazdasági, jogi és más (istentiszteleti) közösség megszűnik, az ágak a régihez mindenben hasonló új nemzetségekké formálódnak. A fejlődésnek ezt a típusát találjuk a magyaroknál és a germánoknál. Ha leszakadó és nemzetséggé formálódó ágak közt fennmarad bizonyos, habár csak közös kultuszban megnyilvánuló, inkább képletes közösségi kapcsolat, létrejön egy magasabb vérségi formáció. A görög jratria (és valószínűleg a római curia is), melyhez hasonló alakulatot más ősállapotú népeknél (például az indiánoknál) is találtak, az ágakra szakadt, de azokat összetartó régi nemzetség módosult alakja, melyet a magyar fejlődésben ismeretlen lévén, leghelyesebb lesz – Morgant követve – görög néven phatria-nak neveznünk. Az ágak leszakadásához és önálló nemzetséggé formálódásához hasonló, de lényegében mégis más természetű jelenség a nemzetségeknek önálló családokra szakadása. Ez a jelenség a nemzetségi szervezet teljes felbomlásának befejező eseménye, ami mellesleg szólva nálunk a XV. században következett be és kísérő tünetei közt szerepel a nemzetségi vagyon felosztása és a családnév (vezetéknév) felvétele. Ez a felbomlott nemzetségből kiszakadó másodlagos család, mely kiterjedésében gyakran megfelel a régi nemzetségnek, megőrzi ugyan s néha hosszú időn át a nemzetség
bizonyos jogi sajátságait,{5} mégis nélkülözi az ősi, mondjuk primer család és a belőle alakult nemzetség leglényegesebb gazdasági és jogi sajátságait: a családtagok vagyon- és jogközösségének jellemző ismertetőjelét.
Nemzetségi szervezet. A nemzetségek kialakulása nyomán létrejött kezdetleges történeti állapot, midőn azonos etnikumú nemzetségek a maguk zárt nemzetségi közösségében – minden politikai kapcsolat híján – egymástól elkülönülve, egymás mellett élnek, a tiszta nemzetségi szervezet. A tiszta nemzetségi szervezet kezdetleges állapotának éles megkülönböztetése attól a későbbi foktól, midőn a nemzetségi szervezet más természetű, magasabb alakulatok (törzs, törzsszövetség, állam) keretében elhelyezkedve működik, főleg a magasabb formációk keletkezésének és természetének meghatározása szempontjából bír fontossággal. A tiszta nemzetségi szervezetben élő népek állapota azt bizonyítja, hogy a fejlődésnek egyik korai fokán rokon etnikumú s egymással jórészben vérrokon nemzetségek a maguk individuális gazdasági és jogközösségében elkülönülve, az etnikum és nyelv azonosságán kívül minden összetartó kötelék nélkül élnek egymás mellett. Ezek szerint a nemzetségről leszakadó és új nemzetségekké formálódó ágak kiválása és önálló nemzetségi közösséggé alakulása egyértelmű a vérségi kötelék gazdasági és jogi értelemben vett teljes elszakításával. A vérségi kötelék ilyen megszűntének legfeltűnőbb bizonyítéka a nemzetségek magánharca, vagyis a nemzetségnek más nemzetséggel szemben gyakorolt vérbosszúja. Vérbosszú vérrokonok közt a primitív társadalomban ismeretlen s ha az egymásból kiszakadó nemzetségek vérségi köteléke épen maradna, köztük nem volna helye vérbosszúnak. Ebből



Hóman Bálint munkái
http://mek.niif.hu/07100/07139/html/0010/0023/0001-399.html[2021. 06. 19. 17:36:58]
természetszerűleg következik, hogy minden elmélet, mely a nemzetségnél, illetőleg a phatriánál magasabb formációt (a törzset) a nemzetség keletkezéséhez hasonló úton, természetes kibővülés útján létrejött alakulatnak mond, alapjában téves. Ez az elmélet ugyanis feltételezi, hogy a fejlődésnek éppen azon a korai fokán, melyen a tiszta nemzetségi szervezettel találkozunk, fenn kellene állni az anyanemzetség s a belőle kivált többi nemzetségek közt az összetartozóság gazdasági és jogi értékű vérségi kötelékének.
Vérségi szervezet. Mindebből világosan kitűnik, hogy a tiszta nemzetségi szervezet korával eljutottunk a fejlődésnek addig a fokáig, amíg a primitív társadalmi és gazdasági szervezet tiszta vérségi szervezetnek nevezhető. A következő fejlődési etapon már bonyolultabb jelenségekkel találkozunk. Bár a vérségi kötelék alig veszt gazdasági és jogi jelentőségéből, mellette más tényezők lépnek fel, melyek jelentkezése a tiszta vérségi szervezet megszűntét, illetőleg a vérségi szervezetnek új elemekkel való kibővülését jelenti.
Törzs, törzsfő. A tiszta nemzetségi szervezet korát követő fejlődési fokon jelentkező magasabb formáció a törzs (ómagyar: had, julh, tribus, Völkerschaft,
Stamm). A nemzetségnek a családból természetes úton kibővült primer alakulatával szemben a törzs a nemzetségek szabad elhatározásán alapuló, önként létrehozott, mesterséges és keletkezésében időleges természetű politikai képződmény. Mint kettős jelentőségű neve – had, julh, tribus – is kifejezi, korábban minden politikai kötelék nélkül egymás mellett élő, etnikailag rokon nemzetségek politikai (katonai) célú szövetkezése által létrejött közösség. A törzs tehát elsősorban és lényegében politikai szerv. A primitív közfelfogás azonban nem tesz különbséget politikai és társadalmi szervezet fogalma közt. A tiszta nemzetségi szervezet korában a nemzetség társadalmi és gazdasági alakulat létére a kezdetleges politikai funkciókat is ellátja. Mivel a kezdetleges népek felfogásában így összefolyik a társadalmi és politikai szervezet fogalma, másrészt mivel egyedüli társadalomalkotó tényezőként a vérségi köteléket ismeri, a közfelfogás az új politikai alakulatra, a törzsre szükségképpen átruházza a korábbi társadalmi alakulat, a nemzetség leglényegesebbnek ismert sajátságát: vérségi természetét. A vérségi összetartozás, a közös őstől való leszármazás hite a törzsi kötelék állandósulásával az egész törzs népének sajátjává lesz, noha e hit csak a törzsbeli nemzetségek egy részénél, a legújabb képződésűeknél vezethető vissza való hagyományokra. A többiek vérrokonsága nem alapszik ősi tudaton, mert még ha az ősidőkben valóban ugyanegy nemzetségből szakadtak is ki és formálódtak önálló nemzetségekké, a vérrokonság tudata a vérségi (nemzetségi) kötelék szétszakításával természetszerűen elenyészett. Ilyképpen a meglévő, de elhomályosult vérségi összetartozás tudatát is újra kellett föleleveníteni, ott pedig, ahol ily összetartozás sohasem volt, azt mesterségesen kellett létrehozni. E kettős célt a törzzsé szövetkezéskor a képletes vérrokonságnak a vérrokonná fogadás ősi szertartásai közt végrehajtott megkötésével érik el. Az egymást ilyen rokonná fogadó nemzetségek egymással fiktív vérségi viszonyba kerülnek. A törzs élén a törzsfő (ómagyar: hadnagy, Magyar Krónika: capitaneus, Konstantinusnál [Konsztantinosz] boebodoV, azaz vojevoda = ,Heerführer’ julobasileuV,
rex, gót thiudan, Herzog = princeps, rex){6} áll, kezdetben a törzsközösség időleges természetéhez képest időlegesen választott katonai méltóság. A szövetkezés állandósulásával s a vérrokonsági hit megrögződésével örökössé válik a törzs közös ősévé emelt nemzetségi hérosztól egyenes ágon leszármazó vezetőnemzetségben.
Nemzetségi autonómia a törzsben. Engesztelési rendszer. Törzsi bíráskodás. A saját önkéntes elhatározásából törzzsé szövetkezett nemzetségek a törzs keretében is megőrzik teljes gazdasági és jogi autonómiájukat. A nemzetségi szervezet nem bomlik fel, csak jelentéktelen részletekben módosulva illeszkedik, mint társadalmi és gazdasági szervezet, az új politikai szervezet keretébe. Vagyonjogi és gazdasági szempontból nem áll be változás, csupán a jogszolgáltatási autonómia szenved csorbát. Az addig független elzárkózottságban élő nemzetségek belső jogrendjének megóvása továbbra is a nemzetség belső ügye marad. A létrejött külső politikai természetű kapcsolatok azonban szükségessé teszik a nemzetségközi jogviszony rendezését. A köz, az újonnan megalakult politikai természetű közösség érdekében, mely célját, a külső ellenség elleni katonai erő kifejtését csak teljes egységben érheti el, gátat kell vetni a vérbosszújog alapján dúló magánharcnak, ami elfajulás esetén a törzs bomlására vezethet. Ez a belátás tör utat a tiszta vérbosszú rendszerét felváltó engesztelési (compositionális) rendszernek. Ennek értelmében, bár a vérbosszú bizonyos korlátozásokkal élő jogszokás marad, a sértett fél mindig egy család vagy nemzetség – a sértőtől pontosan előírt szertartások közt megfizetett engesztelési díj,
vérdíj{7} (Wergeld, Busse) elfogadásával szerez elégtételt. Az engesztelési szertartásokon, melyeknél nagy szerepe van a kiegyezést közvetítő, sőt döntőbírákként szereplő s a sértővel és sértettel egyaránt barátságos viszonyban élő



Hóman Bálint munkái
http://mek.niif.hu/07100/07139/html/0010/0023/0001-399.html[2021. 06. 19. 17:36:58]
nemzetségek tagjaiból ad hoc választott nemzetségi bíráknak, a korlátozás mellett is kifejezésre jut a nemzetségek jogszolgáltatási autonómiája, illetőleg elégtételszerzési joga. A kompozícionális rendszer elfogadása a nemzetségek szemében kétségtelenül jogfeladás színezetével bír, mert a vérbosszú gyakorlása nemcsak kötelesség, hanem jog is. Életbeléptetése tehát erőhatalommal nem igen képzelhető el. Sokkal valószínűbb, hogy az eredetében fiktív vérrokonság hitének kialakulása vezetett annak elfogadására. Mint említettük, a primitív társadalom vérrokonok közt nem ismer vérbosszút. A vérrokonság képletes megkötése tehát szükségszerűen a vérbosszújog korlátozására, a békés engesztelődés lehetőségének biztosítására kényszerítette a társadalmat. A fejlődés magasabb fokán, a törzsfői méltóság örökössé válása után ő is gyakorol bírói, egyeztető funkciót a nemzetségközi viszályokban. Bíráskodási hatásköre azonban terjedelemben nem közelíti meg a családapa és nemzetségfő korlátlan bírói hatáskörének terjedelmét, s úgy látszik, az előtte önként megjelenő felek kiegyeztetésére van korlátozva.
Törzsszövetség, vezér, fejedelem. Többnyire rokon etnikumú, de néha csak szomszédsági viszonyban élő törzsek katonai (védelmi vagy támadó) célú és kezdetben mindig időleges természetű szövetkezése hozza látra, mint magasabb politikai formációt, a törzsszövetséget (Bund, Róma három tribusa, Attika négy julh-je, a nyolc törzsből álló besenyő, a hét törzsből álló magyar törzsszövetség, a germán törzsek egyesüléséből keletkezett bajor, frank, szász stb. Stamm). A törzsszövetség tisztára politikai (katonai) alakulat s kialakulása nem érinti a törzsi és nemzetségi autonómiát. A törzsszövetségnek kezdetben nincsenek állandó funkcionáriusai, csak időleges katonai vezetője, vezére van, kit a szövetségbe tartozó törzsek, illetőleg a törzsfők választanak közös hadi vállalatokra. Hadjárat idején a vezér természetesen korlátlan úr, de békében a törzsek belső ügyeibe nincs beavatkozása, méltósága szünetel vagy megszűnik. A fejlődés későbbi fokán előfordul, hogy a törzsközi összeütközések elkerülése végett állandó békéltető, döntő bírót is választanak, vagy ilyen hatáskörrel ruházzák fel a vezért. E katonai és bírói funkcionáriusok az egyébként laza kapcsokkal egybefűzött törzsszövetség politikai egységének kifejezői. Ily szövetségben hosszú ideig együtt élő törzsek közt idők folyamán a közös élet, együtt átélt viszontagságok, a törzsek eredetileg idegen etnikuma esetén is természetszerűleg kialakuló közös nyelv megteremtik az együvé tartozás érzetét, vagy ami primitív népeknél ezzel teljesen egyértelmű, a vérségi összetartozás tudatát. Miként a nemzetségről a törzsre, a törzsről a törzsszövetség egész népére átöröklődik a közös őstől való leszármazás hite. Mihelyt ez a hit a határozott tudat formáját ölti fel s a konzekvenciák levonására kellő erővel és aktivitással rendelkező egyén, nemzetség vagy törzs áll a mozgalom élére, a törzsszövetség szervezete is a képletes vérrokonságon alapuló törzs szervezetéhez hasonlóvá módosul. A törzsszövetség – vélt vagy valamely törzs, nemzetség vagy egyén által azzá minősített – közös ősétől egyenes ágon leszármazó törzsfői nemzetség magához ragadja – akár a képletes vérrokonságot kifejező választási szertartások (például vérszerződés alapján), akár egyszerű hatalmi ténnyel – a szövetség feletti örökös főhatalmat. A törzsszövetség örökös feje a fejedelem, kinek méltósága képletesen bár, de a családapai, nemzetségfői, törzsfői méltóság egyenes leszármazottja. Az örökös fejedelemség ilyképpen részben valódi, részben fiktív vérségi kapcsolatokra támaszkodó intézmény, s éppen ez a természete különbözteti meg az egyéni kiválóság által megteremtett későókori monarchiától s az „Isten kegyelmére” hivatkozó középkori királyságtól. Ebből a természetéből következik, hogy bár monarchikus intézménynek látszik, nem áll ellentétben a vérségi kapcsolatokon alapuló vagy legalább is ilyenekre támaszkodó autonóm törzsi és nemzetségi szervezettel. Az örökös fejedelemség alapítása éppoly kevéssé érinti a törzsi és nemzetségi autonómiát, mint a törzsszövetség kialakulása. Lényegében nem más, mint a laza és időleges törzsszövetség állandóságának intézményes biztosítása a vezéri méltóság örökössé tételével. Az örökös fejedelem a maga háborús idők kivételével szűk korlátok közé szorított hatalmával mintegy megszemélyesítője, képletes kifejezője a törzsszövetség egységének és állandóságának.
Törzsszervezet. A tiszta nemzetségi szervezet után kialakuló állapot, midőn az egymás mellett élő nemzetségek már törzsekbe, tehát politikai egységekbe tömörülnek, a törzsszervezet állapota, ami a tiszta nemzetségi szervezet megszűntétől az örökös fejedelemség bukásáig, illetőleg királysággá, korlátlan monarchiává alakulásáig folytonosan tart. A nemzetségi szervezet tisztán társadalmi és gazdasági fogalmával szemben a törzsszervezet fogalmának már politikai tartalma is van. A kettőnek analóg értelmezése – bár még a szorosan vett szakirodalomban is gyakori jelenség – alapjában téves tudományos ítélet. Nemzetség és törzs, nemzetségi szervezet és törzsszervezet lényeges jegyeikben különböző történeti alakulatok. Eltérő természetük jut kifejezésre eltérő sorsukban is. A fejlődésnek azon a fokán, mikor az egyes állam, a valódi monarchia megalakul, a törzsszervezet s vele a törzs, mint az új politikai szervezettel ellentétes politikai szerv, meg kell, hogy bukjék.



Hóman Bálint munkái
http://mek.niif.hu/07100/07139/html/0010/0023/0001-399.html[2021. 06. 19. 17:36:58]
Viszont a nemzetség, mint társadalmi és gazdasági szerv az új politikai alakulat keretében ahhoz simulva tovább él és működik. Magyarországon például a törzsszervezet a királyság alapításakor – Koppány és Ajtony leverése után – végleg megbukott, a nemzetségi szervezet bomlása azonban csak a XIV. században következett be, mikor az új, rendi gazdasági és társadalmi szervezet teljesen kialakult.
Társadalmi rétegek. Szolgák. Idegenek. Az ősi társadalmak nem ismerik az osztálykülönbségeket. A fejlődésnek azon magasabb fokán azonban, mikor a nemzetségek már törzsekké s még inkább mikor a törzsek törzsszövetséggé tömörülnek, szükségképpen keletkeznek bizonyos társadalmi különbségek. A törzsfők, vezérek, fejedelem, a jó vitézek, kiváló, ügyesen gazdálkodó vagy szerencsésebb egyének nemzetsége s a tagjaik számszerű gyarapodása miatt hatalomban is gyarapodó nemzetségek kiemelkednek a többi sorából. A tisztségviselés megkülönböztető jegyével díszítve, katonai érdemeik és vagyoni helyzetük következtében egy, a többitől mindinkább elkülönülő előkelőbb társadalmi réteggé alakulnak a törzs, illetőleg törzsszövetség népe körében. Ez a differenciálódás szükségszerűen be kell, hogy következzék, mihelyt a nemzetségek kilépve merev elkülönzöttségükből, politikai kötelékkel kapcsolódnak egymáshoz. E rétegződés azonban még korántsem tekinthető osztályképződésnek. Az osztályképződés akadálya a társadalom vérségi szervezete, melynek értelmében mindenki tagja valamely nemzetségnek és részese a nemzetségi, közvetve tehát a törzsi és törzsszövetségi autonómiának. Így lényegében a társadalom minden tagja egyenlő. Mindazonáltal ebben a társadalmi rétegeződésben lehetetlen fel nem ismernünk a törzsszervezet bukása után azonnal meginduló osztályképződés egyik legfontosabb előfeltételét. Az osztályképződés másik fontos előfeltételét is megtaláljuk az ősi társadalomban, de annak tulajdonképpeni keretein kívül. Már a tiszta nemzetségi szervezet korában, de különösen a törzsszervezet későbbi fokán mind fontosabb szerepet töltenek be a nemzetségi gazdaságokban a hadifoglyoktól, a törzs vándorlásai közben behódolt, leigázott idegenektől származó szolgák, a későbbi alacsonyabb társadalmi osztályok ősei. A szolga nem volt tagja a társadalmi szervezetnek. Mint vagyontárgy felett, az őt birtokba vevő nemzetség korlátlan hatalmat gyakorolt, de éppen mint gazdaságilag értékes tárgy, élvezte is az őt birtokló nemzetség védelmét. Helyzetük – a hadjáratok idején fölös számban foglyul ejtett és vásárra hurcolt hadifoglyokról nem szólva – általában kedvezőbb, mint az ókori és a főleg spanyol-portugál rabszolgakereskedés révén forgalomba jött újkori néger rabszolgák helyzete. A háztartásban alkalmazott szolga bár kíméletes bánásmódban nem részesült – a primitív népeknél minden jogtalansága mellett is sokkal inkább a családhoz tartozott, semhogy rájuk az embertelen bánásmód rendszerességét imputáló rabszolga szó volna alkalmazható. Még kedvezőbb a hódolt népségből kikerülő, önálló háztartást folytató, ősfoglalkozást űző pásztor és földmíves szolgák helyzete, kik az úrnak, illetőleg hódoltató nemzetségnek fizetett terményadó fejében védelemben részesültek s maguk élvezték munkájuk gyümölcsét. Társadalmon kívüli népelemet alkottak a törzsek népe közt, különösen a fejlődés magasabb fokán gyakrabban letelepedő idegenek – kereskedők, kézművesek stb. Ezek a szolgákhoz hasonlóan egyes nemzetségek, többnyire a törzsfők, később a fejedelem nemzetségének védelme alá húzódva s ennek adózva élnek viszonylag független életet.
***
A jelenségek és összefüggésük teljes megértése és helyes értékelése végett egységes fejlődési folyamat keretében igyekeztem róluk képet adni. Ki kell azonban emelnem, hogy ez a fejlődési folyamat tipikus ugyan, de nem törvényszerű. Nem minden társadalom megy szükségképpen és teljesen végig az itt vázolt fejlődésen s az ismertetett jelenségek mindegyike nem jelentkezik vagy legalább is nem tökéletes egyformaságban jelentkezik mindenütt. Különböző népeknél, különböző helyen és korban a tipikus kereteken belül a részletekben s néha lényeges részletekben is individuális jelenségekkel találkozunk. A fejlődésre ható külső és belső erők, a történeti tényezők individualitása magát a fejlődést is individuálissá teszi.
[1] (Első kiadása: Társadalomtudomány, 1921. 531–543. l.)
« A középkori királyság bomlása (1930) KEZDŐLAP MAGYAR KÖZÉPKOR
Jegyzetek »



Hóman Bálint munkái
http://mek.niif.hu/07100/07139/html/0010/0023/0002-39b.html[2021. 06. 19. 17:37:10]
« Jegyzetek KEZDŐLAP MAGYAR KÖZÉPKOR Árpádkori társadalom
Jegyzetek »
2. A társadalmi osztályok Szent István államában (1921)[1]
A népvándorlás tízszázados mozgalmaiban Kelet-Európa pusztáin tanyázó s a szomszédos államok népét hadjárataikkal megmegremegtető nomád, turáni pásztornépek gazdasági tevékenysége az állattenyésztésben, ló- és baromtartásban merült ki. Fényűzési igényeiket kezdetben a vadászat gyönyörei s az ezúton szerzett állati termékek, csontok és prémek teljesen kielégítették.
A megtelepedett földműves népekkel, Dél-Európa és Ázsia kultúrnemzeteivel folytatott évszázados érintkezés megismertette velük a kultúra és civilizáció hasznos és célszerű termékeit. Az újság ingerével ható élvezeti cikkek rávezették őket a fényűzésre, a vagyoni fölösleg értékének tudatára. A gazdasági munkálkodás kinőtt kezdetleges keretéből; már nem csupán a termelő nemzetség ellátását, hanem bizonyos, fényűzésre fordítható fölösleg előállítását is célozta.
A pásztornépek életmódjával, gazdasági helyzetével és felfogásával merő ellentétben volt a földművelő és ipari foglalkozások űzése. A földműves munkás helyzete, a maga földhözkötöttségével a szolgaság érzetét keltette bennük, az ipari munkát – akárcsak a házi foglalkozásokat – nőiesnek, puhának tartották. A szabad ember lealázónak tartotta e foglalkozásokat, de mivel igényei emelkedésével azok gyümölcsét élvezni akarta, idegen munkaerőre kellett támaszkodnia. Így vált a hadizsákmány legfontosabb részévé az emberanyag. A hadifoglyokat, kiket a kezdetleges, létfenntartási küzdelmekben elpusztítottak, most már megkímélik. Részben cserébe adják őket ipari és földművelési termékekért, részben a háztartásbeli, ipari és földműves munkák végzésére saját gazdaságukban alkalmazzák. A rabszolgák tartása mindenütt idegen kultúrhatásokra, az igények emelkedésére és ezzel kapcsolatban az emberi munkaerő gazdasági jelentőségének felismerésére vezethető vissza.{1}
A Lebediában tanyázó magyar törzsek mellett már ott találjuk a házi és ipari munkákat végző, jobbára
hadifoglyokból lett rabszolgákat és a földműves terményeiből évi szolgáltatással tartozó hódolt szláv népeket.{2} Békén megfért egymás mellett a hódító magyar és a leigázott szláv. Gazdasági érdekeik nem ütköztek össze, sőt kiegészítették egymást. A szláv művelte földjét s ha évi termése egy hányadával kielégítette a magyar igényeit,
védelmet talált nála ellenségeivel szemben.{3} A nemzetségi szervezethez tartozó szabad magyarok mellett ezek az idegen eredetű, hadifoglyokból és hódolt népekből lett rabszolgák a későbbi fejlődés folyamán kialakult alsóbb társadalmi osztályok ősei.{4}
A IX. század folyamán nagy és mélyreható változás következett be a magyarok politikai szervezetében. Az addig csupán etnikai kapcsokkal összefűzött törzseknek – a közös fővezér (kende) és bíró (dsile, gylas) ad hoc választásával kifejezett – hadiszövetsége állandó jelleget öltött. Bár az örökös fejedelemség alapítása hadicélokból történt s korántsem tekinthető egységes állam alapításának, kétségkívül megindítója volt a nyolc törzs nemzetté tömörülésének.
A politikai átalakulás összefügg az idegen kultúrhatások nyomán bekövetkezett gazdasági emelkedéssel s mindkettővel szoros kapcsolatban ment végbe az ősi, egységes társadalom bomlása. Az örökös fejedelemség alapításával egy időben a többi méltóság részéről is megindult a hivataluk örökössé tételére irányuló törekvés. A törzsfőnöki (vajda) és nemzetségfői méltóságot azelőtt is – mint minden nemzetségi szervezetben élő népnél többnyire egyazon család legidősebb vagy legkiválóbb tagja viselte.{5} A X. században – ha ugyan a források
hézagos értesítéseit figyelembe vehetjük – örökössé vált a két bírói tisztség is.{6} Az örökös méltóság az illető családoknak előkelőbb helyzetet biztosított. A gazdálkodás keretének kibővülése, mit fényűzési igények keletkezése és a rabszolgatartás kezdete jelölnek, természetszerűleg maga után vonta az egységes társadalom vagyoni alapon álló megoszlását. A kiválóbb vitéz több zsákmányhoz, több rabszolgához jutott s vagyona



Hóman Bálint munkái
http://mek.niif.hu/07100/07139/html/0010/0023/0002-39b.html[2021. 06. 19. 17:37:10]
gyarapodtával családja, nemzetsége a többi fölé emelkedett. Ismét mások hadi balszerencse, a család túlságos szaporodása következtében elszegényedtek.
Ősi jog szerint ugyan a nemzetségek teljes korú férfitagjai egyenrangú részesei a szabad magyarok politikai és társadalmi közösségének, de az idők folyamán előállt aránytalan vagyonmegoszlás egy előkelőbb, gazdagabb és egy alacsonyabb sorsú, szegényebb társadalmi réteg kialakulására vezetett.{7}
A honfoglalás szoros kapcsolatba hozta őseinket a hazánk területén elszórtan élő szláv, bolgár, avar s egyéb néptöredékekkel, kik a lebediai földműves szlávok szerepét véve át, terményeik egy hányadát a magyar nemzetségek igényeinek kielégítésére fordították. Az úr szempontjából ezek a hódított földön élő földművesek éppúgy szolgák voltak, mint a hadifoglyokból lett, házi és ipari foglalkozást végző cselédek. A foglalkozásbeli és helyzeti különbségek azonban biztos választóvonalat alkottak a kettő között. A házi cseléd, a tulajdonképpeni rabszolga helyzete ura családjának, háztartása és állattenyésztő gazdasága körül szoros függőségi viszonyra
vezetett. Ő éppúgy a nemzetség vagyonához tartozott, mint annak igavonó barma vagy élettelen ingóságai.{8} Ezzel szemben a földműves nép függősége sokkal enyhébb formában jutott kifejezésre. A földművelő szlávság saját ősi tanyáján élt tovább és művelte a határt. Urául ismerte a magyart, aki évi termelése egy részét követelte tőle békés megtűrés fejében. A termésből kapott hányad érdekévé tette a magyar nemzetségeknek e földművesek védelmét és szokásjoggá fejlesztette a felfogást, hogy azoktól adószerű terményhányadot szednek ugyan, de életükkel és vagyonukkal nem rendelkeznek. A hódolt népek utódainak, a földműves szolganépeknek{9} hasonlíthatatlanul jobb helyzetük volt a tulajdonképpeni rabszolgáknál.{10}
A fejedelemválasztást és honfoglalást követő száz év lényeges változásokat hozott létre a magyar társadalomban. A szabadokat a hatalmi és vagyoni tényezők különfélesége két nagy, s állíthatjuk, élesen körvonalazott társadalmi rétegbe osztotta. A vagyonosabb elem, rabszolgák és töméntelen jószág birtokosai, rabszolgáikkal földet műveltettek, ipari munkát végeztettek, barmot tenyésztettek és a meghódolt földműves szlávok utódaitól bizonyos terményszolgáltatásokat szedtek. A kevés marhával és néhány rabszolgával rendelkező, szegényebb szabadokat vagyoni helyzetük rákényszerítette a földművelés elsajátítására. A foglalkozásbeli és vagyoni hasonlóság azután
társadalmi közeledést eredményezett köztük s a mindjobban magyarosodó szolganépek közt.{11} Gazdasági tekintetben az alsóbb réteg közelebb állt a kor felfogása szerint társadalmon kívül álló szolganépekhez, politikai szerepük, a személyes hadba szállás kötelezettsége és a közös származás emléke viszont a vagyonosabb előkelőkkel kapcsolta össze.
A szabadok mellé harmadik társadalmi rétegként csatlakoztak a szolganépek, kik földjeik használatáért és életük váltságáért türelmi díj címén bizonyos terményhányadot fizettek a magyar nemzetségeknek.{12}
A gazdasági és kulturális okok következtében megindult társadalmi fejlődés betetőzését a politikai megoszlás gátolta. A nemzetségi szervezet útjában állt a társadalmi osztályok természetes kialakulásának. A törzsek és nemzetségek vérségi kapcsolatokon nyugvó szervezete és vagyonközössége egyrészt megakadályozta a vagyoni alapon megindult differenciálódás teljes érvényre jutását, másrészt rendezetlenül hagyta a társadalmon kívül állóknak tekintett szolganépeknek és rabszolgáknak a közhöz való viszonyát. Egységes fejlődés csak a kor gazdasági viszonyainak már meg nem felelő törzsszervezet bukásával következhetett be.
Géza és István államalkotó működése volt hivatva a társadalom kialakulásának elősegítésére és betetőzésére. Szent István keresztény állama az akadályozó tényezők elhárításával útját egyengette a társadalmi fejlődés helyes irányának. Az új rendszer a királyi hatalom és az egyház centralizált közigazgatási szervezetét állította a nemzetségi önkormányzat helyébe; az ősi vagyonközösséggel szemben a királyi hatalomból származó tulajdonjog elvét léptette életbe. A társadalmi osztályok kialakulása, a gazdasági okokból megindult természetes fejlődés mellett e két tényező működésének eredménye volt.
A XI. századbeli magyar világi társadalom élén az egységes nemesi osztály állt.{13}
A nemes embert (nobilis){14} mint a nemesi kúria{15} urát, a hatósága alá tartozókkal szemben senior-nak,{16} később egyszerűen úr-nak (dominus){17} nevezik. A törvényekben és oklevelekben előforduló primates, principes,



Hóman Bálint munkái
http://mek.niif.hu/07100/07139/html/0010/0023/0002-39b.html[2021. 06. 19. 17:37:10]
optimates elnevezések nem jelölnek külön főnemesi osztályt, csak a királyi tanácsban ad hoc résztvevő főméltóságokat és nemeseket.{18}
A középkorban állam és társadalom szoros kapcsolatban álltak egymással. A különböző közhatalmi funkciókat a
társadalom egyes osztályai végezték.{19} Az ősi magyar törzsszervezetben minden szabad magyar részese volt bizonyos mértékben a közhatalomnak. A törzsek és nemzetségek törvényhozása, hadügye és közigazgatása – ha ugyan szabad e szavakat ily primitív állapotra vonatkoztatnunk – a nemzetségfők és törzsfők, vagyis a vérségi kapcsolaton nyugvó népegységek természetes vezetői kezében volt, kik e hatalmat és jogot, eredetileg választott méltóságot viselvén, a nemzetségek tagjainak megbízásából gyakorolták.{20}
A királyság alapításával a nemzetségi önkormányzat helyébe a királyi hatalom központosított közigazgatási szervezete lépett. A történelem vitás kérdései közé tartozik, hogy a nemesség milyen helyeztet foglalt el Szent István államszervezetében? A nemeseknek a vármegyei szervezethez való viszonya s ezzel kapcsolatban a nemesi
és királyi vármegye kettős vagy egységes szervezete fölött folytatott tudományos vita{21} ma sincs eldöntve, aminek okát kétségkívül az irányadó szempontok helytelen megválasztásában kereshetjük.
A főelv – amit e kor intézményeinek vizsgálatánál egy percre sem volna szabad szem elől tévesztenünk – az, hogy Szent István államának egész berendezése a kor gazdasági színvonalának megfelelően – perszonális jellegű volt. Ehhez képest az állami közigazgatás, elsősorban a vármegyék sem területi, hanem személyi függőségen alapultak.
A vármegye, helyesebben várispánság (civitas) a XI. században nem volt kialakult földrajzi fogalom, hanem az ispán (comes) hatásköre alá tartozó népek közösségének neve. A földrajzi megye (comitatus, mega) a XI–XII században nem jelentett kikerekített területet, csak az ispán fennhatósága alá tartozó népek fekvőségeinek összességét.{22} Ez magyarázza meg a várföldek szétszórtságát s a nemesi vármegyék és várispánságok közt fölfedezni vélt különbségeket.{23}
A királyságnak perszonális és nem territoriális függőségen nyugvó helyzete magyarázza meg azt a másik jellemző sajátságot, hogy István centralizált államának a várispánságok nem voltak kizárólagos közigazgatási szervei. A várispánságok nem képezvén területi alakulatokat, a várispánok alá természetszerűleg csak kifejezetten alájuk rendelt népelemek tartoztak és ha valaki nem volt a várispán alá rendelve, azzal még nem jött ellentétbe a korlátlan központi hatalommal. Voltak a legalsóbb népelemek közt is olyanok, kik a várispánok joghatósága alá semmiben sem tartoztak. Ilyenek az udvarnokok, kik a királyi udvarispán (nádor, comes palatii) alá
rendeltettek.{24} Alapjában téves tehát az a felfogás, mely a nemesek mentességét a várispánok hatásköre alól a király központosító törekvéseivel ab ovo ellentétben állónak tartja, de téves az is, mely ebből a mentességből a központi hatalom alól való mentességre, vagy éppen a királyi hatalom korlátolt voltára következtet.
Szent István az állam szervezésekor annak igazgatásában és vezetésében elsőrendű szerepet szánt a magyar nemzetségek tagjainak, de csak azoknak, akik az új rendbe föltétlenül belenyugodtak s ezáltal a király centralizáló törekvéseinek elősegítőivé lettek. A szabad magyaroknak a régi rendhez mereven ragaszkodó rétege ellentétbe kerülvén a királyi hatalommal, ellenállásával saját halálos ítéletét pecsételte meg. A király a lázadókat leverte, hatalmukat megsemmisítette, a vezetőket kivégeztette és családjukat – a vagyonvesztés ítéletét végrehajtva minden további akcióra képtelenné tette.
A királyhű nemzetségek tagjai megtartották addigi vagyonukat, sőt az egyéni tulajdon érvényre jutásával azt királyi adományokkal gyarapították. A szabad magyarok a nemzetségi önkormányzat helyett ezután mint a királyi adminisztráció tisztviselői gyakoroltak közhatalmi funkciókat, a nemzetségi hadsereg helyett a királyi haderőben szolgáltak.
A királyi közigazgatás főtisztviselői nagy részben a szabad magyarok vagyonilag kiemelkedő, előkelőbb rétegeiből
kerültek ugyan ki,{25} de mellettük hasonló tisztségekbe jutnak a külföldről bevándorolt lovagok és egyszerűbb vitézek sorából felemelt adományosok. Mivel a középkorban elsősorban a közhatalmi szervezetben való részvétel minősége tömöríti az egyeseket egységes társadalmi osztályokba, a XI. század nemesi osztálya nem tekinthető többé a szabad magyarok előkelő rétegével azonosnak. Az új nemességnek számottevő részét alkották a külföldi,



Hóman Bálint munkái
http://mek.niif.hu/07100/07139/html/0010/0023/0002-39b.html[2021. 06. 19. 17:37:10]
jobbára német lovagok{26} és az alacsonyabb sorból felemelkedett adományosok utódai. A központosított királyi hatalommal egy időben s annak természetes következményeképp az ősi származási nemesség helyébe vagyoni kiváltságon alapuló udvari vagy hivatali nemesség lépett.{27}
A középkori keresztény felfogás szerint minden jog és kiváltság forrása az uralkodónak isteni kegyelemből származó hatalma volt. A nemesség éppúgy a király hatalma alá tartozott, mint a többi alattvaló. Kiváltságos helyzete is az uralkodói kegyből származik, de a többi alattvalóétól eltérő viszonyt létesített közte és a központi
hatalom közt. A nemeseket egyetlen forrás sem említi a várispánok joghatósága alá tartozó népek közt.{28} A nemesi osztályt – mely korántsem tekinthető a későbbi köznemességgel azonos, nagyszámú társadalmi osztálynak – a királyi közigazgatás tisztviselői, udvari hivatalnokok, várispánok és rokonságuk alkotta. A várispánságok
területi körzetén lakó nemesek családjából került ki rendszerint az illető megye várispánja is.{29} Maguk a tisztviselők saját ügyeikben természetesen nem ítélkezhettek. Velük szemben a törzsek és nemzetségek törvénykezési hatalma magára a királyra szállt, mert mint a királyi közigazgatás legfőbb funkcionáriusai, csakis a király, később a püspök és 5–6 várispán ítélőszéke, az egyházmegyei zsinat{30} által voltak ítélhetők.
A nemesi kúria ura (senior) már a XI. században bizonyos törvénykezési hatáskörrel volt felruházva saját népe fölött.{31}
A nemesek népei azonban – kik közt az ispánok hatósága alá tartozó népelemekhez teljesen hasonló jogállású emberek találhatók{32} – a királlyal szemben fennálló kötelezettségeiket illetőleg és az idegenekkel folytatott pörös ügyeikben a várispán hatásköre alá voltak rendelve.{33}
Maguk a nemesek személyükre nézve kétségkívül már ebben az időben a király személyes bíráskodása alá tartoztak, a várispánok hatósága alól mentesek voltak és a várszerkezetnek csupán mint annak vezetésében résztvevő főtisztviselők voltak részesei.{34}
A nemességhez tartozott, de megkülönböztetett jogi helyzete – különösen minden világi hatóság alóli mentessége s a központi közigazgatásban végzett funkciói következményeképp a nemeseknél előkelőbb, kiváltságos társadalmi helyzetet foglalt el a papi osztály, diáki rend. Az egyházi közigazgatás az állam keresztény jellegéhez képest szoros kapcsolatban állt a királyival. A papok nem voltak a várispánok hatásköre alá rendelve, de a püspökök és papjaik a várispánokkal karöltve működtek a törvénykezés és közigazgatás terén, az egyház az államigazgatás igen fontos ágait saját hatáskörében valósította meg.{35}
A nyugati keresztény felfogás szerint minden ingó és ingatlan vagyon és minden személyi jog királyi adományból származó magántulajdon, illetve kiváltság. Ehhez képest Szent István az ország területén lakó összes szabad és szolganépeket a királyi hatalom szolgálatába vonta, a királyi közigazgatás (honvédelem, gazdaság, törvénykezés) részesévé tette. A szabad magyarok vagyonosabb rétegéből és külföldiekből alakult nemességet a magasabb tisztségek viselésére, a közigazgatás és hadseregek vezetésére kötelezte, a szabad magyarok szegényebb rétegének pedig a közigazgatási szervek, a várispánságok gazdasági vezetésében és a királyi hadseregben jutott szerepet. Az osztály tagjait, katonai kötelezettségeikhez képest vitézeknek (milites) nevezték.{36} Túlnyomó részben a várszerkezeti népekhez tartoztak, de egyesek közülük nagyvonalú magánurak, egyházak szolgálatába álltak.{37}
A király vitézei, a várkatonák (milites castri), a várispánsághoz való viszonyukban civis-eknek neveztettek. Később a civis kiszorította a miles elnevezést is és a XI. század végén többnyire ez használatos.{38}
A várkatonák, vitézek elöljáróit, tisztjeit – a várnagyot, hadnagyot, századost, tizedest{39} – nevezik a XI.
században az udvari méltóságok mellett minister-eknek, jobbágyoknak, várjobbágyoknak.{40} A XII. század folyamán, mikor a régi várjobbágyok ivadékai elszaporodtak s nem mint tisztek, hanem mint várkatonák teljesítettek szolgálatot, a megtisztelő jobbágy (minister) név átszállott a várkatonák egész osztályára, melyet a XIII. század elején már csak várjobbágy, illetőleg a magánosok harcos népét jobbágy néven nevezik.{41}
A várjobbágy elnevezés értéksüllyedése maga után vonta a civis-elnevezés értékváltozását. A XIII. század elején



Hóman Bálint munkái
http://mek.niif.hu/07100/07139/html/0010/0023/0002-39b.html[2021. 06. 19. 17:37:10]
már civis és castrensis, civilis – mikről alább szólunk – azonos fogalmakká lettek.{42} A XI. századi civis más, mint a XIII. század eleji, s ez ismét különbözik a XIII. századvégi civis-től, a városi polgártól.
A szabad magyarok szegényebb rétegéből alakult vitézek osztálya, ha felvett is magába egyeseket az idegen
eredetű szolganépek, bevándorlott vendégek közül,{43} az idegen elemekkel szaturált nemesek és a hódolt népektől származó idegen eredetű szolganépek mellett a törzsökös magyarság tulajdonképpeni képviselője volt. A várjobbágyok nevének a későbbi jobbágy hatása alatt való helytelen értékelése alól sokan még ma sem tudnak szabadulni s ez osztályt érthetetlen módon idegen eredetűnek vélik. A vitézek, várkatonák (milites, milites castri) magyarságára nézve mi sem nyújt eklatánsabb bizonyítékot nevüknél és kötelezettségeiknél. A XI. századi magyarral hasonló kultúrfokon álló nép nem igen kötelezett hadiszolgálatra idegen népelemet; vitéz, vagyis katona csakis teljes szabadsággal bíró magyar ember lehetett. Márpedig Szent István hadseregének súlypontja éppen a vitézi osztályon, a várkatonák hadikötelezettségén nyugodott.{44}
A vitézi osztály eredetének fel nem ismerése egyik oka volt, hogy a pragmatikusan gondolkodó történészek nagy része nem tudta megmagyarázni a nemesi osztálynak mentességét a várispáni hatalom alól. Feltéve ugyanis, hogy minden szabad magyar az egységes nemesi osztály tagja volt, ezek kivonása a várszerkezetből tényleg ellentétben állna István törekvéseivel. A várispánság királyi magángazdaság képében tűnnék fel, ha az alá csupán idegen eredetű szolganépek tartoznának. Éppen a szabad magyarok nagy tömegének odatartozása adta meg a várszerkezeti rendszer jelentőségét.
A szabadok szegényebb, de számosabb rétegének katonai hivatása teszi érthetővé – a középkor individuális jogrendszere idején a csekélyszámú előkelők (nobiles, optimates, principes) személyes mentességét a várispánok hatásköre alól. A vitézi osztály volt az a színmagyar népelem, melyre a király reformjai kivitelénél, hadseregük az a haderő, melyre a reakciós nemzeti elemekkel folytatott harcokban támaszkodhatott.
Annál fontosabb a vitézi osztály magyarságának szem előtt tartása, mert ez az osztály alkotta a XIII. században kialakulásnak indult magyar köznemesi rend gerincét.{45}
Törvényeink legzavarosabbnak és legrendszertelenebbnek látszanak a vitézek osztálya alatt álló népréteg elnevezéseiben. A nemesekkel és vitézekkel szemben nevezik őket vulgares, pauperes, rustici, coloni, villani,
plebeii néven.{46} Mindezek a jelzőszámba menő elnevezések magyarra csak a pór, paraszt szóval fordíthatók s nem tekinthetők a néposztály közhasználatú, jogi elnevezésének. A XI. században e néposztály tagjait liberi-nek (szabadoknak) nevezték. Feltűnő, hogy éppen ezt a mérsékelt szabadsággal bíró alsóbb osztályt nevezték szabadnak, de magyarázatát leli abban, hogy a magasabb társadalmi osztályok tagjait nemeseknek, előkelőknek, illetve vitézeknek nevezték s így a liberi név a rabszolgáktól (servi) való megkülönböztetés végett az azokkal összetéveszthető alacsonyabb sorsú, mérsékelt szabadsággal bíró emberekre volt alkalmazható. Annyi bizonyos, hogy úgy László, mint Kálmán törvényei liberi alatt a szolgákkal (servi) szemben mindig a szabad paraszt – vagy a nyugati analógiák alapján félszabadnak nevezhető – osztály tagjait értik.{47}
A szabad parasztok osztályát a királyság alapításakor bizonyos szabadsággal felruházott szolganépek alkották. Tekintet nélkül arra, hogy a királlyal vagy mással álltak-e magánjogi kapcsolatban, a királynak szabadságukért
(pro libertate) családonként bizonyos évi összeget fizettek.{48} E köztartozás kirovása egyértelmű az ő – bár mérsékelt – szabadságuk elismerésével, ami által most már kifejezetten mint harmadik, adózó társadalmi osztály csatlakoztak a katonai kötelezettséggel bíró nemesi és vitézi osztályhoz.{49}
A szabad parasztok vagy félszabadok részben földesúri úrbéresek voltak, túlnyomó részben azonban a királyi
várispánságokba osztattak be.{50} Szabadon gazdálkodtak, művelték földjüket, de az úrnak – legyen az magánúr vagy a király – meghatározott úrbéres szolgáltatásokkal (munka végzésével, termény-, esetleg pénzszolgáltatással) tartoztak.
A várispánságok alá tartozó szabad parasztokat – szemben a magánurak szabadjaival – a várhoz (civitas, castrum)
és a várkatonákhoz (cives) való viszonyukban castellani-, castellenses- és civiles-nek nevezték.{51} Később általánossá vált elnevezésük castrensis (várnép) és a fent vázolt névértéksüllyedés által ezzel szinonim fogalommá



Hóman Bálint munkái
http://mek.niif.hu/07100/07139/html/0010/0023/0002-39b.html[2021. 06. 19. 17:37:10]
lett civis.
Az okleveles emlékekben szolgáltatásaik természete szerint különböző neveken szereplő úrbéreseket sokan helytelenül – mint különböző társadalmi helyzetű néprétegek konglomerátumát tüntetik fel. Forrásainkban ellenkezőleg mint egységes társadalmi osztály jelenik meg a szabad parasztok vagy félszabadok (liberi) osztálya.{52}
Ez osztály tagjainak összetartozását is a közhatalmi szervezetben való részvételük azonossága fejezte ki. Szemben a királyi közigazgatás és honvédelem szerveiben vezetőállásokat betöltő hivatalnok, udvari nemességgel és a királyi haderőben személyes szolgálatot teljesítő vitézekkel, ezeken a mérsékelt szabadsággal bíró embereken az adózó (tributarii), úrbéres (conditionarii) félszabadokon nyugodott az állam gazdasága és pénzügye.
A kereszténység behozatala óta külföldről, különösen Olasz- [Itália] és Németországból nagyszámban bevándorló szegényebb sorsú szabad vendégek, liberi hospites,{53} kik – mint iparral és kereskedelemmel foglalkozó népelem
– a későbbi városi polgárság őseiül tekinthetők,{54} túlnyomó részben a szabad parasztok, félszabadok (liberi) osztályába olvadtak be, bár azoknál – már eredetükre való tekintettel is – kedvezőbb jogi és társadalmi helyzetük volt. Úrbéres tartozásaik a velük lakó más félszabadok szolgáltatásának csak felére rúgtak{55} s a király hospeseit általában a vitézek és szabad parasztok közt álló néprétegnek tartották.{56}
A közhatalmi funkciókat társadalmi helyzetükhöz mérten, a közigazgatás vezetésében való részvétel, hadiszolgálat
vagy adózás által gyakorló szabadokkal szemben{57} állt a hadifoglyokból lett és részben vásárolt rabszolgák hatalmas tömege. A rabszolga (servus) az állam részéről urával szemben semmiféle jogvédelemben sem részesült, de nem is voltak az állammal szemben kötelességei. Jogi tekintetben az úr egyéb magánvagyonához hasonló beszámítás alá estek s ahol törvényes védelemben részesültek is, tulajdonképpen az úr vagyonának védelméről
van szó.{58} A királyi magángazdaság és a szabad osztályok – elsősorban a nemes urak és egyházak – vagyoni ereje a rabszolgák számában rejlett. A rabszolgák gazdasági szerepének fontosságát mi sem bizonyítja jobban a mások rabszolgáinak – bármily nemes célzattal – felszabadítójára szigorú büntetéssel sújtó törvényes intézkedéseknél.{59}
A rabszolgák részben házicselédek voltak, kik az úr háztartása, udvara körül teljesítettek szolgálatokat, részben mint földművesek vagy pásztorok önálló gazdálkodást folytattak, mely utóbbi esetben az úrnak termésük, illetve tenyészetük egy részét, kezdetben a felét, sőt kétharmadát szolgáltatták be.{60}
A rabszolgák helyzetében a keresztény szellem terjedése és a gazdasági viszonyok változása hozott létre figyelemreméltó javulást. Az egyházi tanítás érvényre jutásával minden rabszolga előtt nyitva állt a felszabadulás
útja. Az egyház szemében a rabszolgák éppúgy tagjai voltak az emberi társadalomnak, mint a szabadok,{61} sőt egyenesen kötelességgé tette a rabszolgák felszabadítását, ami a gazdasági lehetőség határán belül meglehetősen
érvényre is jutott.{62} A felszabadítások a királyság alapítása óta mindennaposakká váltak, azonban a felszabadítottak nem jutottak a szabadok osztályába, hanem ők és utódaik mint szabadosok (uhug, wzbeg, liberti,
libertini) külön osztályt alkottak.{63} Szabadságuk mérsékelt, tisztára perszonális jellegű volt, a dologi szabadságnak teljesen híjával. Úrbéres tartozásaik csekélyebbek, mint a rabszolgákéi. A dusnokok vagy torlók (dusnici, exequiales, obsequiatores), kiket gazdájuk végrendeletileg lelkiüdvösségeért szabadított fel és valamelyik egyháznak hagyományozott, csak bizonyos meghatározott, gyakran az úrbéres szabadokénál is könnyebb szolgáltatással tartoztak az egyháznak.{64}
A rabszolgák feladata volt az úri gazdaság, az udvar (curia) ellátása mindenféle terménnyel, állattal és munkával. Szent István a királyi rabszolgák nagy részét felszabadította, de nem osztotta be a várispánságokba, hanem udvarnokok-nak nevezve, az udvar szolgálatára, az udvar ispánja, a nádor (comes palatii) hatósága alá rendelte.{65} Az udvarnokok mint a félszabadok, sőt a rabszolgák is, csoportonként külön-külön tisztek (comites, centuriones) vezetése alatt{66} más és más úrbérszolgáltatással tartoztak.
Az udvarnoki osztály földműves- és pásztornépekből állt, de az udvarnak tartozó szolgáltatások minősége szerint



Hóman Bálint munkái
http://mek.niif.hu/07100/07139/html/0010/0023/0002-39b.html[2021. 06. 19. 17:37:10]
lovászoknak, kamarásoknak, pecéreknek, szakácsoknak, futároknak, halászoknak, szántóvetőknek, vincelléreknek, pásztoroknak és mindenféle ipari mesterségek nevével molnároknak, kádároknak, szűrszabóknak stb. neveztettek. Jogi és társadalmi helyzetük azonosságát a köztartozások alóli mentesség, ami egyértelmű a szolgasággal{67} és – bár ez paradoxonnak látszik – bizonyos személyes szabadság élvezete biztosította.{68}
A XII–XIII. században a sűrű rabszolgaszabadítás és a nagygazdaságok, különösen egyházi uradalmak kialakulása magával hozta a földesúri rabszolgák úrbéres tartozásainak szabályozását s ami ettől már csak egy lépést jelent, a
rabszolgák nagy részének szabados udvarnokká emelkedését.{69} Az udvarnokok osztályának jelentőségét az adja meg, hogy a XIII. század második felében és a XIV. század elején a félszabadok (liberi), udvarnokok, szabadosak és rabszolgák osztályaiból összeolvadt egységes paraszt jobbágyosztály törzsét éppen az udvarnokok alkották, kiknek úrbéres tartozásai már magukban rejtik a későbbi jobbágyság úri szolgáltatásainak körvonalait.
[1] (Első kiadása: Békefi-Emlékkönyv, 1912.)
« Jegyzetek KEZDŐLAP MAGYAR KÖZÉPKOR Árpádkori társadalom
Jegyzetek »



Hóman Bálint munkái
http://mek.niif.hu/07100/07139/html/0010/0023/0003-39d.html[2021. 06. 19. 17:37:22]
« Jegyzetek KEZDŐLAP MAGYAR KÖZÉPKOR Árpádkori társadalom
Jegyzetek »
3. Daróc (1920)[1]
Melich János a Daróc helynév eredetét kutatva (MNy. 1920. 23–28.), arra a kétségtelenül helyes eredményre jutott, hogy e helynév az ómagyar drauci > drauc = hazai lat. draucarii foglalkozást jelentő köznév származéka. A köznév jelentését illetőleg eredménye negatív, csupán a közkeletű Dravec = Autz = Solymár etimológiai tarthatatlanságát bizonyítja be.{1}
A daróc = draucarii helyes értelmét megközelítendő, szemügyre kell vennünk a szóban forgó községek etnográfiai, földrajzi és gazdasági sajátságait. E célból állítottam össze – Melich nagybecsű adatgyűjtését kiegészítve – a következő táblázatot.{2}
Bátor „terra draucariorum”, a Luskó-patak mellett (Heves), magy., „van makkos erdeje” F.; 1834 h. urasági erdő. R.
Bereg-Daróc (Bereg), magy., „erdeje nagy” F., 1142 h. urasági erdő. R.
Daróc (Csanád, ma Torontál), a Maros-Tisza összefolyásnál, helyzetéből kitűnőleg magyar volt. Csánki I. 659.
Daróc (Kolos), a Daróc-patak mellett, magy., erdős vidéken.
Daróc (Nógrád), a Bér-patak mellékvize m. Halász-puszta szomszédságában, ma puszta Szirák mellett; Szirák: magy. és tót, „erdeje derék” F., 3271 h. urasági erdő. R.
Daróc (Sáros), a Tarca m., tót, kétségtelen azonban, hogy Sáros megye királyi falvait újvármegyei (hevesi) magyar kivándorlók telepítették s Daróc telepítését is a hevesi (vö. Bátor és Domoszló) királyi darócokkal kell összefüggésbe hoznunk; erdős vidéken.
Daróc (Temes), a Berzava mellett Szkulya vidékén, a középkorban magyar vidéken, szomszédai Somkerek, Általkerek, Csutak stb. magyar falvak. Csánki II. 33., 54. Skulya ma erdős. F.
Daróc (Valkó, ma Verőce), az Ilsva mellett, az erdődi uradalomhoz tartozott, a nevükből ítélve magyar telepítésű Ablos, Becsfalva, Disznórév, Egyházasfalu, Erdőd, Halász, Horvát, Vásárhely községekkel együtt. Csánki II. 303., 382.
Domoszló „in qua populi drauch residebant” (Heves){3} a Tarnóca mellékvize mellett, magy., „erdeje van”. F., 2520. H. urasági erdő. R.
Daruc (Zaránd, ma Arad), a Csiger mellékvize mellett, oláh, a középkorban, nevükből ítélve, magyar telepítésű szomszédos Aranyág, Almás, Magyardud stb. községek Világosvára tartozékai voltak. Vö. Csánki I. 723, 725, 739, „3224 h. erdő”. F.
Fülpös-Daróc (Szatmár), a Szamos m., magy., „fája elég.” F.
Homoród-Daróc (Udvarhely), a Homoród mellett német és oláh, a XVII. századtól Szárazföldhöz tartozott, de a XV. század elejéig (1415) a Királyföldre vonatkozó gazdag okleveles anyagban nem említtetik. Kétségtelen, hogy az ugyancsak elszászosodott homoródvidéki Zsombor, Mirkvására, Ugra és Kőhalom községekkel együtt eredetében magyar telep volt az alább említendő Darócföld nyugati szélén, 3143. h. urasági földből 1176 h. erdő. R.



Hóman Bálint munkái
http://mek.niif.hu/07100/07139/html/0010/0023/0003-39d.html[2021. 06. 19. 17:37:22]
Király-Daróc (Szatmár), a Kraszna mellett, magy., „erdeje van.” F.
Lénárd-Daróc (Borsod) a Csermely-patak mellett, magy., 200 h. erdő F.
Nagy-Daróc (Nógrád), a Szuha mellett, magy., 886. h. urasági erdő 1483 h. földből. R.
Panyi-Daróc (Nógrád), az Ipoly mellett, magy., 1034 h. erdő. F.
Puszta-Daróc (Szatmár), magy., erdeje szép”. F.
Szepes-Daróc (Szepes), a Lőcse mellékvize mellett, tót, a falu sohasem tartozott a szász községhez, az úgynevezett kisvármegye vagy szepesi tízlándzsás nemesi szék községeivel s a szomszédos Erdősfalva, Örsi (ma Illésfalva), Szent-László (Csütörtökhely), Horka, Csantafalva községekkel együtt magyar eredetű telepnek látszik, 219 h. urasági erdő. R.
Tibold-Daróc (Borsod), a Kácsi-víz mellett, magy., 2762 h. erdő. F.
Ung-Daróc (Ung), a Cigány-patak mellékvize mellett, magy. és rutén, 702 h. urasági földből 542 h. erdő. R.
Vár-Daróc (Baranya), a régente Darócfok néven ismert Duna-ág mellett, magy., 977 h. urasági erdő. R.
Darócföld, II. András szász kiváltságlevele rendeli 1224-ben (Zimmermann– Werner. I.34.): „quod universus populus incipiens a Waras usque in Boralt cum terra Syculorum terrae Sebus et terra Daraus unus sit populus et sub uno iudice censeantur”.
A közkeletű magyarázat szerint e pontban II. András a szászokat megerősítette a Szászvárostól Barótig terjedő földterület birtokában, beleértve a sepsi székely földet (illetőleg mások szerint, kik ennek képtelen voltát felismerték, egy Szász-Sebes vidékén feltételezett székely szállást) és a homoródmenti Daróc falut. Ez a magyarázat azonban mindenképpen sántít. Sepsiszék, vagy akár a vélt szászsebesi székely telep szász fennhatóság alá rendelésének gondolata történeti és jogi abszurdum. A szászsebesi székely telep feltevése emellett teljesen alaptalan hipotézis. De éppily érthetetlen, hogy a kiváltságlevél, mely a Királyföld határait egészen felületesen a két határváros – Szászváros és Barót – megnevezésével írja körül, szükségesnek tartaná a Szászváros–Barót-vonal egyik jelentéktelen s a középkori szász forrásokból ismeretlen falvának – Darócnak – külön felemlítését, mikor a legnevezetesebb szász telepeket, Szászsebest, Nagyszebent, Nagysinket, Szerdahelyt, Segesvárt, Szászkézdet stb. nem említi.
E nehezen érthető hely értelmezéséhez a kulcsot Tagányi találta meg, mikor a latin szöveg eredeti német fogalmazásának szellemes rekonstrukcióját véve alapul, kimutatta, hogy a „cum terra Syculorum terrae Sebus” a Barót helynévhez tartozik s azzal együtt csupán a szárazföld határmegjelölésére szolgál (Történ. Szemle. 1916. 424.). E magyarázatot továbbfűzve megállapíthatjuk, hogy a cum vonzatába tartozó „terra Daraus” is csak Baróthoz tartozik s éppen úgy a szászok földjének határmegjelölésére szolgál. A szöveg magyar fordítása – az idegen szófűzést megmagyarosítva – így hangzik:
„Várostól kezdve egészen Barótig s vele a sepsi föld székelyeinek földjéig és Darócföldig az összes népség egy nép legyen és egy bíró alá tartozzék.”
Ezt az értelmezést igazolja az a történeti tény, hogy a Királyföld sohasem terjedt Barótig s a szászok e kiváltságlevél birtokában sohasem támasztottak igényt nemcsak Sepsiszékre, hanem az ettől észak-nyugatra, a Daróc-Kaca-Mirkvásár-Kőhalom-Ugra-vonaltól keletre, Homoródpatak és Barót, illetőleg Udvarhely és Sepsiszék közt elterülő 25–30 km széles földsávra sem. Nyilván jól tudták, hogy Barót és a Sepsiszék csupán azért neveztettek meg határokul, mert a szászoktól megszállt területen túl ezek voltak az első lakott területek, melyeket a Királyföldtől az említett – akkor még lakatlan – terület választott el. Nem lehet semmi kétségünk afelől, hogy oklevelünk határjelölő terra Daraus-a erre a lakatlan területre vonatkozik, melynek keleti részét később udvarhelyszéki és háromszéki székelyek, nyugati részét pedig – mely napjainkig Felső-Fejér megye része volt – az



Hóman Bálint munkái
http://mek.niif.hu/07100/07139/html/0010/0023/0003-39d.html[2021. 06. 19. 17:37:22]
erdélyi Fejér vármegyéből kivándorló telepesek szállták meg s melyet a székely köznyelvben századok óta Erdővidéknek mondanak.
Adatainkból megállapítható, hogy Daróc nevű és darócok-tól lakott falvaink a XII. század vége óta (első adat 1181: Kolos vm., 1224, 11263, 1264, 1267, 1283 stb. Vö. MNy. 1920. 23. l. ) egymástól távoleső magyar vidékeken, a magyar nemzetiségi határ körzetén – Szepestől és Nógrádtól kelet felé és körül egészen a Drávatorkolait – elterülő erdős övezeten tűnnek fel. A középkori tót nemzetiségi területen és a fátlan, sík belterületen Daróc falvakat nem találunk.
Jellemző sajátságuk, hogy eredetükben kivétel nélkül magyar és erdei telepek s alig egy-két kivétellel folyóvíz, többnyire kisebb erdei patakok mellett terülnek el. Az erdélyi Darócföld azonos a patakvizekben gazdag Erdővidékkel.
A Daróctelepek magyar eredetének megállapítása megerősíti Melich eredményét: a Daróc helynév nem lehet közvetlenül szlávból képzett név, nem magyarázható a szepesi és sárosi falvak tót Dravec-Dravce nevéből, hanem csupán az oklevelekben hagyományozott, szláv eredetű ómagyar, drauce foglalkozást jelentő köznévből. Hozzátehetjük, hogy e köznév korai széleskörű elterjedtségéből ítélve legkorábbi szláv jövevényszavaink közé tartozik s tekintve a tót vidéken való ismeretlenségét, tót eredetű semmi esetre sem lehet.
A földrajzi és gazdasági sajátságok vizsgálata alapján pedig végeredményképpen kimondhatjuk, hogy drauc-daróc (= latin draucarius) foglalkozás űzésének nélkülözhetetlen feltétele az erdő, és szükséges vagy legalább is kívánatos kelléke a patak- vagy folyóvíz.
Ilyen foglalkozást a középkorban egyet ismerünk: az oklevelekben custodes silvarum-nak és a XIV. század óta magyarul erdőóvóknak (első adatok 1300, 1351, 1353 Tagányi: M. Erdészeti Oklevéltár I. 18. és 21. l.) nevezett királyi népeket, kiknek feladata volt a királyi erdők őrzése, gondozása mellett a vadászat és a hegyi, erdei patakokban a halászat. (Tagányi u. ott. XIII–XV. l.) Későbbi erdőóvó nevük, egybevetve egyrészről a daróc foglalkozást jelentő köznevek nyelvünkből való kipusztulásával (utolsó ismert adatok: 1288 és régebbi források nyomán: 1294, 1320), másrészről az Erdőóvó, Erdőóvótelek helynevek nagy ritkaságával éppen nem mond ellent következtetésünknek, sőt megerősíti azt a feltevést, hogy a ’daróc’ köznévben a ’custos silvarum’ nyelvünkből eltűnt régi magyar nevét kell látnunk.
A draucarii és custodes silvarum szinonim használatának valószerűségét igazolja az, hogy középkori latinságunkban a hasonló képzésű, vulgaris eredetű foglalkozást jelentő latin szavaknak rendszerint még egy klasszikus latin szinonimája is használatos volt. Például bucharii, bucardiones = lagenarii; pincernarii = cellarii; börtön = praecones; dusnici = exequiales; igrici = ioculatores; eurii = custodes confiniorum, speculatores; tavarnici = camerarii, cubicularii; marcidatores = braxotores; udvornici = servi curiales stb.
A szláv szó megállapítását, melyből a magyar drauci ered – a szláv nyelvészetben járatlan lévén –, a szakértőkre bízom. Mint laikus, természetesen a szláv drevo ~ drvo: dr va, baum, holz, fa szóra gondolok (Vö. Mikl. EtWb., Bern. EtWb.). Lehet-e ebből egy szláv *drav c alakot levezetni, amilyen alakra – Melich szerint – az ómagy. drauci mutat, nem tudom.
A daróc foglalkozás jelentésének megállapításával közelebb jutottuk ’durva posztó, durva vászon, zeke, kankószűr’ s tegyük hozzá, ,szőrös posztóból készült ruha’ (daróc = griseum; griseum ’vestis monachorum, szőrcsuha’ Bart.) jelentésű daróc szavunk helyes értelmezéséhez is. E szóra első ismert adatunk: 1349: pannus darouch. OkISz., ad analogiam 1255, 1278 és 1288: pannus griseus. Fejér IV/2 312, Wenzel IX. 205, Knauz: Monum. II. 239., de már 1493: emi grisium vulgo daroc OkISz. Vö. még 1261: darócszukmány NySz. és darócruha, darócposztó, CzF. darócgunya, ruha, kabát. Ball. 1867.
A daróc eredetileg jelzőként volt használatos ’posztó’ és ’ruha’ mellett s valószínű, hogy darócruhának a hideg, nedves, erdős vidéken lakó darócok durva, szőrös posztóból készült, meleg ruháját, darócposztónak annak anyagát nevezték a könnyebb ruhát viselő, síkföldlakó mezei munkások.



Hóman Bálint munkái
http://mek.niif.hu/07100/07139/html/0010/0023/0003-39d.html[2021. 06. 19. 17:37:22]
[1] (Első kiadása: Magyar Nyelv 1920. évfolyamában.)
« Jegyzetek KEZDŐLAP MAGYAR KÖZÉPKOR Árpádkori társadalom
Jegyzetek »



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
« Jegyzetek KEZDŐLAP MAGYAR KÖZÉPKOR Árpádkori társadalom
Jegyezetek »
4. A magyar városok és a polgári osztály kezdetei (1907)[1]
Európa ókori történelmében a városok az állami lét főszervei. Az egyes görög államocskák s a római birodalom története – a fővárosok: Athén, Spárta, Théba és Róma körül mint egy központ körül forogva – nem más, mint e városok története. Virágzásának tetőpontjára Róma történetében jutott a városi szervezet, hol nemcsak mint az állam első szerve, hanem mint annak forrása, alapja lép fel. A római birodalom alkotmánya, intézményei városi alkotmányból, intézményekből fejlődtek. A birodalom katonai és gazdasági berendezése a városokon nyugodott és „a városi szervezet annyira sajátja, hogy egyébből sem áll, mint autonóm városokból”.
A középkor városainak nem jutott ily fontos szerep az államok életében, sőt azt mondhatjuk, hogy mindenütt mintegy az állam testéből kiszakított, külön történetet élő s külön fejlődés alatt álló testületek lépnek fel, melyek többnyire a fejedelmi hatalom támogatói, szemben az uralkodók rovására saját hatalmukat fejleszteni törekvő főés köznemesi osztályokkal. A fejedelmeknek, kik akár honvédelmi, akár pénzügyi tekintetben eszközül használták a városokat, érdekükben volt ezeknek fejlesztése s azt elő is mozdították, de már oly nevezetességre jutásuknak, aminőt az ókor városainál látunk, éppen az uralkodói hatalom vetett gátat. Mindössze Olaszország földjén alakultak városi szervezetek, melyek világtörténelmi szerepre jutottak, egyrészt az egységes uralom összetartó kapcsának hiánya, másrészt a talaj s a nép városalkotásra való fogékonysága következtében, s ezáltal „maradt Itália, ami volt, a városok országa”.{1}
A városok történetének tárgyalásánál az első kérdés, amire feleletet kell keresnünk, hogy mi módon keletkeztek s mily körülmények segítették elő megalakulásukat? Egy pillantást kell vetnünk a nevezetesebb teóriákra, melyek a középkori városi szervezet magvát más-más intézményben keresik és melyek mégis eleddig eldöntetlenül hagyták e fontos kérdést. Különösen a német és olasz városokról kell szólnunk, mint melyeknek a magyarra hatásuk lehetett.
Az a körülmény, hogy a középkori városok túlnyomólag római városok helyén épültek, a várostörténet első kutatóit a római municipiumokból való származás gondolatára vitte.{2} Az újabb írók e felfogással már teljesen
szakítottak, kimutatván annak tarthatatlanságát;{3} a kapcsolat a római városokkal csupán külső s egyrészt annak következménye, hogy a népvándorlással bejövő népek készen találván a római épületeket, városokat, azokat egyszerűen elfoglalták; másrészt meg, ahol a városok az új betelepülők megjelenésekor már fenn sem álltak, az okozta ezt, hogy a rómaikat is, mint a középkoriakat a gazdasági, kereskedelmi, honvédelmi célszerűség vezette a városok helyének megválasztásánál, illetve város csak ott fejlődhetett, ahol a kedvező feltételek megvoltak, s mivel e feltételek nem változtak, a városok ugyanazokon a helyeken épültek fel újra.{4} A római hatás tisztán
elnevezésekben, szavakban mutatkozik, melyeknek értelme már megváltozott.{5} Voltak, kik a szabad germánközségből és a püspöki székhelyek népei élvezte immunitásból fejlődöttnek tartották a városok jogát, ismét
mások a céhszervezetből, Gildekből, való származás mellett törtek lándzsát.{6} Nevezetesebb ezeknél Nitzsch felfogása, ki a karolingi udvari jogból (Hofrecht), a miniszteriális rendszerből keletkezettnek mondja a városi jogot. A miniszteriálisok, szolganépek közé tartozó kereskedő- s iparos népek a forgalmasabb székhelyek köré csoportosulva a felettük hatalmat gyakorló püspökök és főurak ellen vívott harcok után felszabadulva lesznek
polgárokká.{7} Az ő előbb királyi, majd püspöki officialeseiből alakult a városi bíróság. Ezzel szemben s főleg vele vitatkozva az újabb irodalom tagadja a városoknak udvari jogi származását s elvetve minden eddigi feltevést,
a városi jogot a vásárjogra vezeti vissza s minden többi jogát ebből származónak állítja.{8} E felfogás szerint, melynek legnevesebb képviselője Sohm Rudolf, a polgárok kereskedők voltak s a városok csupán a kereskedelemnek köszönik alakulásukat. A vásárjogból s a király jelképes jelenléte miatt érvényes várjogból (Burgrecht) keletkezik a városjog, mely vásárjogi származása alapján menedékjog is s ezért „szolgaságot a városi jog nem ismer”.{9}



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
E felfogások közül a két utóbbi a legjelentősebb és legalább a német városokra vonatkozólag – a többi alaposan megcáfoltatván – csupán ezek vehetők tekintetbe, és azt hiszem, helyesen járunk el, ha középúton haladunk a kettő közt. Akár az udvari, akár a vásárjogból való származás teljes elvetését hibának kell vennünk. Valószínű az a fejlődés, hogy a régi miniszteriális szervezet bomlásakor a városokban megmaradt szolganépek, illetve ezek túlnyomólag kereskedéssel s iparral foglalkozó rétegei udvari hivatalnokaik, tisztjeik alatt mindjobban tömörülnek és az ekkor már felettük hatalmat gyakorló püspökök, főurak ellenére, gyakran velük vívott hosszú harcok után a tisztviselőválasztás jogát s ezzel az autonómiát megszerzik maguknak. A miniszteriális tisztviselők ezáltal városiakká, a szolganépi községek városokká emelkedtek. Ez az átalakulás azonban nem mehetett végbe anélkül, hogy valamely kiváltság által e szolganépek, félszabadok alapot ne nyerjenek a küzdelem folytatására. E kiváltság a vásártartás joga volt, ami viszont már fejlettebb kereskedelmet tételez fel éppen az említett kereskedőnépek körében. E jog által a vásár területén működő bírói hatóság – akár a miniszteriális község bíráját s tisztviselőit, akár másokat bíztak meg ezzel – jogot nyert a vásáron megforduló minden rendű s rangú ember felett ítélkezni. Eddig a miniszteriális községnek a középkori jog individuális jellege következtében csak egyenlő társadalmi helyzetű emberek a tagjai; ezután a vásári bíráskodás lassanként az egész községre kiterjesztvén hatáskörét – s ha külön bíróság volt, a községi magisztrátussal egybeolvadván – a jog territoriálissá lesz és az ily módon átalakult községi hatóság a forgalom s kereskedelem szabadsága érdekében jogot nyer minden, a határán belül megforduló ember felett való ítélkezésre. Városi élet kezdetéről csak a bíráskodási jognak e kiterjesztése után beszélhetünk s már e jog élvezése vonta maga után a hűbérrendszer alsóbb osztályaiban, különösen azok kereskedőiben, a miniszteriálisoknak ekkor már városi közösségébe való beolvadás törekvését.
Végeredményben tehát azt mondhatjuk, hogy a szabad város a miniszteriális félszabad községen épült, polgárainak túlnyomó része e szolganépekből emelkedett azzá, de a fejlődés csupán egy új elem, a vásári jog közbevegyülése után mehetett végbe. A tényleges alap, melyen a városi szabadság nyugszik, a karolingi udvari jog, és mégis a később kapott vásártartási kiváltság lévén alapja a várossá fejlődésnek, a vásárjoggal való összefüggése a városinak amannál sokkal bensőbb, sokkal folytonosabb. Ez a szerves összefüggés vezette arra az újabb német írókat, hogy a város udvari jogi származását teljesen elvessék, holott a miniszteriális községek s ezek népe nélkül a városok keletkezése talán sokkal később s mindenesetre másképp ment volna végbe. A földesúri hatalommal vívott harcok s éppen az eredetileg királyi miniszteriálisokból való eredet következtében is természetes, amit Sohm mond,{10} hogy a városok kezdetben mind királyiak, s a földesúri városok későbbi kor szülöttei.
A városok keletkezésének kora a tizedik, tizenegyedik század, kifejlődésük és emelkedésük azonban már a következő századokra esik. A keresztes hadjáratok nyomán sűrűbbé vált érintkezés és élénkebb forgalom nagy lendületet adtak az iparnak, kereskedelemnek és valóságos nemzetgazdasági forradalommá lőn az a városalkotási
láz, melynek Nyugat-Európa városjogai teljes kialakulásukat köszönik.{11} Egyre-másra alapítják a városokat és ekkor, a XII. század vége felé és a XIII. században jegecesedtek ki a feltételek, melyek a városi léthez okvetlenül szükségesek és melyek által a község várossá lett, azaz „oly közösséggé, mely ipar, kereskedelem és műveltségi tényezők következtében önállóbb községi életnek indult s mely nevezett jellemző tulajdonságaival a többi községek közül kiválik”.{12}
***
Hazánkban a magyarok betelepülésekor nem lehet szó fejlett községi életről. A római városok helyét már csak romok mutatták, lerombolta azokat a népvándorlás korában annak a számos néptörzsnek áradta, kik nyugat felé vonultukban mind megpihentek, ki hosszabb, ki rövidebb időre a magyar síkságon. A hunok, avarok és különböző germán törzsek kipusztították a római kultúra minden nyomát, s az avar birodalomnak halálos döfést adó Nagy Károly pannóniai romboló hadjárata után a IX. század folyamán beszivárgó szláv elemek s az avarok elszlávosodott maradványai kisebb községekben, inkább telepeken, tanyákon élhettek a honfoglalás idejéig.
A vezérek korában folytatott életmód, a harcos nép nomád hajlamai, nem voltak alkalmasak a városi élet megalkotására. Elég legyen itt Szent László törvényére – hogy az emberek ne menjenek messze lakni a
templomoktól{13} és Freisingeni Ottó leírására a sátrakbanlakásról{14} – hivatkoznunk, hogy megcáfolva lássuk a magyarok nagy előszeretetét a nagyobb községekben való lakás iránt, amit némelyek a városkeletkezés egyik főtényezőjének tartanak;{15} a magyarság magában nem volt alkalmas városok alapítására, s arra, hogy a



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
polgárságnak törzsévé legyen. Még sokkal kevésbé alkalmasak erre a leigázott földművelő szláv népek, kik rabszolgasorba jutottak s később is csak részben olvadtak be a várszerkezethez tartozó várnépek közé. Annyira idegen volt a szláv népeknek a városi intézmény, hogy a szláv országokban, Cseh-, Lengyel-, sőt még a távoli Oroszországban is, a városok alapítói bevándorolt németek voltak, s a városok teljesen német mintára, filiáció útján alakultak.{16}
A városalkotáshoz szükséges hazai elem hiánya okozta, hogy a magyarországi városok keletkezésénél a főszerep külföldieknek, éspedig flamandoknak, vallonoknak, németeknek és olaszoknak jutott. Nem állítom ezzel azt, hogy Árpád-kori városaink lakossága tisztára idegen lett volna, sőt a városi polgárság nagy része magyar volt, mint erről később szólni fogunk, csak azt emelem ki, hogy a magyar városok keletkezésének vizsgálatánál számolnunk kell a külföldiek befolyásával, habár – s ezt ki kell emelnem – hazánkban a német városokkal szemben afféle
filiációs viszonyról, aminő a szláv országok városai és a németek közt volt,{17} szó sem lehet, sőt a német befolyás mellett figyelembe kell vennünk az olasz városoknak hatását. E külföldi hatásokról szólva, hangsúlyoznunk kell egyúttal a különbözőséget is, amelyek a magyar városokat a külföldiektől elválasztják és a jelleget, amilyené magyar talajon s magyar viszonyok közt az idegenből ideszármazott városi szervezet átalakult, kifejlődött.
A magyar állami élet szervezésekor Szent István szemei előtt külföldi példák lebegtek, törvényes rendelkezései idegen mintákon nyugodtak, ezeket alkalmazta s módosította a magyar viszonyokhoz. Úgy gondolta csak a magyarokat régi nomád, harcias szokásaikról leszoktathatóknak, ha a fejlettebb társadalmi életet élő szomszéd népek életmódjával megismerteti őket, amit pedig csak ezek közül valóknak az országba telepítése által érhetett el. Ez az oka annak, hogy az Imre fiához intézett Morum Institutio-ban [Libellus Institutio Morum v. Intelmek] külön fejezetet szentel a vendégek befogadásának, kik különféle szokást, fegyvert, tudományt hoznak be az országba. Megemlékezik még második törvényében is e hospekről, és ezek kedvező helyzetét biztosítják Kálmán király törvényének 35. és 80. pontjai.{18} E külföldről bevándorló hospesek és az itt lakó szlávok ismertették meg a
magyarokkal a földmívelést és a házi szükségleteket ellátó iparágakat.{19} Ezek a hospesek az állandó beszivárgás mellett nagyobb tömegekben is jöttek be a későbbi időkben, különösen a keresztes hadjáratok idején, s ezekkel telepítették be királyaink Erdély egy nagy részét s a Szepességet. Ezek a hospesek váltak azután egyik népelemévé a később kifejlődő városi polgárságnak; a másik elem, mely annak alakulásában nagy részt vett, a várak birtokain szolgálatra kötelezett földmíves és iparos várnépek osztálya volt.
Az első Árpádok korában városokról még szólni nem lehet, hiszen még Európa többi államában is csak gyermekkorát élte ekkor a város, voltak azonban már oly nevezetességre jutott helyek, melyek akár mint világi vagy egyházi hatalom székhelyei, akár mint a kereskedelemnek utak, folyók mentén, vám, rév jelenléte vagy vásárok tartása által keletkezett központjai, a többi helységek közül kiváltak és azoknál rohamosabb emelkedésnek indultak. Ilyen volt elsősorban Fehérvár, melynek fejlődése az udvar s az a köré csoportosuló népek jelenléte következtében kifejlődő nagyobb forgalomnak természetes következménye; s látjuk, hogy a XIII. században már mint nagyon régi város szerepel és mint csaknem valamennyi város jogának őse, a fehérvári jog említtetik. Különös szerencsétlenség, hogy ez ősrégi városunk Árpád-korban kapott s kiadott oklevelei teljesen elvesztek s így valódi várossá fejlődésének képét csupán következtetésekkel tudjuk szemünk elé állítani; bizonyos, hogy már első királyaink korábban élvezett némi kiváltságokat, melyek által azonban még nem lett várossá a szó igazi értelmében, csupán a többinél intenzívebb életet élő községgé.
Az egyházi fejedelmek székhelyei kisebb jelentőségre jutottak, és ez a legszembetűnőbb jelenség, ami a magyar városokat az olasz és német városoktól megkülönbözteti, ahol minden nevezetesebb város egyúttal püspöki székhely is, azaz helyesebben minden püspöki székhely szabad várossá emelkedett. Hazánkban ezek közül csupán az ország főpapjának székhelye, Esztergom, mely az egész Árpád-korban a legelső városok közé tartozott, sőt az
országnak legnagyobb s legnevezetesebb városa volt,{20} és még Győr, később Nyitra lettek teljes jogú királyi városokká. Ezeknél is a városi fejlődést külső körülményeknek, a fekvésnek, kereskedelmi okoknak, s nem az egyházfejedelem ottlakásának tulajdoníthatjuk.
Maga Esztergom is olyan fejlődését, aminő Fehérváré volt, annak köszönhette, hogy mint második székhelyen s különösen a XII. században, mint valódi fővárosban a királyok többnyire itt tartózkodtak, vendégeiket itt fogadták, míg Fehérvár csak olyan szerepet játszott, mint nyugaton Aachen vagy Speyer, és hogy ezenkívül mint élénk



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
forgalmú hely is elsőrendű volt. Maga az egyházfejedelem ottlakása más irányba terelte volna fejlődését, nem királyi, hanem érseki város lett volna belőle és látjuk, hogy már a XIII. században tényleg annyira elkülönözött a királyi város az érsekitől, hogy ennek népei másik, érseki várost képeztek. Ez érseki várost{21} III. András egy oklevele alapján Esztergom-Alvárosnak nevezhetjük s ez a későbbi kor Vízivárosa.{22} Hasonló helyzet volt Győrben, hol az egyházi várost – Villányi után – Káptalan-Győrnek nevezzük,{23} amelyik azonban szorosabb
kapcsolatban volt a királyi várossal. Nyitrát, mely előbb püspöki város volt, IV. Béla királyivá emelte,{24} de néhány év múlva unokája ismét a püspöknek adományozza, aki valószínűleg joga megsértésének tekintette a királyi várossá emelést.
Az országnak egyes helyei kiváló földrajzi fekvésük által kereskedelmi központokká lévén, már történelmünk kezdetén a többi községek fölé emelkedtek. Ezek közé tartoznak elsősorban a Dunamenti nagyobb helyek, melyek úgyis mint a Németországba vivő vízi kereskedelmi út állomáshelyei, úgyis mint révek – mit Salamon Pestnél és
Esztergomnál, Ortvay pedig Pozsonynál{25} kiemelt –, azaz a két part lakosságának természetes érintkezési pontjai s a szárazföldi kereskedelem átkelő helyei, nevezetességre jutottak. Amint a Duna-menti helyek, úgy váltak nevezetesekké a többi kereskedelmi utakon, főbb közlekedési vonalakon levő egyes községek is, mint Sopron, Nagyszombat, Szatmárnémeti, Sátoraljaújhely [Újhely], Kassa, Szeged és a többi.
Nézzük mármost, hogy e kiemelkedőbb nevezetességre jutott községek miképp lettek városokká. A hazai városkeletkezésekre vonatkozó irodalomban két felfogás küzd egymással. Az egyik a várrendszerből való
származást teljesen elvetendőnek s a városokat kizárólag a kereskedelem által létrehozottaknak tartja.{26} Mások a várrendszer hatását csupán közvetettnek, külsőnek tartják, amennyiben a várszerkezet földjén laktak a később polgárokká lett elemek.{27} Ezekkel szemben vannak, kik a várrendszert tekintik a városok bölcsőjének abból az
okból, hogy mielőtt teljes jogú városokká lettek, kétségkívül a várispánok hatósága alatt álló városok voltak.{28} Legelterjedtebb felfogás, mely szerint a várrendszerhez tartozó s körülbelül a német ministerialesnek [miniszteriálisok] megfelelő hospesek és várnépek községeiből keletkezett a város, s az ezeknek a várnépeknek már előbb adott jog alapján – választott bírájuk lett városi bíróvá.{29}
***
A magyarországi városok keletkezésének kérdését nézve, figyelembe kell vennünk, hogy míg a német, olasz s más nyugat-európai városok alakulását ez államoknak csaknem ötszázados története előzi meg és e városok minden idegen behatás nélkül, hazai talajból, bizonyos meghatározott körülmények és előfeltételek mellett keletkeztek, addig nálunk alig kétszáz évi rendezettebb állami lét után a külföldi városjog ismerete mellett jöttek létre. Ennek következménye az, hogy hazai városaink alakulását a külföldiekével teljesen analógnak tartanunk nem szabad; a fejlődés nálunk sokkal gyorsabban megy végbe a külső hatások következtében.
Az első királyaink alapította várrendszer népei közül a várjobbágyok után álló és a várnépekéhez hasonló szolgálatokra kötelezett, külföldről betelepedett hospesek községekben, a várispán és a várjobbágyok alá rendelve, saját választott bíráik alatt élnek.{30} Hasonlóan bíróválasztási joggal ruháztatnak fel az előbb kinevezett
tisztviselők – századosok és tizedesek{31} – alatt álló várnépek, udvarnokok, éspedig ezek közül különösen a váraljai községek lakói. Úgy ezek, mint a hospesek személyileg szabadok, de vagyon tekintetében függőségben
éltek, földjeiket bizonyos összeg – földbér – fejében mintegy bérben bírták.{32} Földmívelés, háziipar a főfoglalkozás, de a forgalmasabb helyeken, így a királyi székhelyek, Fehérvár és Esztergom körül, továbbá az ország különböző vidékeit összekötő utak gócpontján, Pesten, valamint más fontosabb útvonal menti községekben, már kezdetben is legalább részben kereskedők. E nevezetesebb helyeken az ott megforduló – főleg olasz – kereskedők közül is többen letelepszenek, akik ismerve a fejlettebb külföldi viszonyokat, törekszenek hazánkban is hasonló helyzet kivívására, s mintegy öntudatlanul beoltják e törekvéset a velük immár együtt élő hospesekbe és várnépekbe is.
Az első, amit elérnek, a vásártartás kiváltsága. Vásár azelőtt is volt, csakhogy királyi vásár, hol minden kereskedő vásárpénzt volt köteles fizetni, az új állapotnak a helybelieknek e teher alól való felmentésének kellett lennie, vagyis az eddigi királyi vásár községi vásárrá lett, melyen a község lakói – legalább kisebb áruikkal



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
megadóztatás nélkül kereskedtek. A fejlődésben ezzel elérték a fokot, ahol a várossá alakulás kezdődik, a bíráskodás és vásártartás joga vonja a többit maga után. Az alakulás világosan megfelel a németországinak, az udvari jog miniszteriálisai itt a várszerkezet hospesei és várnépei, kik előnyösebb helyzetűek amazoknál, mert a bíróválasztási jog kezükben lévén, azért már küzdeniük nem kellett. Mindkét helyütt a kereskedelemnek némi virágzása hozza magával a vásártartás jogát, de míg ott ezt lassan, küzdelemmel vívják ki, nálunk külföldi hatás alatt aránylag igen korán elérik.
A vásáros községek lakói fokozatosan jutnak egyéb jogokhoz,{33} amiket azután mindjobban kibővítenek. A vásár
eleinte csak kisebb árukra szabad, nagyobbak után még{34} fizetik a vásárpénzt. Bírájuk korlátozva bíráskodik, fontosabb főbenjáró ügyekben még a várispán ítélkezik, kinek némi szolgálatokkal is tartoznak, de
csekélyebbekkel, mint korábban,{35} az udvarispán alól azonban már kivétettek. Biztosíttatott nekik a szabad hagyományozási jog, miáltal vagyonilag is szabadokká váltak, ami magával hozta a szabad elköltözés jogának privilégiális úton való biztosítását.{36}
Kötelezettségeik szabályoztatnak, úgy a honvédelmiek, mint az adóban fizetendők. A most már személyileg és vagyonilag szabad emberek községei, említett jogokkal – gyakran nem is privilégium, csak szokás által felruházva, nyitva álltak minden odaköltözni óhajtó szabad ember előtt. Népességszaporodás, forgalomemelkedés által rohamos gazdasági fejlődés áll be, mind több lesz a kereskedéssel foglalkozó lakos és a fejlődő helység szabadulni vágyik az őt még lenyűgöző korlátozások alól.
A népelemeknek, kik e községekben éltek, megvolt ugyan a bíróválasztási joguk, de mint különböző jogállású emberek, saját osztályaik individuális joga szerint külön gyakorolták e kiváltságot, úgyhogy e városhelyeken
együtt – alig elkülönözve – tulajdonképpen több község volt,{37} melyek mindegyike némi autonómiával bírt. Ezeknek tehát össze kellett olvadniuk, ami a bíróválasztás egysége, illetve a bírói hatáskör kiterjesztése által volt elérhető. Az ugyancsak e községekben lakó püspöki vagy káptalani népek szintén külön hatóságaik alatt éltek, habár a többi nép közé vegyülve, mivel azonban ők a földesúr joghatósága alá tartoztak – míg a többi mind királyi nép –, az összeolvadás velük nemcsak nem ment végbe, ellenkezőleg, az ő községeik a káptalan vagy püspök földjén különálló földesúri városokká alakultak.{38}
Az összeolvasztás által a község egysége alapíttatott meg, az egy helyen lévő különböző hatóságok összetűzéseinek ezzel gátat emeltek, azonban a szabad városi lét felé ez csak fél lépés lett volna. A fejlődésnek legnagyobb korlátja a várszerkezetbe való tartozás volt, mert a kereskedés és forgalom fejlesztése elé minduntalan akadályokat gördített a várispáni joghatóság alá rendeltségük. A vásárt is fel kellett a várispánok hatósága alól menteni, kik eddig a vásárpénz tulajdonosai lévén, ennek beszedésekor mindenesetre gátjául álltak a szabad forgalomnak s a helybelieket is visszariaszthatta a kereskedelemtől az, hogy az amúgy is nyomasztó vámrendszer mellett még községük vásárán is megadóztatták őket. Hasonlóan terhes volt az ispánok részére fizetendő földbér s más szolgáltatások viselése, különösen a beszállásolás és ellátás kötelezettsége. Az igazságszolgáltatást meg nehézkessé tette a várispáni bíráskodás súlyosabb ügyekben, mert bizony forgalmas kereskedőhelyeken többnyire gyors ítélkezésre van szükség, ami a nagyúri ispánok gyakori jelen nem léte következtében nem igen volt lehetséges. Ez a késedelmeskedés pedig a közbiztonság rovására, másrészt meg a terhelt félnek, ha nem helybeli volt, esetleg nagyobb kárára szolgálhatott. Ki kellett tehát emelni e községeket a várrendszerbeli községek közül, s bizonyos önkormányzattal felruházva a várispáni hatóságot teljesen ki kellett onnét zárni.
A gazdasági fejlődés elengedhetetlenül megkövetelte a kereskedelem szabadságának megkönnyítését. Legnagyobb hátráltatására voltak a forgalomnak az ország igen sok helyén fennálló és folyton szaporított számú vámok, révek, harmincadok, melyeknek mindjobban gyarapodó terhe éppen a hivatásos kereskedői osztályra nehezedett, s már
Kálmán király törvénye könnyíti a vámokat azon kereskedőkre nézve, kik a kereskedésből élnek.{39} Ezért kellett a kereskedelemnél foglalkozókat a vámok fizetése alól legalább részben felmenteni, ami által élénkebb forgalom indult meg.
E három főkorlátozásnak megfelelőleg a fejlődés eme stádiumában az eddig csak szokáson alapuló jogok megerősítése mellett privilégiális úton jutnak a községek a városi lét három sarkalatos kiváltságához: a bíró hatáskörének a város területén előforduló minden ügyre való kiterjesztéséhez, az autonómia teljes elismeréséhez,



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
vagyis a király, illetve helyettese és a község közt minden közbeeső hatóságnak kizárásához, s végre a vámmentességnek teljes vagy részletes élvezetéhez. Kiváltságok ezek, melyek a már élvezett jogokkal, bíróválasztással, vásártartással és vagyoni szabadsággal egyetemben a középkori város definícióját adják; kiváltságok, melyek által a községek a várispáni hatóság alól kivéve a várispánságokkal egyenlő rangú tagjaivá lettek az államszervezetnek, melynek élén a várispán helyett választott bírájuk áll. Ezek birtokában a község már „libera villa” – szabad város –, lakosai „cives” – polgárok – lettek, s a városok, melyek ezeket nélkülözik, csak
mérsékelt jogokkal bírnak.{40} Ily módon teljes önkormányzatot nyertek s e kiváltságokat követte nemsokára az egyházi autonómia is, a kegyúri jog átruházása a városra, mely szerint plébánosukat maguk választották s ez egyenesen a megyés püspök vagy az esztergomi érsek hatósága alá rendeltetik.
Összegezve az elmondottakat, látjuk, hogy a magyar városok gyökere a várszerkezeti félszabad népek községeiben van, melyek bírótartási joga és vásártartási kiváltsága képezte az alapot a városok alakulásához. A magyar városok kezdete összeesik a várszerkezeti rendszer bomlásának megindultával, éppúgy, mint a németeké a miniszterialitáséval, de míg ott a városkeletkezés már a bomlás későbbi stádiumában ment végbe, addig nálunk külföldi hatások következtében – már annak kezdetekor. A legjellemzőbb különbség a külföldi és a magyar városok keletkezése közt az, hogy míg amazok egyes jogaikat a földesúrral, püspökkel végigküzdött harcok után
vívták ki,{41} addig ezeknél ilyenre példa nincs és nem is lehet. Míg a német földön és a többi országban is a városok keletkezésekor a várgrófok hatalma már eltűnt, megsemmisült s a leendő városok felett a hatalmas hűbérurak gyakorolnak fennhatóságot, addig hazánkban a várispánok hatalmi jogköre – habár kiterjedésében némileg csorbult a birtokeladományozásokkal – még sértetlen; viszont a földesúri hatalom a királyi mellett még ekkor számba sem jöhet. Igaz, hogy a püspöki hatalom már gátat vethetett volna e fejlődésnek, de ez sem jöhetett számba, mert e városok királyi földön keletkeztek s a püspöki helyek másként fejlődtek, mint alább látni fogjuk. Természetes következménye ez állapotnak, hogy nálunk a földesúrral vívott küzdelmeket a várispánokkal s ezek legelőkelőbb alattvalóival, a várjobbágyokkal vívott harcok helyettesíti, habár ezek a küzdelmek amazoknál jelentőségre és hevességre is csekélyebbek, s mondhatjuk, csak szórványosan előfordulók.{42}
E küzdelmek a főérvei azoknak, kik a városoknak összefüggését a várszerkezettel tagadják.{43} Főokul ez ellentétet hozzák fel s azt a tényt, hogy a városi szabadság első feltétele a várispáni hatóság alól való felszabadulás, holott ezekkel csak a már kifejlődött szabad városnak a várszerkezettől való függetlenségét bizonyíthatják. Noha nem fogadjuk el e nézetet, s tagadhatatlannak tartjuk, hogy a városi lét gyökere a várszerkezeti rendszerbe, illetve annak egy részébe nyúlik vissza, mégsem csatlakozhatunk azokhoz sem, kik a várszerkezetnek a városok keletkezésére tett túlságosan jótékony hatásáról szólnak. A várszerkezet hatása annyiban volt meg, hogy a városok az ebbe tartozó földeken, ebbe tartozó népek községeiből emelkedtek városokká, de más hatások következtében.
A várossá alakulást, mint érintettük tárgyalásunk folyamán, gazdasági okok vitték véghez. Kereskedelmi és ipari élet s ennek virágzása volt az indítója az átalakulásnak, amely e községekben a vásártartási privilégiummal megindult s joggal mondhatjuk, hogy hazánkban is, mint külföldön, a város keletkezése oly szoros kapcsolatban van a kereskedelmi élettel s a vásártartás jogával, hogy könnyen tévedésbe ejthetne és kimondathatná a várszerkezettel való összefüggést tagadó nézetet, habár a tényleges alap elvitázhatatlanul e várrendszer volt.{44}
A vásártartás és kereskedelem fejlődése hozta magával a többi jogokat, bírói hatáskör kiterjesztését, autonómiát, vámmentességet, szóval amiknek elnyerése által a város várossá lett.
A most vázolt fokozatos fejlődésen korántsem mentek keresztül városaink teljes számban, csupán, mint említettem, azok a helyek, melyek akár politikai, akár kereskedelmi okok következtében kiemelkedőbb nevezetességre jutottak a XI. és XII. században. Fehérváron, Esztergomon és Pesten kívül ily fejlődésen mentek át azok a helységek, melyek a XIII. században már mint a szent királyok alapításai szerepelnek, s melyek közé
Sopron, Pozsony és Szatmárnémeti tartoznak,{45} továbbá Győr,{46} Nagyszombat s a tatárjárás előtt fennállott városok nagy része. Így emelkedtek még a szepesi és erdélyi szászok városai, azzal a különbséggel, hogy itt az
egész területek nyertek a városihoz hasonló szabadságot,{47} s később egyes városok, mintegy ezekből kikerekítve, jutottak külön szabadságlevélhez.
***



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
A szabad városok keletkezésének korára nézve nem támaszkodhatunk okleveles adatokra. Vásártartási joguk nem lehetett privilégium által szabályozva, hiszen, mint említettük, a vásárok királyiak voltak s így a forgalmas helyeken ezek tartását egyszerűen elrendelték, minden oklevélkiadás nélkül. A többi joghoz szinte észrevétlenül jutottak, s csak később, az egész városi jog meghatározásakor gondoltak a szokásjognak privilégiális
megerősítésére. Kiváltságlevelet csak akkor kapnak, mikor már a várossá emelő három jogot{48} megkapták, sőt néhol ezt is előbb gyakorlatban szerezték meg. A várossá alakulás csak a XII. század második felében mehetett végbe; bizonyítjuk ezt azzal, hogy míg a XIII. század első feléből maradtak fenn – habár csekély számban – városi kiváltságlevelek, addig ez előtt való időről ilyeneknek semmi nyoma sincs, amit a tatárjárás pusztításának tulajdonítanunk nem lehet. Vásártartási kiváltságuk esetleg korábbi időre nyúlik vissza, emelkedésük e korra esik, kifejlődésük azonban már a XIII. században ment végbe, látjuk ezt az e század legelejéről fennmaradt oklevelek kezdetlegességéről.{49}
A XII. század vége felé a korviszonyok legmegfelelőbbek voltak a városi lét alapja megvetésének. III. Béla király – legkiemelkedőbb képviselője az országa javát mindenkor szeme előtt tartó, de semmi ellentmondást nem tűrő
régi magyar királynak{50} – uralkodik ekkor, kinek politikai és uralkodási képessége lehetetlenné teszik, hogy ne fogta volna fel a fontosságát ily függetlenebb – de a királyi hatalmat erősítő s a forgalom emelése által az ország felvirágoztatására szolgáló – közösség alakulásának az elődei alatt, sőt uralkodása kezdetén ő ellene is fejét ittott már felütő nemesi hatalom növekedésével szemben. Úgy vélem, feltehetjük III. Béláról, hogy – habár hallgatagon is – örömmel látta az önállóbb községi fejlődést s azt elő is mozdította. Még ha ily szempontok nem is vezérelték volna, feltétlenül fogékonynak kellett lennie a túlfinomult ízlésű görög udvarban nevelkedett és a római császári trón örököséül nevelt királynak azok iránt a kulturális hatások iránt, amit ily emelkedő községi életnek magával kell hoznia; éreznie kellett a közigazgatási és financiális tekintetben kiválóan uralkodó Bélának, hogy a községi élet a gazdasági emelkedésre milyen hatást gyakorolhat.
A XII. század utolsó negyedében jutottak a mi várszerkezeti alapon kereskedelem és forgalom által emelkedett községeink oly fokra, hogy a várossá emelkedéstől őket csak a kiváltságlevél kiadása választotta el. Ebben a korban vettetett meg alapjuk mindazoknak a városainknak, melyek, mint említettük, első királyainkig szeretik visszavinni eredetüket s a XIII. század elején ezek közül némelyek már élvezték mindazokat a jogokat, melyek a városi léthez szükségesek. Esztergom városáról legalább tudjuk, hogy polgárai 1201-ben annyira hatalmasak,
hogy az érseki népekkel szemben mint hatalmaskodók mernek fellépni.{51} Fehérvár ilyen kiváltságos helyzete kétségen felül áll, egyébként a XIII. században nem említhetnék állandóan, mint a városi jogok mintaképét a „libertas Albensis”-t, melyet Szent Istvántól adottnak tartanak. Hasonló fejlettségi fokon állhatott Pest és néhány
szlavón [és szerémségi] város, különösen Nagyolaszi, melyet 1165. körül alapítottak milánói kivándorlók,{52} s mindenesetre közel álltak e fokhoz a XIII. század elején kiváltságolt helyek, és más kérdés az, vajon volt-e már e korban privilégiumuk e jogaikról. Úgy hiszem, bátran kimondhatjuk a tagadó választ. Esztergom kiváltságleveléről sehol sincs említés, s ebből azt a következtetést vonhatjuk le, hogy ilyen nem is volt; Fehérvárét pedig Szent Istvántól kiadottnak, de ezt – nyilván, mert nem is létezett – elégettnek mondják 1237-ben, amikor élvezett, de addig írásba nem foglalt jogaik megerősítését kérelmezik. Ezt az 1237-i oklevelet, melynek egy 1496-i
ítéletlevél közli néhány pontját kivonatosan,{53} tarthatjuk Fehérvár első kiváltságlevelének, mely jogát írásba foglalta.
A XII. század második felében a városi élet csiráinak képződésével egy időbe esik a várszerkezeti rendszer megrendülése, az abba tartozó legfelsőbb osztálynak eredeti rendeltetésétől, a katonáskodástól való eltérése által. III. Béla erős központi kormánya késlelteté e bomlást; annál nagyobb erővel tört ki fiai alatt. Imre ugyan apja nyomdokaiba lépett, de öccse viszálykodásai már ekkor a várbirtokok adomány útján való elpocsékolására vezettek. II. András uralkodása alatt azután szakadatlan sorban vándorolnak át a királyi várföldek az azon lakó népekkel egyetemben magánosok kezére, miáltal a nemesség felsőbb osztályainak hatalma veszedelmesen növekedni kezd. András nem kedvezett a városi községeknek; gazdaságilag neki ily szolid pénzügyi alap elégtelen volt, így hasznukat nem vehette, erőkifejtésre meg a királlyal szemben a most alakulóban levő városok nem is gondolhattak. Már pedig őrá csak két dologgal lehetett hatni, pénzzel és erőszakkal. A községek, melyek – mint említém – már Béla alatt magasabb fokon álltak, nem félhettek attól, hogy a király a szokás által szentesített jogaikat megsérti, de néhány kevésbé erős község siet a királytól városi jogainak elismerését megnyerni.{54}



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
András uralkodása határozott visszaesést jelentene a városi fejlődésben, ha a királyfiak, Béla és Kálmán hercegek, az András elleni oppozíció vezérei és nagyapjuk uralkodásának folytatói, fel nem ismerik a városalapítások fontosságát gazdasági szempontból, a várbirtok eladományozásával szemben. A királyi népek mindenképpen
igyekeztek akár nemesítés, akár a már fennálló néhány városi község lakosaiéhoz hasonló jogok elérése által{55} biztonságba jutni a magánosok uralma alá jutás elől. E törekvés jó támogatóra talál a hercegekben, kik országrészükben alapítanak városokat. Béla, mint Tótország [Szlavónia] hercege, Varasdnak ad kiváltságlevelet s Perinát [Petriuja] telepíti és kiváltságolja,{56} majd mint az erdélyi harmadrész urának, az ő közbenjárásának tulajdoníthatjuk Szatmárnémeti és Dézsvár [Dés] Andrástól nyert kiváltságlevelét;{57} Kálmán herceg, ki fivére
utóda lett a báni székben, Valkóvár telepeseinek és Verőce lakóinak ad városi szabadságokat.{58} Itt lép először fel a telepített város, hol a kiváltság megelőzi a fejlődést, ellentétben az eddig tárgyalt fokozatos emelkedésű városokkal. Úgy Perina, mint Valkó teljesen új telepek, mint a valkóváriaknak adott háromévi s a perinaiaknak adott hétévi adómentesség mutatja. Az eddigi városok nagy része is telepesek alapítása, de ezek jóval a várossá emelkedés előtt vándoroltak be.
IV. Béla trónralépése után erős kézzel akarja letörni a nemesi túlhatalmat, közepébe nyúl a darázsfészkeknek s az eladományozott várbirtokok nagy részét visszaköveteli, mert a várszerkezetet a maga épségében – mint országfenntartó szervezetet – akarja rekonstruálni. Nem szűnik meg emellett újabb városi kiváltságok kibocsátása által hatalmának más támogatókat szerezni. Egymásután erősíti meg Dézsvár, Fehérvár, Karakó és a trencséni hospesek szabadságait, kiváltságot ad Nagyszombatnak, valamint Barsnak,{59} s valószínűleg ő adja Nagyszőlős és Dézsakna [Désakna] első privilégiumát is.{60} Hasonló szellemben működik öccse [Kálmán herceg] Szlavóniában, Szamobort, Dubicát alapítja s Perina meg Varasd kiváltságait megerősíti.{61}
Megvolt az alap városi élet emelésére, voltak városaink s remény volt ezek békés gazdasági emelkedésére, de hiányzott ezekből valami, ami a külföldiekkel szemben magyar nemzeti jellegűvé teszi e korbeli városainkat. Ez a különbség az, hogy míg külföldön elsőrendű, sőt nélkülözhetetlen a gazdaságilag fejlett városok alapításánál a honvédelmi szempont figyelembevétele, addig nálunk a tatárjárás előtti városok teljesen nélkülözik ezt. Volt ugyan a nagyobb városoknak némi erődítése, de ez tisztán a város saját védelmére s nem országos célra épült,
mint Esztergomról mondja Rogerius Carmen Miserabile-jében.{62} Nem is volt szükség ilyenre, mert – bár a nemesi hatalom emelkedőben volt – városainknak nem kellett tartaniuk a hatalmas szomszédos hűbérurak támadásaitól, mert ilyenek nálunk e korban még nem igen voltak. Az e korbeli külföldi városoknál elengedhetetlen főkellék az erődítettség és e nélkül egyáltalán el sem képzelhető Nyugat-Európában középkori
város.{63} Ezzel szemben hazánk első városi községei mondhatjuk csak terjedelemben, fejlettségben s rendezettségben különböztek a falvaktól. Jellemvonás, amit ma is megtalálunk magyar talajon keletkezett alföldi városainknál.{64} Ezért elvetendőnek kell tartanunk azt a felfogást, mely hazánkban is a városi létet csupán a fallal való körülvételétől kezdődőnek tartja.{65}
A XIII. század elején létesült, s a vázolt módon keletkezett városainknak a várakkal csak annyi kapcsolatuk volt, hogy egyrészt a kereskedelemmel foglalkozó s ennek következtében védelemre szoruló lakosság szívesebben húzódott meg a várszerkezeti várak közelében; másrészt meg a kereskedőkre nézve legalkalmasabb lévén a várispáni székhelyek közelében való letelepedés, az ily helyeken levő nagyobb forgalom szükségszerűleg gazdasági emelkedést hozott létre a környékbeli falvakban, s különösen ez utóbbi oknak következménye, hogy
városaink kezdetben többnyire váraljai községek voltak.{66} E városoknak a közelükben levő várakhoz vajmi kevés közük volt, annak védelmében részt nem vettek, és veszedelem idején a várost e vártól függetlenül védelmezték. A tatárok ostromakor Esztergom városát annak lakosai és az odamenekült urak védték, miután előbb már sáncokkal, faerődítésekkel körülvették a tatárok jövetelének hírére; ellenálltak ugyan, de előbb a külvárosok faházait, majd a belső város, a „vicus Strigoniensis” palotáit is kényszerültek átadni, maguk pedig jóformán mind elhullottak. Ezzel szemben az esztergomi várat, melyet ispánja, a spanyol [aragón] Simon védelmezett várkatonáival, s mely valószínűleg már ekkor kőfallal volt megerősítve, nem bírták bevenni.{67}
A város és vár összefüggésére a XIII. század első feléből adatunk nincs, a város szó várból származása semmit sem mutat, mert e korban még a várost egyszerűen falunak nevezték, latinul „villa”{68} legfeljebb „villa senatoria”, „villa magna” vagy „villa magna et ditissima” elnevezéssel fordulnak elő forrásainkban.{69} A „civitas” szó az



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
erősséggel körülvett helyekre vonatkozik, főképp a királyi vagy főpapi, továbbá még a várispáni székhelyekre is, és eleinte a „castrum”-mal szinonim értelemben használatos, a XIII. század elején várral körülvett községet jelent.{70} Városaink közül csupán Esztergomot és Fehérvárt találjuk ily néven említve, s ezek mint előbbiről
Rogerius említett helyén látjuk, tényleg némi védművekkel voltak ellátva.{71} E szó város értelemben csak akkor használatos, amikor már nálunk is erődített helyek voltak a városok. Ki kell tehát az előadottak alapján mondanunk, hogy a XIII. század elején fennállott városaink tisztán gazdasági okok következtében fejlődvén várszerkezeti községből várossá, nem voltak erődített helyek s habár gazdaságilag városok voltak is már, a köznyelvben és hivatalos iratokban a két királyi székhelyet kivéve falvaknak neveztettek, aminek oka abban van, hogy a külföldi s a magyar uralom alatt álló dalmát városoknak is e korban az erőd elengedhetetlen része lévén,{72} a nyílt területen elterülő helységeket középkori ember városnak, „civitas”-nak nem nevezhette.{73}
***
A végzetes nemzeti katasztrófa, a mongolok pusztítása, nagy fordulatot hozott a magyar városok történetében s fejlődésüket egészen más, új irányba terelte. A tatárvész rémes eredményei, az országnak szinte védelem nélkül az ellenség karjába hullása szomorú elégtételül szolgáltak a királynak s teljesen igazolták eddigi belpolitikájának helyességét, noha részben ez okozta a készületlenséget, elkeseredettséget szülve az előkelők körében; de nyilvánvalóvá tették egyúttal, hogy a várszerkezet rekonstrukcióját szükségtelen folytatni, ez a rendszer a kor követeléseinek nem felelt már meg. Béla király eddig is látta a várszerkezeti rendszer bomlásának fenyegető veszélyeit, de e bajt főképp gazdaságinak tartotta, s mivel hadügyi tekintetben még bízott a rendszer életrevalóságában, fenntartására mindent megtett, a bajon a várszerkezet erősítésével kívánt segíteni. A segítséget gazdasági szempontból tartá szükségesnek s ez vezette a városok alapításakor is. A tatárok bejövetelének közvetlen előzményei már megismertették vele a honvédelmi eszközök gyatraságát és az ingadozás, amit e napokban tetteiben találunk, élénken visszatükrözi a lelki tusát, mely a királyban, ki annyira szeretett népét végveszedelem előtt látta, végbement. Ha a tatárjárásból néhány vesztett csatával és az ország részleges elpusztításával kerülünk ki, Béla, úgy hiszem, még túlzottabb eréllyel folytatta volna eddigi törekvését, de így az ország bukása tapasztalati úton vezette annak megismerésére, hogy a várszerkezeti rendszer immár idejét múlt és fenn nem tartható szervezet, melynek bomlását a királynak siettetni kell. A gazdasági szempontból már bomladozásban lévő szervezetnek egy tökéletes honvédelmi fiaskó adta meg a kegyelemdöfést. A tatárvész után a bomlás rohamosabban halad s megkezdődik az új társadalmi alakulás. A király politikája látszólag megváltozik, a várszerkezeti rendszer megújítása háttérbe szorul más honvédelmi és gazdasági törekvések mellett, s Béla, mint a nemzet egyik legnagyobb uralkodója, most lép a történelem előterébe. Célja most is az, ami a tatárvész előtt: a királyi hatalom emelése és az ország gazdasági, valamint honvédelmi fejlesztése; hiányzik azonban e törekvés mellől mindaz, ami előbbi politikáját némileg önző jellegűvé tette, vagyis a féltékenység a főnemesek túlhatalma ellen. Míg a vész előtt Béla munkálkodásában a királyi hatalom emelése tűnik fel végcélként, s az uralom tisztára abszolút jellegű, addig ezután ez háttérbe szorul s kizárólag az ország erősítésére való törekvést ismerjük fel ténykedésében, és már nem hiányzanak a kormányzásból az alkotmányos vonások. A törekvés ugyanaz maradt, csupán annak elemei cseréltek helyet; a kapcsot, ami a király előző s későbbi politikáját összefűzi, illusztrálja az, hogy Béla a királyi hatalom emelésére mindenkor a középosztály erősítését látta fontosnak, ezért igyekszik a várszerkezeti népek felsőbb elemeinek kedvezni a királyi birtokok visszaszerzése által, az alsóbb osztályok, rabszolgák sorsa úgysem sokat változott, ha magánosok keze alá kerültek; ezért erősíti később a
köznemességet{74} s ezért alapít és kiváltságol uralkodásának úgy első, mint második szakaszában városokat; a középosztályban látta az ellensúlyozó hatalmat a már emelkedő főúri hatalommal szemben. A tatárjárás után azonban a főurakat nem gyengítette birtokelvételekkel, sőt újabb adományokkal azokat várak építésére serkentette. A tatárjárás megmutatta, milyen hiba honvédelmi szempontból a főurak ellen vezetett akció.
A tatárjárás pusztításai tették Bélát az ország második alapítójává, s e működésében különösen a magyar hadügy fejlődése köszön sokat uralkodásának. A nagy honvédelmi katasztrófa a katonai ügyekre irányozta mindenkinek, elsősorban pedig a királynak tekintetét. A tatárok újabb visszatérésétől való félelem sürgőssé tette a munkát. A honvédelmi hiányokon főleg várak építése és külföldi települők befogadása által segítettek, s a városok fejlődésére ezeknek a szempontoknak figyelembe vétele átalakító hatással volt. A királyi népek közül a nagyobb szabadságú városi lakosok voltak legalkalmasabbak az új honvédelmi szervek alkotására; a föld népénél kulturális tekintetben magasabb fokon állván, a királynak pedig kiváltságolásuk miatt feltétlen hűségű emberei lévén, predesztinálva



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
voltak e feladatra. A városok ettől fogva miben sem különböznek az egykorú külföldi városoktól, éppoly nélkülözhetetlenné lesz a köréjük vont fal, mint azoknál, s ezáltal a honvédelemben fontos szerep vár rájuk. Gazdasági és főképpen kereskedővárosok helyébe katonai szerepre hivatott s emellett – a külföldről bevándorló telepesek és az iparral foglalkozó népek fölvétele által erősbödő ipar következtében – gazdaságilag fejlettebb városi községek lépnek, melyek így a középkori város minden kellékének birtokában vannak, valódi „civitas”-ok, habár ez elnevezés megadásával a kiváltságlevelekben még fukarkodnak.
A városok ez átalakulás által jutottak tulajdonképpen jelentősebb országos szerepre s lettek azzá, ami IV. Béla szeme előtt már ifjabb király korában lebeghetett, kárpótlóivá a királyi hatalomnak, a feloszló, várszerkezeti rendszerért, de nemcsak gazdasági, hanem honvédelmi tekintetben is. Úgy a városok új alakulására, mint a várszerkezeti rendszer bomlására, amivel amaz szerves összefüggésben áll, a tatárjárás adta meg a döntő lökést s a király, ki e veszedelem tanulságait megértette és azokat helyesen felfogva, a következő fejlődésnek alapját megvetette, méltán tekinthető az egész új rendszer s így a városok alapítójának is. Amint fennebb kimutattuk, a városi fejlődés gazdasági alapja a XII. század végén III. Béla támogatása mellett vettetett meg, úgy azt is kimondhatjuk, hogy unokája és eszméinek örököse, IV. Béla volt az, ki a városokat a történelemben őket megillető helyre juttatta, a helyes irányba fejlődést támogatta s kiváltságolással a további emelkedéshez a jogi alapot megadta. Mivel a tatárjárás adott impulzust a városok fejlődésének új irány felé fordítására, szükségtelen
cáfolnunk azok véleményét, kik annak a városi fejlődésre tett korszakos hatását tagadják;{75} s noha nem osztjuk azt a nézetet, mely a városok tatárjárás előtti létezését egyszerűen tagadja, mégis e felfogás egy kiváló
képviselőjével, IV. Bélát kell „a polgári elem tulajdonképpeni statorának” tartanunk,{76} úgy tatárjárás előtti, mint azutáni működése alapján, mert ő vetette meg az alapot, melyen városaink a legújabb korig virágzottak s ő tette azokat igazi városokká középkori értelemben. Kiváltságok kibocsátásával, amit már a tatárjárás előtt s mint herceg is megtett, a jogi városnak megteremtője lett, körvonalazva ezekben a várost megillető kiváltságokat.
A tatárjárást követő időből igen sok városi kiváltságlevél maradt ránk Bélától, melyek legnagyobb részét az 124261-ig terjedő időben bocsátotta ki, amely időtől kezdve már gyakrabban találkozunk István ifjabb király kiváltságleveleivel. E privilégiumokkal betetéződik a városok eddigi fejlődése s kifejezésre jut bennük az új,
honvédelmi szempont.{77} A városalapításnak több módját ismerjük meg ezekből, melyek egy részénél a kiváltságlevélben nem találunk kifejezett célzást a városok új rendeltetésére vonatkozólag. Igen gyakori a tatárjárás előtt kiadott oklevelek átírása, illetve azok elveszte esetén újnak kiállítása, ami által gyakran oly községek jutottak városi privilégiumhoz, melyek köztudomás szerint élvezték e jogokat, de arról írásbeli biztosításnak eladdig birtokában nem voltak, vagyis e kiváltságlevél megszerzése által lettek csak jogilag városokká s a régebbi oklevél elpusztulása csak mese. Gyakori a kiemelkedőbb s már a városi léthez közel álló községek kiváltságolása a tatárvész előtt gyakorolt módon. Ezeknél a honvédelmi cél megvolt ugyan, de nem jutott kifejezésre; keletkezésüket tulajdonképpen még az előzetes gazdasági fejlődésnek köszönhetik, aminek gyors betetőzését az új szempont csupán siettette. Kifejezettebben látszik már a honvédelmi cél a községekből minden átmenet nélkül városokká emelt helységek kiváltságolásánál, amivel rendesen a lakosok valami szolgálatát jutalmazták. Erre legjellemzőbb példa Nyitra városi rangra emelése a tatárjáráskor tanúsított önfeláldozó magatartás jutalmául.{78} Így emelkedtek fel városi rangra Körmend és Komárom is, de az utóbbinál
telepítéssel kapcsolatos a várossá fejlődés.{79} Ilyen hirtelen emelkedésben volt részük azoknak a falvaknak, melyek valamely város közelében lévén, annak fejlődésével hozzácsatoltattak s az illető város szabadságaiban egyszerre részesültek. Így kapcsolták Győrhöz a Szent Adalbert városrészt, Zágrábhoz Kobila helységet,
Pozsonyhoz Széplakot és Sopronhoz Zuan falut.{80} E csoportba tartozik még Felső-Kassa is{81} és idesorolhatók a bányavárosok, mint ahol a város a virágzó bányatelepekből emeltetett várossá.
Ezeken kívül találkozunk tisztán honvédelmi célból alapított városokkal, melyek telepítés útján keletkeztek. E városoknál, ellentétben az eddigiekkel, hol már meglevő község kap jogokat, előbb a jogi megalapítás történik meg a kiváltság kibocsátása által és csak ezután, ennek alapján fejlődik ki gazdaságilag a város. Találkoztunk már a tatárjárás előtt is telepítés útján keletkezett városokkal Szlavóniában, de ezektől a honvédelmi szempontból alapítottakat az különbözteti meg, hogy ez utóbbiak többnyire valamely hegyen alapíttattak s a hegy erősséggé
alakításával az új lakosokat bízták meg. Az ily módon alapított városok közt legnevezetesebb Zágráb,{82} melyet nem messze a zágrábi püspöki várostól, a Grech-hegyen [Gréc, Gradec v. Gric] alapított Béla 1242-ben, továbbá a régi Pesttel szemközt – ennek lakói áttelepítésével alapított – Budavár, vagy mint e korban nevezik, Pestújvár,



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
amely 1245 körül alakult s erődítései befejeztetvén, tíz év múlva már a főtemplom építéséhez foghattak.{1}
Hasonló módon alapították Köröst, Nagykomárt [Komár] s más városokat.{84} Ugyanez időben és hasonló célból több váraljai várost a várba telepítettek át, így Fehérvár és Esztergom lakosait közvetlenül a tatárjárás után felköltöztették a várba, de ez utóbbiak néhány év múlva – az érsekkel folytatott viszálykodások miatt – régi helyükre visszatértek.{85} Később V. István Győr község lakóit telepíti át a várba városi rangra emeléssel
kapcsolatban.{86} A kiváltsággal községből várossá emelt helyeknél is számítanak újabb településekre, mint a privilégiumok ama pontjából kitűnik, mely azt „ott lakó és odajövendő hospesek” részére adottnak mondja, s más efféle kifejezésekből. A telepítést nagyon egyszerűen hajtották végre; a király kiadta a kiváltságlevelet s erre mindenfelől tódultak oda az emberek ottlakásra. Volt más módja is a telepítésnek, mely azonban nálunk igen ritkán fordul elő, mikor egy megbízott ember vezetése alatt gyűlnek össze sokan s telepszenek le egy meghatározott helyre. Ily módon telepedhettek le Perina polgárai a „defensor” vezetése alatt{87} 1225-ben. Hasonló még Torockó telepítése, melynek lakói egy helyről, az osztrák Eisenwürzelből jöttek Erdélybe.{88}
A városok további fejlődése nem tartozik e fejezet körébe s itt csak annyit kívánok megjegyezni, hogy már a XIII. század közepén kiválik e királyi városok közül néhány, melyek a többihez hasonló jogi helyzetben a királyné alá rendeltettek s mintegy ennek vagyonához tartozónak vétettek. Ilyen volt Verőce, mely 1248-ban Mária királynétól
kap szabadságot és ilyenekről szól IV. Orbán pápa egy István ifjabb királyhoz intézett levelében.{89} Ezek már e korban mint állandó királynéi javak szerepelnek, úgyhogy egy Verőce és Lipováról szóló és 1283-ban az anyakirálynétól kiadott oklevelet a fiatal királyné is megerősíti,{90} sőt már az 1267-i országos szabadságlevél is ismeri e királynéi városokat.{91}
Már e fejezet élén kiemeltük, hogy hazai városaink jogai az Árpád-korban nem álltak filiációs viszonyban a külföldi városokéval. Elsősorban a fokozatos fejlődésű városokról szólunk, melyek lakossága különböző elemekből olvadt össze s bár nagy részük külföldről való, nem egy helyről és egy időben költöztek új lakóhelyükre, úgyhogy éppen legkorábban fejlődő városainknál semmiféle kapcsolat sem volt lakosságuknak régi és új hazájabeli joga között. A külföldi hatás általánosságban megvolt, de egyes városok jogszokásainak átvételéig nem terjed s nem is terjedhetett a vegyes származású lakosság mellett. Legfeljebb annál a néhány városnál lehetne erről szó, melyek lakói egyszerre és egy helyről telepedtek hazánkba, de csak Torockó polgárairól van adatunk
arra nézve, hogy régi lakhelyük, Eisenwürzel osztrák város jogaival éltek,{92} más városról ezt kimutatni nem tudjuk, még a Milánóból ideköltözött polgárságú Nagyolasziról sem – források hiányában. A városi kiváltságlevelekben érezhető ugyan a külföldi hatás, de önálló gazdasági fejlődés betetőzései lévén, individuális hazai jellegüket mindjárt felismerhetjük. Kevésbé részletesek, kezdetlegesebbek a külföldi XIII. századbeli
okleveleknél,{93} de azoktól semmiesetre sem szolgailag függők, hanem a hazai viszonyok következtében különbözők.
A tatárjárás után keletkezett városoknál, melyek privilégiumát gazdasági fejlődés nem előzi meg, szintén nem találunk külföldi jogból származó jogokat, ami annak tulajdonítható, hogy ekkor már voltak kifejlett városaink, melyek jogát az újonnan alapítottak átvehették. Aszerint már most, hogy mely város jogára történik hivatkozás,
megkülönböztethetünk egyes csoportokat,{94} de tényleges filiális viszonyról beszélni e városok közt még korai volna. A gyakorlat ingadozó, sőt az is előfordul, hogy valamely város kiváltságában több más városra történik
hivatkozás.{95} Leggyakrabban Fehérvár és Buda említtetnek az új kiváltságolásnál,{96} s mondhatjuk, hogy az Árpád-korban a magyar városok egy jogcsaládba tartoznak, melynek fejeként a fehérvári jog szerepel. Némi kapocs mutatható már ekkor ki a bányavárosok és a szlavón városok közt, előbbiek már Selmecbánya, utóbbiak Perina joga körül csoportosulnak. Még ha lett volna is ily filiális viszony, azt megállapítani nem igen tudnánk, nem ismervén e korból a Selmecbányain kívül egy statútumot sem, holott éppen ezek alapján lehet azt világosan kimutatni.{97}
***
A királyi városok mellett voltak hazánkban az Árpád-házi királyok korában földesúri, főképp püspöki városok is. Mielőtt a továbbiakra áttérnénk, szükséges ezeknek keletkezését pár szóval vázolnunk. Említettem, hogy a külfölddel ellentétben nálunk a püspöki székhelyek sohasem lettek királyi városokká s azt is, hogy ezek amazoktól



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
eltérő módon fejlődtek. Láttuk, hogy a királyi városok szervezete a várszerkezethez tartozó községek kiváltságaiban gyökerezik; az egyházi földesurak birtokain alakult városok eredetét másutt kell keresnünk. A földesurak, különösen az egyes egyházak, a középkorban kiváltságokat nyernek, mely szerint az ő földjeiken lakó népek kivétetnek mindenféle királyi tisztviselő hatásköre alól. Ez az immunitási kiváltság, ami a középkorban a fölesúri hatalom forrása volt s ami által a birtokosok saját földjeiken azt a jogot nyerték, amivel a király bírt az országban, természetesen salvo iure regis, vagyis azt a néhány dolgot kivéve, amiről csupán a király rendelkezhetett. Így a vámjogot nem ruházták át királyaink és a földesúr népeivel perlő idegen mindig fellebbezhetett a királyhoz.{98}
Hazánkban az ilyen kiváltságolások korán megkezdődnek és különösen az egyházi birtokosok részesülnek e jogban. A XII. század végén és XIII. elején már általánosan élvezték az egyházak e kiváltságot; így a zágrábinak András herceg 1198-ban, a veszpréminek Imre 1203-ban biztosítja a népeik feletti fennhatósági jogot, kivéve
azokat a király s a bán alól, fenntartva a királyhoz való fellebbezést az idegenek ellen viselt perekben.{99} Az esztergomi egyház népei a XII. század végén hasonló helyzetben voltak, mint egy 1201-i oklevélből megtudjuk.{100} A két utóbbi kiváltság főképp csak a tartozásokról szól, az első meg a bíráskodásról; fejlettebb
állapotot mutat a zágrábi egyház egy későbbi privilégiuma,{101} mely nemcsak erről emlékezik meg, hanem megadja a beszállásolás alól való felmentést, vásárvámmentességet és az adószedők, pénzváltók kitiltását az egyház földjeiről. Hasonló kiváltsággal ruháztattak fel a többi püspökségek, sőt apátságok, prépostságok is, melyek szintén gyakorolták népeik felett mindazokat a jogokat, amik másutt a királyt illették meg.{102}
E kiváltság birtokában a gazdagabb egyházak fejei a királyihoz teljesen hasonló kormányzati szervezettel igazgatták birtokaikat és az azon lakó népeket s néhol még az elnevezések is azonosak a királyi közegekéivel. Tudjuk, hogy az esztergomi érseknek volt nádora, udvarbírája és ispánja (comes terrestris), kik a bírói tisztet gyakorolták.{103} Népeik is különböző osztályokba sorozottak, mint a királyi emberek; voltak várjobbágyaik, várnépeik, hospeseik, más szolganépeik és parasztjaik,{104} sőt Egerben és Esztergomban nemesekről (nobiles)
éspedig kifejezetten az egyház nemeseiről is tudunk.{105} E népek községekben éltek, mint a királyi emberek és a községek közül néhány éppen olyan fejlődésnek indult, mint a királyi városok keletkezésénél láttuk. Nevezetességre jutottak elsősorban a székhelyek, ezenkívül forgalmasabb kereskedelmi utak mentén levő helységek, mely utóbbiak lakossága jobbára hospesekből telt ki. E kimagaslóbb helyeken, melyeknek a király engedélyez vásártartási jogot, az emelkedés hasonló a királyi városokéhoz s a fejlődés betetőzése, amikor az
egyház feje a királyi városok szabadságához hasonló, de korlátozottabb kiváltsággal ruházza fel e községeket.{106} E kiváltságokat azonban szükségesnek tartották a királlyal megerősíttetni, sőt úgy látszik néhol az egyházfő nem
is adott külön oklevelet, csak a király.{107} Kiváltságaik a királyi városokétól alig különböznek s az uralkodók által kibocsátott oklevelek hivatkoznak is más szabad városok jogaira. Szebellébet [Szebeléb] IV. László kiváltságlevele oly jogokkal ruházza fel, minőket országa más „libera villa”-i élveznek, Füzitő privilégiuma egyenesen a budai civitas szabadságairól szól,{108} Káptalan-Győr lakói a győriekkel teljesen egyforma jogokat
élveztek.{109} Vásártartás, vámmentesség, bíróválasztás, szabad költözés és rendelkezési jog, autonómia, amennyiben az egyházfő közvetlen földesúri hatósága alá rendelvék a főbb kiváltságaik. Joguk sohasem emelkedett a mérsékeltjogú királyi városok fölé, mert a bíró ítélkezési hatásköre nem terjed ki a nagyobb vérontási
ügyekre, ily esetekben a káptalan kiküldötte döntött.{110} Az egyházfő által kiváltságolt helyek bíráskodási autonómiája még korlátozottabb, mert itt a közbeeső hatóság, az egyházfő ispánjai hatáskörébe tartozott a súlyosabb ügyek felett való ítélkezés s ezek lakói az ispánnak még bizonyos szolgáltatásokkal is tartoztak.{111} A
bíró ellen való fellebbezés esetében az egyházfő ítélt a város hat esküdtjével.{112} A korlátozottságnak érdekes példáját mutatja Óbuda, hol a XIII. század végén a bírót a prépost nevezi ki, holott ezt a hivatalt azelőtt választás
útján töltötték be.{113} A kiváltságok mellett kötelezettségeiket is szabályozzák a földesúrral s az említett korlátozottabb jogú helyeken ennek ispánjával szemben is. A püspöki székhelyek még abban is különböztek a királyi városoktól, hogy már a tatárjárás előtt erődítettek voltak, sőt az ország legerősebb helyei, Fehérvár és Esztergom királyi városok mellett jóformán csak ezek adtak dolgot a tatároknak. Mint már említettük, ellentétben a többi „villa” néven említett várossal, ezek „civitas”-nak neveztettek.{114}
Világi földesurak városainak a keletkezése az egyháziakéhoz hasonló forrásból eredt, de ilyenekre példát e korban



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
alig találunk. Nem említve az alvinci és borbereki hospeseknek adott kiváltságot, mely ezeket a szász provinciális lakosok szabadságaival ruházza fel, sem az István ifjabb király által Csák Máté bonchidai földjére telepített hospeseknek kiadott oklevelet, melyek városi kiváltságoknak semmiképpen sem tarthatók,{115} csupán két
földesúri városról van tudomásunk. Ezek egyikét, Kosvát, Moys nádor alapította{116} s a kiváltságlevél főképp kötelezettségeiket szabályozza és büntetőjogi rendelkezéseket tartalmaz. Mindenesetre mérsékelt jogú város, melynek lakói szabad rendelkezési és költözési joggal bírtak s – lopást és vérontást kivéve – saját bírájuk ítélkezése alá tartoztak. A másik, ilyformán egyedüli példája a földesúri szabad városnak, Komárom, melyet IV. Béla egy udvarnoklakta község helyén telepítéssel alapít s lakóit Budavár polgárainak szabadságával ruházza fel,
de egyszersmind Walter kamaraispánnak adományozza.{117} Autonómiája sértetlenül megmaradt, mi [Hontpázmány nembeli] Tamás bán – a város későbbi ura – okleveléből kitűnik, amely szerint az ő várnagya s udvarbírája ítélkezése alól felmentvék.{118}
A városok keletkezésének kérdésével végezve, áttérünk annak vizsgálatára, hogy a kialakulásban mily népelemek vettek részt.
***
Mint már előrebocsátottuk, a városi polgárság alakulásában nagy szerepük volt a külföldről betelepedett vendégnépeknek, hospeseknek. Mielőtt a tárgyaláshoz fognánk, meg kell állapodnunk annál a kérdésnél, hogy e vendégnépek milyen helyzetet foglaltak el a néposztályok közt a polgárrá létel előtt s egyúttal megvilágítanunk a hospes- és civis-elnevezések e korbeli viszonyát.
A vendégekről az Árpád-királyok törvényei s az oklevelek alapján minden kétséget kizárólag állíthatjuk, hogy a várjobbágyok és várnépek közt helyet foglaló s az utóbbiakhoz mégis közelebb álló, a várszerkezethez tartozó szabadok voltak, akik közé – úgy látszik a várnépek sorából – magyar elemek is olvadtak. Kálmán király első törvényének 35. pontja szerint a várnépek (cives) földjein laknak, de csak felényi szolgálattal tartoznak. II. András 1222-i s 1231-i Aranybullája a várjobbágyok után említi őket, míg az 1267-i bullában és az 1291-es törvényben már mint a városok népéről van róluk szó.{119} Ilyen helyzetükre mutat az a két dézsvári privilégium, mely szükségesnek tartja nemcsak a várispán, hanem a várjobbágyok ítélkezése alól is felmenteni őket.{120}
A várnépek latin elnevezésére az Árpád-korban a castrenses és civiles mellett a cives szó is használatban volt; több adat szól emellett s itt csak egy 1137-i oklevélről, mely mosoni civiseket említ s egy 1214-iről szólok, melyben
Beutho „civis de villa Geur” tesz végrendeletet,{121} aki csak várnépi sorsban lehetett, Győr jóval később emeltetvén városi rangra, továbbá Kálmán törvényének már említett pontjára hivatkozom. Amint a civitas castrum-mal, úgy a civis castrensis-szel szinonim értelemben használatos. A civis eredetileg várnép lévén, igazuk
van azoknak, kik a hospest magasabb rangúnak tartják a civisnél,{122} de igazuk van – mint a következőkből kitűnik – azoknak is, kik a kettőt egyenrangúnak veszik, de kételyeik vannak, nem volt-e a civis magasabb
rangú.{123} A két állítás az elnevezések különböző korbeli viszonyára vonatkozik. A civis eredetileg alacsonyabb rangút jelent a hospesnél, de a városi szabadság megalakulásakor a különbség megszűnik a városi hatóság azon joga következtében, hogy ennek hatalma a városban lakó s tartózkodó minden emberre kiterjed. Mihelyt tehát nemcsak egy községben élő civisek és hospesekről van szó, hanem már autonóm városról, a két elnevezés szinonim értelemben használatos a városi polgár elnevezésre, de lassankint a kettő viszonya felcserélődik. A XIII. század végén és utána cives alatt kizárólag polgárokat értenek, mégpedig a „liberae villae regiae” polgárait, kik magukat mindig e néven nevezik és sohasem hospitesnek; a hospes jelentősége ugyanekkor süllyedésnek indul azoknak a hospeseknek helyzete következtében, akik kiváltságokat nem nyervén, eredeti helyzetükben, falvakban éltek tovább, s akikről – nem említve az erdélyi és szepesi szászokat, kik ha nem is városokban, de városi jogokkal éltek – igen sok oklevél emlékezik meg, s milyenek például a szalkai, szabródi, magyarszőgyéni s vitézi
hospesek.{124} Ezek magánbirtokosok földjén is élve hovatovább beolvadtak az egységes pórosztályba, ennek keletkezésekor.
Úgy áll tehát a dolog, hogy míg a XII. században a cives alatt a hospitesnél alacsonyabb rangú várnépeket kell értenünk, addig a XIII. században a két szó egyértékűvé lesz és végre e század végén már a cives az előkelőbb jelentésű.



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
***
E két elnevezés fennmaradása mutatja e két néposztály – a vendégek és várnépek – túlsúlyát a városi polgárságot alkotó elemek közt s a várszerkezethez tartozó népelemek jelenlétét bizonyítja a privilégiumok majd mindegyiknek a külső beavatkozások ellen szóló része, melyben mindig a várispánok hatalmaskodásának tilalma van különösen kiemelve, mint akik alá e népek addig tartoztak. A hospesek jelenlétére a városi polgárság alkotó elemei közt nincs szükségünk egyéb bizonyítékra, mint a kettőt-hármat kivéve, valamennyi kiváltságlevélben előforduló elnevezésre. Bakabányának csak I. Ferdinánd átiratában fennmaradt oklevelét nem említve, csupán
Gölnicánya, Nyitra és Sopron oklevelei nem említenek hospest,{125} melyek közül Sopronról egy oklevélben{126} szólva III. András már említ hospeseket és Gölnicbánya teljesen német lakosságának törzsei csak hospesek lehettek. Nyitrán lehet, hogy nem is voltak hospesek s ha voltak is, a túlnyomó rész várnépből került ki. Fehérvár és Esztergom kiváltságlevelei nem maradtak ránk és hogy a rájuk vonatkozó emlékekben civesnek neveztetnek, ez nem jelenti azt, hogy hospeseknek egyáltalában nem hívták őket, habár valószínű, hogy e két hely lakóit már a
XIII. században csak civesnek mondták s az is, hogy e polgárok közt vendégek nem is igen voltak.{127} Az ott lakó idegenek nem e jobbára földműveléssel foglalkozó népekből, hanem odatelepedett olasz kereskedőkből s családjaikból kerültek ki.
A várnépek és más királyi emberek – udvarnokok – jelenléte a városokban okleveleinkből tűnik ki. Elsőnek Győr példáját hozom fel, melynek kiváltságlevele szerint polgáraivá lettek győri és szolgagyőri várnépek, királyi tárnokok és a Szent János keresztesek népei.{128} Ugyancsak várnépekre mutat a Nyitra lakosainak adott kiváltság
s a felsőkassaiaknak privilégiuma is, mely szerint ezek kivétetnek a várközösségből.{129} Ilyen népek lakhattak a Pozsonyhoz csatolt Széplakon s a többi városhoz kapcsolt városrészekké lett falvakban és ezek közé tartozók a Sopronhoz csatolt nyilasok „de villa Luer”, valamint a Szepessomogyon hospesek mellett említett királyi pecérek
is.{130}
A vendégeken és várnépeken, udvarnokokon kívül más osztályok közül is lettek polgárok. A kiváltságlevelek mind biztosították a szabad odaköltözés jogát mindenféle állapotú embereknek, akik éltek is e joggal, mert csalogatta
őket az, hogy a városokban „bármely állapotú és nyelvű embereknek egy a szabadsága”.{131} Az alsóbbrendű szabadok, a király és különösen nemesek földjein élő szabadparasztok lettek a várnépek és vendégek mellett a polgárság harmadik nagy népelemévé. Ezekre a várnépekre és udvarnokokra vonatkoznak főként a
kiváltságleveleknek azok a részei, melyek az ott lakók mellett oda jövendőkről is szólanak.{132} Ezek nem tömegesen egy időben költöztek be a városba, hanem egyenként, mintegy beszivárgás útján, s ezekre számít a
nagyszombati kiváltságlevélnek az a pontja, mely kiemeli, hogy a „bármikor” beköltözők a bíró alá tartoznak.{133} Mikor a városi kiváltság adásakor a király e szabad, de vagyontalan osztálynak alkalmat nyújt jobb helyzetbe jutásra, egyúttal vigyáz arra is, hogy nagy kárt ne okozzon ezáltal a nemesi osztálynak, kiknek földjein éltek addig e parasztok. Ezért szoríttatott meg a szabad odaköltözés azzal, hogy előbb régi kötelezettségeiknek meg kell
felelniük.{134} Pozsony privilégiuma úgy rendelkezik, hogy a falvak urai ne akadályozzák azokat, kik a városba akarnak költözni, ha ezek a földbért lefizették; biztosítja a költözőknek a vámmentességet, így mindenképpen könnyíti a bevándorlást; szigorúan védelmezi azonban a földesúri jogot azzal, hogy azt, aki a polgári szabadság
örve alatt más kötelezettségek alól akar kibújni, a bíró és a tanács kitilthatja a városból.{135} Az odaköltözés egyetlen megszorítása az, hogy csupán a szabad emberek lehettek városi polgárokká, a röghöz kötött parasztok, rabszolgák nem fogadtattak be, mint Dobronya, Bábaszék, Sátoraljaújhely és Nagyszőllős privilégiumaiból kitűnik.{136} Nagyszombat kiváltságlevelében van egy intézkedés, mely szerint a határon belül csak hasonló
jogúak vehettek földet.{137} Ez azonban csak látszólagos megszorítás, mert maga ez oklevél is biztosítja a szabadok odaköltözési jogát s említ bármikor odajövendő hospeseket, ami mutatja, hogy az egyebet nem jelent, minthogy más, idegen helyen lakó csak az esetben vehet itt telket, ha hasonló jogú város polgára.
Ez alsóbbrendű elemeken kívül magasabb néposztályokból valók is olvadtak be a polgárságba, erre vonatkozó adataink azonban igen gyérek. Várjobbágyokról tudunk a polgárok közt Zágrábban, hol ezek is megemlíttetnek,
mint a városi bíró alá tartozók, és még Németiben, hol érseki várjobbágyok beolvadásáról van említés.{138} Valószínű azonban, hogy a várszerkezet bomlásakor nemesítést nem nyert, csekélyszámú várjobbágy is a



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
földesúri hatóság alá való juttatást városokba költözéssel kerülte ki, ami ránézve süllyedés nem volt, mert a XIII. század végén a polgár helyzete már felemelkedett arra a magaslatra, melyen a várjobbágyság valaha állt. Ugyanez történt az elszegényedett köznemesség egy nagyon csekély részével is. Ez a beolvadás csendben, egyenként történt, ezért nem maradt semmi emlékünk róla. A nemesek városokban lakásáról is igen gyér emlékünk van.
Sopron város privilégiuma említi, hogyha nemesek jönnek oda lakni, a polgárok jogait élvezik,{139} de már a kötelezettségekben való részvételükről nem szól. E vidéken talán a sok háborúskodás kergette a kevésbé tehetős nemeseket a város falainak védelme alá. Nagyszombaton a nemes felett való ítélkezés joga a királynak tartatott
fenn,{140} s hasonló rendelkezés történt Beregszászon is.{141} Ez általános szabály volt s az 1291-i törvény elvként mondja ki, hogy a szabad városok polgárai nemesek felett nem ítélkezhetnek és ez érvényes az érseki városokra
is.{142} Esztergomban s Budán, tudjuk, hogy voltak házaik nemeseknek és országbáróknak, mint a következő század adatai is igazolják. Ezek nem tartoztak a városi bíróság alá, habár mint polgárok szerepeltek s élvezték a polgárjogokat. Hogy a nemesek a városokban mennyire igyekeztek megtartani függetlenségüket a városi hatóságokkal szemben, mutatja az az Anjou-korbeli intézkedés, melyet Pest 1244-ből datált – de Salamon Ferenc által a legnagyobb valószínűségig Buda 1346-i oklevelének bebizonyított – kiváltságlevele és Kassa 1347-i privilégiuma tartalmaz, mely szerint, aki a polgárokkal akar lakni, az ő szabadságaikat élvezve, az ő
szolgálataikkal tartozik.{143} Ez csak a polgároknál magasabb rendűekre, vagyis a nemesekre vonatkoztatható, akik jóllehet élvezték a polgárok jogait és előnyeit, a kötelezettségek teljesítése alól nemesi jogaik címén ki akartak térni. Csak az Anjou-korban sikerült a városi lakosoknak – tekintet nélkül nemesi vagy nem nemesi helyzetükre – közteherviselését megállapítani.{144}
***
Városaink polgárainak nemzetiségével Szalay József foglalkozott értekezésében,{145} melyben a városokat egyenként sorra véve igyekszik az oklevelek alapján kimutatni a polgárok nemzetiségét, ami jórészt sikerült is. Bebizonyította egyúttal azt is, hogy az Árpád-korban a városok intézménye nem volt annyira idegen, mint azt sokan állították és amennyire a következő századokban a magyarságtól eltávolodott. A nemzetiségek száma városainkban meglehetősen sok volt s a népelemek szerint változó, akikből a város polgársága alakult. A hospesek eredetileg mind külföldiek voltak, idővel azonban – mint már említettem – a várnépek s udvarnokok közül magyar elemek olvadtak közéjük, valamint kevesebb számmal szlávok is. Magyar hospeseket említenek a kiváltságlevelek Garamszentbenedeken, Valkón, Szebellében, Barson, Dobronyán s Németin, szlávokat ugyancsak Garamszentbenedeken, Valkón és Szebellében.{146}
A hospesek túlnyomó részben németek voltak, mégpedig északi és délnémetek – „saxones et theutonici” –, mint
okleveleink mondják.{147} Ezeknek nagy számát mutatja az, hogy okleveleink a „more saxonum”, „more theutonico”-féle kifejezéseket a „more hospitum”-mal egy értelemben használják. E németek alkották az összes erdélyi és szepesi szász földön keletkezett városok és valamennyi bányavárosunk polgárságának zömét s túlsúlyban voltak még az osztrák határszélén keletkezett városokban is. Eljutottak hazánknak csaknem valamennyi városába nagyobb számban, így nagyszámú németről tudunk Varsadon, Szatmárnémetin, Valkón,
Nagyszombaton, Pesten, Tamáshidán s Trencsénben.{148} A szászok neve alatt ismert bevándorlottak leginkább flamandok voltak.
Ezekkel együtt jöttek Flandriából és Észak-Franciaországból belgák [francia nyelvet beszélő, a mai Belgium területéről érkező] és vallonok is hazánkba, kik Magyarország Olaszi nevű városainak, Ó-Buda [Óbuda] és
Sárospatak lakosságát és Esztergom meg Székesfehérvár latin polgárainak egy részét alkották.{149} E belgák nyelvüket elszigeteltségük következtében csakhamar elvesztették és beolvadtak a magyarok vagy németek, Esztergomban talán az olaszok s ezekkel együtt a magyarok közé.
A szláv hospesek csekély számban ismeretesek; a fentebb már említett helyeken kívül természetesen nagyobb számmal laktak horvátok a szlavón városokban, így Zágrábban 1292-ben szerepel egy Petrus Sclavusnak nevezett
polgár.{150} Felső-Magyarország városaiban ez időben a német elem az uralkodó s tót lakossága legfeljebb Trencsénnek és Nyitrának – melyek lakói főleg várnépek voltak – lehetett; s előbbinél csakugyan erre mutatnak egy 1300-ból való adásvételi szerződésben szereplő polgár, Sobolo és neje, Cybela nevei, habár 1241-i kiváltsága
{151}



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
csak német hospeseket említ.
Nagyobb számmal az említetteken kívül még olasz lakói voltak városainknak, akiknek letelepedése – kivéve a Délvidék városait, így Zágrábot és Nagyolaszit – nem nagyobb csoportokban történt, mint a németeké s belgáké, hanem egyenként telepedtek le az egyes családok városainkban. Az olaszok nagy hírre jutottak már ez időben mint kereskedők s a XIII. században a keleti kereskedelem már teljesen kezükben volt; háttérbe szorították e téren a görögöket, zsidókat, örményeket s bolgárokat, kik csekélyebb számuk miatt s mert mögöttük nem álltak hatalmas kereskedővárosok, mint az olaszok mögött, nem vehették fel velük a versenyt. Ily kereskedő olaszok telepedtek le hazánkban a nagyobb forgalmi központokon, Esztergomban, Székesfehérvárott s Budán. Esztergom
város lakosságának nagy része olasz volt, mint a „vicus Latinorum”, „contrata Latina regalis”{152} kifejezések melyek az egész város jelölésére használtattak –, továbbá az egyes polgárok nevei igazolják, noha e latinok közt vallonok is voltak. Az olaszok biztos jelenlétét igazolandó – itt csak Kövér Tamás esztergomi polgár „Venetus” melléknevére, Archinus és Pál budai polgárnak ugyancsak velencei származására hivatkozunk és Rogeriusra, ki a lombardokat említi Esztergom uraiként.{153} Olasz lakossága volt még Zágrábnak, ahol, mint Esztergomban, az egyik városrész „vicus Latinorum”-nak neveztetik,{154} továbbá Nagyolaszinak, melyet Rogerius s egy III.
András-féle oklevél említ.{155} Ezek és más szlavón városok is a dalmát és olasz városokból telepítés útján nyerhették lakosságukat.
E nagyobb számú nemzetiségeken kívül más kereskedőnépek is telepedtek le városainkban, különösen bolgárok, zsidók és örmények, kik csakhamar elsajátítván a nemzet nyelvét, beolvadtak a magyarságba. Legkorábban történt meg a bolgárság beolvadása, kik mohamedán vallásuk miatt erős üldöztetésnek voltak kitéve [Volga-vidéki, ázsiai mohamedánok, nem bulgáriaiak]. Bolgárokról Béla király névtelen jegyzője értesít Pest város lakosai
közt.{156} Örmények Esztergomban laktak nagyobb számban, mint egy 1243-ban adott kiváltságuk mutatja.{157} A zsidók, úgy látszik, szép számban laktak városainkban s Pozsonyban például a városi bíróság alatt a többi
polgárokkal egy jogot élveztek.{158} Esztergomban külön zsidó városrész volt,{159} s hogy a többi városban is laktak, azt bizonyítja IV. Bélának a zsidók jogait biztosító privilégiuma, melyben úgy intézkedik, hogy a zsidók
ítélkezési jogait sértő városbírót a király elmozdítja s helyébe mást ültet.{160} Ezekről a zsidó és izmaelita, valamint örmény kereskedőkről fennmaradt – habár gyér – adatok bizonyítják, hogy köztük igen tekintélyes polgárok voltak; mert ha nem lettek volna, nem is emeltettek volna az ország legelőkelőbb pénzügyi tisztségeire. Gyakran lettek kamaraispánná zsidók és izmaeliták, mint az Aranybulla ez ellen tiltakozó pontjából, továbbá két, 1265 és 1268-i oklevélből kitűnik, melyekben Henul nevű zsidó kamaraispánról, mint Komárom vár tulajdonosáról van szó.{161}
A városi polgárság nagyon kevert nemzetiségű volt és gyakran egyik nemzetiség a másik elnyomására törekedett, amely törekvésüket néha még a királyok is előmozdították – a németek javára –, kiemelve az ő „saját szokásaik” használatát; sőt arra is van példa, hogy a magyaroknak nagy sérelmet okoztak, amiről alább fogunk szólni. E soknyelvű elem egyenlővé tétele s említett törekvések letörése céljából hozattak azok a határozatok, melyek bármely nyelvű polgárnak ugyanazokat a jogokat biztosítják.
E soknyelvű idegen polgárság mellett nagy számban voltak magyar polgárok a városokban. Fentebb már szóltam a magyar hospesekről, azonban az a népelem – mely egyes városokban túlsúlyra juttatta a magyarságot, vagy legalábbis az idegennel egyformán jelentős elmévé tette a polgárságnak – nem e hospesek közé olvadt magyarok voltak, hanem a polgárrá lett várnépek, udvarnokok és szabad parasztok közül kerültek ki, nem említve a csekélyebb számú nemeseket és várjobbágyokat. Magyar város volt elsősorban Fehérvár, a királyi székhely, ahol már a város keletkezési módja, az udvari élet ottléte következtében természetes a magyar polgárság alakulása. Ugyancsak túlnyomóan magyar lakosságúaknak tekinthetők a püspöki városok s a püspöki székhely mellett alapult Győr és Nyitra, melyeknek lakói várnépek voltak. Nagy számmal lehettek Budának is magyar polgárai, mint a későbbi kor emlékei bizonyítják. Hogy a városok magyar lakosságáról pozitív említés nem tétetett, annak oka ugyanaz, ami miatt a várnépek és szabad parasztok – a magyar elemek – beolvadásának konkrét bizonyítékai is hiányzanak okleveleinkből; az egyenként, lassanként való beszivárgás s a magyar lakosság jelenlétének természetes volta okozta, hogy erről kifejezetten nem szólnak emlékeink. A magyar lakosság kimutatására leginkább a csekélyszámú fennmaradt személynévből és a következő kor adataiból vonhatnánk következtetéseket, de itt ily részletekre ki nem térhetvén, csak az Árpád-korból fennmaradt néhány nevezetesebb adatot ismertetek.



Hóman Bálint munkái
http://mek.niif.hu/07100/07139/html/0010/0023/0004-39f.html[2021. 06. 19. 17:37:34]
Esztergom lakosai közt Rogerius első helyen, a franciák és olaszok mellett említi a magyarokat,{162} tehát azok a polgárságnak a latinok mellett nagy részét tették. Ugyancsak magyar elemre mutat egy 1255-i oklevél „Latini et
cives” kifejezése,{163} ami csak annak dokumentálása, hogy a latinok mellett más nemzetiségű polgárok is voltak itt, akikben magyarokat kell látnunk, mert az Esztergomról szép számban fennmaradt emlékekben német
polgárságnak nyoma sincs. Nagyszombaton a városi hatóság említ egy magyar polgárt 1258-ban,{164} amiből, habár azt sejthetjük is, hogy a hatóság nem magyarokból került ki, mégis világos, hogy itt magyarok laktak. Dobronyán és Bábaszéken a tanúskodásban egyenlő számban kellett magyaroknak és németeknek részt venniük, nehogy viszály keletkezzék.{165} Kolozsvárnak Róbert Károly átírta V. István-féle oklevele szerint azt a kolozsvári „hospites et Saxones” kapták.{166} E kifejezés – a fentebb érintett esztergomi esethez hasonlóan – magyar
polgárokra mutat; s az osztrák határon levő Pozsonyhoz csatolt Széplak lakói is magyarok voltak;{167} Sopron magyar elemeit a kiváltságlevélben említett nemesek jelenléte is igazolja.
A magyarság, mint ezekből kitűnik, a városi polgárság alakulásában jelentős szerepet vitt s arra példát, hogy a magyar polgárok – még teljesen német városokban is – korlátozva lettek volna, alig találunk, kivéve Korpona
sérelmes határozatát, mely szerint polgárai ellen magyarok tanúskodása nem érvényes.{168} Nem tekintve ez esetet, bátran kimondhatjuk, hogy a magyarok a városok polgárságának igen számottevő részét tették. Ki kell itt különösen emelnem – a magyarországi városok teljes német eredetét hirdetők ellen –, hogy éppen nevezetesebb városaink közt vannak olyanok, melyeknek lakosai közt német elem egyáltalában nem mutatható ki. Esztergom és Székesfehérvár – az Árpád-kori Magyarország két fővárosa – lakosságában az olasz-magyar polgárság mellett a németeknek nem jutott tér. Ezt tekintetbe véve s a dalmát városok hatását a szlavón városi életre és az ezekben ki is mutatott olasz lakosságot nézve, az olasz városi élet hatását a magyarra a németével teljesen egy rangba helyezhetjük s itt még egyszer hangsúlyozzuk, hogy a magyar városokat, mint német városoknak származékait tekintenünk semmiképpen sem lehet, noha városaink legnagyobb részében már e korban túlnyomó a német elem.
[1] (Egyetemi szemináriumi előadás 1907-ben. – Kiadva: A magyar városok az Árpádok korában, Bp., 1908. című mű első részeként)
« Jegyzetek KEZDŐLAP MAGYAR KÖZÉPKOR Árpádkori társadalom
Jegyezetek »



Hóman Bálint munkái
http://mek.niif.hu/07100/07139/html/0010/0023/0005-3a1.html[2021. 06. 19. 17:37:50]
« Jegyezetek KEZDŐLAP MAGYAR KÖZÉPKOR Árpádkori társadalom
Jegyzetek »
5. Serviensek és familiárisok{1} (1913)[1]
A gazdasági és társadalomtörténet ismert jelensége a szabadok társadalmának vagyoni megoszlása, nagy vagyonok, latifundiumok alakulása s ezzel kapcsolatban oly szabad osztály keletkezése, amelynek tagjai kétségtelen jogaiknak s kiváltságaiknak – saját erejükre támaszkodva – többé érvényt szerezni, sőt megélni sem képesek. Mások védelmére szorulnak s ezért önként és szívesen lépnek más, hatalmas urak szolgálatába.
Ez a jelenség a középkori nyugati államokban a hűbériség és kisebb territoriális hatalmak kialakulásához vezetett. E fejlődés hozta létre a familiaritásnak határozottan feudális jellegű intézményét és a részben hatalmasok uralkodók, egyházi és világi nagybirtokosok – szolgálatába állt szabadok, részben ez urak előkelőbb szolgálatra alkalmazott úrbéres szolgái sorából kikerült familiárisok egységes társadalmi osztályát. A familiárisok egészen sajátszerű helyzetben éltek. Közjogi szabadságuk helyébe magánjogi függés lépett, a hűbérúrral szemben való viszonyuk azonban nem nélkülözte az uralkodó és alattvaló viszonyához való hasonlóságot. Mintegy átmenetet alkottak a valódi szabadsággal bíró urak és a tisztára magánjogi kapcsolatban élő szolgák, parasztok osztálya közt.
Magyarországon az Árpád-házi királyok erős központi hatalma s a gazdasági előfeltételek hiánya a hűbériség igazi korában gátat vetett a familiaritás teljes kifejlése elé. A XIII. század elején végbement gazdasági átalakulás, a világi nagybirtok és a területiség kialakulása, valamint a királyi várrendszernek ezzel kapcsolatos bomlása létrehozta ugyan a familiaritást, de ez a teljes hűbéri fejlődésen keresztülmenni már nem tudott. A teljes kialakulásnak útját állották az oligarchiával szemben nálunk mindig túlsúlyban levő centrális hatalom, a nyugati hűbériség bukása nyomán a XV. század közepe óta nálunk is fellépő abszolutisztikus törekvések s a XVI. század óta lassan tért hódító osztrák hivatalnok-közigazgatás.
A familiaritás, mint a magyar közigazgatás és alkotmánytörténet egy csonka intézménye, a familiárisok és serviensek társadalmi rétege, mint – egységes társadalmi osztállyá ugyan sohasem tömörült, közjogi különállásra sohasem vergődött, de – főképp a közigazgatásban nagy szerepet játszó osztály kiváló figyelemre érdemes. Ismeretük a társadalom- és közigazgatástörténet sok homályos és rosszul értett problémáját helyezheti új világításba. Szekfű Gyula alig végezhetett volna hasznosabb munkát, mint amikor e kevés figyelemre méltatott jelenségeket tette beható tanulmányozás és vizsgálat tárgyává.
A familiaritás eredetét kutatva külön tanulmány tárgyává teszi a királyi, egyházi és a magánfamilia eredetét. A két utóbbit sikeresen oldotta meg, habár nem emelte ki kellőképpen, hogy – ellentétben a királyi familia tagjaival főként az egyházi officiálisok és nemesek túlnyomórészt a nem szabad, úrbéres osztályból emelkedtek ki, s így ezek története a királyi familiárisokénál több analógiát mutat a német, miniszterialitásból eredt familiárisokéhoz. Ami a királyi familia eredetét illeti, azt hiszem, a XIII. század előtt familiaritásról szólni korai, de ha annak előzményeit kutatjuk, semmi esetre sem szabad familiarest látnunk a XI. századi ministriben. A minister jelentése kétségkívül jobbágy, tiszt volt, s e ministerek legfeljebb a későbbi familiares egy rétegével, az officialesszel
vethetők össze.{2} Több figyelmet kellett volna fordítania az Árpád-kor mileseire, köztük – habár decentralizáltan éltek is – a királyi várkatonákra, a későbbi várjobbágyokra, akiknek szervezete és kötelezettségei éppen nincsenek feudális vonások híján.
A Szent István-féle törvény (I. 21.) egyik középkori interpretátorának „miles id est serviens” megjegyzésének több igazsága van, mint sok más hasonló, középkori magyarázatnak! A belső kapcsolatokat mellőzve is, kiemelendő lett volna, hogy a serviensek és familiárisok nagy része a várszerkezet bomlásakor függetlenebb helyzetbe, köznemesi sorba jutott, de önállóan magát fenntartani nem igen tudó várjobbágyok, várkatonák, vagyis a XI. század milesei közül került ki.



Hóman Bálint munkái
http://mek.niif.hu/07100/07139/html/0010/0023/0005-3a1.html[2021. 06. 19. 17:37:50]
Szekfű könyvének törzse s egyúttal legértékesebb része, amelyben az Anjou-kori familiaritás kialakulását és életét mutatja be. Az erős központi hatalomra törekvő Anjou-királyok a familiaritásnak a központi hatalommal szembeszálló oligarchikus hatalmat növelő intézményét megsemmisíteni nem tudták, felhasználták tehát saját hatalmuk erősítésére. Egészen új képet tárnak elénk a familiáris viszonynak a banderiális hadrendszerben s a XIIIXV. század közigazgatási szervezetében való érvényesülését illető fejtegetések. A banderiális hadrendszer eredetét – Szekfű érvelése alapján – kétségtelenül a familiaritásban kell keresnünk. Érdekes képét adja szerzőnk a középkori Erdély kormányzatának s helyesebb világításba helyezi az erdélyi vajdák – királyfogó László vajda, s a később trónra került Hunyadi-, Báthori- és Szapolyai-családok – immensis hatalmának eredetét és jelentőségét. Kellően megvilágítja az okokat, amelyek e valóban territoriális alakulatok, tartományuraságok hűbéres tartománnyá alakulását megakadályozták. Méltán emeli ki ez okok közt a gyengülő központi hatalomnak még mindig bámulatra méltó erejét s a királyok törekvését, amely a familiárisok tisztán magánjogi függésének a köz javára való kamatoztatását célozta.
A szerző érdemeit legkevésbé sem óhajtjuk kisebbíteni, midőn – kötelességünkhöz híven – egy tévedésére hívjuk fel a figyelmet. Szekfű felismervén a familiaritás jelentőségét, némileg túlbecsülte azt. Habár elismeri, sőt több ízben hangsúlyozza, hogy a familiaritás nálunk korántsem ment a nyugati államokéhoz hasonló tökéletes fejlődésen keresztül, habár kiemeli, hogy a familiárisok és serviensek sohasem alkottak egységes, pontosan megkülönböztethető társadalmi osztályt, noha eredményei egytől-egyig ellentmondanak ily következtetésnek, mégis odairányul legfőbb törekvése, hogy egy egységes familiáris osztály, egy a nemesi és jobbágyi osztálytól közjogilag is különálló társadalmi osztály létezését bebizonyítsa.
E cél érdekében történik, hogy nem hangsúlyozza kellőképpen a nemes és nem nemes familiárisok közti különbséget, akiket egy társadalmi osztály tagjaként tüntet fel. Ezért igyekszik bebizonyítani, hogy az úrnak törvénykezési hatósága volt a nemes familiárisok felett, ezért igyekszik a törvényekbe a familiárisok közjogi különállását igazoló intenciókat belemagyarázni s e cél szolgálatában feketíti be Verbőczit, mint aki meghamisítva a tényeket, célzatosan és tudatosan hallgatna a nemesektől különálló familiárisokról.
A valóság ezzel szemben az, hogy a nemes és nem nemes familiárisok társadalmilag sohasem olvadtak, de nem is olvadhattak össze. A magasabb tisztet viselő, úri szolgálatba állt nemes familiáris éppúgy nem tekinthető a szolgai sorban levő nem nemes familiárissal egy társadalmi osztály tagjának, miként ma sem fogja senki egy kalap alá venni a jószágigazgatót vagy gazdatisztet a botosispánnal vagy kisbéressel. Jogilag a nem nemes familiáris a jobbággyal esett egy beszámítás alá, mint ez Verbőcziből is kitűnik (III. 26., 27. c.), a nemes familiáris pedig, bárhogy forgatjuk is a dolgot, ugyanazon törvény alá tartozott, mint más nemesek.
A törvényhozás megemlékezik a familiáris viszonyról, mint létező s elismert magánjogi kapcsolatról, de kiemeli ennek szerződéses jellegét, amely a nemesi kiváltságok rövidülését nem vonja maga után. Az 1298:XXXIII. t.-c. kifejezetten „sua spontanea voluntate” szolgálatba lépő nemesekről szól, súlyos büntetéssel sújtván, aki erre valakit kényszerít. (Kovachich: Sylloge. I. 38–39. l.) Mátyás 1467-i dekrétuma a nemesek s mások dica fizetéséről szólva elmondja, hogy kik a „nobiles regni”. Eszerint akiknek kiváltsága van a nemességről, „sive sub regio, sive sub ecclesiis, sive sub quacunque alia iurisdictione degant” kétségtelen nemesek, de nem azok a nobiles castrenses, a praedialisták vagy egyházi nemesek, vagyis akiknek nincs királyi nemeslevelük (Kovachich 190. Idézve Szekfű 67. l.). Más szóval nemes, aki ezt személyére nézve bizonyítani tudja, tekintet nélkül magánjogi kapcsolataira.
Azok az adatok, amelyeket a familiárisok különleges adózási viszonyaira hoz fel (65–67. l.), azt bizonyítják, hogy a nemes familiárisok teljesen azonos beszámítás alá estek más vagyontalan, egytelkes nemesekkel. Nem a familiaritás, hanem a vagyoni képtelenség mentesítette őket a dica fizetése alól. Az 1478:IV. t-c. szövegét nem találom homályosnak (66. l.); nem adóztatják eszerint „az egytelkes nemeseket, a magukat urak költségén fenntartó nemesek és familiárisok allodiális házait, a villicusokat, a nagyon szegényeket, a puszta helyeket és a malmokat”. A szegény, úri költségen, mint ma mondanók, úri konyhán élő familiárisok – nemesek és nemtelenek – egyaránt adómentesek voltak, nem a familiáris viszony, hanem a szegénység összefoglaló kapcsa következtében.
Zsigmond 1435:VI. t.-c., amely a familiáris tisztek hatalmaskodásaival szemben az urat bíráskodási joggal ruházza fel „non obstante nobilitatis privilegio”, és a károkért az urat teszi felelőssé, nem kiváltságot akar az uraknak



Hóman Bálint munkái
http://mek.niif.hu/07100/07139/html/0010/0023/0005-3a1.html[2021. 06. 19. 17:37:50]
biztosítani, hanem ő ellenük irányult, akik hatalmaskodásaikért felelősségre vonatván, szívesen takaróztak tisztjeik nemesi mivoltával s ez alapon megtagadták a károk megtérítését. Az 1458:XXVII., 1468:VII., 1471:II., 1486:XXXIII., XXXIV. t.-c. a familiárisi szerződésből folyó kötelezettségek (számadás, hír nélküli távozás, károkozás stb.) esetén ad az úrnak némi önbíráskodási jogot. Ezek valóban a nemesi jogok némi korlátozását mutatják, de Szekfűnél a ténylegesnél sokkalta nagyobb jelentőségre emelkedtek. A katonáskodásról mondottak nem bírnak jelentőséggel.
Ki kell emelnünk, hogy a familiáris viszony mindig személyes jellegű volt, sohasem birtokon alapuló, noha Szekfű azzal, hogy egy familiárisnak több ura is lehetett, bizonyítani igyekszik, hogy idővel e viszony alapja a birtok volt. A felhozott példákban azonban az urak mindig vérrokonok, leszámítva egy esetet. Ez esetben Kinizsi Pál és Magyar Balázs 1478-ban szereplő közös familiárisának tulajdonít szerzőnk e szempontból igen nagy jelentőséget (62., 64. lap). Úgy látszik, nem tudja, hogy Kinizsi Magyar Balázsnak mostohafia, sőt 1474 óta törvényesen örökbefogadott fia volt.
Nem tagadjuk, ámbár erre Szekfű adatot nem hoz fel, hogy a nagybirtokosok körében meg lehetett a törekvés a nemes familiárisaik felett való teljes joghatóság megszerzésére. Nem vonjuk kétségbe, hogy itt-ott előfordult egyegy hatalmaskodási eset, bár erre is csak két adatot ismer szerzőnk az egész középkorból (71. lap). Hisszük azt is, hogy a familiárisok gyakran maguk vitték ügyeiket uruk döntése elé, megbízván annak ítéletében. Viszont tény az, hogy sehol sem találunk oly törvényes intézkedést, amely a nemes familiárisokat a többi nemesektől különálló, más közjogi helyzetben élő társadalmi osztály tagjaiként tüntetné fel.
Szükségtelen volt tehát Verbőczinek a familiárisok „egy részét a nemesek közé emelni, másokat a jobbágyok közé leszorítani”, mert azok közjogilag különálló osztályt hazánkban sohasem alkottak s különleges törvényeik vagy szabályaik sohasem voltak, amiket Verbőczi elhallgatott volna. Érdemes lett volna Verbőczi működésének és Hármaskönyvének igazi jelentőségét a leszólt jogi írók segítségével figyelmesebben tanulmányozni, amely esetben az értékes dolgozat utolsó fejezete nyilván elmaradt volna.
A szerényen vázlatnak nevezett értekezést előkelő hely illeti meg történetirodalmunk újabb termékei közt. Leszámítva – a munka tudományos értékét vajmi kevéssé kisebbítő – tévedését, világos és tiszta képet ad a familiaritásnak eddigelé alig ismert intézményéről. Szekfűtől, mint arra leghivatottabbtól, várjuk a magyar társadalom- és közigazgatástörténet több érdekes és homályos kérdésének tisztázását.
[1] (Első kiadása: Századok 1913. 540–545.)
« Jegyezetek KEZDŐLAP MAGYAR KÖZÉPKOR Árpádkori társadalom
Jegyzetek »



Hóman Bálint munkái
http://mek.niif.hu/07100/07139/html/0010/0023/0006-3a3.html[2021. 06. 19. 17:38:02]
« Jegyzetek KEZDŐLAP MAGYAR KÖZÉPKOR Árpádkori társadalom
Jegyzetek »
6. Várjobbágyok és jobbágyfiúk (1922)[1]
A millenáris évek óta örvendetesen fellendült magyar helytörténeti irodalom nem váltotta be a történettudomány művelőinek a megyék és városok történetének feldolgozásához fűzött reményeit. A tudósok homályos történeti problémák, alapvető gazdaság-, társadalom-, alkotmány- és közigazgatástörténeti kérdések tisztázását, illetőleg megoldásuk előkészítését várták a helytörténet intenzív művelésétől. A monográfiaírók azonban – kevés kivétellel – képteleneknek bizonyultak nemcsak e kérdések megoldására, hanem még azok felismerésére és értékelésére is. Gyakran tudományos értelemben dilettáns helyi írók vállalkoztak a munkára s ezek megelégedtek a helytörténeti adatok többé-kevésbé rendszeres és teljes összegyűjtésével, a helyi olvasóközönség érdeklődésének, nem ritkán a megyebeli családok és előkelőségek hiúságának és a lokálpatriotizmusnak legyezgetésével. A középkori megyeés várostörténettel kapcsolatos, általános érdekű, alapvető kérdések vizsgálatára és tárgyalására ritkán terjeszkednek ki, önálló ítélet alkotására meg éppenséggel nem törekedtek. Különösen meglepő a lokális szempontból is fontos településtörténeti kutatás rendszeres keresztülvitelének hiánya; hiszen minden komoly helytörténetnek alapja a település történetének tisztázása. Ily viszonyok közt nem csodálható, hogy helytörténeti monográfiáink – néhány dicséretes kivételt nem számítva, melyek közt első helyen áll Szolnok-Doboka vármegye története – alig vitték előre az általános érdekű megye- és várostörténeti problémákat a megoldás felé. Pedig a helytörténet legfontosabb feladata éppen az egyetemes magyar fejlődés szempontjából értékesíthető lokális jelenségek felkutatása, ismertetése és értékelése.
A Budavári Tudományos Társaság legújabb kiadványának fiatal szerzője{1} – mint előszavából kitűnik – világosan látta az előtanulmányoknak ezt a fogyatékosságát, sőt némely kérdésben teljes hiányát, és eleve tisztában volt a helytörténet általános érdekű feladataival s e feladatok megoldásának nagy nehézségeivel. Mégis hozzá mert fogni kezdő létére Turóc megye kialakulásának vizsgálatához, e nehéz helytörténeti téma kidolgozásához.
Az első fejezetben meggyőzően bizonyítja, hogy a honfoglaláskor meg nem szállt zólyomi gyepűelve betelepítése dél felől, Hont és Bars vármegyékből történt, s hogy Zólyom eredetileg nem volt vármegye, hanem a bakonyi ispánsághoz hasonló erdőispánság, vagyis királyi magánuradalom. Lakói királyi erdőóvók és halászok. Katonáskodó népeleme nem volt, földművesek csak a Hont és Bars megyei Oszlán és Devécse vidékének 1232ben történt odakapcsolásával kerültek a zólyomi comes hatásköre alá. Ugyanezidőtájt kapcsolták be szervesen az uradalomba Liptó, Turóc és Árva vidékét. E fejtegetéseket világítja meg a zólyomi uradalom XIII. századi állapotát feltüntető térkép.
A második fejezetben Turóc megyének magyar foglalás előtti viszonyaival foglalkozik. Írott források híján Dopsch új irányt jelentő módszerét szerencsésen alkalmazva – a megyebeli archeológiai leletek alapján igyekszik eredményhez jutni, felhasználva a helynevekben rejlő nyelvi bizonyítékokat is. Megállapítja, hogy a szláv lakosság délnyugat felől, Nyitra vidékéről valamikor a IX. századból a XII. század elejéig terjedő időben húzódott a turóci és liptói fennsíkokra s ugyanaz irányból követte őket az első magyar telepesraj, a Divék-nemzetség ideszakadt ága. A XI. században a királyi hatalom is erről hatolt be Turócba. A szláv lakosság continuitása biztosan megállapítható, de a tótság e területen nem őslakó, csak a magyarok előtt utolsó megszálló réteg.
Mályusz öt szláv földvárat s ugyanennyi szláv nemzetséget, a várak körül talált leletekben határozottan IX–X. századi jellegű fegyvereket állapít meg és a XIII. század elején már 33, szlávoktól lakott községi telepet mutat ki Turóc területén. Ebből s a teljesen analóg liptói viszonyokból – nézetem szerint – nyilvánvaló, hogy a betelepülés, bár nem tömegesen, mindenesetre csoportosan történt, ami biztos támaszpontul szolgál a település pontos időpontjának megállapításához, amitől a szerző tartózkodott. A termékenyebb nyitrai vidékről a magas hegység terméketlen, de védettebb fennsíkjaira csoportosan, mindenesetre külső erő kényszerítő hatása alatt húzódtak. Ily erő azonban e vidéken a IX–X. század folyamán csupán két ízben, a magyar honfoglaláskor és azt néhány



Hóman Bálint munkái
http://mek.niif.hu/07100/07139/html/0010/0023/0006-3a3.html[2021. 06. 19. 17:38:02]
évtizeddel megelőzően a morva hatalomnak Nyitrába történt betörésekor működött. Pribina sorsa, ki szintén Szvatoplukék elől menekült Nyitrából, az utóbbi feltevés mellett szól, de lehet, hogy a Csallóköz-NyitraVágvölgyön megszálló magyar törzs nyomása elől menekültek a turócliptói szlávok. A betelepedés mindenesetre a IX–X. század fordulóján történt.
Döntő jelentőségű településföldrajzi bizonyítékokat sorakoztat fel Mályusz annak bizonyítására, hogy a turóci és liptói szlávok gazdasági kultúra és politikai szervezettség tekintetében sokkal alacsonyabb fokon álltak a XI. században Nyitra, a XII. század óta Zólyom felől közéjük telepedő magyaroknál. A halász-vadász és állattenyésztő szlávok telepei a várakkal együtt a lejtőkön, az erdős zóna határán és kisebb számban a folyóparton voltak. A földművelésre alkalmas, fátlan fennsíkot betelepítetlenül hagyták a magyarokra. A szlávok minden magasabb politikai szervezet híján, tiszta nemzetségi szervezetben éltek az öt nemzetségi vár körül csoportosulva, s e széteső tagoltságukat csak a magyar centrális hatalom szüntette meg, midőn az egész területet, előbb a zólyomi uradalom keretében, majd önállóan organizálta, a régi várak – mint helyi központok – jelentőségét megszüntetve. A kereszténység is a magyar telepítéssel egyidejűleg hódít teret Turócban.
A liptói és turóci népek ismert kiváltságlevelei alapján külön fejezetben ismerteti a zólyomi uralom lakosságának szervezetét és jogviszonyait.
A következő, legterjedelmesebb (53–104. l.) fejezetben a XII–XIV. századi magyar telepítő munkát, a Turóc-folyó és erdő közt elterülő fennsíkot állattenyésztésre felhasználó első magyar telepesek, majd a földműves turóci jobbágyfiak megtelepedését ismerteti. Községről-községre haladva s végül az eredményeket a liptói analógiák felhasználásával összefoglalva, gyönyörűen jellemzi azt az intenzív és fokozatos kultúrmunkát, amit a centrális hatalom zólyomi exponensének tervszerű vezetésével a fennsíkra behatoló magyar jobbágyfiúk – a későbbi turóci és liptói köznemes családok ősei – végeztek. Ők vették mezőgazdasági művelés alá és vonták be a magyar királyság gazdasági szervezetébe a gazdagabb talajú erdei legelőket kereső, állattenyésztő szlávoktól pusztán hagyott területeket. Ők népesítették be magyar nevű és színmagyar lakosságú, csupán a késő századokban eltótosodott földművesfalvakkal a fennsíkot. Ők honosították meg Turócban és Liptóban a földművelést, ékes bizonyságául a magyarok kultúrfölényének. E fejezethez járul a XIV. század közepén Turóc megye állapotát feltüntető térkép.
Befejezésül két fejezetben a jobbágyfiúk társadalmi helyzetével, köznemesekké fejlődésével és az autonóm Turóc megye kialakulásával foglalkozik, az egész zólyomi uralmi szervezet átalakulásának és a középkorban megindult eltolódási folyamatnak ismertetésére is kiterjeszkedve. A jobbágyfiúk katonai feladatainak, az intézmény jelentőségének, szolgálatuk és földjeik hűbéri természetének, a zólyomi hospesek és városok honvédelmi szerepének, az autonómia s ebben a szolgabírói intézmény kialakulásának sikerült ismertetése értékes új megfigyeléseket és sokszor meglepő eredményeket tartalmaz.
Mályusz településtörténeti eredményei – szemben egyrészről a felvidéki tótság autochton voltát vitató, másrészről a tótok őseinek honfoglaláskori ittlétét is tagadó, túlzó hipotézisekkel – nyilvánvalóvá teszik, hogy a tótság szlovén [szláv] ősei a XI. században csupán a Nyitra és Vág folyók völgyében laktak. Innét húzódtak a X–XIV. század folyamán, jórészben már magyar védelem alatt kelet felé, elárasztva a Felvidéket és magukba szíva e vidék magasabb kultúrájú magyar és német lakosságát. A keleti és északkeleti irányba húzódó szlávoknak első raja volt a morva támadás vagy a magyar honfoglalás elől a IX–X. század fordulóján Turóc és Liptó fennsíkjaira menekülő néhány szláv nemzetség. Bebizonyult, hogy a tótok ősei gazdaságilag kihasználni és politikailag megszervezni még ott sem tudták a megszállt területet, ahol a magyart megelőzték. A politikai és gazdasági organizálást és gazdasági értékesítés századokra kiható kultúrmunkáját egész Felső-Magyarországon a magyar központi hatalom exponensei, a királyi tisztviselők és a későbbi köznemesség magyar ősei végezték el.
Az archeológiai leletek és a település módjának vizsgálatával nyert eredmények értékesen világítják meg a honfoglaláskor itt talált szláv lakosság alacsony kultúráját és primitív, politikai elemek híjával levő társadalmi szervezetét, a honfoglaló és államalkotó magyarok kultúrfölényét, a XI–XII. századi centralizált magyar és a korábbi tagolt és széteső szláv organizáció viszonyát.
A jobbágyfiúk társadalmi helyzete és hűbéri viszonya, egybevetve Szekfűnek a servienseket illető alapvető



Hóman Bálint munkái
http://mek.niif.hu/07100/07139/html/0010/0023/0006-3a3.html[2021. 06. 19. 17:38:02]
eredményeivel, új szempontokat ad a XII. században feltűnő és a XII. századi társadalmi mozgalmakban már az una et eadem nobilitas tagjaiként szereplő servientes regis jogi és társadalmi helyzetének vizsgálatához. Valószínűnek tartom, hogy ezek a jobbágyfiúkhoz hasonlóan katonai szolgálati kötelezettség fejében a királytól földadományt nyert, elszegényedett nemesek és a várnépeiből kiemelkedett hűbéres, katonáskodó földművesek voltak, kiknek a XIII. század folyamán sikerült a független köznemesség kiváltságait megszerezni s földjeiket a hűbéri kötelezettségek alól mentesíteni.
A jobbágyfiútelepítés és birtokadományozás katonai jelentőségének és célszerűségének bizonyításával új fény derült az Árpád-házi királyok annyira kárhoztatott eladományozási rendszerére. Ezt a szempontot az adományok és a visszaszerzésükre indított akciók vizsgálatánál a jövőben aligha szabad mellőznünk.
Ebből a néhány példából is kiderül Mályusz eredményeinek értéke és a helytörténet kereteit messze meghaladó jelentősége. Noha ő maga – kezdő kutatónál szokatlan és épp ezért dicséretes önuralommal ragaszkodva az előre kijelölt kerethez – nem vonta le a lokális jelenségeknek ezeket az általános értékű konzekvenciáit, ellentétben legtöbb helytörténetírónkkal, éppen az egyetemes magyarországi fejlődés szempontjából értékesíthető jelenségek, az általános érdekű, alapvető gazdasági-, társadalmi- és közigazgatástörténeti problémák tisztázására fordított legtöbb gondot, mégpedig szép eredménnyel.
Az általános szempontok tudatos értékelése és folytonos szemmel tartása mellett feltűnő, hogy helyi forrásokból levezetett eredményei bizonyítására nem használta fel az országszerte bőven kínálkozó, értékes analógiákat, bár néhány odavetett megjegyzése azok jelentőségének felismerését bizonyítja (10. l.: a bakonyi ispánságról, 119., 124. l.: a szepesi tízlándzsásokról, 125. l.: Csallóközről, 148. l.: a szlavón várjobbágyokról).
A Zólyom, illetőleg Turóc területén észleltekkel analóg jelenségekkel és intézményekkel találkozunk más, a honfoglaló magyar törzsek által meg nem szállt és csupán a XI–XIII. századi királyi hatalom által organizált területeken, a törzsi szállások kompakt területén kívül eső gyepűelvén és törzsválasztó zónákon. Ezek a lakatlan területek a XI. században a keresztény király földregáléjoga alapján az uralkodó birtokába kerülvén, a törzsszállások területén szintén birtokba vett, de nemzetségi szállásföldek közé ékelt királyi várbirtoktól eltérő, magánuradalmi szervezethez jutottak, az Árpád-ház csepelsolti ősi szállásbirtokához hasonlóan organizáltattak. Ezek az udvarnokgazdaságok – szemben a vármegyés ispánok alá rendelt várgazdaságokkal – kezdetben közvetlenül az udvar ispánjának, a nádornak a fennhatósága alá tartoztak. Később – a XII. században – a perifériák lakatlan területeinek művelés alá vétele és a nádori hatáskör átalakulása után birtoktestenként külön, helyi mező- és erdőgazdasági ispánok alá rendeltettek. Így jöttek létre a pilisi, bakonyi, pozsegai, zólyomi, szepesi, máramarosi, beregi (erdő)ispánságok, a csallóközi és más udvarnokispánságok. Hasonló eredetű és természetű magánuradalmak voltak a különleges tartományi szervezethez jutott Szlavónia és Erdély a Székelyföld kivételével. Mindez uradalmak lényeges jellemző vonásai az ősfoglaló nemesség és nemzetségi birtok hiánya, a szétszórt tagokban fekvő várfölddel szemben az uradalom zárt területi egysége és az uradalmi szervezet – minden vármegyére kezdettől jellemző – katonai karakterének teljes hiánya, tiszta gazdasági jellege. Későbbi fejlődésük a helyi viszonyokhoz mérten és a lakosság eredetéhez képest helyenként eltérő. Bakony, Csallóköz, Solt beolvadtak a szomszédos megyébe. Máramaros, Bereg, Pozsega, Pilis vármegyévé alakultak át. Zólyom, Erdély és Szlavónia területén több vármegye keletkezett. Erdély és a Szepesség külföldiekkel betelepített nagyobb területei különleges territoriális szervezetet kaptak.
Ezeknek a területeknek betelepítése és organizálása Zólyoméval analóg módon ment végbe, középkori fejlődésük is sok vonásban analóg. A részletes bizonyítást mellőzve, csupán néhány feltűnő példát említek. Az erősen tagolt szláv nemzetségi gradrendszer és a nagy területeket egybefogó magyar megyeszervezet ellentéte épp oly világosan felismerhető Szlavóniában (a Dráva-Száva-köz nyugati részén), mint Turóc és Liptó területén. A központi hatalmat megelőzően Turócba hatoló Divék-nemzetség szerepét a Szamos völgyén az Agmánd és GyulaZsombor nemzetségek töltötték be. A szepesi tízlándzsások, az erdélyi és szlavóniai nemesek a jobbágyfiúkkal egy időben, a XIV. század közepén emelkedtek országos nemesi rangra. Jogviszonyaik, katonai és gazdasági funkcióik természete, társadalmi helyzetük a részletekig analóg. Ugyanezt mondhatjuk egyrészt a zólyomi hospesek és városok, másrészt a máramarosi hospesek és sok tekintetben a szepesi és erdélyi szászok viszonyairól és szerepéről is.



Hóman Bálint munkái
http://mek.niif.hu/07100/07139/html/0010/0023/0006-3a3.html[2021. 06. 19. 17:38:02]
Mályusz érdeme, hogy Turóc megye kialakulását ismertetve, elsőnek adott képet egy ilyen királyi magánuradalom kialakulásáról és fejlődéséről, tipikus rajzát festve a XI–XII. századi királyi magángazdaságok s az ezekből alakult egyik vármegyetípus fejlődésének.
Mivel azonban az analógiák mellőzése miatt nem ismerte fel világosan eredményei jelentőségét, a Zólyom területén megfigyelt jelenségek tipikus, de mégis partikuláris jellegét, egy közbevetett megjegyzésében tévesen általánosító következtetésre jutott. A zólyomi viszonyokból óvatosan bár, de mégis a másik megyetípus, az eredetében is kettős – katonai és gazdasági – rendeltetésű, nemzetségi szállásföldek közé ékelt s a megye területén lakó, de a comestől mindenkor független, ősfoglaló nemesség közreműködésével autonóm nemesi megyévé fejlődött, tulajdonképpeni királyi vármegye eredeti viszonyaira és fejlődésére vont következtetést (5. és 11. l.), noha éppen az ő eredményeiből tűnik ki, hogy a zólyomi uradalom nem közvetlenül erdőispánságból alakult át autonóm nemesi vármegyévé, hanem egy a többi megyénél hiányzó fejlődési fokon ment keresztül. A XIII. században a katonáskodó jobbágyfiúosztály kialakulása, a hospesek betelepítése és kiváltságolása, valamint az uradalom területére korlátlan tulajdonjoggal királyi adományt nyert, a komesztől független birtokos nemes urak megtelepedése következtében a zólyomi erdőgazdaság, illetőleg Zólyom, Turóc és Liptó, ha névleg nem is, de lényegében a többi országrészben már bomlásnak indult XI–XII. századi megyével azonos királyi vármegyévé alakult át, ami egyébként Szlavóniában, Erdélyben és másutt is jól megfigyelhető. Csupán arra a késői kialakulású, katonai célokat is szolgáló XIII–XIV. századi zólyomi ispánságra és nem az eredeti erdőispánságra illik Mályusz megállapítása, hogy benne „mintegy megkövesítve figyelhetjük meg a megyének Szent István-kori kezdetleges szervezetét és működését” (11. lap).
A gyepűntúli területről szólva Mályusz néhányszor „hódítás”-ról (1., 2. lap), a gyepűvonalról szólva „országhatár”ról (1., 26. l.) beszél, noha a gyepűelve kétségtelenül az országterület része, Szent István óta – ha néptelen is királyi birtok s az északi országhatár már a honfoglaláskor a Kárpátok lánca volt. Az sem áll, hogy „a gyepűrendszer elve kizárja mind a beszivárgás, mind a tömeges betelepülés lehetőségét”. (16. l.) A XI–XIII. századi besenyő, kun, oláh, szász, ruthén és egyéb települések éppen az ellenkezőt bizonyítják. Gyepűn innét, gyepűn túl egyaránt lehetséges volt a betelepülés és beszivárgás, ha a királyi hatalom érdeke úgy kívánta.
Az a megjegyzés, hogy a magyar királyság az Alföldön a turóci viszonyoktól eltérően a szláv gradokba, az elűzött szláv nemzetségfők helyébe ültette volna a maga exponenseit (35. l.), félreértésekre adhat okot. Mindössze arról lehet szó, hogy néhány központi fekvésű régi földvárat – pl. Csongrádot, Nógrádot, Zemplént – megyei székvárul választottak. A szláv gradrendszert azonban egészében éppoly kevéssé vették alapul az alföldi és dunántúli megyék szervezésénél, mint Turócban vagy Szlavóniában.
Turóc megye állapotát a XIV. század közepén feltűntető térképének tartalma nem fedi pontosan címét. A szerző megállapítása szerint e korban már meglevő községek közül Dubova (87. l.), Mosóc (90. l.), Szentpéter (92. l.), Ambos-falva (88. l.) és Folkusfalva (77. l.) hiányzanak róla. Viszont a XV. századi településű Andrásfalvát (88. l.) megtaláljuk rajta. E következetlenség okát adja ugyan a szerző, de magyarázata (94. l.) nem kielégítő. A XIII. századvégi állapotot a kimutathatóan XIII. századi telepítésű falvak másfajta jelzésével is érzékeltethette volna. Kár, hogy a következetlenséggel csorbát ejtett a nagy gonddal és alapos részletmunkával kidolgozott térkép értékén. A másik térképen csupán a 9. lapon említett szász Németpelsőc nevét keressük hiába.
Nem szabatos megjegyzés, hogy „a jobbágyfiúk a nem szabadok sorából csak lassan váltak ki és lettek országos nemesekké”. (185. lap). A megelőző fejtegetésekből (v.ö. 113–120. l.) kitűnik, hogy azelőtt is szabadok voltak, csak nem nemesek.
Mályusz Elemér szigorú módszerességgel, alapos forráskutatással, széleskörű tárgyismerettel és kezdőnél szokatlan biztos ítélettel oldotta meg gyakorlott kutatók erejét is próbára tevő nehéz feladatát. Doktori értekezésül készült tanulmánya minden tekintetben megüti a szigorú tudományos mértéket és teljes mértékben rászolgált az elnyert akadémiai elismerésére. A M. Tudományos Akadémia ugyanis e mű alapján bízta meg a szerzőt a magyarországi tótság településtörténetének kidolgozásával. S méltán, mert a tanulmány betelepüléstörténeti fejezetei mintaszerűek. Ezek a kvalitások tették kötelességemmé a mű értékéhez és a fiatal szerző képességeihez mért bíráló megjegyzéseket, melyekkel a tanulmány használhatóságát igyekeztem előmozdítani anélkül, hogy szerzőjének tudós érdemeiből bármit is levontam volna.



Hóman Bálint munkái
http://mek.niif.hu/07100/07139/html/0010/0023/0006-3a3.html[2021. 06. 19. 17:38:02]
[1] (Első kiadása: Századok 1922)
« Jegyzetek KEZDŐLAP MAGYAR KÖZÉPKOR Árpádkori társadalom
Jegyzetek »



Hóman Bálint munkái
http://mek.niif.hu/07100/07139/html/0010/0023/0007-3a5.html[2021. 06. 19. 17:38:13]
« Jegyzetek KEZDŐLAP MAGYAR KÖZÉPKOR Árpádkori társadalom
Jegyzetek »
7. Hazai jogszokások (1922)[1]
A Magyar Néprajzi Társaság 1917. évi közgyűlésén Tagányi Károly indítványt tett a hazai élő jogszokások rendszeres összegyűjtésére. Noha az indítvány etnológusok körében hangzott el s az azt kísérő alapos tanulmányt a Néprajzi Társaság adta ki, mégis elsősorban a történetírót érdekli, s a magyar történettudomány céljait szolgálja.
Tagányi történeti érdeklődésből kiindulva, a középkori magyar jogintézmények vizsgálata során jutott el a jogszokások tanulmányozásához. A külföldi – nevezetesen a jogszokások gyűjtésében elöljáró orosz és a jelenkori primitív népek jogszokásaival foglalkozó angol és német – szakirodalom történetileg értékesíthető eredményei s a magyar etnológiai kutatások során esetlegesen megvilágított jogszokások az egész jogszokásanyag összegyűjtésének történettudományi fontosságáról győzték meg. S az indítványt kísérő érdekes és értékes tanulmányban is a történettudomány szempontjából igyekszik értékesíteni a már ismert anyagot.
Tagányi koncepciója szerint a tanulmány az indítvány részletes indokolásául készült, melyben a javaslattevő a gyűjtés irányát, szempontjait, módszerét, körét és terjedelmét igyekszik kijelölni. A kidolgozásban azonban a szerző átlépte az így meghatározott keretet s a magyar jogtörténeti irodalmat egy igen becses, alapvető jelentőségű monográfiával ajándékozta meg.
Bevezetésül a külföldi jogszokásgyűjtő-mozgalmakat, ezek szempontjait, módszerét és eredményeit ismereti. Ez a 16 lapra terjedő, bámulatos bibliográfiai ismerettel és alapos szaktudással megírt irodalmi kalauz mindenkor nélkülözhetetlen segédkönyve lesz a kérdéssel foglalkozó kutatónak. Különös érdeme, hogy a szláv nyelveket nem igen ismerő magyar tudósokat a finnugor és töröktatár népek jogszokásaival alaposan foglalkozó orosz szakirodalomról is tájékoztatja.
Ezután a gyűjtés alapjául szolgáló konkrét kérdőpontokat állapítja meg. A teoretikus szempontból szabatos kérdőpontok mindegyikét egyegy rövid, de rendkívül tartalmas összehasonlító-jogtörténeti tanulmány világítja meg. Minden kérdésnél ismereti a történeti forrásokból és külföldi szakirodalomból meríthető, magyar szempontból fontos analógiákat és útbaigazításokat, s a jogszokásoknak a magyar néprajzi kutatások során korábban felismert élő nyomait, kiterjeszkedve a szóbanforgó szokások természetének vizsgálatára és magyarázatára. A külföldi analógiák közül különös figyelemmel volt a rokon népek – finnugorok és török-tatárok – jogszokásaira, melyek a magyar történet szempontjából elsősorban értékesíthetők. A legapróbb részletekig kiterjeszkedő, egzakt forráskutatáson alapuló, de mindig egyetemes szempontból kiinduló s a magyar történettudomány szükségletét szem előtt tartó, összehasonlító történeti módszer adja meg Tagányi művének értékét.
A családjog és öröklési jog körét felölelő első füzetben az ősi magyar jogélet igen sok félreértett, vitás, vagy ez ideig figyelmen kívül hagyott jelenségét magyarázza meg.
Gardezi – nálunk gróf Kuun Géza e ponton téves olvasásában közkézen forgó – szövegének Bartold-féle olvasását és fordítását alapul véve, megállapítja, hogy a honfoglaló magyarok nemcsak a nővásárlás szokását, hanem annak török Kalim nevét is ismerték. Idegen szokásjogokból vett analógiákkal bizonyítja, hogy a nő vételár-maximuma azonos a férfi vérdíj-maximumával, ami Szent István törvényeiben kodifikált ősi jogszokás szerint száz tinó volt. A mennyasszony apja által fizetett tíz prémben (Gardezi) az ősi tinópénz bizonyos százalékát érő prémpénzt ismeri fel. E megállapításhoz alig férhet kétség. Valószínűnek kell azonban tartanunk, hogy a prém (állatbőr) pénzként való használatának a szlávoknál egyetemesen jelentkező szokása nem eredeti magyar, hanem a déloroszországi szláv szomszédoktól kölcsönzött szokás volt. Átvételének oka az ősi tinópénz (korábban talán lópénz) magas értéke s ezért kisebb üzletek lebonyolítására alkalmatlan volta lehetett. A nővásárlás mellett érdekesen világítja meg a honfoglaláskor már általában divatját múlt nőrablás ősi szokásait is.



Hóman Bálint munkái
http://mek.niif.hu/07100/07139/html/0010/0023/0007-3a5.html[2021. 06. 19. 17:38:13]
Egészen új magyarázatát adja Szent István I. 26. törvénycikkének, mely az özvegyasszonyt védi a férjhez kényszerítés ellen. Tagányi megállapítása szerint ez a törvény a pogány magyaroknál dívó levirátus intézménye ellen irányult, melynek értelmében a nő férje vagyonához tartozott és özvegységre jutása után a férj testvére vagy rokona vette nőül. E jogszokás nyomait őri talán a férj fivére itt-ott még ma is használt „kisebbik uram” kifejezés.
Kimerítően tárgyalja középkori törvényeink és okleveles adatok alapján az atyai hatalom kérdését széles összehasonlító jogtörténeti keretbe illesztve a hazai adatokat.
A matrilineáris szervezet (helytelenül: matriarchátus) nyomait kutatva, a magyaroknál negatív eredményre jut.
A közös megtelepedés két típusának a házközösségi szervezetnek és találóan nemzetségi szervezetnek nevezett közösségnek számos nyomát ismeri fel az ország különböző vidékein.
Feltűnő jelenség, hogy a kereszténységgel és a család tisztultabb fogalmával ellentétes házasságjogi szokásokra aminő például a nőrablás, vagy a levirátus – a magyaroknál nem, csupán a hazai nemzetiségeknél – oláhnál, szerbnél, ruténnél – talált élő példát, ami a magyar nép erkölcsi felfogásának tisztaságát, kulturáltabb voltát bizonyítja.
A síron tartott halotti tor szokásának vizsgálata keretében rámutat a külföldről régóta ismert haláltánc félreismerhetetlen magyarországi nyomaira. A szorosan vett halotti tortól megkülönbözteti az elhaltak emlékére meghatározott időközökben tartott halotti emléktort, mindkét szokást történeti adatokkal világítva meg.
Az őstisztelettel kapcsolatos tűzhelykultúra nyomait ismeri fel Szent István I. 9. törvénycikkében, mely a családi tűzhely őrét felmenti a templombamenetel kötelezettsége alól.
Rendkívül tanulságosan fejtegeti a mesterséges rokonság megkötésének különböző formáit, az örökbefogadást, lelki rokonságot, testvérré fogadást, s ezek különböző szertartásait. Igen nagy jelentőségű a vérszerződés jogi értelmének és jelentőségének tisztázása. A vértestvérség egyetemes szokása nyilvánvalóvá teszi, hogy a vérségen alapuló ősi társadalmi és politikai szervezetben a vérszerződés a mesterséges vagy képletes rokonná fogadással volt egyértelmű.
Az öröklési jog körében főleg a minorátus- vagy juniorátusra vonatkozó megállapításokat kell kiemelnem. Az élő jogszokásból és középkori okleveles emlékekből bizonyítja be, hogy a legifjabb fiúnak Verbőczi Hármaskönyvében kodifikált joga az apai házra, ősi országos jogszokás volt. Tagányi idevágó adatait kiegészítendő felemlítem, hogy édesapám – legkisebb gyermeke lévén – gyakran fedett meg tréfásan e szavakkal:
Te vagy a legkisebb, terád marad a ház, Üsd pofon a többit, ha veled figuráz.
Kerestem azóta, másokat is segítségül híva, az idézet forrását, de – sajnos – nem akadtam rá.
Nagyon tanulságosak a törvénytelen gyermekek jogállását és a gyámság intézményét tárgyaló fejezetek is.
Tagányi művének részletes elemzése és minden eredményének értékelése túlhaladja ismertetésem kereteit. Ez a feladat középkori jogtörténetünk jövőbeli feldolgozójára vár, aki, ha sikeres munkát akar végezni, lépten-nyomon kénytelen lesz felvilágosításért Tagányi alapvető tanulmányához fordulni. Rövid tallózásommal csak a mű történettudományi jelentőségéről akartam képet adni. Azt hiszem, sikerült rámutatnom, hogy a szerző nemcsak kitűzött feladatát, a jogszokások összegyűjtésére vonatkozó indítványa tudós megokolását oldotta meg, hanem a magyar magánjog történetének több alapvető problémáját is sikerült tisztáznia.
Az úttörő tanulmány, melynek folytatását mielőbb várjuk, nemcsak a módszeres eredményekben – sajnos – igen szegény magyar etnológiai és jogtörténeti irodalomnak, hanem általában a magyar történettudományok is nagy nyeresége. Méltó társa Tagányi korábbi, alapvető problémákat felvető és tisztázó értekezéseinek.



Hóman Bálint munkái
http://mek.niif.hu/07100/07139/html/0010/0023/0007-3a5.html[2021. 06. 19. 17:38:13]
Magyar- és németnyelvű kiadásának évei egybeesnek Tagányi írói munkásságának, illetőleg tudós hírét megalapító első nagyobb tanulmánya megjelenésének negyvenesztendős évfordulójával. Ez a jubiláris dátum ad alkalmat arra, hogy rövid pár sorban méltassuk ezt az érdemekben gazdag tudós pályát.
Tagányi munkásságának eredményeit mérlegelve, önkénytelenül is a tudományos produktivitás kérdése ötlik eszünkbe. Ha a produkció mértékét a betűkkel telerótt papírmennyiségben és a külső sikerekben látjuk, érzéktelenül fogunk elhaladni négyévtizedes munkálkodása mellett. De ha a gondolatok és szempontok újságában, gazdagságában s a tudomány fejlődésére gyakorolt hatásában keressük az értékmérőt, bizonyára legtermékenyebb tudósaink közé kell őt számítanunk.
Tagányi pályáját nem jelzik messzevilágító, hatalmas mérföldkövek és nem kíséri a nagy nyilvánosság zajos elismerése. Máig sem írta meg és valószínűleg sohasem fogja megírni a tudósok becsvágyát annyira izgató „nagy művét”. Meggátolja ebben tehetségének túlnyomóan kritikai természete. Ez a kritikai tehetség sodorta sokszor éles polémiákba, néha – kíméletlen, sőt olykor igazságtalanul lesújtó ítéletei nyomán – személyes természetű összeütközésekbe is. S ez a félelmes tehetség akadályozza konstruktív ereje teljes kifejtésében. A másokra kíméletlenül alkalmazott szigorú mértéket elsősorban magára tartja kötelezőnek. Csak akkor szólal meg, ha nagyon fontos mondanivalója van, s ha feltevéseit, gondolatait és ítéleteit előbb a legszigorúbb kritikának vetette alá. Ez a magyarázata külső látszatra csekély termelésének, de egyszersmind e termelés nagy belső értéknek.
Néhányan, akik bepillanthattunk az ő tudós műhelyébe és megismerhettük sok szép tervét, s akik előtt feltárult történeti tudásának gazdag tárháza, nem szívesen mondtunk le e tervek megvalósulásának reményéről. Fájdalommal látjuk, hogy e tudásnak csak morzsái kerülnek a tudomány művelőinek asztalára. Pedig ezek az elhullajtott morzsák – köztük az imént ismertetett tanulmány – egyenként mérve is nagy, tudós alkotások. Bíráló könyvismertetései, akadémiai jelentései, polémikus dolgozatai és rövid, tömör értekezései, évtizedes, fáradhatatlan tudós munka kritikailag leszűrt eredményeit hozzák apránként napvilágra. Új eszmékkel, új szempontokkal termékenyítik meg a magyar történettudomány talaját és új irányokat jelölnek ki az alkotmány-, közigazgatás-, jog-, társadalom- és gazdaságtörténeti kutatás számára. Tagányi Károly, ha nem írt is vaskos köteteket, büszke megelégedéssel tekinthet vissza négyévtizedes pályájára.
[1] (Első kiadása: Történeti Szemle XI. 1922. 175–180.)
« Jegyzetek KEZDŐLAP MAGYAR KÖZÉPKOR Árpádkori társadalom
Jegyzetek »



Hóman Bálint munkái
http://mek.niif.hu/07100/07139/html/0010/0024-3a7.html[2021. 06. 19. 17:38:25]
« Jegyzetek KEZDŐLAP MAGYAR KÖZÉPKOR
Magyar államháztartás I. Károly korában (1920) »
A lengyel-magyar barátság történeti alapjai (1936)[1]
Európa a középkorban három, politikai, világnézeti, sőt faji tekintetben is önálló egységet alkotó művelődési körzetre tagozódott. Az egykori Nyugatrómai birodalom és Germánia területén az összes latin és germán népeket és néhány nyugati szláv törzset is felölelő nyugati latin-keresztény kultúrközösség alakult ki. A Keletrómai birodalom a bizánci görögséget, a bolgárokat, szerbeket, oláhokat magában foglaló s utóbb az orosz-szlávokat is magába szívó görög-keresztény kultúrközösség hazájává lett. A Fekete-tenger fölötti egykori szarmataszkíta síkságon ide behatoló ázsiai hun-török népek nomád kultúrájának körzete terült el.
E három kultúrkör határa nem volt állandó. Az V–VI. században az ázsiai nomád törökség, a mai DélOroszországot és Magyarországot is elfoglalva, az Alpesekig és az Adriai-tengerig nyomult, viszont a VIII. század végén Ázsiába szorult vissza. A latin- és görög-keresztény kultúrkörök ezidőben közvetlen érintkezésbe kerültek a Duna-vonalon; az orosz-szlávok és a balkáni népek közé azonban a Fekete-tenger északi és keleti partvidékén kialakult bolgár-magyar kultúrkör ékelődött. Ennek félnomád népei – a bolgárok, volgai bolgárok és magyarok ősei, kikhez később, a VII. század végén a Volga és Kaukázus közére érkezett türk-kazárok is csatlakoztak – az ázsiai törökség nyugati, ogur vagy bolgár ágazatához tartoztak, de keleti rokonaiktól sokszázados nyugat-szibériai, majd délkelet-európai élet után függetlenné váltak s a finnugor, iráni, kaukázusi és görög művelődési elemekkel gyarapodott bolgár-magyar kultúrközösséget alakították ki. Ez a közösség minden faji és művelődéstörténeti kapcsolata mellett is ellenségként állt szemben a IX. század dereka óta újra nyugat felé törekvő ázsiai nomád törökséggel. Az európai határig nyomuló türkökkel, besenyőkkel és úzokkal vívott küzdelme e keleti népek javára dőlt el. Az ázsiai törökség a IX. század végén újra a Keleti-Kárpátokig hatolt, a bolgár-magyar kultúrközösség pedig végleg felbomlott. A bolgárok még a VII. század végén átköltöztek a Balkánra és két század múltán beolvadtak a görög-keresztény kultúrközösségbe. A volgai bolgárok és kazárok a keleti görög népek nyugatra törekvő áradatának, majd az orosz hatalmi törekvés hullámainak sodrába kerülve, politikai és kulturális tekintetben beolvadtak, felszívódtak a rájuk telepedő népekbe. A magyarok viszont a IX. század végén a Kárpátok medencéjébe költöztek át, s az elöljáróban jellemzett három kultúrkör határzónáján telepedtek meg.
A magyarság az északi szomszédságban élő, s akkor még pogány lengyel néppel és a vele délnyugaton szomszédos keresztény horvát néppel együtt eleven választófalként ékelődött a határain túl kezdődő latin-germán, görög-szláv és török kultúrkörzetek közé. Kelet felé – akárcsak a lengyelek és horvátok – tüstént a honfoglalás után védelmi állásba helyezkedett és Nyugat harcos védelmezője lett. Mint északon a lengyelek a tatár és orosz hatalommal, délen a horvátok Bizánccal és a szerbekkel szemben, úgy állt a magyarság is őrt a keleti és déli határokon, minden támadást következetesen visszaverve. De ugyanilyen következetességgel utasította vissza a magyar nemzet a vele hamarosan tartós életközösségben egyesült horvátokkal és a lengyelekkel együtt a nyugati világot reprezentáló német-római császárságnak időnként nagy erővel megmegújuló hatalmi törekvéseit és hódító kísérleteit.
A magyar nemzet teljes sorsközösségben a lengyel és horvát nemzetekkel három világ, három egymással ellentétes, sőt ellenséges kultúrkör érdekeinek ütközőpontján ezer év óta ugyanazzal a nagy problémával: a keleti és nyugati erők kiegyensúlyozásának, a vele szemben sokszor ellenségesen fellépő keleti, délkeleti, nyugati hatalmak közt való biztonságos elhelyezkedésnek és önálló nemzeti léte védelmének nehéz kérdésével állt szemközt.
A magyar nép történeti életét ez a sordöntő probléma determinálja. Ezt a problémát igyekezett a nemzet már a X. és XI. század fordulóján megoldani, midőn teljes meggyőződéssel nyugat felé fordult s – a lengyel és horvát nemzetekhez hasonlóan – bekapcsolódott a nyugati keresztény kultúrközösségbe anélkül, hogy politikai függetlenségét e közösség bármely hatalmának feláldozta volna. A magyar nemzet története ez idő óta szakadatlan láncolata a függetlenségét, sőt létét időnként három világtáj felől nagy lendülettel támadó túlerővel vívott



Hóman Bálint munkái
http://mek.niif.hu/07100/07139/html/0010/0024-3a7.html[2021. 06. 19. 17:38:25]
küzdelmeknek. S ha e küzdelemben néha hosszabbrövidebb időre alulmaradt, vagy megalkuvásra kényszerült is, önvédelmi harcával mégis meg tudta védelmezni nemzeti önkormányzatát és biztosítani tudta őseredeti magyar és nyugatról kölcsönzött latin-germán művelődési elemeket egybefoglaló sajátos nemzeti kultúrájának zavartalan és mindig korszerű fejlődését, nemzeti életének folytonosságát s történetének hosszú korszakaiban zászlóvivője, terjesztője volt keleti és délkeleti határain túl is a nyugati műveltségnek és nyugati eszmeáramlatoknak.
Magyarországot a tatár és török hatalommal századokon át vívott harcaira célozva, nem egyszer nevezték a nyugati világ védőbástyájának, de ennek a megállapításnak igazi értelmét és értékét az adja meg, hogy kelet felé Magyarország volt – ismét csak Lengyelországgal együtt – minden jelentős nyugati eszmeáramlatnak és szellemi mozgalomnak utolsó állomása. A középkori latin szerzeteskultúra és a belőle sarjadt X–XI. századi egyházi renaissance, az aszketizmus és lovagműveltség, a renaissance és humanizmus, a reformáció és katolikus restauráció, a barokk és felvilágosodás szellemi mozgalmai, majd a legújabb kor szerteágazó eszmeáramlatai is egytől-egyig eljutottak a magyar és lengyel földre s a magyar és lengyel lelkeket megtermékenyítve fűzték szorosabbra a két nemzetet nyugathoz kapcsoló százados kötelékeket. Másfelől pedig a nyugati eszmények, eszmék, irányok, törekvések és áramlatok Magyarország és Lengyelország határain csak a magyar és lengyel közhatalom támogatásával tudtak keresztülhatolni s a keleti kultúrákba utat találni. Az Árpádok és Anjouk hatalmi koncepciója a maga dél és kelet felé irányuló expanziójával kétségkívül dinasztikus hatalmi törekvésekre vezethető vissza, de a középkori Európa államrendszerében nagyhatalmi állásra emelkedett Magyarország királyainak balkáni és észak-keleti térfoglalása – akárcsak a lengyel királyok litvániai és oroszországi hatalmi terjeszkedése – egyszersmind kultúrmisszió volt. A nyugati keresztény kultúrközösség határait tágította kelet és dél felé a pogány-török, majd mohamedán-török és a görög-keresztény kultúrközösségek rovására. Az Anjouknak, a Hunyadiaknak és a lengyel földről jött Jagelló-királyoknak a magyar királyság déli tartományainak határvonalán a török hatalommal vívott harcai éppúgy, mint az utolsó Piastoknak és magyar Nagy Lajosnak a tatárokkal és litvánokkal, a Jagellóknak és a magyar Báthory Istvánnak a török és orosz hatalommal Litvánia és Halics határán vívott küzdelmei nemcsak a két királyság biztonságának, hanem a nyugati kultúra birtokállományainak is védelmére szolgáltak.
A magyar és lengyel nemzet életsorsának, földrajzi helyzetének és sorsdöntő politikai problémáinak közössége szükségszerűen vezetett a két nemzet baráti érintkezésére, történetük analóg kifejlődésére.
A magyarok és lengyelek fejedelmei – itt Géza és István, ott Miciszláv [Mieszko] és Boleszláv – egyidőben ismerték fel a krisztusi gondolatban, a nyugati művelődésben s a középkori keresztény királyság szervezetében rejlő hatalmas történetformáló és nemzetfenntartó erőt. Egyidőben tárták ki országuk kapuit a római egyház térítő papjai előtt és nyitottak utat Clunyben, a francia földön fogant s a X. és XI. század fordulóján már Európa-szerte diadalmaskodó keresztény renaissance szellemi mozgalmának. Egyidőben szervezték át pogány fejedelemségüket keresztény királysággá. S a nagy átalakulás után egyidőben verték vissza az egész nyugati keresztény világ fölött politikai hatalmat igénylő német-római császároknak népük szabadságát, nemzetük függetlenségét, maguk szuverenitását veszélyeztető támadásait. A megkeresztelkedést és a királyság megalapítását nyomon követte a történeti életük új korszakába lépő nemzetek uralkodóinak a mai államközi szerződésekkel egyértékű rokoni szövetségének megkötése. Az első lépést ez irányba még Géza fejedelem tette meg, mikor leányát nőül adta Vitéz Boleszlávhoz. De ez a házasság felbomlott és csak egy emberöltő multán jött létre az Árpádok és Piastok tartós rokoni szövetsége. Az összes későbbi magyar királyok törzsszülei: I. Béla magyar király és Rixa [Richeza v. Adelhaid] lengyel hercegnő – I. Kázmér nővére – házasságukkal a két dinasztia s vele a két nemzet közel egy századon át folytonos politikai szövetségének megalapozóivá lettek. Béla ivadékai: I. Géza, Szent László, Kálmán – a keresztény királyság kiépítői – külső ellenségekkel és belső pártütőkkel szemben mindig hű barátra és támogatóra találtak lengyel rokonaikban s maguk is mindig készséggel siettek azok segítségére.
A XII. század Magyarországon a központi hatalom megerősödésének korszaka volt; a középkori királyság e század végén, III. Béla korában élte virágkorát. Lengyelországban ugyanekkor leáldozott a királyi hatalom s az ország egymással küszködő részfejedelemségekre töredezett. A baráti kapcsolat ez időben meglazult a két nemzet közt, de II. András újra felvette fonalát; a halicsi orosz fejedelemség felé irányuló politikájának alátámasztása végett a halicsi trónra szánt Kálmán fiát Leszkó [I. Fehér Leszek] krakkói herceg leányával, Saloméval házasította össze. Unokái – Szent Kinga és Jolán – később krakkói Szemérmes Boleszláv és gnéznói Jámbor [Istenfélő] Boleszláv hercegekkel keltek egybe. Ezek a házasságok mintegy bevezetői voltak annak a másfélszázados korszaknak,



Hóman Bálint munkái
http://mek.niif.hu/07100/07139/html/0010/0024-3a7.html[2021. 06. 19. 17:38:25]
amikor a két nemzet történetének folyamata szinte teljesen egybeolvadt. Magyarország és Lengyelország a XIII. század derekán egy időben kerültek szembe az orosz fejedelemségeket legázoló tatár hatalomnak mindent megsemmisítéssel fenyegető támadásával és nem sokkal utóbb a központi hatalom helyreállításának nagy problémájával. Történetünknek hosszú évtizedeit tölti ki a Csendes-óceántól a Kárpátokig és a Visztuláig terjedő nomád Tatár birodalom nyugati előőrseivel vívott védelmi háborúk s a központi hatalom helyreállításáért odahaza vívott küzdelmek sorozata.
A két ország közhatalmi szervezete, a két nemzet egysége a XIII. század végére itt is, ott is martalékává lett az országszerte lábra kapott partikuláris törekvéseknek. Lengyelországot a királyságban magánörökségüket látó Piastok szabdalták részekre, a dinasztia egyes tagjai közt osztva meg az ország területét. Magyarországot a gyermek IV. László idejében kialakult oligarchikus magánhatalmak bontották részekre. A XIII. és XIV. század fordulópontján mindkét ország már a szétesés útjára lépett, mikor két hatalmas fejedelmi egyéniség – itt az Árpádok leányági örököse: a francia Capet-ház nápolyi Anjou-ágából származó Károly Róbert, ott az ősi dinasztia egyik utolsó tagja: Lokietek Ulászló – szembeszállt a partikularizmus szellemével s újra megteremtette a nemzeti és állami egységet. A két királyság földrajzi helyzetében gyökerező sorsközösség analóg belső fejlődésre vezetett. A társadalmi és állami életben itt is, ott is felismerhető a nyugati eszmék, irányok és törekvések hatása, de a nyugatról akceptált hűbéri és rendi intézmények magyar és lengyel földön a helyi viszonyokhoz hasonultak át és sajátos nemzeti fejlődés elemeivé lettek. A népegyéniségben és történeti fejlődésben gyökerező hazai és nyugatról befogadott külföldi intézmények rendszeréből sarjadt a nyugati fejlődéstől e sok rokon vonás ellenére is merőben különböző, de egymással rokon magyar és lengyel alkotmányjogi fejlődés. Ennek a sajátosan magyar és lengyel fejlődésnek alapját vetette meg Károly Róbert és Lokietek Ulászló a partikuláris hatalmak megsemmisítésével s a közhatalmi és rendi erőtényezők kiegyensúlyozásával. Ugyanígy szilárdították meg az alapjait a nyugati műveltségbe kapcsolódó, de mégis sajátosan nemzeti műveltség kivirágzásának Nagy Lajos és Nagy Kázmér a krakkói és pécsi egyetemek egyidejű alapításával, nyugati befolyás alatt kikristályosodó művészeti törekvések támogatásával.
A közös úton járó, azonos célra törekvő, egyforma problémákkal küszködő királyok hamarosan egymásra találtak s új alakban elevenítették fel I. Kázmér és I. Béla politikai értékű rokoni szövetségét. Károly Róbert 1320-ban nőül vette Ulászlónak Hedvig kaliszi hercegnőtől – IV. Béla magyar király unokájától – született Erzsébet leányát, s a legszorosabb szövetségre lépett apósával és sógorával, a későbbi Nagy Kázmér királlyal. A magyar külpolitikának ez idő óta az Anjou-ház kihaltáig állandó vezérgondolata a lengyel-magyar-horvát-nápolyi olasz szövetség s ennek a koncepciónak legszilárdabb eleme, bázisa a megingathatatlan lengyel-magyar szövetség volt. Ez a XI. századi Árpádoktól örökölt és most újra reálpolitikai tartalmat nyert államterv 1335-ben a cseh szövetség gondolatával bővült. Károly Róbert, majd Nagy Lajos is a maguk hatalmi érdekkörébe igyekeztek vonni a cseh trónra került [elnémetesedett] francia dinasztiát: a luxemburgi Arlonokat, kik ez időben már megkezdték harcukat a Wittelsbachokkal és Habsburgokkal a német birodalmi hegemóniáért. Az 1335. évi visegrádi kongresszuson Károly Róbertnak sikerült Kázmér lengyel és János cseh királyok közt a szövetséget az ellentétek elsimításával létrehoznia. Nagy Lajos pedig, mikor apja és nagybátyja örökségeként a maga fején egyesítette Magyarország és Lengyelország koronáit, a három ország perszonális uniójává akarta fejleszteni ezt a szövetséget. Utódjául mindkét országában Mária leányát és ennek jegyesét, Zsigmond cseh trónörököst jelölte ki. A három királyságnak ez az uniója nem jött létre. Lajos halálával a lengyel-magyar államközösség is felbomlott s ifjabb leányának, Hedvig lengyel királynőnek Jagelló Ulászló litván fejedelemmel kötött házassága új korszakát vezette be a most már Litvániával és a litván uralom alá tartozó orosz fejedelemségekkel egyesült Lengyelország történetének.
Magyarország az Anjouk korában, Lengyelország a Jagellók idejében érte el legnagyobb kiterjedését. A két királyság tartós szövetsége szolgált alapjául itt a bosnyák, szerb, bolgár, oláh [havasalföldi], moldvai és halicsi tartományok, ott a litván és orosz tartományok megszerzését eredményező politikának. A két királyságnak ez a hatalmi politikája tette lehetővé a latin-kereszténység és a nyugati műveltség határainak kelet és dél felé történt kitolását s a XIV. század végén életre kelt új keleti és délkeleti hatalmakkal szemben való eredményes védekezését.
A Pontus-vidéki tatárhatalom a XIV. században leáldozott. A latin császárok bukása után újraéledt kelet-római császárság élete már csak lassú haldoklás volt. De hanyatlásukkal egy időben két új hatalom tűnt fel Magyarország és Lengyelország határán: a Kis-Ázsiából európai földre lépett oszmanli-törökök [oszmán-törökök]



Hóman Bálint munkái
http://mek.niif.hu/07100/07139/html/0010/0024-3a7.html[2021. 06. 19. 17:38:25]
vasfegyelemmel megszervezett katonai hatalma és a tatár iga alól szabadult oroszok moszkvai nagyfejedelemsége. A magyar és lengyel politikának sorsdöntő problémájává lett a török és orosz veszedelem s e küzdelemben a két nemzet ismét csak egymásra volt utalva. Zsigmond és Albert magyar királyok, majd Hunyadi Mátyás is a németrómai birodalommal való szövetségben látták a török elleni védekezés leghasznosabb eszközét. De Hunyadi János a lengyel-magyar koncepciót elevenítette fel s III. Ulászló lengyel királyt segítette a magyar trónra. A Jagelló-ház nagyképességű ifjú tagja életét vesztette Magyarország védelmében s a második lengyel-magyar unió felbomlott. A gondolat mégsem veszett el. A lengyel dinasztia cseh trónra került ága újra elfoglalhatta a magyar trónt s utolsó sarja: II. Lajos király a magyar hatalmat megsemmisítő végzetes csatában áldozta életét Magyarországért.
Az 1526. évi mohácsi csatát követő másfél század Magyarország történelmének szomorú korszaka. A Habsburgkirályok, az erdélyi fejedelmek és a török szultán uralma alatt három részre tagolt nemzet megszűnt irányadó politikai tényező lenni. Lengyelország ugyanekkor jutott el történeti életének második virágkorába. A két nemzet útjai szétváltak, de a régi barátság tüze még e korban is fel-fellobbant. Lengyelországnak a nagyhatalommá fejlődő Moszkva nagy fejedelmével, Rettenetes Ivánnal vívott sikeres önvédelmi küzdelmét a lengyel trónra emelt magyar Báthory István irányította, akinek politikai célkitűzésében ott szerepelt a török elleni felszabadító hadjárat gondolata is. Ez a terv nem vált valóra, de a Magyarországot száz év múltán felszabadító tizenhatéves hadjárat küszöbén ismét egy lengyel király, Szobieszki János mérte a döntő csapást az 1683-ban Bécsig hatolt török hadseregre. A két nemzet régi barátságának felelevenítésére mégsem kerülhetett sor, mert Magyarország újjászületésének és modern állami élete kiépítésének két százada Lengyelország süllyedésének, megcsonkításának, felosztásának s a lengyel nemzet hosszú elnyomatásának szomorú korszakával esett egybe. A XIX. században ott az elnyomó orosz hatalom, itt a nemzet önrendelkezési jogát elvitató császári hatalom ellen kelt függetlenségi mozgalmak idején sokszor megnyilvánult a két nemzet rokonszenve, de a baráti kötelék szorosabbra fűzésének útját által Lengyelország függő helyzete, a lengyel nemzet szétdaraboltsága.
Ez az akadály eltűnt. Lengyelország a világháborúból megújhodva került ki, a lengyel nemzet egysége helyreállt és független állama kötelékében indult el történeti élete új korszakába. A magyar nemzetre azonban szomorú napok virradtak. Egységében megbontva, történeti területének legnagyobb részétől megfosztva kell megtalálnia a jövő fejlődés útját s e nagy erőfeszítés közepette csak azokban a régi barátokban lelheti vigaszát, akik a történet intő szavát megértve, rokonszenvükkel támogatják léte védelmére és igazsága elismertetésére irányított törekvésében.
Ezek között különös melegséggel üdvözli a magyar nemzet a kilencévszázados történeti barátságot vele újra felelevenítő lengyel nemzetet.
[1] (Első kiadása: Huszár Károly: Magyarország és Lengyelország (Budapest–Varsó, 1936. 14–16) – Lengyelül: Podstawy Historyczne przy jażni polsko-węgierskiej. Ugyane mű lengyel kiadásában.)
« Jegyzetek KEZDŐLAP MAGYAR KÖZÉPKOR
Magyar államháztartás I. Károly korában (1920) »



Hóman Bálint munkái
http://mek.niif.hu/07100/07139/html/0010/0025-3a8.html[2021. 06. 19. 17:38:38]
« A lengyel-magyar barátság történeti alapjai (1936)
KEZDŐLAP
MAGYAR KÖZÉPKOR
Jegyzet »
Magyar államháztartás I. Károly korában (1920)[1]
A XV. és XVI. század törvénytudói, kik törvényeinknek – később Corpus Juris Hungarici néven ismertté vált gyűjteményét összeállították, több más oda nem tartozó okirattal együtt Károly Róbertnek Hyppolit mesterrel, a körmöcbányai pénzverőkamara ispánjával 1342. február 2-án kötött bérletszerződését is felvették a törvények sorába. Ennek a különös véletlennek, vagy inkább tévedésnek köszönhetjük, hogy gazdaságtörténeti problémák iránt egyébként nem igen érdeklődő történetíróink korán felismerték Károly Róbert pénzügyi reformtevékenységének jelentőségét, de egyben azt is, hogy történetírásunk e reformmunka megítélésében másfél század óta egészen téves nyomokon járt.
Ez a bérleti szerződés volt hosszú időn át egyedüli és az újabb időkig egyetlen terjedelmesebb ismert és felhasznált forrása az Anjou-kori pénzügy történetének s e forrásnak különös tekintélyt kölcsönzött az országos törvények közt való szereplése. Tekintélyének befolyása alól még azok sem tudtak szabadulni, akik teljesen tisztában voltak a szerződés valódi természetével. Mivel e szerződés a pénzverőkamara és valutaügy újjászervezését illető rendelkezések során a kamarai nyereség helyébe lépő új állami egyenes adót, a kapuadót is szabályozza, történeti irodalmunkban szinte elpusztíthatatlan gyökeret vert a felfogás, mely szerint Károly Róbert a lucrum camerae fejében szedett portális adó életbeléptetésével az államháztartás tengelyévé a jobbágyadózást tette s ezáltal alapját vetette a domaniális gazdaságot felváltó adógazdasági rendszernek.
Ez a felfogás alapjában téves. A portális adó – bár állami egyenesadó alakjában jelentkezik – lényegében nem volt új és önálló jövedelmi forrás. Mint a pénzverési és pénzváltási nyereség módosult alakja mindvégig szerves és nem is legjövedelmezőbb része, függeléke maradt a pénzverési regálénak. Az Anjou-kori államháztartás jövedelmi forrásai közt alárendelt szerepet töltött be. A XIII. és XIV. század rendkívüli adózásából kialakult és nagyobb jelentőségre csupán a XV. században vergődött magyar egyenesadó-rendszer történeti fejlődésében pedig egyáltalában nem illeti meg a neki tulajdonított fontos szerep.
A középkori államháztartások történetében – néha ezt az adótörténészek, modern adóelméletek hatása alatt állván, nem igen veszik figyelembe – három korszakot kell megkülönböztetnünk.
Kezdetben az államháztartás, illetőleg az ezzel teljesen összeforrt királyi háztartás – az uralkodói hatalom patrimoniális természetének megfelelően – tisztán vagy túlnyomó részben magángazdasági (domaniális) bevételeken, az uralkodó földesúri joga, tehát magánjogi jogviszonyok alapján szerzett jövedelmeken nyugodott.
Később a patrimoniális királyi hatalom gazdasági alapjának, az uradalmaknak megfogyatkozásával és a szükségletek megnövekedésével a magángazdasági jövedelmek háttérbe szorulnak s a pénzügyi regalitás lép előtérbe. A fejlődés második etapja, midőn az államháztartás elsősorban regálégazdasági, vagyis az alattvalóktól a királyi felségjog, tehát közjogi jogviszonyok alapján önhatalmúlag megszerzett rendes és rendkívüli regáléjövedelmekre támaszkodik, melyek sorába tartoznak a középkor rendkívüli egyenesadói is.
A rendiség teljes kialakulásával jutott érvényre az a felfogás, hogy az uralkodót – magángazdaságainak jövedelmén felül – csupán a kizárólagos felségjognak elismert jogok (pénzverési jog, határvámtartás joga, monopóliumok stb.) gyakorlásával kapcsolatos rendes regáléjövedelmek korlátlan használata illeti meg s a rendkívüli jövedelmek igénybevételéhez az országrendek előzetes hozzájárulása szükséges. E korban, az államháztartás történetének harmadik korszakában, a rendes jövedelmek amúgy is csökkenőben lévén, a királyi háztartástól elváló államháztartás jelentős részben adógazdasági jövedelmekre: az alattvalóktól közjogi jogviszonyok alapján, de az alkotmányosság akkori fogalmának megfelelő formák közt, az ő előzetes hozzájárulásukkal megszerzett jövedelmekre, a szó szorosabb, középkori értelmében vett adókra, vagyis önként megajánlott szolgáltatásokra támaszkodik.



Hóman Bálint munkái
http://mek.niif.hu/07100/07139/html/0010/0025-3a8.html[2021. 06. 19. 17:38:38]
Ez volt a magyarországi fejlődés útja is. A XI–XIII. század magángazdasági jövedelmi forrásokra támaszkodó államháztartását a XIV. században nem az adó-, hanem a regálégazdaság váltotta fel. Az Anjouk államháztartásában az egyenes adójövedelmeknek egészen alárendelt szerepük volt. Az adógazdaság a magyar pénzügytörténeti fejlődésnek sokkal későbbi etapja, melyet megelőzött a regálégazdaság kétszázados korszaka s éppen a regálégazdaság szilárd alapjainak megteremtése, a regáléjövedelmeken nyugvó államháztartásnak kiépítése volt Károly Róbert érdeme.
***
A XI–XII. századi Magyarország patrimoniális királyságának katonai és pénzügyi hatalma az uralkodó földesúri hatósága alá tartozó népelemek gazdasági erejére támaszkodott. A XIII. század társadalmi és gazdasági mozgalmaiban a hatalom alapja – az összes többi birtokosok javainak összmennyiségét meghaladó terjedelmű királyi földbirtok túlnyomórésze – magánurak kezére került. Az alsóbb népelemek magángazdasági szolgáltatásait többé nem a király, hanem a rendek élvezték. Mihelyt azonban adva volt a lehetőség, hogy akár egyesek fokozottabb vagyonszerzése, akár több birtokos szövetkezése által az országban a királyi ingatlant meghaladó terjedelmű birtoktestek kerülhetnek egységes vezetés alá s így a királyéval egyenlő, sőt azt felülmúló gazdasági hatalom keletkezhetik, a királyi földbirtok – mint a hadügyi szervezet alapja és mint államháztartási jövedelemforrás – elvesztette korábbi jelentőségét. A központi hatalmat más, a királyi földbirtoktól független katonai és anyagi erőforrásokkal kellett alátámasztani.
Károly Róbert, a nyugati feudális légkörből hazánkba került ifjú király olasz kísérői és magyar tanácsosai tisztán látták a helyzetet. Számoltak a patrimoniális királyi hatalom bomlása és a rendiség kialakulása következtében megváltozott erőviszonyokkal s az új katonai és pénzügyi szervezetet a rendek gazdasági erejére támaszkodva építették fel.
A hadiszervezet alapja továbbra is a földbirtok maradt, de már nem a királyi, hanem a magánbirtok. Az uralkodó a katonaállítás terhét a nagybirtokos arisztokrácia hárította át. Katonai hatalmát az országlakosok magángazdaságaira alapította. A patrimoniális királyság várkatonaságának helyét a rendi államszervezetben a magánbirtokosok hűbéres hadserege foglalta el. Az országos hadügyet a rendiség szellemének megfelelő banderiális rendszer életbeléptetésével hűbéri alapokon szervezték.
A patrimoniális királyságra veszélyes volt a birtokos osztály gazdasági erejének túlságos megnövekedése, a rendi állam uralkodója éppen a nagybirtokos osztályra támaszkodott, melynek gazdasági erejével egyenes arányban nőtt a király katonai hatalma. Ez magyarázza meg, hogy Károly Róbert a királyi hatalmat komolyan veszélyeztető oligarchia letörése után nem vetett gátat a nagybirtokos arisztokrácia kialakulásának, sőt minden igyekezettel előmozdította annak fejlődését és erősödését. Viszont az új arisztokrácia minden erejével támogatta az uralkodót törekvéseiben, mert benne látta az ország megmentőjét és tőle várta saját jólétének emelését. Mégis az új hadügyi szervezet nagy veszélyek csíráját hordta magában. Félni lehetett, hogy a vagyonban és hatalomban gyarapodó nagybirtokosság ártalmára lesz a királyi hatalomnak, mely a hűbéri hadszervezet révén bizonyos fokig már függésbe került vele szemben.
Ez a függőség könnyen veszélyessé válhatott volna – mint ahogy később a XV–XVI. században veszélyessé is vált –, ha a király az államháztartás alapjává a magánurak jobbágyait terhelő egyenesadókat teszi s ezáltal gazdaságilag is ugyanarra a földbirtokos nemesi rendre támaszkodik, mely a katonai hatalom tulajdonképpeni birtokosa volt. Egyértelmű lett volna ez a katonai és pénzügyi, tehát a teljes államhatalomnak a nagybirtokososztály kezére való átadásával. Ily politikai hiba elkövetése szöges ellentétben áll az uralkodói hatalom teljességének kiépítésére törekvő Anjouk reálpolitikájának szellemével.
Károly Róbert és tanácsosai teljesen tisztában voltak azzal, hogy ha meg akarják óvni a királyi hatalom teljességét, gazdaságilag függetleníteniük kell azt a nagybirtokos arisztokráciától s ezért az államháztartást a birtokososztálytól független népelemek gazdasági erejére igyekeztek felépíteni. Ily népelemül elsősorban a királyi birtokon élő jobbágyok kínálkoztak. Bár a királyi uradalmak reorganizációja után a magángazdasági jövedelmek ismét számottevő összegre emelkedtek, a megfogyatkozott királyi gazdaságok népének gazdasági ereje már nem volt elegendő az államháztartás növekedő szükségleteinek fedezésére.



Hóman Bálint munkái
http://mek.niif.hu/07100/07139/html/0010/0025-3a8.html[2021. 06. 19. 17:38:38]
Több eredménnyel biztatott a király védelmére és pártfogására utalt városi polgárság gazdasági erejének igénybevétele. A városi autonómia fejlődésével magánjogi függőségéből mindinkább kibontakozó s az Anjoukorban már országos renddé fejlődött polgárság mindenkor biztos támasza volt az uralkodónak a hatalmaskodó földbirtokososztállyal vívott harcában. Gazdasági és jogi érdekei egyaránt kívánatossá tették részére az erős központi hatalom támogatását. Viszont az uralkodó éppen a jövedelmező foglalkozásokat űző s helyes gazdaságpolitika mellett vagyonban folyton gyarapodó polgári osztályban, a városi rendben találhatta meg azt a népelemet, melyre támaszkodva magát a katonai hatalom túlnyomó részét kezében tartó birtokos nemesi rendtől gazdaságilag függetleníthette. Ez a szempont érvényesült Károly Róbert pénzügyi politikájában, midőn a domaniális államháztartás elvét végleg elejtve, a regálégazdaságra tért át.
A regálégazdaságra való áttérés külső indokait kutatva, figyelmünket a dél-itáliai és szicíliai viszonyokra kell fordítanunk. A szicíliai királyságban II. Frigyes császár teremtette meg az uralkodói hatalom új gazdasági alapját, a királyság pénzügyeit a regalitás alapján szervezve. Rendszerét híven megőrizték és továbbfejlesztették utódai, az Anjouk. Kétségtelen, hogy Károly Róbert a magyar királyság pénzügyeinek újjászervezéséhez itáliai őseinek regálégazdaságát vette mintául. A reform belső indokait azonban a hazai viszonyokban kell keresnünk. A pénzügyi regalitás elvének kiépítése és a regálégazdaság megszervezése nem jelentette új jövedelmi források megnyitását, csak meglevőknek fejlesztését. A pénzügyi regalitás fogalma az előző századokban sem volt ismeretlen, sőt IV. Béla óta határozottan felismerhetők a regálégazdaság felé való fejlődés összes tünetei. Árpádházi királyaink azonban – s különösen maga IV. Béla – a domaniális államháztartás elvi alapján álltak s a regálékat akkor is másodrangú jövedelemforrásként kezelték, mikor az államháztartás már tényleg azokon nyugodott. A reform fejlődésbeli előfeltételei megvoltak, de a regálégazdaság elvi elismerése, újjászervezése és teljes kiépítése Károly Róbertre várt, kinek helyzetét nagyon megnehezítette, hogy az utóbbi évtizedek mozgalmaiban a regáléjövedelmek az eladományozási rendszer s züllött gazdasági viszonyok következtében ugyanarra a sorsra jutottak, mint a magángazdasági jövedelmek.
Károly Róbert az újjászervezés során gyökeres reformokat valósított meg. A regáléjogok pénzügyi kihasználásában szakított az elmúlt századok folyamán kialakult és közgazdasági szempontból káros gyakorlattal s ahol ez financiális szempontból szükségesnek látszott, teljesen újirányú fejlődés alapjait vetette meg.
A pénzverési regálé mértéktelen kihasználásában és a pénzrontásban rejlő bajoknak állandó érvényű pénz verésével, az évi pénzújítás évszázados rendszerének teljes megszüntetésével s a kincstári nyereség helyébe lépő portális egyenesadó behozatalával vetett véget. A pénzverési regálé jövedelmének ennek következtében történt megfogyatkozását a nemesércforgalom monopolizálásával ellensúlyozta. A nemesérc-monopóliumban kapott új s mindannyi közt leggyümölcsözőbb jövedelemforrás lett a pénzverési regálé financiális kihasználásának középpontjává. Mellette a pénzverési hasznot helyettesítő portális adó sokkal jelentéktelenebb szerepet töltött be.
Az eladományozási rendszer következtében pénzügyi jelentőségét elvesztett belső vámrendszert elejtve, a határvámrendszert építette ki, a vámregálé súlypontját a közlekedési és belkereskedelmi vámokról a külkereskedelmi vámokra helyezve át.
A bányaregálé jövedelmezőségét fokozandó, a királyi bányaművelési monopóliummal szakítva, a földesúri bányaszabadság elvét léptette életbe.
A sóregálé, valamint az adóregálé pénzügyi kihasználása tekintetében Károly Róbert a régi nyomokon járt, újításszámba ment azonban a városi polgárság gazdasági erejének intenzívebb igénybevétele, részben az eredetileg magángazdasági természetű, de később a rendkívüli adóval egybeolvadt és rendes állami egyenesadóvá alakult városi földbér felemelése, részben az új – egyösszegben kivetett – rendkívüli városi adók útján.
A regálégazdaság újjászervezése és teljes kiépítése által az államháztartás fő jövedelemforrásává a regáléjogok váltak. A király földesúri jogából származó magángazdasági jövedelmeket a királyi felségjog alapján az alattvalók – elsősorban és főképpen a regálék révén leginkább igénybevett kereskedő, iparos- és bányász-városi polgárok gazdasági erejének felhasználásával szerzett regáléjövedelmekkel pótolták.
Míg a patrimoniális királyság nagy közjogi hatalma tisztán magánjogi jogviszonyokon alapuló gazdasági



Hóman Bálint munkái
http://mek.niif.hu/07100/07139/html/0010/0025-3a8.html[2021. 06. 19. 17:38:38]
erőforrásokra támaszkodott, addig a rendi állam királysága hatalmának teljes elhűbériesedése, magánjogivá válása ellen közjogi jogviszonyokon alapuló gazdasági erőforrások igénybevételével védekezett. Míg az országos politikában s különösen a hadügyi politikában a fejlődés feudális irányú, a pénzügyi politika határozottan közjogi irányba fejlődött.{1}
A közjogi irányú fejlődés nemcsak abban nyer kifejezést, hogy a magángazdasági jövedelmek helyét felségjog alapján szerzett jövedelmek foglalták el, hanem az egyes regáléjogok kihasználási módjának közjogi irányú fejlődésében is.
A bányászat terén korábban a regáléjelleg csupán a birtokelcserélési kötelezettségben, a király bányaművelési monopóliumában fejeződött ki, de maga a bányaművelés, más magángazdasági üzemekhez hasonlóan, királyi bányászok, tehát a királlyal magánjogi jogviszonyban élő népek által történt s az urbura végeredményben a király földesúri jogából származó jövedelem volt. A földesúri bányaszabadság életbeléptetése óta – legalább is a bányáknak magánföldesúr birtokába tartozó részeknél – az urbura közjogi természetű szolgáltatássá vált. Még inkább áll ez az újonnan életbeléptetett nemesérc-monopóliumról, melynek értelmében az országban bárki által termelt és birtokolt összes nemesérc forgalomba hozatala a királyi kincstár útján történt.
A fejlődésnek ugyanezt a tendenciáját észlelhetjük az adó- és vámregálé területén. Úgy a pénzverési nyereség, mint a rendkívüli s a városi rendes adók már a XIII. században elvesztették illetékjellegüket, illetőleg magángazdasági természetüket, és felségjog alapján szedett adókká alakultak, de ezt az átalakulást még részben az állam által nyújtott ellenszolgáltatás hangsúlyozásával, részben a magángazdasági eredetet bizonyító elnevezések (terragium) fenntartásával leplezték. Károly Róbert korában már feleslegesnek tartják az illetékszerűség és a domaniális jelleg kiemelését. A rendkívüli adó kivetésekor vagy mellőzik az indoklást, vagy csupán a pénzügyi cél megjelölésére szorítkoznak, a városi rendes és rendkívüli adót államgazdasági szolgáltatások nevével (collecta és taxa) illetik.
Az Árpád-kor illeték címén szedett út-, hídvámjainak, réveinek és vásárpénzeinek helyét az ellenszolgáltatás ismertetőjeleit nélkülöző, tisztán a felségjog alapján szedett külkereskedelmi értékvám, a harmincad foglalta el.
A pénzügyi politika közjogi irányú fejlődését bizonyítják az adómentes jövedelmek megadóztatására irányuló törekvések is, így a főpapokra önkényesen kivetett donumok és a pápai tizedjövedelmek egyharmadának lefoglalása.
A banderiális hadrendszer és regálégazdaság két főpillérén nyugvó új állam-szervezet életképességét, a magángazdasági erőforrásaitól megfosztott királyság hatalmi túlsúlyát azáltal sikerült biztosítani, hogy a királyi magángazdaság népeiről az alattvalókra hárult katonai és gazdasági terheket két különböző, érdekeikben is divergáló országos rend közt osztották meg, kik között a királyi hatalom az egyensúlyozó szerepét töltötte be. A regálégazdaság életbeléptetése egyértelmű volt az államháztartás terheinek a polgári rendre való áthárításával s egyben a hadügyi terheket viselő nemesi rend hatalmának ellensúlyozásával.
A közterheknek s velük a közhatalmi funkcióknak az országos rendek közt való arányos és egyensúlyozott megosztása jellemző a rendi államok erős egyéniségű uralkodóira. Károly Róbert uralkodói kvalitásait, politikájának reális voltát s a korviszonyok teljes ismertetését legjobban az bizonyítja, hogy megértve a rendiség szellemét, a közterheket áthárította az országos rendekre, de egyben – a földbirtokos nemesi és kereskedő városi rend köztevékenységének egyensúlyozása által – gondoskodott a rendek hatalmi túlkapásainak megakadályozásáról.
***
Az államháztartás új alapra helyezésének mélyreható gazdaságpolitikai követelményei voltak. A középkori uralkodók gazdaságpolitikáját egyedül az államháztartás financiális érdekei irányították. Közgazdasági és pénzügyi tevékenységük mindig a legszorosabb belső kapcsolatban jelentkezik s csupán szerves összefüggésben vizsgálva érthető meg. Az utilitárius pénzügyi szempontok igen gyakran a közgazdasági érdekeknek s közvetve maguknak a financiális érdekeknek rovására is érvényesültek. Károly Róbert és tanácsosainak legnagyobb



Hóman Bálint munkái
http://mek.niif.hu/07100/07139/html/0010/0025-3a8.html[2021. 06. 19. 17:38:38]
érdeme, hogy felismerték a XIII. századi magyar királyoktól gyakorta mellőzött gazdaságpolitikai szempontok érvényesítésnek fontosságát és szükségességét. Tudták, hogy tartós sikert csak úgy remélhetnek, ha a regálék kezelésében – szakítva az elődök túlnyomóan financiális felfogásával – magasabb közgazdasági szempontoknak is érvényt szereznek, mert a regálék mértéktelen és igazságtalan kihasználása egyértelmű az adóalanyok szolgáltatási képességének tönkretételével. A regálék gyümölcsöztetésének s általában az államháztartás rendezésének előfeltétele a visszaélések megszüntetésére, az országlakosok jólétének és szolgáltatási képességének fokozására, az adóalanyok szaporítására törekvő következetes és céltudatos gazdaságpolitika volt.
Károly Róbert és tanácsosi teljesen átérezték ennek fontosságát. Intézkedéseikben a főelv fináncpolitikai: a rendes királyi jövedelmek biztosítása és szaporítása. E főelv mellett azonban mindig érvényesülnek az általános jólét emelését célzó gazdaságpolitikai szempontok. Utilitárius felfogásuk az ország gazdasági erejének legteljesebb mértékű kihasználására vezetett, de reálpolitikus létükre nem az alattvalók gazdaságainak túlterhelésében, hanem az adózóalanyok szaporításában s a meglévők szolgáltatási képességének fokozásában, céltudatos és következetes gazdaságpolitikában látták az erre vezető eszközt. Pénzügyi reformjaikat mindig megelőzték a sikert biztosító gazdaságpolitikai intézkedések.
XI–XII. századi uralkodóink a királyi háztartás domaniális természetének megfelelően par excellence mezőgazdasági politikát űztek. Az ipari termelés és kereskedelem fejlesztésére vajmi kevés gondot fordítottak. E korszak egyedüli fontos államgazdasági problémája a mezőgazdasági telepítés kérdése volt. Csupán a XIII. század második negyedében, a domaniális államháztartás bomlása korában lépnek előtérbe a kereskedelempolitikai szempontok. IV. Béla és öccse, Kálmán szlavónai herceg, céltudatosan igyekeztek a kereskedelmi fejlődés biztos alapját megteremteni. Mindazonáltal a magyar királyok gazdaságpolitikájában egészen Károly Róbertig nyilvánvaló a mezőgazdasági szempontok domináló szerepe.
Az ököljog korszaka megsemmisítő csapást mért a Béla korában szép fejlődésnek indult kereskedelmi és ipari életre. Az utolsó Árpádokat és közvetlen utódaikat a belső harcok és a királyi háztartás fokozatos züllése teljesen megbénították; következetes gazdaságpolitikára nem is gondolhattak. A XIII. század második negyedében megindult gazdaságpolitikai irányváltozás betetőzése Károly Róbertre várt.
Mióta a tárnokmesteri széket 1316-ban Nekcsei Demeter – a regalitáson alapuló államháztartás megszervezője foglalta el, a kereskedelempolitikai szempontok teljesen háttérbe szorították a domaniális államháztartás korában uralkodó agrárpolitikai szempontokat, melyek most már csupán a királyi magángazdaságok visszaszerzésére irányuló akcióban s az ekként visszaszerzett uralmak reorganizációjában érvényesültek.
Az agrikultúr telepítés korábban oly fontos kérdése elvesztette államgazdasági fontosságát s a királyt csak annyiban érdekelte, amennyiben általa az adóregálé útján igénybe vehető adóalanyok száma megnövekedett. Az uralkodó a nagybirtokosok telepítési akcióit jóakarattal és különféle kiváltságok adásával mozdította elő, de maga – bár tudunk néhány kisebb jelentőségű telepítési akciójáról – e téren számottevő tevékenységet nem fejtett ki.
A mezőgazdasági népelemekre támaszkodó domaniális államháztartással szemben a regálégazdaságon alapuló államháztartás a kereskedő, iparos és bányász népelemekre támaszkodott. Ehhez képest s az agrikultúr telepítés államgazdasági jelentőségének csökkenésével fordított arányban nőtt a kereskedelmi és ipari telepítés és városfejlesztés fontossága. Károly Róbert egész sor városi község alapításával s a polgári osztály jogi és gazdasági helyzetének megerősítésével alapját vetette az államháztartás terheinek főhordozójává lett városi rend kialakulásának és a vám-, pénzverési és bányaregálé útján megadóztatott hazai kereskedelem, ipar és bányászat hatalmas fellendülésének. A vámregálé megváltozott természetének megfelelően igen nagy gondot fordított a külkereskedelem – különösen a Csehországon át nyugat és Lengyelországon át észak-kelet felé irányuló külkereskedés – nagyarányú fokozására, mit a felvidéki városok fejlesztésével, új külkereskedelmi empóriumok alapításával, a kereskedelmi utak szabályozásával, a zavartalan forgalom biztosításával s a külföldi kereskedőknek adott kiváltságokkal ért el.
Kereskedelempolitikai szempontból rendkívüli fontosságú volt a zavartalan forgalmat gátló, végső züllés stádiumába jutott valutaügy gyökeres reformja. Az idejét múlt ezüstdénárvaluta és a veretlen ezüstvaluta kiküszöbölésével és a közgazdasági szempontból mérhetetlenül káros pénzújítási rendszer megszüntetésével



Hóman Bálint munkái
http://mek.niif.hu/07100/07139/html/0010/0025-3a8.html[2021. 06. 19. 17:38:38]
kapcsolatban a pénzverést előbb Csehországgal egyetértésben kettős valuta, majd – az ország gazdasági megerősödése után – tiszta aranyvaluta alapján rendezték, értékes és állandó érvényű, a hazai és külföldi piacon egyaránt szívesen fogadott ezüst garasokat és aranyforintokat hoztak forgalomba, véget vetve a pénzforgalom terén közel egy század óta uralkodó s mind súlyosabbá váló anarchiának. A termény- és ezüstrúdvaluta teljes kiküszöbölésével a termény-gazdaság helyét végleg a pénzgazdaság foglalta el.
Bányatelepek, bányavárosok alapításával és kiváltságolásával, a bányavárosi polgárok jólétének fokozásával és a földesúri bányaszabadság Csehországból importált elvének elismerésével biztosították a bányaregálé és nemesércmonopólium révén igénybevett nemesérctermelés emelkedését.
Gazdagságpolitikai szempontok érvényesültek a nemzetközi politikában is, melyet e korban elsősorban kereskedelmi érdekek irányítottak. A cseh és lengyel királyokkal kötött szövetség tulajdonképpeni célját és hátterét a közös megegyezéssel végrehajtott kereskedelempolitikai reformokban kell keresnünk. A hazánknak Németországgal és Flandriával, Cseh- és Lengyelországoknak Itáliával való közvetlen kereskedelmi érintkezésének előmozdítását célzó cseh-lengyel-magyar kereskedelmi és vámegyesség, a Felvidék városi életének és kereskedelmi szervezetének kiépítése, a cseh és magyar valutának azonos elvek szerint kompromisszumos alapon történt rendezése nagykoncepciójú gazdaságpolitika képét tárják elénk, melynek éle a bécsi közvetítőkereskedelem ellen irányult.
Magyar- és Csehország gazdasági szövetségre lépve, közös erővel szabadították fel magukat a közvetítőkereskedelem révén gazdasági életükön másfél század óta uralkodó s azt megbénító Bécs kéretlen gyámkodása alól és elfoglalták a közép-európai áru- és pénzpiacon őket – dús nemesérctermelésük és más terményeik révén – megillető vezető helyeket.
Károly Róbert és tárnokmestere, Aba nemzetségbeli Nekcsei Demeter, a pénzügyek kiváló tehetségű vezetője, következetes és céltudatos kereskedelem-politikával igyekeztek az új alapokon nyugvó államháztartás, a regálégazdaság gazdasági előfeltételeit megteremteni és stabilitását biztosítani. Törekvéseiket teljes siker koronázta. A magyarországi kereskedelem és bányászat rövidesen középkori virágzása tetőpontjára jutott s a regalitás révén dús jövedelmet hozott a királyi kincstárnak.
A magyar történetnek talán legszerencsésebb, tartós sikerekben és eredményekben mindenesetre leggazdagabb korszaka Nagy Lajos negyvenesztendős uralma volt. Ez uralom szilárd alapjainak megteremtése, a magyar királyság züllött gazdasági és pénzügyi viszonyainak rendezése legnagyobb középkori uralkodóink egyikének, a történetírásunktól valódi értékének megfelelően máig sem méltatott Károly Róbertnek érdeme.
[1] (Első kiadása: Akadémiai Értesítő, 1920. 361–365. füzet. 99–108. l.)
« A lengyel-magyar barátság történeti alapjai (1936)
KEZDŐLAP
MAGYAR KÖZÉPKOR
Jegyzet »



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
« Jegyzet KEZDŐLAP MAGYAR KÖZÉPKOR
Jegyzetek »
A XIV. századi aranyválság (1917)[1]
A középkori Európa gazdasági életének súlyos betegsége volt a pénzviszonyok bizonytalansága, a pénzérték labilitása. A VIII. század óta Európa-szerte uralkodó frank ezüstdénár-rendszer a X–XII. században válságos helyzetbe jutott. Az egységes frank birodalmi dénár helyébe lépő és súlyban, értékben folytonosan csökkenő territoriális dénárok és lemezpénzek uralma megbénította a kereskedelmi forgalmat. A kényszerpénzváltás és évi pénzújítás rendszere s a vele kapcsolatos üzletszerű pénzrontás útját állta az egészséges gazdasági fejlődésnek. A könnyen kezelhető, állandó értékű fizetőeszköz hiánya, a helyi pénzek változatossága s a pénzverési felségjognak nyerészkedésre való felhasználása elviselhetetlen terheket rótt úgy a belföldi, mint – különösen – a nemzetközi kereskedelemre.
Az áldatlan állapotok természetes következménye a súly szerint mért veretlen ezüstnek pénzül alkalmazása volt. A helyenként és időnként változó értékű ezüstpénz a nemzetközi forgalom lebonyolítására nem lévén alkalmas, a XII. században – Itáliát kivéve – egész Európának kereskedelmi értékpénzévé a veretlen ezüstrúd lett. Mellette az apró helyi ezüstpénzek a váltópénz szerepét játszották.
A XII. század végén – a keresztes hadjáratok nyomán – megindult és mindinkább fejlődő, élénkebb nemzetközi kereskedelmi forgalmat a nehézkes ezüstrúdvaluta már nem elégíthette ki. Másrészről az ezüstrúdvaluta érzékenyen érintette az uralkodók anyagi érdekeit, mert általa a pénzverésből szerzett nagy jövedelem élvezetében háboríttattak meg. A veretlen ezüst használatát a legszigorúbb tilalmakkal sem gátolhatták meg, ha továbbra is rossz pénzt verettek. Értékesebb, jobb pénzre volt szükség s a XII. század vége óta Európa-szerte látunk
pénzjavításra, jó pénz verésére irányuló törekvéseket.{1} E reformkísérletek, melyek a régi ezüstdénárrendszer keretien belül mozogtak, több-kevesebb sikerrel jártak, de jellemző, hogy a pénzverő urak a XIII. században
csaknem valamennyi pénznek a pénzlábát kénytelenek voltak ismét leszállítani.{2} A territoriális ezüstdénárrendszer bomlása feltartóztathatatlanul haladt tovább. Félrendszabályokkal, részleges reformokkal a világszerte dúló válságon segíteni nem lehetett. Az olasz kereskedővárosoknak a XII. század végén, nagy – 12 kis dénár értékű – ezüstpénzek (soldo, grosso) verésével végrehajtott radikálisabb, de alapjában a dénárrendszeren nyugvó reformja sem segített a bajon, bár rövidesen sok követőre talált{3} s a nehéz garas a nemzetközi forgalomban is szóhoz jutott.{4}
Aranyat a középkorban, a XII. századig ritkán használtak fizetési eszközül. Európának nem volt számottevő aranykészlete. A XII. században a keresztes hadak nyomán fellendült kereskedelem révén mind több arany jött Keletről Itáliába és a többi tengermelléki országokba. S a kereskedelem élénkülésével ez országok már nem is nélkülözhették az aranyat. A XII. században megindult az arany térhódítása a nehézkesebb ezüst rovására. Mind gyakrabban olvasunk arab és bizánci aranypénzzel, vagy súly szerint mért veretlen arannyal történt fizetésekről.{5}
A veretlen arany és külföldi aranypénz terjedő forgalmát a XIII. század közepén követte a belföldi aranypénz verése. Célja: állandó és értékes kereskedelmi pénz forgalomba hozatala, a forgalom lebonyolításának könnyítése és a pénzverésből származó haszon otthontartása volt.
A szicíliai aranypénzeket{6} nem számítva, elsőnek Flórenc [Firenze], Itália egyik leggazdagabb városa, a későközépkori Európa bankára veretett aranypénzt. 1252-ben verték az első aranyforintot (fiorino d’oro), mely évszázadokon át állandó súlyban és változatlan jó minőségben veretvén, kedvelt nemzetközi fizetési eszközzé lett. A flórenci bankárok és kereskedők kiterjedt összeköttetései és a forint állandó értéke gyors elterjedést biztosítottak a forintnak. Már a XIII. század utolsó negyedében Európa-szerte ismert volt a flórenci arany s Keleten is sikerrel versenyzett a bizánci solidus-szal. A flórenciek a nemzetközi forgalomban aranypénzzel fizettek s aranypénzt követeltek. Rohamos terjeszkedésében nagy része volt a pápai kamarának, mely a XIII. század vége óta az összes



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
számadásokat aranyforintban követeli s megkívánja, hogy adószedői lehetőség szerint minden országban aranyforintokban szedjék a pápai tizedet.
Az aranyforint verésével Flórenc megoldotta az egységes és állandó értékű világkereskedelmi pénz nagy problémáját. A forint könnyen kezelhető, értékes és állandó értékmérő volt. Használatával a pénzviszonyok bizonytalansága megszűnt, mert a helyenként és időnként változó értékű ezüstpénz tényleges értéke, kurzusának, vagyis az aranyforinthoz való azidőszerinti viszonyának megjelölésével, pontosan meg volt állapítható. A XIII. század második felében már az aranyforint játszotta az állandó értékkel bíró nemzetközi értékpénz szerepét, amit addig – jobb híján – a súly szerint mért ezüstrúd töltött be. Az ezüstpénz mindenütt, ahol az aranyforint forgalma kiterjedtebb mértékeket öltött, váltópénzszerű fizetési eszközzé, tisztára helyi jelentőségű pénzzé süllyedt, bár – a belső forgalomnak továbbra is főfizetési eszköze maradván – mai értelemben vett váltópénznek nem nevezhető. Az ezüstpénz jelentőségének csökkenésével természetesen mindazok a gazdasági bajok is szűnőben voltak, melyek a rendezetlen ezüstpénzveréssel és az ezüstrúdvalutával kapcsolatosak voltak. Az aranypénz verésével kezdődik Európában a rendezett valután alapuló pénzgazdaság.
Nem sokkal az első flórenci aranyak verése után 1254 óta a francia, 1257 óta az angol királyok verettek aranypénzeket. Itáliában a flórenci arany mintájára Genova, talán már 1252-ben, majd Milánó, Róma s 1278 óta Anjou Károly szicíliai és nápolyi király is verettek „forint”-nak nevezett aranypénzeket. A velencei dogek 1284ben kezdik meg félezredévig azonos formában és értékben vert aranyaik, a ducato d’oro-k verését. Míg a francia és angol aranyak, a genovai, milánói és római forintok csak szűkebb körben voltak használatosak, a velencei dukát a velencei kereskedők kiterjedt üzletköre révén – a nemzetközi, különösen a keleti kereskedelmi forgalomban is sikerrel versenyzett Flórenc aranyával. A francia arany Szép Fülöpnek 1295 óta vert gros royaux d’or-jaival jutott világkereskedelmi szerephez, míg az angol pénz forgalma csak 1344 után – III. Edward aranyverése óta – lett kiterjedtebbé.
Az aranypénzek verésével azonban az ezüstpénz forgalma sem szűnt meg. A XIII. században – Itáliát s a Földközitenger mellékét kivéve – még nem szólhatunk az aranypénz uralmáról. Az átmenet lassú és egyenetlen volt. S emellett a forintnak a helyi forgalomban még Itáliában sem volt szerepe. A belkereskedelem kizárólagos fizetőeszköze az ezüst maradt. A flórenci és velencei piac hétköznapi forgalmát a XII. század óta kiváló minőségű és jóhírű flórenci ezüstpénzzel (fiorino d’argento) s a velencei garassal és aprópénzzel (grosso, piccolo) bonyolították le.
Franciaországban 1295 előtt az ezüst az uralkodó valutafém; Német-, Cseh- és Magyarországon még a XIV. század első negyedében is kizárólagos az ezüst uralma. Az aranypénz csak szórványosan fordult elő. Az Alpeseken innen először – 1325 vagy 1326-ban – János cseh és I. Károly magyar királyok verettek, teljesen a flórenci arany mintájára és értékében aranyforintokat. Németországban 1337-ben IV. Bajor Lajos király, Flandriában – mint az ő vicariusa – Edward angol király és 1339-ben gelderni Rainhold herceg voltak az első aranyforintok kibocsátói. Ugyanez időtájt kísérletezett arany verésével II. Albrecht Ausztriában. 1340-ben Lübeck és Frankfurt, 1346-ban Trier, 1347-ben Köln, 1350-ben Mainz, 1341–50 közt Szilézia, 1357-ben Bamberg és Flandria grófjai verettek aranypénzt s 1356-ban az összes német pénzverő urak megkapták az aranypénz verésének jogát, mit a flórenci mintájára vert, de kevésbé értékes forintok verésével gyakoroltak.
1350 táján az aranypénz befejezte diadalútját. Száz esztendő alatt egész Európa s az ismert világ nemzetközi kereskedelmi pénzévé az aranyforint (dukát stb.) lett. A középkori ezüstvalutát a világkereskedelemben – a helyi ezüstvaluta fenntartása mellett – az aranyvaluta váltotta fel. Európa – az összes terménygazdasági elemek kiküszöbölésével – a tiszta pénzgazdaság rendszerére tért át.{7}
A veretlen arany és külföldi aranypénz használatával megindult s a XIII. század közepén Itáliában, majd a XIV. század első felében Európa-szerte végrehajtott nagy valutareform természetszerűleg az aranykereslet hatalmas megnövekedésére vezetett.
A középkorban és speciel a XII–XV. században a világ nemesércszükségletét elsősorban Afrika, Magyar-, Cseh-, Németországok (Meissen) és Szilézia termelése látta el.{8}



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
Nyugat-Európának – a galliai gazdag aranytelepek teljes kitermelése után – nem volt számottevő aranytermése. Spanyolország kis termését a mór fejedelmek pénzverése emésztette fel. Német földön itt-ott, így Salzburgban, Meissenben s másutt is mostak aranyat, de ennek mennyisége minimális volt.{9}
Jelentékenyebb Csehország és Sziléziai aranytermelése, de a XIII–XIV. században ez sem igen nagy.{10}
Csehország évi termelését a XIII. század közepe táján alig tehetjük többre 20–25 kg-nál,{11} a XIII. század végén s a XIV. század közepén pedig, amikor az aranymosás és bányászat nagyon fellendült, maximálisan 100–120 kg-ra becsüljük.{12} A sziléziai aranybányák túlnyomó része a liegnitzi hercegséghez tartozott. Összes bányáinak évi termelését 65–70, egész Sziléziáét maximálisan 80–100 kg aranyra tehetjük.{13}
Magyarország aranybányászata és aranymosása a XIII. században első virágkorát élte. Már Anonymus említi az erdélyi aranymosókat s dicséri az ottani arany jó minőségét. Okleveleink a XIII. században s a XIV. elején az ország legkülönbözőbb részeiben – Erdélyben, a későbbi alsó- és felsőmagyarországi bányavidéken, a Szepességben, Liptóban, a Duna felső folyása mentén, Szatmárban és Szlavóniában – említenek aranybányákat és aranymosókat,{14} aranyműveseket,{15} arannyal adózó népeket,{16} „Aranyos” nevű falvakat és folyókat.{17}
A magyar arany világkereskedelmi szerepére nézve fontosak az osztrák hercegek intézkedései. Az újabb kutatások kiderítették, hogy a bécsi árumegállító jog igazi jelentősége éppen abban rejlett, hogy Bécs a XIII. században magához ragadta Németország és a nemesércekben gazdag Magyarország közt a közvetítő kereskedelmet. Bécs egyik főpiaca volt az aranynak és ezüstnek, noha Ausztriának nem volt nemesérctermelése.{18} 1192-ben a
regensburgi kereskedők még kiváltságot kaptak, hogy Bécsben szabadon vásárolhatnak aranyat.{19} Persze csakis magyar aranyról lehet szó, mert a csekélyebb mennyiségű cseh és sziléziai arany közvetlenül jutott nyugatra. Egy,
a XIII. század elejéről való bécsi vámszabály megemlékezik az idegen országból behozott aranyról.{20} Később az 1221. évi városjog rendelkezése szerint, melyet 1244-ben és 1278-ban is megerősítettek, az idegen kereskedő már nem vásárolhatott sem aranyat, sem ezüstöt s ha hozott magával (persze magyarországi kereskedő), azt a pénzverőházban, a hercegi kamarában volt köteles eladni, beváltani. A Magyarországba Bécs elkerülésével belépő regensburgi, passaui és sváb kereskedőket – visszatértükkor – 2 márka arany fizetésére kötelezték
büntetésképpen.{21} Ez annál feltűnőbb, mert egyébként a városjogban aranyban kirótt büntetésdíjak nem szerepelnek. Mindezek a rendelkezések a magyar aranytermelés jelentős voltának kétségtelen bizonyítékai. A XIII. században Németország aranyszükségletét, Bécs közvetítése mellett, a magyar bányák látták el.{22} A XIII. század végén a magyar arany már a flandriai (brüggei) piacon szerepel.{23}
Aranytermelésünket igen korán igyekeztek kihasználni a velencei kereskedők is. II. András és a velencei doge 1217-ben a király szentföldi útjára szükséges gályák bérlete ügyében kötött szerződésükben a velencei és magyar kereskedők beviteli vámját, a nyolcvanadot is szabályozták. A magyart és velencei területre bevitt aranyat,
drágaköveket, gyöngyöt, selymet és fűszert ez alkalommal teljesen mentesítették a határvám fizetése alól.{24} A mentesség kölcsönös volt, de elsősorban Velence érdekeit szolgálta. Vámmentes piacot biztosított a keleti kereskedelem révén elsőrangú árucikkeinek, a fűszernek, selyemnek és drágaköveknek, viszont vámmentesség nyújtása által Velencébe csalogatta az arannyal kereskedő magyarországi polgárokat. A velenceiek a XIII–XIV. században sűrű kereskedelmi összeköttetésben álltak hazánkkal{25} s bizonyára nem utolsó sorban aranya miatt.
Velence mellett a középkor egyik legfontosabb nemesfémpiaca, Flórenc is itt szerezte be aranya egy részét.{26}
A magyar aranykereskedelem jelentőségét az itáliai forgalomra nézve egy, a XV–XVI. század fordulójáról való értesítés illusztrálja, mely szerint az afrikai aranykereskedőket Ungaro-knak hívták.{27} A késő középkorban forgalomba hozott arany jelentős része hazánkból került ki.{28}
Figyelembe véve a magyarországi aranybányászat geográfiai kiterjedését, a magyar aranynak imént megállapított világkereskedelmi jelentőségét és a későbbi termelési viszonyokat, a XIII. század második felében hazánk évi aranytermelését – habár pozitív adatokkal nem rendelkezünk – minden túlzás nélkül 1000 kg-ra, a Soetbeertől felvett XV. századvégi termelés 50 %-ára tehetjük.{29}



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
Afrika aranytermelését Soetbeer – a nyugati aranypartok felfedezése utáni időben – 3000 kg-ra becsüli. A XIII. században hozzávetőleg 2000 kg-ra tehetjük, amennyit egész Afrika termelt a XVI–XVIII. században.{30}
Ezüsttermelése a középkorban csaknem valamennyi európai országnak volt, de jelentékenyebb, a hazai pénzezüstszükségletet meghaladó mennyiségben csak Magyar- és Csehországok, Szilézia és Meissen bányái termeltek ezüstöt.
Csehország ezüstbányászata a XIII. században már igen jelentékeny volt s különösen fellendült a kuttenbergi ezüstbányák feltárása után, II. Vencel király idejében. Évi ezüsttermelését okleveles adatok alapján a XII. század közepén 4–5000 kg-ra, majd 10.000, s a XIII. század végén és a XIV. első felében már 20.000 kg-ra tehetjük,{31} melynek túlnyomó része a kuttenbergi bányaművek termelése volt.{32}
Szilézia XIII–XIV. századi ezüsttermeléséről részletes adataink nincsenek, mindenesetre sokkal csekélyebb volt, mint Csehországé, sőt valószínűleg Meissen termelését sem érte el. Az évi termelés a XIII. században nem igen tehető többre 3000 kg-nál.{33}
Meissen őrgrófság bányászata, melynek központja Freiberg volt, már a XII– XIII. században igen jó hírre tett szert s ezüstje a világpiacon is szerephez jutott.{34} A XIV. század közepéről származó számadatok alapján az évi
termelés mennyisége 3000 kg-ra,{35} a XIII. században pedig – mikor a freibergi bányászat világkorát élte{36} legalább is 4000 kg-ra tehető.
Németország egyéb bányáinak – a mansfeldi, harzi és schwarzwaldi stb. bányáknak – termelését kb. 4000 kg-ra becsülik.{1} A skandináv államok termelése is bizonyára már e korban elérte az 1000 kg-ot.{38} A többi európai ország termelését a XIII. században összevéve sem tehetjük többre 5-6000 kg-nál.{39}
Magyarország ezüstbányászata – éppúgy, mint aranybányászata – első virágkorát élte a XIII. század második felében. A XIII. századból s a XIV. század elejéről az alsómagyarországi bányavárosok közül az ősrégi Selmecbánya mellett, mely mint virágzó bányatelep, IV. Béla korában az iglaui városi és bányajoggal ruháztatott
fel s e révén később csaknem az összes magyar bányavárosok anyavárosává lett,{40} Besztercebánya, Bakabánya, Körmöcbánya, a felsőmagyarországiak közül Jászó, Gölnicbánya, Rozsnyóbánya, Erdélyben Radna ezüstbányászatáról van biztos tudomásunk. Ezenkívül ezüstbányák voltak a Szepességben, a jászói prépost birtokain, Losonc mellett s valószínűleg Korponán és Zólyomban.{41}
Az ezüst hazánkban szabad kereskedés tárgya volt s a budai és gölnici vásárpénztarifák idevágó tételéből következtetve, voltak kereskedők, pénzemberek, akik a vásárokra csupán ezüsteladás, pénzüzlet végett jártak.{42}
Az ezüsttermelés kiterjedt voltát bizonyítja a veretlen ezüstvaluta XIII. századi nagy elterjedése.{43} A magyar ezüst a világkereskedelemben is nagy szerepet játszott. Németország és Flandria ezüstszükségletének egy részét hazánk látta el Bécs közvetítésével s egészen bizonyos, hogy a bécsi kereskedők és az osztrák hercegi kamara fő jövedelmi forrásai közé tartozott a magyar ezüsttermés kivitelének közvetítése.{44} Velencébe is volt tekintélyes ezüstkivitelünk.{45}
Az ezüsttermelés évi mennyiségét illetőleg adataink nem maradtak fenn.{46} Mivel azonban Selmecbánya, Gölnicbánya és Radna bányászata a XIII. század második felében már teljes virágjában volt s említett többi ezüstbányáink is működtek, mivel a magyar ezüst a világkereskedelemben is szerephez jutott, a XIII. század második felében hazánk évi termelését óvatos becsléssel is legalább 10.000 kg-ra kell tennünk, melynek 40–50 %át Selmec bányái szolgáltatták.{47}
Hozzávetőleges számításaink alapján a XIII. század második s a XIV. század első felében a világ évi átlagos nemesfémtermelését a következő táblázatba foglalhatjuk:
A termelő ország
Afrika Magyarország Csehország Szilézia Meissen Németország többi részei
Skandinávia Más európai
Összes termelés



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
országok Arany (kg) 2.000 1.000 100 100 jelentéktelen 3.200 Ezüst (kg) – 10.000 15.000 3.000 4.000 4.000 1.000 6.000 43.000{48}
A XIII. század elején az ezüsttermelés mindenesetre lényegesen kevesebb volt, mert e század közepetájára esik az európai ezüstbányászat rohamos emelkedése. Csehországban Kuttenberg, Sziléziában a leubusi kolostor, nálunk Besztercebánya, Gölnicbánya, Jászó, Rozsnyóbánya és Bakabánya gazdag ezüsttelepeinek megnyitása hatalmasan fellendítették az ezüsttermelést.
***
A fokozódó ezüsttermelésnek, s vele párhuzamosan az itáliai aranypénzveréssel kapcsolatos aranykereslet folytonos és nagyarányú növekedésének természetszerűleg az ezüst elértéktelenedésére, illetve az arany értékének emelkedésére kellett volna vezetnie. S mégis azt látjuk, hogy az ezüst elértéktelenedése nem következett be. Sőt a változott aranykeresleti és ezüsttermelési viszonyok egyáltalában nem hagytak nyomot a két fém egykorú viszonyában. A két nemesfém értékaránya a középkorban a VIII. század óta csekély időleges ingadozásokkal állandóan 1:10 volt. S ez a viszony a XIII. század utolsó tizedéig sem változott meg, a század második felében mindenütt 1:9,5 , 1:10 az értékarány.{49}
E sajátságos és eddigelé kellő figyelemre nem méltatott jelenségnek, mely a keresleti és termelési viszonyok változásával látszólag ellentétben áll, a kínálati viszonyok egyidejű megváltozásában kell okát keresnünk.
Itália kereskedőnépe a XII. század vége óta minden nehézség nélkül juthatott az Afrikában és Magyarországon termelt aranyhoz. A bizánci császárságnak a IV. kereszteshadjáratban velencei támogatással történt elbuktatása (1204), az arab kalifátus hanyatlása, majd a XIII. század közepén bekövetkezett bukása után az olasz városok, elsősorban Velence, majd Genova s a többiek, úrrá lettek Kelet kereskedelmén. Ők váltak az Európa és Kelet közti
kereskedelem közvetítőivé.{50} Afrika aranya, melyet korábban a bizánci és arab pénzverőházak és kereskedők üzeme emésztett fel, akadály nélkül özönlött Egyiptomon és az észak-afrikai kereskedővárosokon át Itáliába. A keleti kereskedelem révén Európába folyt az a hatalmas aranyfolyam, mely korábban Keleten ömlött szét s Európát legfeljebb csak gyenge hullámai érintették. Az Itáliában folyton növekvő aranykereslettel egyidőben az arany beözönlése is növekedett. S a XIII. század eleje óta Velencének és Flórencnek – mint láttuk – az emelkedő magyar aranytermelés tetemes részét sikerült az itáliai pénzpiacra vonzaniuk.
Itália és a tengermelléki országok fokozódó aranyszükségletét az azelőtt nyugati piacra nagyobb mennyiségben nem került afrikai és az emelkedő magyar aranytermelés ki tudta elégíteni. Viszont az ezüstkínálat a termelés nagyarányú emelkedése mellett sem tudott a kereslettel lépést tartani, mert az ezüstszükséglet az aranypénzek verése óta nemhogy kevesbedett volna, hanem inkább növekedett. Az aranypénzverést nem egy időben kezdték meg egész Európában. A XIII. században csak Itáliának és a Földközi-tenger mellékének volt uralkodó forgalmi pénze a forint és dukát. Francia- és Angolországban az ezüstpénz mellett még alárendelt szerepet játszott. Az Alpeseken innen pedig – bár az itáliai arany forgalomban volt – a régi ezüstvaluta volt teljes érvényben. Magában Itáliában, a helyi forgalom lebonyolítására tovább is ezüstpénzek – mégpedig a XII. század vége óta nehezebb, több ezüstöt tartalmazó pénzek – használatosak. És noha a nemzetközi forgalom pénze az arany volt, a keleti kereskedelem növekedésével egyenlő arányban nőtt Itália ezüstszükséglete. Nem szabad felednünk ugyanis, hogy Kis-Ázsia és India népei mindenkor különös előszeretettel viseltettek az ezüstpénz iránt. Az olaszok Kelet áruit ezüstön voltak kénytelenek megvásárolni s nagy mennyiségben verették a keleti forgalomra is szánt értékes ezüstpénzeiket.{51} Ezüstszükségletüket éppúgy, mint aranyszükségletük egy részét, a Magyarországgal való
kereskedelem útján szerezték meg.{52} Magyarország gazdag fémbányászatának bizonyára jelentős része volt annak a támogatásnak megszervezésében, amellyel az Anjouk törekvéseit Flórenc és részben Velence kereskedői
támogatták.{53} Keresték az összeköttetést Csehországgal is s e szándékukat megkönnyítette II. Vencel, ki a bányászat és pénzverés rendezésére és fellendítésére flórenci pénzemberekkel lépett érintkezésbe. A legnevezetesebb flórenci bankházaknak depoziturái [fiókjai] voltak Csehországban s bizonyítékaink vannak Velence cseh összeköttetéseiről is.{54} Az olasz törekvéseket azonban keresztezte és sokban akadályozta a



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
németországi és franciaországi pénzviszonyok XIII. századi alakulása.
Nyugat- és Közép-Európában a XIII. században s a XIV. század elején az ezüstvaluta megjavítására irányuló reformtörekvések és a forgalom nagyarányú emelkedése megsokszorozták a XII. századi aprópénzkorszakban nagyon redukálódott ezüstszükségletet. A németországi bányák nem voltak elegendők a nagyszámban működő francia és német pénzverőházak szükségletének fedezésére. Különösen a Rajna-vidék folyton növekvő forgalmú kereskedővárosai, Flandria és Franciaország érezték a hazai ezüsttermelés hiányát. Ezüstszükségletük kielégítése végett Magyar- és Csehországgal, Sziléziával s a magyar közvetítő kereskedelmet kezében tartó Béccsel sűrűbb kereskedelmi összeköttetésbe léptek. A cseh, magyar és sziléziai ezüst ez országokban a XIII. században szabad
kereskedés tárgya volt s egyben főkiviteli cikkük a nyugattal folytatott kereskedelemben.{55} S ami ezüst egyszer Magyar- és Csehországból kikerült, az elveszett Itáliára nézve, vagy pedig német és francia ezüstpénz alakjában, beváltási költségekkel terhelve, drágán jutott hozzájuk. Németországban a XII. század vége óta, a pénzreformokkal kapcsolatban szigorú ezüstkiviteli tilalmat léptettek életbe, eltiltották a veretlen ezüst- és idegen pénz kereskedelmi használatát s kötelezővé tették minden piacra hozott ezüstpénznek és ezüstnek a pénzverőházban helyi pénzre leendő beváltását.{56} A XIII. század végén Franciaország is kénytelen volt hasonló
szigorú rendszabályokat hozni az ezüstkészlet kivitele ellen.{57} Az ezüstrúdvaluta és a kivitel tilalma, melyet a fejedelmi kamara beváltási jogának, vagyis a kereskedők ezüstbeváltási kényszerének szigorú keresztülvitele által hajtottak végre, természetszerű következménye volt a Nyugat-Európában századok óta uralkodó territoriális pénzrendszernek. A pénzverő urak legtöbbjének, hazai ezüsttermelés híján s a szállítási nehézségek mellett, csakis
a beváltási jog szigorú keresztülvitele tette lehetővé pénzverési joga tényleges gyakorlatát.{58} E gazdasági kényszerűség mellett azonban a beváltási kötelezettségben rejlő kincstári haszon is hozzájárult a beváltási jog és ezüstkiviteli tilalom gazdaságpolitikai rendszerének kialakulásához. Elsősorban ez a tisztán utilitárius szempont eredményezte, hogy a XIII. század végén, illetve a XIV. század elején maguk a főtermelő országok, Meissen,
majd Csehország is megszüntették az ezüst addigi szabad forgalmát.{59} A meisseni őrgróf és a cseh király kamarája ez intézkedéssel mintegy megadóztatta a németek, olaszok és más külföldi kereskedők hatalmas ezüstéhségét. A termelés hasznán felül a közvetítés hasznának egy részét is otthon tartották s ezzel természetesen drágították az ezüstöt.{60}
Az arany- és ezüstkereslet egyidejű emelkedése, kapcsolatban a nemesfémek kínálati viszonyainak XIII. századi alakulásával, lehetővé tette az itáliai valutareform minden rázkódtatás nélküli végrehajtását s megakadályozta az értékarány eltolódását.
***
A két fémpénz értékarányának állandósága a XIV. század elején megszűnt. A XIII. század legutolsó éveiben az értékalany már változni kezd az arany javára. 1295 és 1305 közt Flórencben 1:11 (10,8–11,1), Franciaországban és Burgundiában 1:12 (11,69–12,5), Dél-Németországban ugyanakkor 1:10, de 1313-ban már 1:13,35 az
arány.{61} 1305 után az arany értéke rohamosan emelkedik. 1308 és 1324 közt Európa-szerte – Velencében, Flórencben, Génuában, Franciaországban, Dél-Németországban egyaránt – 1:13,6 és 1:15,9 közt ingadozik, az átlagos szám 1:14 (14 1/2). 1324 és 1344 közti időből, sajnos, Itáliából alig van adatunk. Velencében 1342-ben
1:15,18 az arány,{62} Franciaországban 1324–1338 közt és Angliában 1339-ben 1:12,6 törvényes (tehát nem forgalmi) értékarány alapján vernek pénzt. A hazai és későbbi német adatok megítélésénél figyelembe kell vennünk, hogy a cseh garasok és forintok közti viszony alapján – idegen, de állandó forgalmú pénzelemekről lévén szó – a valódi forgalmi értékarány csak olyképp határozható meg, ha nem a garasok színezüsttartalmát vesszük alapul, hanem a garasmárkáknak hazai forgalmi ezüstértékét. Magyarországon s a szomszéd német tartományokban a 64 (majd 66) cseh garasos számítási márkát a XIV. század eleje óta a kereskedelmi forgalomban 1 budai márka (245,53 g) finom ezüsttel, vagyis – a finom ezüst nálunk decima combustiós lévén 220,984 g színezüsttel egyértékűnek tekintették. S ez a számítási mód 1330 után a magyar garasokkal szemben is érvényben maradt mindaddig, míg Károly 1338-ban meg nem szüntette a garasok verését.{63} Az aranyforint színaranyértéke – úgy a flórencié, mint a magyaré – 3,52 g-ra teendő.{64}
Két magyarországi forrás szerint az értékarány 1311 és 1336-ban 1:14,4 volt.{65} Más források szerint 1 budai



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
márka finom ezüst (64 garas) 1311 és 1336 közt 4 aranyforint értékben forgott s ezt a kereskedelmi forgalomban
kialakult értékviszonyt 1335 és 1336-ban I. Károly törvényesnek ismerte el pénzbérleti szerződéseiben.{66} 1335. és 1336. évi karintiai és admonti források is 4 forintba számítják a 64 és 66 garasos márkát, vagyis a troyesi (budai) márka finom ezüstöt.{67} Az értékarány ezek szerint 1311–1336-ig 1:15,62 volt.
1337–1339 közt hazánkban és Stájerországban az aranyáremelkedés hihetetlen mértéket öltött. 1 márka finom ezüst forgalmi értéke ez időben nálunk 3 forint,{68} Stíriában 3 1/5 forint{69} volt. Az értékarány 1: 20,92, illetőleg 1:19,61.{70} 1340–1342-ben ismét az 1336 előtti 1:14 és 1:15,2 közt ingadozó értékaránnyal találkozunk úgy hazánkban, mint Stájerországban.{71}
1344-ben új fordulat következett be. Az ezüstérték hirtelen magasra szökött. Flórencben 1345-ben már 1:11,04, 1347-ben 1:10,46, Milánóban 1350-ben 1:10,59, Francia- és Angolországokban 1344–1347 közt 1:11, 1:11,5-re süllyedt az értékarány.{72} Nagy Lajos 1345. évi pénzszerződése szerint már nálunk is csak 1:13,73,{73} Stíriában 1348-ban 1:11,77-re tehető{74} az arányszám.
A XIII. és XIV. század fordulóján bekövetkezett aranykrízis okát a szakirodalom a valutareformban, vagyis az aranykereslet nagyarányú megnövekedésében és az ezüstkereslet csökkenésében keresi. Ez a megítélés téves. A kereslet oldalán mindazok az okok és körülmények, amelyek a XIII. században az értékarány stabilitására vezettek, a XIV. század első tizedeiben is teljes mértékben fennálltak. Hazánk és Csehország 1325-ig, Németország pedig 1340-ig (illetőleg 1350-ig) a tiszta ezüstvaluta alapján álltak, ezüstkeresletük nemhogy fogyott volna, hanem az újabb reformtörekvések – így a cseh garasok verése, Károly Róbert 1323-i pénzreformja stb. nyomán még növekedett. Itália ezüstszükséglete sem csökkent.
A keresleti viszonyok nem változván, ismét csak a kínálati viszonyok változásában kell az értékváltozás okát kutatnunk s főképp az afrikai és magyar aranypiac jelenségeit kell szemügyre vennünk.{75}
Az arany fő beszerzési forrásai – mint említettük – a XIII–XIV. században Afrika és Magyarország voltak. S a XIV. század első tizedében Itáliának az aranytermő országokkal való kereskedelme lényeges módosuláson ment keresztül. A szentföldi kereszténység utolsó várának, Akkonnak eleste (1291) után az egész keresztény világban újra fellobbant a mohamedánok elleni gyűlölet, Európa a pápa vezetése alatt új kereszteshadjáratra készült. Kritikus idő következett az itáliai kereskedővárásokra. Rossz szemmel kezdik nézni Velence, Génua s a többi városok, valamint a francia templárius lovagok keleti összeköttetéseit. A muzulmánokat igen sok, a hadviseléshez szükséges anyaggal, így fával, vassal, rézzel stb. ezek az európai kereskedővárások látták el, ily árukat hordva keletre, Afrika aranya és Kelet árui fejében. A felszabadító kereszteshadjárat újraéledő gondolata már a XIII. század végén a hitetleneknek hadianyaggal való ellátását tiltó pápai rendeletekre vezetett. V. Kelemen pápa pedig 1308-ban, majd a viennei zsinat 1312-ben szigorúan megtiltották a muzulmánokkal való kereskedelmet, mindennemű árunak Afrikába, különösen Egyiptomba és Szíriába vitelét. S a tilalom nemcsak papíron volt meg. Előbb génuai hajók, majd – ezek nem teljesítvén híven és részrehajlás nélkül feladatukat – 1308 óta a Johanniták és Henrik ciprusi király flottillái cirkáltak a Földközi-tengeren, feltartóztatva és lefoglalva minden kereskedőhajót, mely Egyiptom és Szíria felé, vagy onnét jövet útban volt. A blokád legsúlyosabban érintette Velencét, melynek rendes diplomáciai összeköttetése, kereskedelmét biztosító szerződései voltak Egyiptom szultánjával. Igyekezett is a tilalmat kijátszani, de végül is kénytelen volt meghajolni a pápa rendelete és a közhangulat előtt. 1323-ban Velence kormánya maga is eltiltotta az egyiptomi szultán fennhatósága alatti területekkel való kereskedelmi forgalmat.
Velencének ügyesen indokolt és kellő pénzbeli nyomatékkal ellátott kérelemmel több ízben – így már 1327-ben is – sikerült ugyan a pápai széktől engedélyt szereznie hajóinak Keletre indításához, illetve időnként adóval megváltania a tilalom alóli mentesítését. Mindazonáltal a keleti kereskedelem nagyon ellanyhult. Annyira, hogy 1343-ban, mikor Velence újra felveszi a diplomáciai összeköttetésnek 1323-ban elszakított fonalát, Izmail szultán
felpanaszolta, hogy Velence hajói 23 évig elkerülték Egyiptomot.{76} Az egyiptomi és szíriai kereskedelem ellanyhulása nem maradhatott hatás nélkül a pénzpiacra. A kereszteshadjárat jegyében megszületett kereskedelmi tilalom a nyers arany egyik főforrását tömte be, mert az afrikai arany túlnyomó része Egyiptomon át jött Európába.



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
A körülmények sajátságos összejátszása következtében ugyanekkor a világ másik aranyforrása, Magyarország,
noha – úgy látszik – Velence éppen innen igyekezett az Afrikából elmaradt aranyat pótolni,{77} már szintén nem vihetett ki annyi aranyat és ezüstöt, mint a XIII. század második felében, arany- és ezüstbányászatunk első nagy fellendülése korában. Az Árpád-ház kihaltát követő zavaros időkben az ország perifériáin levő bányák az oligarchák kezére jutottak. A nyitrai aranymosók és az alsómagyarországi bányavárosok – Selmec- és Körmöcbánya vidéke –, az esztergomi érsek birtoka: Rozsnyóbánya{78} s bizonyára a liptói bányák is Csák
Máté,{79} az erdélyi bányák [Kán] László vajda,{80} a felsőmagyarországi bányavidék az Amadék kezére kerültek. A folytonos pártharcok, belső villongások rendkívül megnehezítették a külföldi és hazai kereskedők útját. A Felvidék kereskedelme s vele bányászata is megbénult s e bénulás csak Trencséni Máté 1321-ben bekövetkezett halála után szűnt meg. A termelés csökkent, mert az ököljog kora nem biztosította a bányásznép addig élvezett kiváltságainak és jövedelmének zavartalan élvezetét. A termés nagy része Máté, László vajda, az Amadék és párthíveik kincsesházába került, az ő javaikat szaporította.{81}
A magyar viszonyok következtében persze az ezüstkivitel is csökkent, de e tekintetben kárpótlást nyújtott Európának a II. Vencel korában felfedezett s éppen a XIV. század elején addig soha és seholsem tapasztalt gazdagságban kiaknázott kuttenbergi ezüstbányák termelése. S a cseh ezüst – noha Vencel 1300-ban a veretlen ezüst kivételét megtiltotta – nagy mennyiségben került piacra, különösen mióta a rövidéletű Habsburg-uralom alatt (1307-ben) a kivitelei tilalmat megszűntették s a cseh ezüst szabad forgalmát ismét biztosították.
I. Károly király a felvidék birtokbavétele után rendkívül nagy gondot fordított a bányászatra. A bányavárosoknak
egyremásra adja az új kiváltságokat, új bányavárosokat alapít.{82} 1327-ben pedig megszüntette a régi szokásjogot, mely szerint az a föld, melyen aranyat, ezüstöt vagy más bányát találnak, megfelelő cserebirtok átengedése fejében a király tulajdonába jut, s mely szokás gyakorta a talált arany- és ezüsterek eltitkolására vezetett. Ezért életbe léptette – cseh mintára – a földesúri bányaszabadság rendszerét, melynek értelmében az arany- vagy ezüstkincset rejtő földbirtok az addigi birtokos tulajdonában marad, sőt az urbura, a királyi bányajövedelem (az arany 1/8-a s az ezüst 1/10-e) egyharmada is a földbirtokost illeti.{83} Az univerzális szabadságot nyomon követték
az egyes birtokosoknak ily feltételek mellett adományozott bányaművelési kiváltságok{84} s a birtokosok bányatelepeinek alapítása.{85}
A magyar bányászat 1325 és 1342 közt hatalmasan fellendült, de ez nem változtatott a világpiac nemesfémkínálati viszonyain, mert Károly 1325 és 1330 közt – pénzverési reformjával kapcsolatban – az arany és ezüst kivitelét és
a veretlen érccel vagy külföldi és régi pénzzel való kereskedést tiltó rendszabályokat hozott.{86} A tilalom szigorú végrehajtását bizonyítja, hogy a pápai tizedszedők 1332 és 1337 közt hazánkban, az aranytermelés egyik központjában, egyáltalában nem tudtak aranyhoz jutni. A magyar arany és ezüst szabad forgalma ilyképpen korlátoztatván, a kivitel kizárólag a magyar forintokra korlátozódott, mert a pénzverési szerződések értelmében forgó magyar ezüstpénz sem külföldi, sem hazai kereskedő nem vitte ki. Reájuk nézve ez igen nagy veszteséggel járt volna. A magyarországi fémkivitel az előző évekhez viszonyítva a bányászat nagyarányú fejlődése mellett is
inkább csökkent, mint sem hogy emelkedett volna.{87} A magyar aranyforint kivitele pedig Károly korában még nem volt oly nagyarányú, mint a XIV. század második felében.
Az afrikai és magyarországi arany elmaradása, illetve kivitelének erős csökkenése érzékenyen érintette az európai pénzpiacot s természetszerűleg az arany értékének folytonos emelkedésére vezetett.
Az 1295-től 1344-ig tartó európai aranykrízist tehát nem a valutareform következtében beállott keresetnövekedés, hanem az aranykínálat csökkenése, az afrikai és magyar arany kivitelének politikai és háborús okokból történt akadályozása, s 1325 óta a magyar kiviteli tilalom életbeléptetése okozta.
A XIV. századi aranykrízis legsajátosabb jelensége az, hogy a harmincas évek végén az aranytermelő Magyarországon s a vele szomszédos német tartományokban – és csakis itt – az arany forgalmi értéke hihetetlenül magasra, a XIII. századi értéknek több mint kétszeresére szökött. E jelenség okát kétségkívül a hazai aranykereslet nagyobb arányú növekedésének kell tulajdonítanunk. Hazánkban 1311–1342-ben az arany rendes és törvényesen is elismert forgalmi értéke az ezüstének 14 1/2 – 15 1/2-szerese volt. Az aranybeszerzés azonban 1325–1326 óta,



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
az aranykiviteli tilalom s a nemesfémek beszolgáltatásának kötelezettsége következtében rendkívül megnehezedett. A szabad forgalomból a veretlen aranyat kivonták és az idegen kereskedők kénytelenek voltak a magukkal hozott pénzért vagy áruikért kapott hazai ezüstpénzt a kamarákban magyar aranypénzre beváltani, de mindenkor a királytól 1335 és 1336-ban, s valószínűleg már 1325-ben megállapított 1:15,6, illetve 1342 óta 1:14,7
értékaránynak megfelelő értékben.{88} A harmincas évek végén azonban a beszerzésnek ez a módja is nehezebbé vált. Károly ugyanis 1336-ban a cseh királlyal egyetértésben – a bécsi árumegállító-jogon alapuló osztrák közvetítőkereskedelem kiküszöbölésével – Csehországon át közvetlen kereskedelmi utat nyitott meg a nyugati és északi német, flamand és francia kereskedőknek. E kereskedők a magyar és cseh királyoktól, valamint az utak és
vámok nagy részének birtokosától, az esztergomi érsektől szerzett oltalomlevelek birtokában{89} 1337 óta – Bécset elkerülve – sűrűbben keresték fel hazánkat áruikkal. A magyarországi kereskedelem fő célja nemesérc s a XIV. században – különösen 1337–1339-ben a német, flandriai és angol aranypénzverés megindulása korában
elsősorban arany beszerzése volt.{90} Az aranykereslet – mit a pápai tizedszedők működése is növelt – a fokozottabb forgalom mellett nagyon megnövekedett. A kereslet hirtelen növekedése 1337 és 1339 közt egy időleges és speciálisan magyarországi, de a szomszéd német tartományokban is érezhetővé vált értékemelkedésre vezetett. A királyi pénzverőházak arra berendezve nem lévén, a hirtelen támadt kereslet igényeit a kezdő években nem tudták kielégíteni. Később azonban – úgy látszik, már 1340-ben – nagyobb mennyiségű aranypénz verésével sikerült az abnormis 1:20,9 értékarányt ismét az 1311 óta állandó 1:14 1/2 (15 1/2) értékarányra leszállítani.
Az 1344-ben bekövetkezett nagy fordulatnak, az értékarány 1:11, sőt 1:10-re csökkenésének és a csökkent arány állandósulásának sem tudta eddigelé a szakirodalom elfogadható okát adni.{91} A krízist nyilvánvalóan az
aranykészlet megszaporodása idézte elő{92} s előidézte abban az időben, mikor már az Alpeseken innét is rohamosan terjedt az aranypénzverés, tehát az aranykereslet folytonosan fokozódott. Az 1344 és 1345-ben beállott s Európa-szerte érezhetővé vált ezüstkrízist az arany értékének rohamos és hirtelen esése jellemzi, amit a fokozódó aranykereslet mellett csakis igen nagy mennyiségű aranynak váratlan piacra dobása magyarázhat meg. Figyelmünket tehát ismét az aranytermelő országokra kell fordítanunk, amit az eddigi kutatás e kérdés vizsgálatánál teljesen elmulasztott.
Az 1344. évi itáliai pénzkrízis közvetlen előidézője – nézetem szerint – a magyar királyné 1343–44. évi itáliai utazása volt. Egy eddig ily szempontból figyelemre nem méltatott hazai forrásban – János küküllei főesperes krónikájában – olvassuk, hogy I. Károly király özvegye Endre ügyeinek rendezése végett 1343-ban Nápolyba utazván, 27.000 márka színezüstöt, 17.000 márka színaranyat és egy félköböl aranyforintost vitt magával. Majd ez összeg nem bizonyulván elegendőnek – már itáliai tartózkodása alatt újabb 4000 márka aranyat kapott fiától,
Nagy Lajostól.{93} A középkori krónikások efféle értesítései igen gyakran túlzottak. Küküllei értesítésének hitességében azonban nem kételkedhetünk. A számok – 27, 17 és 4 ezer – nem kerek számok, aminőket nagy összegek túlzott leírásánál mindig használtak. Küküllei, Lajos első éveire nézve – ezidőben udvari szolgálatban
lévén – elsőrangú, nagyon jól értesült és az egykorú okleveles anyaggal igazolható kútfő.{94} Erzsébet királyné nápolyi útjának leírása pedig egész művének legsikerültebb, legpontosabb és legmegbízhatóbb fejezete. Nagyon
indokolt az a feltevés, hogy az úton ő maga is részt vett a királyné kíséretében.{95} A 21.000 márka arany mint útiköltség hihetetlen összegnek látszik, de nem szabad felednünk, hogy ez összeg nem úti kiadásokra s a rendes ajándékok kiosztására, hanem Endre herceg nápolyi trónjának biztosítására volt szánva. A XIV. században Itáliában, a nápolyi és avignoni udvarok romlott légkörében rengeteg pénz kellett vesztegetésre, párthívek szerzésére és a pápa környezetének lekötelezésére. S az Anjouk, mikor egy új birodalom megszerzéséről volt szó, a jövő kilátásokat tartva szem előtt, sohasem fukarkodtak a pénzzel. Így Lajos őse, I. Károly szicíliai király 1269ben Izabella lányának, László magyar királyfi jegyesének – a magyar trón leendő megszerzését tartva szeme előtt
hiteles oklevelek tanúsága szerint 20.000 márka aranynak megfelelő összeget adott hozományul.{96} Nincs tehát semmi csodálnivaló sem abban, hogy Lajos és anyja – a nápolyi királyság megszerzését és biztosítását tűzve célul – hasonló nagy összeget fordítottak a nápolyiak s a pápai udvar lekötelezésére.{97}
21.000 márka, vagyis 5250 kg aranynak Itáliába vitele és szétosztása egyértelmű volt a magyar királyi kincstár aranykészletének ellenérték nélküli piacra dobásával. Itália 1343 végén és 1344 elején egyszeriben Magyarország hatévi s a világ kétesztendei összes termését megközelítő – nagymennyiségű, 1.449.000 aranyforint (mai pénzben 16.780.000 korona s vásárlóképességét tekintve, mai értékben körülbelül 170–200 millió korona)



Hóman Bálint munkái
http://mek.niif.hu/07100/07139/html/0010/0026-3aa.html[2021. 06. 19. 17:38:50]
értékű arany birtokába jutott. S történt ez abban az időben, mikor az egyiptomi kereskedelem mesterséges korlátozása, a magyar belső állapotok s a kiviteli tilalom következtében Itália már évtizedek óta alig tudott aranyhoz jutni! A hirtelen aranybőség természetes következménye az arany értékének rohamos esése lett. 13451347-ben Flórencben, az akkori világ londoni börzéjén, a két fém értékaránya már 1:11, 1:10,5 volt s ez az arány a század végéig állandó maradt.{98}
Az 1344. év fordulópontot jelöl az itáliai városok és különösen Velence keleti kereskedelmének történetében is. Az itáliai s általában az európai külkereskedelmet súlyosan érintő kereskedelmi tilalom eredeti célja a muzulmánok hadianyaggal való ellátásának meggátlása volt, s a szent hadicél érdekében jogosnak tűnt fel a kortársak előtt. Mihelyt azonban a kereszteshadjárat gondolata háttérbe szorult s nyilvánvalóvá lett a szép eszme életképtelensége, a keleti kereskedelmi tilalom s az ennek betartása végett a Johanniták és Ciprus királya által végrehajtott blokád elvesztették jogosságukat. A kereskedő államok tovább nem tűrhették ez állapotot s újra felvették a keleti kereskedelem megszakított fonalát. Velence 1343-ban újra köveket küld az egyiptomi szultánhoz s 1344-ben szerződést köt vele kereskedelmi érdekeinek biztosítása végett. 1344-ben Velence és Egyiptom kereskedelmi összeköttetése ismét létrejött. A közel ötven esztendeje ellanyhult és huszonhárom éve csaknem teljesen szünetelő forgalom – az 1355-i és 1361-i újabb kereskedelmi szerződések bizonysága szerint – hamarosan fellendült s a régi
mederben folyt. A pápák bizonyos adóösszeg fejében szemet hunytak a hitetlenekkel való kereskedés fölött.{99} Az egyiptomi és szíriai forgalom megindulta azonban egyértelmű volt az aranykínálat növekedésével és természetesen a pénzpiacra sem maradhatott hatás nélkül. Ugyanez időben Nagy Lajos nagykoncepciójú imperialisztikus törekvései és a magyarországi külkereskedelem hatalmas fellendülése piacra vitték a magyar aranypénzt. A magyar forint, mint a flórenci forint és a velencei dukát egyenrangú társa elfoglalta helyét a világpiacon.{100}
***
A XIV. századi nagy aranyválság oka az aranykínálatnak – a szabad forgalmat akadályozó, erőszakos, külső tényezők által előidézett – csökkenése volt. A „hitetlenekkel” való kereskedés mesterséges megakadályozása, a zavaros magyarországi viszonyok, majd a magyarországi kiviteli tilalom következtében a XIII. század utolsó éveiben a két nemesfém értékarányának állandósága megszűnt. Az arany értéke abnormisan magasra emelkedett. A félszázadig tartó pénzkrízisnek 1343. és 1344. évek fordulóján a magyar Anjou-ház vetett véget, nápolyi hatalmi törekvései érdekében minden ellenérték nélkül hatalmas aranymennyiséget dobván az itáliai pénzpiacra. A magyar királyi kincstárnak két évtizeden át gyűjtött s a szabad forgalomból elvont aranytartaléka valóságos forradalmat okozott az európai pénzpiacon. Az aranyérték hirtelen esése nyomán 1344 és 1345-ben világszerte helyreállott a két nemesfém normális értékviszonya. Az 1344-ben újra meginduló egyiptomi kereskedelem, kapcsolatban a magyar aranypénz mind fokozódó külföldi forgalmával – noha a német és angol aranyverés fellendülésével az aranykereslet folytonosan nőtt – útját állotta minden további értékváltozásnak. A XIV. század közepén a normális pénzviszonyok megszilárdultak s a két fém értékviszonya a középkor végéig ismét állandó maradt. 1344 óta nyoma sincs az előző félszázad magas aranyárainak.
[1] (Első kiadása a Fejérpataky-Emlékkönyvben. Olasz kiadása: La circolazione delle moneta d’oro in Ungheria del X al XIV secolo e la crisi Europea dell’oro nel secolo XIV. Rivista Italiana di Numismatica. Milano, 1922. Fascic. II–III.)
« Jegyzet KEZDŐLAP MAGYAR KÖZÉPKOR
Jegyzetek »



Hóman Bálint munkái
http://mek.niif.hu/07100/07139/html/0010/0027-3ac.html[2021. 06. 19. 17:39:03]
« Jegyzetek KEZDŐLAP MAGYAR KÖZÉPKOR
Zsigmond Király (1933) »
Nagy Lajos (1933)[1]
Nagy Lajos király emberi kiválóságai és jeles képességei kiváló ősök örökségeképpen szálltak reá. Ezek teljes kifejlődése mégis környezetének és gondos nevelésének volt köszönhető. A fogékony gyermeki lélek első benyomásait Lajos – szinte kivétel nélkül korai árvaságra, avagy félárvaságra jutott többi királyainkkal ellentétben – derűs családi kör hangulatából merítette. Születésekor már negyvenedik éve felé közeledő, lehiggadt, komoly, de mégis vidámkedélyű apjának és a visegrádi merénylet óta vallásos buzgólkodásra hajló, de gyakorlatias észjárású s a nagypolitika útvesztőiben is járatos, melegérzésű édesanyjának harmonikus házasélete, az udvar vallásos, de komorság helyett a lovagkori társadalom derűjét sugárzó levegője jótékonyan hatott jellemére és érzéseire. Kicsinykorában, IV. Bélához hasonlóan, ő is keresztülesett egy döbbenetes, nagy lelki megrázkódtatáson, ő is szemtanúja lett a szülei életét kioltással fenyegető gyilkos merényletnek. De míg Bélából a tett sikere, édesanyjának szemeláttára történt felkoncolása s a tettesek könnyű menekülése a tehetetlen fájdalom és elkeseredés érzését, komor gondolatok sorát váltotta ki, Lajos igazságkereső, derűs lelkében a merénylet kudarca nyomán a hála érzése vert gyökeret a szüleit és őt magát megmentő isteni Gondviselés, s a szánalomé a családfő meggondolatlan tettéért ártatlanul bűnhődő nemzetség iránt.
Gyermekkorának kedélynemesítő és jellemnevelő családi köréből Lajos herceg korán átlépett a visegrádi várban apja által elővarázsolt, franciás modorú és lovagi szellemű udvari életbe, s ott test- és elmefejlesztő nemes szórakozások közt, jeles lovagok, előkelő udvari hölgyek, tudós papok társaságában ért ifjúvá. Világi nevelői, Poháros Péter, Gyulafia Miklós és Druget Miklós – kinek már elődei is a nevelő tisztét töltötték be apja és nagyapja mellett – nagy gonddal vezették be a fegyverforgatás, vadászat, lovagi párviadal, komoly harc titkaiba, a lovagi és udvari élet szertartásaiba, buzgón oktatták a fejedelem és lovag kötelességeire. A tudományokban Károly király sziléziai származású udvari papja, Neszmélyi Miklós és Lackfi Dénes ferencrendi szerzetes oktatták az ifjú herceget, ki a fejedelemtől megkívánt jogi, politikai és történelmi ismeretek mellett a teológiában, csillagászatban és más stúdiumokban is szép haladást tett. A magyaron kívül, minek ismeretét Károly nemcsak fiaitól, hanem leendő menyétől is megkövetelte, már a szülői házban megtanulta őseinek ezidőtájt már az előkelők nemzetközi érintkezési eszközévé lett francia nyelvét, megtanult latinul és németül is; csupán szláv nyelvek tanulásához nem volt kedve, aminek hátrányait később, lengyel király korában nagyon megérezte. Apjának és nevelőinek gondjuk volt rá, hogy családja történetét, magyar és francia őseinek és a világtörténet más nagy uralkodóinak életét és tetteit megismerje, s a történeti hősök közül különösen két nagy uralkodó egyénisége ragadta meg fantáziáját: a hozzá hasonlóan magyar királyi apától és lengyel anyától született Szent Lászlóé és makedóniai Nagy Sándoré. Imperiális törekvéseinek, külpolitikájának gyökerei – látni fogjuk – a francia ősök imperiális politikájának talajába nyúlnak vissza, de személyes ideáljait nem közülük választotta. Eszményképeivé a Gesta Ungarorum harcias „kegyes királya”, a keresztes had vezérévé választott magyar lovagkirály és a Sándorlegendában már szinte elvont eszménnyé finomult, világhódító makedón király lettek. Az ő emléküknek volt szentelve s Lajos király László- és [Nagy] Sándor-kultuszának tanújaként szól hozzánk könyvtárának korunkra maradt két kódexe: az úgynevezett Bécsi Képes Krónika és az álaristotelesi [pseudo-arisztotelészi] Secretum Secretorum-nak Oxfordban őrzött példánya.
A „Titkok Titka” formája szerint Aristotelesnek Nagy Sándorhoz írt királytükre s az arab imperializmus szellemi műhelyében készült. Nyugaton Tripoliszi Fülöp és Roger Baco latin fordításában vált ismeretessé és Aristoteles hiteles munkájaként nagy tekintélyre tett szert. Elterjedése szorosan összefüggött a fejedelmek Sándorkultuszával. E kultusz a klasszikus ókor örökségeképpen szállt a középkorra. A keleti Sándor-legendában szakrális tartalommal telített és Nagy Sándorban megszemélyesített világuralmi eszme ösztönző ereje már a római impérium fejlődéstörténetében megnyilatkozott s így közvetve a középkori imperiális törekvéseknek is egyik forrásává lett. E közvetett hatáson túl azonban a világszerte olvasott Sándor-regény, a XI. század óta pedig az álaristotelesi [pseudo-aristotelesi] mű révén is közvetlenül termékenyítette meg sok középkori fejedelem



Hóman Bálint munkái
http://mek.niif.hu/07100/07139/html/0010/0027-3ac.html[2021. 06. 19. 17:39:03]
fantáziáját. Ez a Sándor-kultusz Magyarországra is korán behatolt. Már Szent István Intelmeinek írója forrásul használta a Titkot Titkát, s Anonymus megjegyzéseiből következtetve a XII. századi udvarban is megvolt az érdeklődés a makedóniai király iránt. Ez az érdeklődés fokozódott határozott kultusszá Nagy Lajosnál, kinek életírója, Tótsolymosi Apród János küküllei főesperes, királya életéről és tetteiről írt művében éppen a Titkok Titkára hivatkozva elmélkedik a fejedelmek kötelességeiről és az uralkodói tulajdonságokról. A biográfus hivatkozásából nyilvánvaló, hogy Lajos uralkodásának első éveiben, mikor az író udvari szolgálatban állt, e műnek nagy tekintélye volt az udvarban, s ez a tekintély később sem csorbult meg. Nagy Lajos utolsó éveiben díszes formában másoltatta le könyvtára számára s az illuminátor magának a királynak koronás alakját festette címképül az első lap kezdősorának élére. Lajos dicsőségvágyó lelkét megragadta Nagy Sándor való méreteiben is hatalmas, de a legenda tükrében még nagyobbra nőtt alakjának varázsa, s a – hite szerint – használatára és okulására készült műből az ő példájának követéséhez igyekezett tudást és erőt meríteni.
Másik kedves olvasmánya Kálti Márkus [Márk] szerémi prépost és székesfehérvári őrkanonok magyar krónikája volt. Az Árpád-házi királyok udvarában létrejött Gesták – a Szent László-kori, II. István- és II. Géza-kori írók, a Névtelen jegyző és Kézai Simon mester művei – ez utóbbinak III. András-kori átdolgozása óta feledésbe merültek. A királyi kancellária tudós papjai, az udvar és a múlt iránt érdeklődő írástudók a XIV. század eleje óta a III. András-kori névtelen író Kun László-ellenes átdolgozásából ismerték a magyar történetet. Ezt az 1292-ig terjedő művet használta fel és folytatta az a Nagy Lajos-kori író is, akinek Cronica Hungarorum című műve az összes későbbi krónikák – az 1473-ban megjelent Budai Krónika, az ugyanezidőtájt létrejött Dubnici Krónika, a Turóczi [Thúróci] János-féle Krónika és a velük rokon változatok – forrásává lett. Ez az író minden lényegesebb változtatás nélkül másolta le az 1342 és 1349 közt írt Krónikát. Azt vette alapul Kálti Márkus is 1358-ban megkezdett művéhez, de ő, ha általában ragaszkodott is forrásához, azt némely részeiben kritika tárgyává tette, más részeiben pedig lényegesen kibővítette.
A magyar nemzet és az Árpádok leszármazásáról szóló bevezető fejezetben – Josephus és Szent Jeromos tekintélyére hivatkozva – kirekesztette az ősök sorából a hámita Nimródot s a jáfetita eredet mellett tört lándzsát. Pontosan felsorolta Jáfet fiait és a tőlük leszármazó népeket, közöttük első helyen Gomert – a frankok ősét – és Mágógot – a szkíták, hunok és magyarok ősét –, s míg a többi jáfetitáról röviden szól, Gomernél megemlékezett trójai leszármazóiról, Párisról és ennek fiáról, Francióról is, akik Trójából Pannónián át a Szajna partjára költözve, alapítóivá lettek a Duna-parti Sicambria és Szajna-parti Párizs városainak. A XII. századi historikusok legendás Sicambriáját már Kézai azonosította „Attila városával”, vagyis Óbudával, de Kálti – Guillelmus Armoricus nyomán, ki az Anjou-ház francia ősének, Fülöp Ágostnak volt életírója – a két város alapításának történetére is kitért. Célzata nyilvánvaló. A magyarok és franciák – nemzet és dinasztia – egy testvérpárra visszavezethető közös eredetét s a francia és hun-magyar főváros alapítójának azonosságát igyekezett bebizonyítani. Másik lényeges módosítása az 1050-től 1152-ig terjedő korszak történetének alapos kibővítése volt. E bővítéshez forrásul a Szent László-kori Gesta II. Géza-kori folytatását használta s ennek I. Béla, I. Géza és főleg Szent László érdemeit a későbbi átdolgozások során megcsonkított szövegeknél bővebben és több szeretettel méltató elbeszélését állította helyre. Krónikájában a XI. század végén Szent László személyes varázsának hatása alatt kialakult keresztény királyeszmény – III. Béla korának Árpád-ideálját és IV. László pogány attilai eszményét háttérbe szorítva – újra élő ideállá lett.
A nemzet és dinasztia vélt történeti kapcsolatainak erőteljes kidomborítása és a kegyes szívű lovagkirály alakjának a történet központjába állítása kétségtelenül a krónikaíró udvari pap királyának gondolatvilágát tükrözi vissza s talán egyenesen az ő kívánságára történt. De ha a kezdeményező nem is a király, hanem maga az író volt, Lajos tetszését a mű mindenesetre megnyerte, mert két évtizeddel később, Katalin leányának Lajos orlèansi herceggel tervezett házassága küszöbén, díszes formában másoltatta le a francia udvar számára. Ez a miniatűrökkel gazdagon ékesített s utóbb a bécsi udvari könyvtárba került kódex – nyilván a házassági terv meghiúsulta miatt befejezetlenül maradt, I. Károly havaselvi szerencsétlen hadjáratának elbeszélésével egy mondat közepén szakadt meg, de így csonkán is jellemző emléke a szövegéből minden más krónikánál teljesebb alakban megismerhető XIXII. századi magyar történetírásnak s nagy Lajos király Szent László-kultuszának. Ezt az intenzív László-kultuszt illusztrálja Lajosnak koronázása után a szent király nagyváradi sírjához tett zarándokútja, Szent László váradi székesegyházának felajánlott nagy adománya, az aacheni Szent László-kápolna alapítása, Szent Lászlónak a régebbi Keresztelő János-kép helyett aranypénzeire vert képe s a László-mondatkörnek az ő korában bekövetkezett teljes kialakulása is. A László-kultuszban egyébként Lajos apja nyomdokain haladt, ki nagy



Hóman Bálint munkái
http://mek.niif.hu/07100/07139/html/0010/0027-3ac.html[2021. 06. 19. 17:39:03]
tisztelője volt a Gesta Ungarorum igazságért küzdő, elnyomottakat védelmező, lovagias, „kegyes királyának”, s az ő példájának követésére buzdította fiait is. Elsőszülött gyermekét a dinasztiaalapító Anjou Károly emlékére családjában immár az ötödik ízen szokásos Károly névre kereszteltette, de ennek csecsemőkori halála után az új trónörökös már László nevet kapott annak kifejezéséül, hogy apja a szent király szellemében kívánta nevelni. Ugyanez a szellem érvényesült a kis László herceg halála után 1329-ben trónörökössé lett harmadik testvér nevelésében is, akit szülei Martell Károly 1316-ban [1317-ben] már szentté avatott testvéröccsének, a jámboréletű toulousei püspöknek emlékére kereszteltek Lajosnak, s talán eredetileg papnak is szánták, mikor azonban bátyja meghalt, inkább a család másik Szent Lajosának – a francia királynak – és Szent Lászlónak követésére unszoltak.
Lajos király lelki fejlődésére és egyénisége kialakulására nagy hatással volt az a politikai környezet, mely őt életének első óráitól kezdve körülvette. Károly király gyermek- és ifjúéveit idegen trónkövetelőként egy bomladozó államszervezet központjában, örökös harcok, fegyveres küzdelmek és diplomáciai fondorlatok világában töltötte el. Lajos az új életre kelt és új erőre kapott királyság békés és nyugodt légkörében nevelkedett. Az első Anjou-király utolsó éveiben már az „országok királynőjeként” tisztelt „archiregnum” növekvő tekintélye, emelkedő hatalma és konszolidált belső viszonyai ösztönző erővel hatottak a trónörökös, majd az ifjú király fejedelmi erényeinek és kivételes képességeinek egyenletes fejlődésére. S hogy így legyen, maga Károly király segítette elő. Korán bevezette fiát a kormányzás titkaiba és az államügyek vezetésébe. Lajos nem volt még tízéves, mikor a trón örököseként személyes hozzájárulásával és saját függő pecsétjével kellett biztosítania a cseh királlyal és fiával kötött szövetségi szerződést. Ugyanekkor tanúja volt a három király visegrádi találkozója alkalmából rendezett ünnepségeknek. Az eszes gyermek lelkébe mély nyomot vésett az ellenséges cseh és lengyel királyok közt békét teremtő édesapjának a külsőségekben is felismerhető tekintélye és döntő politikai szerepe. Látnia, hallania kellett, hogy apja egyik vezető hatalmassága Közép-Európának. Tudta, hogy öccsét, a kis Endrét már két évvel előbb elvitték Nápolyba, hogy majdan francia ősei szicíliai trónjára üljön. Érezte a szomszédok nagy tiszteletét, mikor hároméves kis menyasszonyáért 1338-ban maga ment kíséretével Luxemburg Károly udvarába. A hadi életről is fiatalon szerzett tapasztalatokat. Tízéves volt, mikor Druget Miklós társaságában apját és szövetségeseit az osztrák hadjáratra elkísérte. Mikor pedig minden benyomásra fogékony ifjúi korban, alig tizenhetedik évében trónralépett, akkor sem zavarták meg lelkét másoknak trónigényei, avagy belső felkelések, lázadások és a királyi hatalom nyugodt birtoklását veszélyeztető oligarchikus törekvések.
Lajos igényeit a trónra senki még csak meg sem kísérelte kétségbe vonni, s bár koronázása „a főpapok, bárók és nemesek egyhangú hozzájárulásával és szándéka szerint” történt meg, „a magyar királyságot” – saját szavai szerint – „születése jogán és rendjén őt megillető atyai örökségképpen”, mint természetes örökét vette át. Az atyja udvara körül kialakult új arisztokrácia, papság és nemesség minden hátsó gondolat nélkül szegődött egész hatalmával ifjú királya szolgálatába, kinek kormányzata kezdetben mi újat sem hozott. Az udvarban és az államigazgatás terén a trónváltozás után is minden tovább folyt a két évtized óta megszokott mederben. A folytonosságot, az eddigi elvekhez és irányokhoz való ragaszkodás eszméjét Erzsébet anyakirályné képviselte, kit Lajos uralkodótársként tartott maga mellett s akinek fia előtt minden fontosabb államügyben később is mindig döntő szava volt. Az országos főtisztségekben személyi változások történtek ugyan, némelyek a korábbinál hangadóbb szerepre tettek szert s Károly udvarának ifjabb nemzedéke is szóhoz jutott, de a személycsere nem jelentett rendszerváltozást. A kormányzat iránya, alapelvei és törekvései tekintetében mind a belpolitika, mind a diplomácia terén Károly kezdeményezései maradtak irányadók. Újításokra nem is volt szükség, mert a királyság hatalmi szervezete, a hadsereg, államháztartás, közigazgatás teljesen rendezett állapotban került Lajos kezére. Ez a politikai környezet segítette elő, sőt – bízvást mondhatjuk – ez tette lehetővé, hogy Lajos minden zavaró mozzanattól menten szentelhette magát lelkében zsenge gyermekkora óta ápolt ideáljai és törekvései szolgálatára.
Mindezek a tényezők – származás és nevelés, társadalmi és politikai környezet, családi hagyományok és a lovagkor szelleme – együttesen alakították ki az ifjú király nemes vonásokban gazdag jellemét, együttesen határozták meg a kortársaktól annyira magasztalt egyéniségét. Külsőre Lajos nem volt az a daliás, szép férfi, aminőnek ideálját, Szent Lászlót rajzolták forrásaink, de „szálas termete, nyílt tekintete, dús göndör hajjal és szakállal övezett vidám arca” és határozottsága mellett is mindig megnyerő fellépése feledtették „kissé duzzadt ajkait és alig látható félvállúságát”. A nyílt tekintet és vidám arc hű tükre volt lelke arculatának, melyen hiába keressük a középkor sok nagy emberét – köztük a mi Szent Istvánunkat, Kálmánunkat és IV. Bélánkat is jellemző komor vonásokat. Lelkéből a tehetség duzzadó ereje mellett az etikus életfelfogás nyugalma, a lelki béke derűje sugárzott; egyéniségét az assisi szent ember- és életszerető filozófiájának és az igaz lovag nemes



Hóman Bálint munkái
http://mek.niif.hu/07100/07139/html/0010/0027-3ac.html[2021. 06. 19. 17:39:03]
életelveinek békés harmóniája hatotta át. Benső vallásosság és a nemes világi szórakozások – vadászat, torna, tudomány, művészet – kedvelése, keresztényi alázat és nyers öntudat, bölcs önmérséklet és félelmet nem ismerő bátorság, komoly jogtisztelet és hajthatatlan erély, mértéktelen könyörület és a bűnt megalkuvás nélkül üldöző igazságérzet, lovagias nőtisztelet és a tiszta élet vágya, békés hajlandóság és szenvedélyes dicsőségvágy, politikus tapintat és harcos erő csodálatos összhangban olvadtak össze egyéniségében s avatták a legtisztább értelemben vett lovagkirály magasztalt eszményévé. Örökölt hibáján, lobbanékony természetén az ifjúi évek elmúltával, meglepő fegyelmezettséggel uralkodott: más emberi gyöngeségei – anyja részéről néha túlságig érvényesülő befolyásolhatósága és erős hatalomvágya – morális talajban, határtalan gyermeki tiszteletében és a királyi hatalom isteni eredetébe vetett meggyőződéses hitben gyökereztek. Mint életírója, ő is hitte, hogy „Isten az uralkodásban békeszerető, de a harcban diadalmasan győzedelmeskedő fejedelmet szükségképpen a hatalom tetőpontjára kell, hogy emelje, nagy hírnévvel kell, hogy ékesítse és a hadak seregével kell, hogy erőssé tegye, mert csak így fog magasztos nevének és dicső tetteinek híre a föld kerekségén elterjedni s az égig felszárnyalni, hogy kiérdemelje a különböző nemzetek dicséretét és magasztalását Istennél, ki az egész föld uralkodóinak parancsolója, a királyok királya... erős és hatalmas úr, kitől mint sugarak a naptól, minden nagyság ered s kinek gondviselése alatt történik a királyok uralkodása.” Dicsőségvágyának és hatalmi törekvéseinek vallásos és etikus felépítése, a már mindinkább divatjukat múló lovagi szellem és lovagi életnormák követése szerezte meg számára kortársai hódolatát, kik „hozzá hasonló, nemes és jószívű, erényes és tiszta szellemű, barátságos és egyenes lelkű embert” nem ismertek, s az avatta őt apja nagyvonalú politikájának hivatott örökösévé, a magyar hatalom legnagyobb építőmesterévé, kit az utókor – annyi nagy királyunk közül egyedül – éppen erkölcsi életelveken alapuló emberi nagyságának elismerésül tisztelt meg a „Nagy” jelzővel.
[1] (Első kiadása: Kincses Kalendárium, 1933. 119–122.)
« Jegyzetek KEZDŐLAP MAGYAR KÖZÉPKOR
Zsigmond Király (1933) »



Hóman Bálint munkái
http://mek.niif.hu/07100/07139/html/0010/0028-3ad.html[2021. 06. 19. 17:39:15]
« Nagy Lajos (1933) KEZDŐLAP MAGYAR KÖZÉPKOR
Hunyadi Mátyás (1936) »
Zsigmond Király (1933)[1]
Nagy Lajos, mikor élete végén a Luxemburg-ház legifjabb sarját vejévé fogadta, nemcsak koronái, hanem egyszersmind politikája örököséül szemelte ki a Luxemburg-ház legifjabb tagját, akinek a brandenburgi őrgrófságon és a velejáró német választófejedelmi méltóságon túl akkor még semminő hatalmi kilátásai sem voltak a birodalomban. A német és cseh koronát a magyar trónváltozás idejében a huszonegy éves Vencel viselte, akinek gyermektelen halálával számolni még nem lehetett s aki ez esetre sem Zsigmondot, hanem ifjabb testvérét, János görlitzi herceget, ennek halála után pedig unokatestvérét, Prokop morva őrgrófot szánta utódjául. Nagy Lajos joggal remélhette, hogy Zsigmond a magyar és lengyel koronák örökösének oldalán és az erősen megalapozott nápolyi szövetség birtokában szükségképpen fenntartójává és folytatójává lesz az ő lengyel-magyarolasz politikájának. Mire azonban Zsigmond a trónt elfoglalhatta, a helyzet lényegesen megváltozott. Lengyelország kivált a magyar király hatalmi köréből, barátból megbízhatatlan, sőt ellenséges szomszéddá lett. A nápolyi szövetség nyílt ellenségeskedésre fordult. A magyar érdekszférához tartozó délvidéki tartományok pedig egyrészt a nápolyi politika, másrészt az imént feltűnt török hatalom vonzókörébe kerültek. Hűbéri hódolatuk merőben problematikussá vált s a magyar királyságnak nemcsak végleges elszakadásuk lehetőségével, hanem az erőben egyre gyarapodó török hatalom közvetlen támadásainak veszedelmével is számolnia kellett. Az Anjouk egész hatalmi koncepcióját a végső felbomlás veszélye fenyegette. Nagyhatalmi politikáról Nagy Lajos értelmezésében többé szó sem lehetett. A belső viszálykodások és hatalmi eltolódások nyomán kelt időleges megrázkódtatásokról nem szólva, Magyarországnak erőviszonyai európai vonatkozásban nem változtak meg, de a nemzeti erőforrásokban felhalmozott energiákat már a védekezés feladata kötötte le. A királyság külpolitikájában szükségszerűen a defenzív elem jutott túlsúlyra s a délkeleti veszedelem réme a diplomáciát a nyugati orientáció útjára terelte. A lengyel-magyar-olasz szövetség és politikai együttműködés eszméje lassanként háttérbe szorult a Német birodalommal való szorosabb kapcsolat gondolata mellett.
A német fejedelmek 1411. évi egységes állásfoglalása Zsigmond mellett és a választásukat két évtized múltán követő császári koronázás a birodalom szempontjából alig jelentett többet a kettős választás miatt kitöréssel fenyegető pártharc megakadályozásánál. A német bel- és külpolitikára a személyváltozás alig bírt jelentőséggel. Annál jelentősebb volt a magyar külpolitikára gyakorolt hatása. Zsigmond német-római királysága egyértelmű volt Nagy Lajos árpádkori hagyományokon épült külpolitikai koncepciójának bukásával, a magyar külpolitika útját évszázadokra kijelölő német orientáció kezdetével.
Zsigmond – tudatosan-e, vagy csak ösztönösen, a külhatalmi viszonyok alapos mérlegelésével-e, vagy egyszerűbb dinasztikus érdekű megfontolások alapján? – ennek az új német, helyesebben osztrák-cseh orientációnak lett előharcosává, sőt megalapozójává. Testvérével és a többi rokonaival folytatott viszálykodásai és a Habsburgok házi perpatvarában vitt szerepe önző egyéni célkitűzésre és törekvésekre vallanak. A felszabadító hadjárat gondolatának lelkes felkarolása viszont azt bizonyítják, hogy a török hatalom térhódításában rejlő nagy veszedelmet világosan felismerte és tudatosan igyekezett elhárítani. Valószínű, hogy a magyar-osztrák-cseh-német perszonális unió megvalósítására irányuló törekvésében sem hagyta figyelmen kívül a török elleni védekezés szempontjait. A német és cseh trón és a császári korona megszerzésére egyéni ambíció ösztönözték, de apái örökségéért vívott küzdelme s a négy trón öröklésére kijelölt Albert utódlásának előkészítése közben bizonyára felmerült benne a gondolat, hogy a birodalom haderejét majdan a török ellen is felhasználhatja. A török ellen irányuló magyar-német és magyar-osztrák-cseh államszövetség defenzív külpolitikai koncepciójának apja kétségtelenül Zsigmond volt s akár tudatos, akár ösztönös volt e kérdésben állásfoglalása, megalapítójává lett a magyar királyság német igazodású külpolitikájának. A Habsburgok kész örökségképpen vették át ezt a külpolitikát Zsigmondtól s az ő nyomán haladva építették ki rendszerét.
***



Hóman Bálint munkái
http://mek.niif.hu/07100/07139/html/0010/0028-3ad.html[2021. 06. 19. 17:39:15]
Zsigmond a császári koronával elérte vágyainak teljesülését. A magyar, német-római, lombard, cseh királyi koronákkal és a nyugati keresztény világ fölötti uralmat jelképező császári koronával fején a világ első fejedelmének méltóságáig emelkedett. De a nehézségek és küzdelmek, melyek apja koronáinak megszerzésével és viselésével jártak, folyton közelebb és közelebb hozták magyar népéhez. A Habsburgok száz esztendővel később egy hatalmas világbirodalom uraiként kerültek a mohácsi korszak belviszályoktól feldúlt, ellenségektől megtépett, részekre szakadt Magyarországának trónusára és másfélszázadon át csak fegyverek zajától hangos néhány vármegye felett gyakorolhatták fejedelmi hatalmukat. Magyar királyságuk inkább csak cím és igényjogosultság értékével bírt számukra s ehhez képest magyar királyokként is császárok és osztrák főhercegek maradtak. Magyarországot nagy birodalmuk tartományául, családjuk örökbirtokául tekintették. Zsigmond magyar királyi hatalma tetőfokán, a felkelés leverése, a politikai egység megteremtése, a tartományok visszaszerzése után tekintélyben és hatalomban újra meggyarapodott Magyarország fejedelmeként fogadta el ősei trónját. Magyar erőforrásokra támaszkodva szerzett érvényt német és cseh királyi és római császári szavának. Világpolitikai koncepcióját a konstanzi zsinaton s a fejedelmi udvarokban magyar diplomaták és magyar katonák segítségével vitte diadalra. XXIII. János pápát Garai Miklós nádor beszélte rá lemondásra, Ferdinánd aragón királyt XIII. Benedek elejtésére. Párizsban és Londonban ő készítette elő Zsigmondnak a francia kormánnyal kötött barátságát, az angol királlyal kötött szövetségét. Később más magyar főúri és főpapi diplomaták – Tamási László, Hédervári Lőrinc, Gatalóczi Mátyás, Kusalyi Jakcs Mihály – társaságában döntő része volt az itáliai problémák megoldásában is. A Luxemburgok örökös tartományának felkelése, cseh népüknek trónfosztó határozata után Zsigmond csak Magyarországon talált igazi otthonra, itt talált megértésre és komoly támogatásra. Hadműveleteiben csak magyarokra – a Rozgonyiakra, Perényiekre, Garaiakra, Pálócziakra s a köznemes vitézek hosszú sorára – támaszkodhatott. Itáliában is magyarok – Maróti János, Lévai Cseh Péter, Kanizsai László s még az egyszerű vitézek közt Hunyadi János – harcoltak érdekeiért. E tapasztalatok igaz, mély vonzalmat, rendületlen bizalmat ébresztettek lelkében korábban bizalmatlanságával nem egyszer megsértett magyar népe iránt, míg a németekkel és olaszokkal szemben közöny, a csehekkel szemben harag és gyűlölet vertek gyökeret szívében. Ahol csak tehette, nyíltan hangsúlyozta magyarságát, tekintélyének biztos bázisául szolgáló magyar királyságát. A konstanzi zsinatra nádora és más magyar főurak kíséretében magyar ruhában vonult fel. Bárhol járt, magyar udvaroncokkal és testőrző vitézekkel vette magát körül. Magyarok kísérték aacheni, milánói, római koronázásaira, magyarok Párizsba, Londonba és a veszélyes spanyol útra is. Idehaza a huszita háborúk idején végleg szakított idegeneket kegyelő politikájával. Rokonain – a Cillei és Medvei urakon kívül, akiknek befolyása és hatalma Szlavóniában érintetlen maradt és Buon del Montibus érseken kívül – az 1428. évi cseh betörés után idegen nem jutott többé magas udvari méltóságra. A népszerű Stibor vajda fiának is meg kellett elégednie az északnyugati határmegyék, a maga földesurasága katonai kormányzatával. A vajda és Ozorai Pipó országos méltóságaira, a lengyel Miklós és Stibor, a cseh Hudó és Uski János, az olasz Scolari András, Prátói János, Crévi Lukács, a német Maternus püspökök és a Kanizsai örökébe lépő Hohenlohe György prímás főpapi székébe kivétel nélkül magyar urak – Csáki Miklós vajda, idősb Rozgonyi István temesi és ifj. Rozgonyi István pozsonyi főispánok, Pálóczi György prímás, Berzeviczy György, Rozgonyi Péter, Kusalyi Jakcs Dénes, Marczali László, Szécsényi Miklós, Lépes György püspökök – kerültek. Az országos kormányban Garai nádor 1435-ben történt halála után az idegen összeköttetésekre támaszkodó Garai-párt rovására az új arisztokrácia színmagyar elemei – a Pálócziak, Rozgonyiak, Berzeviczyek, Bátoriak, Csákiak, Perényiek, Marczaliak, Kompoltiak, Tamásiak, Héderváriak társasága – s a horvát Frangepánok, Blagaiak, Korbáviaiak kerültek túlsúlyba. A főkancellárságot is magyar főpap, Gatalóczi Mátyás pécsi prépost vette át Albeni János halála után, ki bátyjával, Eberharddal együtt három évtizeden át viselte a bizalmi tisztet Zsigmond oldalán. A király hangulatának és érzéseinek átalakulása, mondhatjuk, teljes elmagyarosodása apró, jelentéktelennek tetsző tünetekben is kifejezésre jutott. Bizalmas környezetben legszívesebben magyarul beszélt s ha az indulat elfogadta, magyarul fakadt ki és magyarságával tüntetett. 1429-ben a betegsége miatt Bécs helyett Pozsonyban tartott birodalmi gyűlésen a német fejedelmek közömbös és elutasító magatartásának láttára dühösen vágta szemükbe, „ám válasszanak maguknak más királyt, neki elég lesz Magyarország, lesz ott kenyere haláláig bőven”. Pedig a németek nem is haragudtak rá; csak nehezteltek ügyeik elhanyagolása s mint egykor idehaza a Szécsi-Lackfi-párt hívei, az idegenek kegyelése, a magyar befolyás érvényesülése miatt. Ha közibük ment és a birodalmi ügyekkel komolyan foglalkozott, szinte tüntetve ünnepelték. Nem így a csehek! A vallási és nemzetiségi fanatizmus belőlük mélységes ellenszenvet váltott ki a „magyar” Zsigmonddal szemben. A husziták a legvadabb gyűlölettel írtak és beszéltek róla. Megvádolták, hogy a „tisztes csehek” teljes kiirtásával magyarok és németek közt osztja szét javaikat, s hogy fogadalmat tett, addig nem nyugszik, „míg egy cseh is él e világon”. Az egyházi nyelvkérdésben elfoglalt álláspontja és magyar nevelése miatt szemére vetették, hogy a cseh nyelvet gyalázza, piszkolja. S ez a gyűlölet és



Hóman Bálint munkái
http://mek.niif.hu/07100/07139/html/0010/0028-3ad.html[2021. 06. 19. 17:39:15]
bizalmatlanság a kibékülés után sem oszlott el.
Zsigmond az iglaui országgyűlés után Csehországban maradt, de a kedélyeket lecsillapítani így sem tudta. A taboriták meghódoltak, de titkon tovább lázadoztak. Az árvák és kelyhesek kijátszottnak, megcsaltnak érezték magukat, mikor Zsigmond a katolikusoknak adta kormányában a vezérszerepet, s ígérete ellenére megakadályozta, hogy a bázeli zsinat a prágaiak választotta Rokiczana Jánost érseki méltóságában megerősítse. Albert uralma elé is bizalmatlanul néztek s a német uralmat elkerülő Krakkóval kezdtek tárgyalást a trónutódlás felől. Terveikhez magában a királyi családban találtak szövetségeseket Borbála királyné és Cillei Frigyes – e rosszerkölcsű testvérpár – személyében.
Borbálát két évtizeddel az események előtt házasságtörésen kapták; Zsigmond távolléte idején a német lovagrend egyik Magyarországon időző tagjával kötött szerelmi viszonyt. Frigyes első feleségét – Frangepán Erzsébetet tette el láb alól, hogy alacsonyabb rendű szeretőjével egybekelhessen. Ezt atyja, Cillei Hermann gróf évekig tartó nehéz rabságra ítélte. Amazt Zsigmond volt kénytelen a botrányon felbőszült országnagyok kívánságára udvarából száműzni és őrizetbe vétetni. A magyar történetben Kálmán király orosz feleségének nyilvánvaló házasságtörése és Kun Erzsébet szilaj kicsapongásai óta nem volt példa rá, hogy királyné ily nyilvános botrány központjába került volna. A magyar közvélemény pedig nagyon szigorúan ítélt efféle ügyekben, a törvény fej- és jószágvesztéssel büntette a házasságtörő szerelmeseket, így épp ezidőtájt Garai János özvegyét, Hedvig mazóviai hercegnőt és kedvesét – Széchenyi Miklóst – is. Zsigmond kegyelmesebb volt. Saját könnyelműségére és kalandjaira gondolva, nem érzett hivatást az erkölcsbíró szerepére. Inkább csak az egyházi követelményeknek tett eleget, mikor feleségét őrizet alá helyezve, egy Bihar megyei faluban minden kényelem és fényűzés megvonásával böjtre és vezeklésre ítélte. Néhány hónap múlva pedig leánya és apósa kedvéért újra keblére ölelte s azóta – mint azelőtt is – a királynékat megillető összes megtiszteltetésekben bőven részesítette, legutóbb cseh királynévá is koronáztatta. Hasonló jóval volt Frigyes gróffal szemben. Apjával együtt alig két év előtt emelte birodalmi hercegi rangra és a szigorú apa – Cillei Hermann – halála után felesége óhajára – tekintet nélkül a múltra – udvarába fogadta. Habsburg Albert herceg, a trónörökös, már nem volt ily nagylelkű. Leplezetlen ellenszenvvel viseltetett anyósával és ennek fivérével szemben. Távol tartotta magát tőlük, és fiatal feleségét, Erzsébetet is óvta társaságuktól. Előrelátható volt, hogy trónralépte után a két Cillei hatalmának és befolyásának vége lesz. Ezt a gondolatot Borbála és Frigyes nem tudták elviselni. Hogy befolyásukat továbbra is biztosíthassák, a csehekkel összeesküdtek Zsigmond és Albert ellen, s új barátaikkal egyetértésben III. Ulászló lengyel királynak (1434–1444) – II. Ulászló Cillei Annától született fiának – kínálták fel a cseh koronát. Zsigmond szörnyen felindult az árulás hallatára. Tüstént fel is kerekedett egész kíséretével, hogy Budára utazzék és utolsó napjait hű magyarjai körében békén, nyugalomban töltse el. De az izgalom és a téli út fáradalmai megtörték, megbetegedett és 1437. december 9-én Znaimban meghalt. Utolsó akaratához képest Nagyváradra vitték Szent László sírjának tövébe, hol harminc év előtt törvénysértései és az idegenek kegyelése miatt a magyar főurak trónfosztottnak nyilvánították és ahol sokat szenvedett felesége, Anjou Mária is nyugodott. A csehek, németek és olaszok körében szerzett fájdalmas tapasztalatok és az alacsonyabb rendből felemelt feleség árulása után nem a császárok és a luxemburgi ősök temetkezőhelyére vágyott. Ide kívánkozott a magyarok közé, nemes törzsből sarjadt hűséges hitvese és a pogányverő nagy magyar király mellé. Császár létére holtában is magyar király akart maradni.
***
Zsigmond király kerek ötven évig ült Szent István trónján. Elődei közül korban csak Szent István, uralkodási idő tekintetében egyik sem közelítette meg. Uralkodásának félszázados korszakához átalakító hatás és fejlődéstörténeti jelentőség tekintetében csak Szent István és II. András kora hasonlítható. Szent István félszázada a nyugati keresztény kultúrközösségbe vezette be a magyar nemzetet. II. András kora átmenet a keresztény középkorból a lovagokba. Zsigmond uralkodása a lovagkor és a renaissance határmezsgyéje volt. Trónraléptekor még Nagy Lajos lovagjai, az öreg Szécsi Miklós, Lackfi István és társaik álltak mellette. Virágkorában prerenaissance-államférfiak – Garai Miklós, Cillei Hermann, Maróti János, Ozorai Pipó – vették körül. Halála előtt a XV. század derekának hatalmas nádora, Garai László vitte Macsó kormányzatát – honnét egykor apja és nagyapja is elindultak az emelkedés felé – s mint egyszerű csapatvezérek, udvari vitézek már ott álltak mellette Hunyadi János és Cillei Ulrik, a legifjabb Garai korának vele együtt legfőbb szereplői. A három nemzedék egy egész század képviselője volt, a nápolyi győzelmes bevonulás és Nándorfehérvár 1456. évi visszafoglalása közt eltelt századé, mely válaszfalként és összekötő korszakként ékelődött két egymással merőben ellentétes világ, más



Hóman Bálint munkái
http://mek.niif.hu/07100/07139/html/0010/0028-3ad.html[2021. 06. 19. 17:39:15]
eszméknek, ideáloknak és célkitűzéseknek hódoló két világtörténeti korszak, a lovagkor és a renaissance közé. Ennek az átmeneti, vajúdó korszaknak volt reprezentánsa maga Zsigmond király, a prerenaissance-nemzedék egyik legkimagaslóbb alakja.
Zsigmond egyéniségében világosan felismerhetők a megelőző korból, nagyapjától átöröklött lovagi vonások. Sokszor bizonyított személyes bátorsága, sőt vakmerősége, a lovagkirályokra jellemző nyájas bőkezűsége, a lovagkori eszmék – keresztes hadjárat, hitvédelem, az egyház egységének szolgálata, a nő-tisztelet – iránt való lelkesedése, a lovagi életformák – pompás udvartartás, lovagi tornák – kedvelése, Szent Lászlónak, a magyar lovagkirály eszményképének nála is megnyilvánuló tisztelete egytől-egyig lovagi gondolkodásra vallanak. Politikájában már a renaissance-morál nyilatkozott meg. A lengyel királlyal szemben követett ravasz és kétértelmű eljárása, melynek során a litván függetlenség előkészítésével egyenesen hitszegést követett el a hozzá bizalommal és barátsággal közeledő Ulászlóval szemben, és éppígy az angol királlyal a franciák ellen kötött szövetsége, mikor alig pár hónappal előbb még Párizsban hangoztatta barátságát, igazi renaissance-politika volt. Az ébredő renaissance szelleme jutott kifejezésre erkölcstelen életmódjában, kétes szerelmi kalandjaiban, másrészt pedig művészet- és tudományszeretetében is. Ezeket az átmeneti korok eszméinek és erőinek forrongására és kiegyensúlyozatlanságára visszavezethető lelki kontroverziákat végletekig fokozta Zsigmond csapongó fantáziája, szertelen indulata és határtalan könnyelműsége, egyéniségének, lelkének egész sajátos alkata.
A XIV. század eleje óta tüneményes gyorsasággal emelkedő, de a IV. Károly-kori kulmináció után éppoly hirtelen hanyatlásnak indult luxemburgi Arlon-ház utolsó sarjadékai – Vencel, Zsigmond, Jodok és Prokop tagadhatatlanul szép tehetséget és sok fejedelmi erényt örököltek őseiktől. A személyes bátorság és kedélyes közvetlenség mellett mindegyiküket pazar bőkezűség, a fejedelmi pompa és finomabb élvezetek szeretete, a tudomány és művészet iránt való érzék, nagystílű tervek iránti fogékonyság jellemezte. Ezek az egyéni tulajdonságok magyarázzák meg híveik egy részének minden körülmények közt kitartó ragaszkodását, maguknak a fejedelmeknek lelkes állásfoglalását egy-egy nagy politikai koncepció mellett, vaskövetkezetességüket a hatalomért való küzdelemben. Másrészről azonban – talán szláv anyáiktól örökölt – féktelen szenvedélyük és kegyetlenségig fajult kényúri hajlamuk, pénzügyi politikájukat és szerelmi életüket egyaránt jellemző szilaj könnyelműségük, bölcs apáik minden kényes kérdést gyors és sikeres megoldáshoz segítő biztos judíciumát és nyugodt tapintatát megcsúfoló, meggondolatlan és erőszakos hatalomvágyuk ellensúlyozták jó tulajdonságaikat. Egyéniségüket e jellemvonások valósággal eltorzították; a lelki kettősség, a kiegyensúlyozatlanság színeivel festették alá. A nagy uralkodónak erőteljes cselekvéseik világításában nem egyszer felragyogó pompás alakja mögött sötét árnyékként bontakozott ki a nagy dinasztiák degenerált tagjainak és a parvenüfejedelmeknek alantas jellemhibáiban bővelkedő kis zsarnok képe. S a kettőslelkű fejedelmek szeszélyeitől és kegyetlenségétől szenvedő népek emlékében ennek a kis zsarnoknak a képe, a költőktől megénekelt „cseh Nero” és „a magyar királyi trónon ülő vadállat” rögződött meg; a „zsarnok királyok” képe, akik ellen épp a XV. század első éveiben összes országaikban elemi erővel tört ki népeik felháborodásának vihara. Ezek a családilag determinált jellemvonások adják meg Zsigmond király egyéniségének rajzát.
Zsigmond őseitől nagy államférfiúi képességeket örökölt, de e képességek közt a katonai tehetségnek nem jutott hely. A hadvezetéshez semmi érzéke nem volt. A legtökéletesebben kidolgozott haditervet is képes volt egy könnyelmű lépéssel, gondtalan késedelmeskedéssel, avagy szeszélyes elbizakodottsággal hatalomra dönteni. Az elgondolásban nagy hadivállalatainál nem igen volt hiba, de a kivitel rendszerint tökéletlen volt. A diplomáciában már sokkal nagyobb mester volt. A konstanzi zsinat világtörténeti jelentőségű határozatainak előkészítésében s az egyházpolitikai kérdéssel kapcsolatos politikai problémák megoldásában apjának, a nagy diplomata császárnak körültekintésével és tapintatával járt el. Hasonló politikus érzékről tanúskodnak sokszor nagyon is kétértelmű lengyel politikájának aktái. A török és dalmát kérdésben követett eljárása, politikáját itt és más esetekben is annyira jellemző kapkodása, az elhatározásaiban tapasztalható meglepő fordulatok azonban apja biztos judíciumának és reálpolitikai érzékének hiányáról, merész és csapongó fantáziáról, de a problémák meggondolt áttekintését, a tervek megvalósítását akadályozó könnyelműségről és szeszélyességről tanúskodnak. Az egyházszakadás kérdésének, e kor nagy világtörténeti problémájának megoldásában tanúsított céltudatos következetessége és kitartó erélye nagy tettek kivitelére hivatott fejedelemre vallanak s láttukra méltán vetődik fel a kérdés, vajon csupán a régi császárok dicsőségéért epedő vágyakozás, vagy a kérdés világtörténeti jelentőségének – tudatos avagy ösztönös – megsejtése vitte-e erre az útra? Hasonló jövőbelátó intuícióra vall a felszabadító török hadjárat kérdésében Nikápoly előtt követett határozott és céltudatos politikája. Nikápoly utáni



Hóman Bálint munkái
http://mek.niif.hu/07100/07139/html/0010/0028-3ad.html[2021. 06. 19. 17:39:15]
intézkedései, a török probléma és a dalmát ügyek könnyelmű elhanyagolása viszont az ellenkezőre, a délvidéki érdekek fontosságának teljes félreismerésére látszanak mutatni. A valóságban nem így volt. Zsigmond meg volt győződve a török kérdés és a dalmát probléma fontosságáról, a magyar korona délvidéki érdekeinek védelmét kötelességének ismerte és a gyakorlatban is megkísérelte. A frankfurti választás előtt a déli tartományok visszaszerzésére fordított kitartó figyelme és komoly áldozatai bizonyítják, hogy szeretett volna, de – sajnos nem tudott Nagy Lajos és Szent László méltó utóda lenni. Ehhez nem voltak képességei. A világpolitika nagy kérdéseinek útvesztőjébe, a régi császári politika bűvkörébe tévedve, valahogy elvesztette tájékozódását. Híjával lévén IV. Károly és Nagy Lajos biztos ítéletének és ez utóbbi katonai tehetségének, figyelmét pedig az egész európai közösségeket érdeklő egyházpolitikai kérdésekre és a következő korszak központi problémájává növekvő egyházszervezeti reformokra koncentrálva, aláértékelte a katonai problémákat, aláértékelte a török hatalom és Velence erejét, másrészt meg túlbecsülte magyar királysága teljesítőképességét és saját tehetségeit. Ehhez képest eszközeit is rosszul választotta meg. Velencét, a diplomácia mesterét, az európai méretű kereszteshadjárat korábbi eszméjét feladva, hadai egy töredékének harcbeszállításával próbálta terjeszkedésében megállítani és visszavonulásra kényszeríteni. Ezek a biztos ítélet hiányában gyökerező optikai csalódásai okozták kudarcainak hosszú sorozatát oly időben, mikor Európa nagyobbik felét felölelő világbirodalom ura volt. A császári, magyar, német, itáliai és cseh királyi méltóságok összetett súlya túlságig megterhelte szellemének minden rugalmassága, politikai tehetségének minden kiválósága, szándékainak és törekvéseinek minden komolysága mellett is könnyebb fajsúlyú egyéniségét. A ránehezedő problémák és feladatok egy Nagy Lajost is súlyos próba elé állítottak volna, hogyne hajolt volna meg terhük alatt ez az indulatos, könnyelmű, szeszélyes, sokszor kapkodó és ötletszerűen cselekvő fejedelem.
A szertelen indulat, féktelen szenvedély, szeszélyes könnyelműség alapvető hibái voltak Zsigmond jellemének s a fejedelmi jellemek megalapozására hivatott szigorú erkölcsi érzék hiányával párosulva, a könnyelmű és léha ember s a dühöngő kiszsarnok markáns vonásaival rútították el a nagy koncepciók és nagy problémák iránt fogékony, kiváló tehetségű fejedelem lelki képét. Az állhatatlanság és következetlenség, amit a legfontosabb külés belpolitikai kérdések megítélésében tanúsított, a felszabadító török hadjárat hallatlan eréllyel sürgetett tervének hirtelen feladása, e hadjárat legalkalmasabb, sőt 1389 és 1526 közt egyetlen alkalmas időpontjának könnyelmű elmulasztása, a dalmát kérdés felháborítóan könnyelmű kezelése, a magyar királyságot is közvetlenül érintő cseh probléma megoldására irányuló kísérleteiben tapasztalható kapkodás, legjobb magyar híveivel szemben uralkodása első időszakában követett méltatlan eljárása és mértéktelen pazarlása kivétel nélkül személyes hibáira, jellemének fogyatékosságára vezethetők vissza. E hibákban gyökerezett az orosz és balkáni történet legsötétebb lapjait és a frank Meroving-kor legvéresebb napjait eszünkbe idéző kegyetlensége is. A magyar felkelések leverése után végrehajtott tömeges kivégzések, a boszniai szörnyű vérengzés és a csehországi eretnekégetések sorozata mentségre találhatnak a kor egyre durvuló szellemében, de ez az erőszakos halált és kínzást osztogató korszellem nem mentesíti Zsigmondot a személyes kegyetlenség, a gyilkolásban való gyönyörködés annyiszor szemére vetett vádja alól. Ennek a kegyetlen hajlamának következménye volt mértéktelen hatalomvágyából sarjadt vértagadó testvérharca s az elbukott felkelők felett igazságszolgáltatás helyett gyakorolt véres bosszúja. A magyar és cseh koronajavak mértéktelen pocsékolása, a királyi hatalom gazdasági alapjainak könnyelmű elfecsérlése is megfelelt a rendi magánhatalmakat eddig ismeretlen mértékig fejlesztő s a rendiség szellemétől áthatott kor felfogásának és irányának, de az adományozásban és általában Zsigmond egész gazdasági és pénzügyi politikájában észlelhető meggondolatlanság mégis egyéni könnyelműségében talál magyarázatra. Ez a könnyelműség okozta, hogy a fejedelmi bőkezűség s a hívek jutalmazásának a kor felfogása szerint igazán fejedelmi erénye nála esztelen pazarlássá fajult. A prerenaissance-erkölcsök könnyűsége menti életmódját, de túlzott kicsapongásai és szeretkezései mégis egyéni számlája rovására esnek.
Zsigmond jellemének végzetes hibái vonták maguk után életsorsának tragikumát. Külső sikerek tekintetében a sors semmit sem tagadott meg tőle. Öt koronával fején nála hasonlíthatatlanul tehetségesebb és kiválóbb apját, sőt apósát is túlszárnyalta fényben és hatalomban. Volt idő, mikor – a konstanzi zsinat idején – egész Európa már-már a keresztény világ urát kezdte benne látni. De a fény üresnek, a hatalom színlegesnek, sikerei félsikereknek bizonyultak. A világ ura volt, de saját országaiban nem tudott igazi úrrá lenni. Magyar királyságának nehezen visszaszerzett déli tartományai közül a nagyhatalmi állás szempontjából annyira fontos Dalmáciát elvesztette, Bosznia és Szerbia hűbéri kötelékeit megszilárdítani nem tudta, Moldván a lengyel királlyal kellett megosztania, Havaselvét sem volt képes végleg magához kötni. Csehországi uralma mindvégig problematikus maradt. Magyarországon 1403 után úr lehetett volna, de hatalmát másokkal kellett megosztania. A félsikereknek és



Hóman Bálint munkái
http://mek.niif.hu/07100/07139/html/0010/0028-3ad.html[2021. 06. 19. 17:39:15]
minden igaz sikerét nyomon kísérő kudarcainak tragikumát tetézte be az ítélet, mit róla népei formáltak és az utókorra örökségül hagytak.
Zsigmond tudott szeretni, tudott bízni és tudott jutalmazni is. Ragaszkodó híveit, a Garai-Cillei-liga tagjait, az új katona-arisztokratákat, a cseh katolikusokat és hűségére tért kelyheseket is elhalmozta szeretete, bizalma, bőkezűsége minden jelével. De népeivel magát megszerettetni nem volt képes. Szeszélyeit, könnyelműségét és főleg kegyetlenségét nem tudták elfelejteni. A csehek csekély kivétellel népük elkeseredett ellenségének tartották és sok „tisztes cseh” halálát, anyagi romlását siratva, a huszita népköltővel zúgtak felé: „gennyedjen el magyarjaival!” A magyarok Horvátiék szörnyű sorsára, a felkelésben részes derék vitézek, jó magyar családok kiirtására, Cillei Hermann, Ozorai Pipó, Albeni Éberhard és a többi idegen kegyenc tobzódásaira emlékezve hiába vallotta magát magyarnak, hiába szeretett volna magyarnak látszani – csak a kegyetlen zsarnokot, magyarok megrontóját látták Zsigmondban. A megkínzott, kivégzett magyar felkelők – a Horvátiék és Lackfiék – sírján szép mondavirágok fakadtak s a hagyomány e virágokból a nemzeti hős koszorúját fonta homlokuk köré. A legenda központjába a felkelés egyik másodrangú szereplője, Hédervári Kont István – Lőrinc nádor (1437–1447) nagybátyja – került. Ő szerepelt az aljas cselszövés áldozatául esett felkelők vezéreként s az ő fegyverhordozója, Csóka vágta az idegen uralmat megszemélyesítő Zsigmond szemébe a közvélemény hangulatát drasztikusan kifejező mondást: „én neked, cseh disznó, bizony nem szolgálok!”
E hagyomány a király halála után teljes erővel szervezkedő német- és cseh-ellenes nemzeti pártnak, a Garai-Cillei érdekkörtől egyre inkább eltávolodó Pálócziak, Héderváriak, Csákiak, Marótiak, Újlakiak, Perényiek majdan Hunyadi János körül csoportosuló fő- és köznemesi pártjának gondolkodását és érzelmeit tükrözi vissza. Benne nemcsak az idegenek, hanem a Zsigmond korában minden hatalmat kezébe ragadó Garai-liga ellen kelt gyűlölet, a következő kort jellemző pártszenvedély is kifejezésre jutott.
[1] (Első kiadása: Károlyi Árpád Emlékkönyv, Bp. 1933. 255–265. )
« Nagy Lajos (1933) KEZDŐLAP MAGYAR KÖZÉPKOR
Hunyadi Mátyás (1936) »



Hóman Bálint munkái
http://mek.niif.hu/07100/07139/html/0010/0029-3ae.html[2021. 06. 19. 17:39:27]
« Zsigmond Király (1933) KEZDŐLAP MAGYAR KÖZÉPKOR
Magyarország 1301–1490 (1936) »
Hunyadi Mátyás (1936)[1]
Mátyás napjának előestéjén ötödízben gyűltünk össze magyar írók, művészek, tudósok testületünk nagy patrónusának hódolatára. Ötödízben idézzük a magyar művelődés királyi mecénásának emlékét. Ötödízben állítjuk a történeti értékelés mérlegére Hunyadi Mátyást. A történeti méltatásnak ez a folytonos ismétlése tán meddő szószaporításnak tetszhet, de Mátyás egyéniségének változatos színei, képességeinek sokoldalúsága és tehetségének sokféle ágazása, másfelől némely bírálóinak egyoldalú gáncsa és kárhoztatása is a kényszer erejével ösztönöznek történeti szerepének újabb és újabb méltatására s a kérdés vizsgálatára: miért emelkedett Hunyadi Mátyás a köztudatban oly kivételesen magas polcra, mi emelte őt egy nemzet kultuszának központjába?
Mátyás király szigorú bírói sok más kiváló kortársával közös és a renaissance gondolatvilágban gyökerező hibáit hánytorgatják fel s azokat eltúlozva, önzésről, mértéktelen becsvágyról, önös családi politikáról vádolják Mátyást. Az igazságosságáról, fennkölt szelleméről beszélő történeti hagyományt a később hozzátapadt meseszerű elemekkel együtt a képzelet világába utasítják. Gáncsolják, hogy a műveltség, aminek meghonosításán annyit fáradott, felületes volt, csak a legelőkelőbb társadalmi réteg lelkét érintette. Kárhoztatják apja örökségének elfecséreléséért: a török-kérdés oktalan elhanyagolásáért és kalandos nyugati politikájáért. Szemére vetik, hogy nem alkotott maradandót s nem értve meg nemzete korszerű problémáit, útját egyengette a halála után bekövetkezett összeomlásnak. Megállapítják, hogy történeti szerepe a nemzeti fejlődés szempontjából sokkalta kevésbé volt jelentős, mint nem egy elődjéé és utódjáé. Igazságérzetét és szociális érzékét Szent Lászlóéval és Nagy Lajoséval, tudomány- és művészetszeretetét Pázmány Péterével és Bethlen Gáboréval, katonai és diplomáciai tehetségét Nagy Lajoséval, államszervező és rendezőképességét Szent Istvánéval, IV. Béláéval és Károly Róbertével, az állami függetlenség és nemzeti szuverenitás védelmére irányuló tevékenységét I. Béla és Szent László, Rákóczi Ferenc és Kossuth Lajos küzdelmével hasonlítják össze.
Ez az eljárás merőben történetietlen. Abból indul ki, miként alakult volna a nemzet sorsa, a történet folyása, ha a nagy király másképpen gondolkodott és cselekedett volna. Történetietlen, mert történeti cselekvésekről és politikai elgondolásokról a jövő események szemszögéből, a bomlasztó ideológiák és erőtényezők működése nyomán később bekövetkezett bukás nézőpontjából ítélkezik. Történetietlen, mert más korok és más világszemléletek légkörében élő s időben távolálló történeti személyiségek értékelő összehasonlításán alapszik. A történelem tényeket vizsgál a maguk idejében és összefüggésében, nem lehetőségeket a jövő történések és következmények nézőpontjából. A történelem a koncepciók reálpolitikai értékéről nem a tartós siker, hanem a korszerűség és a megalapozottság szempontjából ítélkezik. A történelem történeti egyéniségeket nem más történeti egyéniségekhez való viszonylatukban, hanem a maguk korában, a maguk környezetében és – tegyük hozzá – a maguk teljességében vizsgál és mérlegel. S ezzel a történeti módszerrel a komoly és tárgyilagos történetírás egészen más eredményekhez jutott.
Mátyás király egyénisége fejedelmi jellemvonásokban és az emberi nagyság tündöklő színeiben bővelkedik. Személyében harmonikus egységbe olvad a népmonda „Igazságos Mátyás”-a, a művészet- és tudománypártoló humanista, az építő és szervező király, a hódító hadvezér, a nagyvonalú diplomata, az állami függetlenséget védő államférfiú, a nemzet szuverenitását megszemélyesítő újkori monarcha s a nemzeti társadalomból kiemelkedett és irányító szerepre szert tett „magalett” ember. Ha egyik vagy másik tekintetben voltak is történetünknek nála nagyobb és kiemelkedőbb, a nemzettörténeti fejlődésre jelentősebb befolyást gyakorló szereplői, történetünk nagyjai közül kétségkívül Hunyadi Mátyásnak egyénisége volt a legszínesebb, tehetsége a legsokoldalúbb és képességei a legváltozatosabbak. Ez a sokszínűség, ez a sokoldalúság, ez a változatosság és egyszersmind személyének teljes korszerűsége avatja Hunyadi Mátyást Európa egyik legkiválóbb renaissance-fejedelmévé; ez emeli őt nemzeti történetünk legnagyobb alakjai közé. Népszerűségének és mindmáig élő kultuszának magyarázatát is emberi és uralkodói erényeinek és képességeinek változatosságában kell keresnünk, másfelől



Hóman Bálint munkái
http://mek.niif.hu/07100/07139/html/0010/0029-3ae.html[2021. 06. 19. 17:39:27]
pedig azokban a különleges körülményekben és egyéni vonásokban, melyek őt magát, családját és működését a magyar történet minden más alakjától s azoknak működésétől eltérő, sajátos és egyéni világításba állítják.
Hunyadi Mátyás utolsó nagy képviselője a szentistváni monarchia szilárd alapján magasba szökő és az Anjoukorban kulmináló magyar nagyhatalomnak. Utolsó képviselője és nagytávlatú nyugati politikájával egyszersmind betetőzője az európai vezető hatalommá nőtt magyar királyságnak. Ennek a hatalomnak, ennek a merőben magyar politikai alakulásnak az utókor szemében Mátyás király lett szimbólumává, mert halála után szörnyű hirtelenséggel jött a mélybezuhanás s a nagyság és törpeség kirívó ellentétek perspektívájában alakja a való méreteknél is sokkalta nagyobbra növekedett. Mátyás történeti személye a nemzet köztudatában a régi nagyság és dicsőség, a magyar függetlenség és hatalom tündöklő jelképévé finomodott.
Hunyadi Mátyás hazánkban első, de európai viszonylatban is hatalmas képviselője a renaissance-ban fogant újkori nemzetállamnak. Első reprezentánsa a monarchikus és rendi tényezők dualizmusán épült rendi állam széttagoló és nemzetbontó erőivel tudatosan harcba szálló újkori királyi hatalomnak. Első tudatos hordozója a nemzeti király fogalmában kikristályosodott újkori nemzeti öntudatnak. Kezdeményezője és megalapítója a nyugat-európai fejlődést is nem egy tekintetben megelőző, de – sajnos – torzónak maradt újkori magyar államigazgatási szervezetnek s egyszersmind az újkori állam rendszerébe már szerves tagként illeszkedő állami kultúrpolitikának. Első képviselője – mint egyik kitűnő társunk három év előtt hasonló alkalommal mondotta –, „családalapító őse az újkori magyarságnak, a modern magyar embernek”, első monumentális példánya az egyéniség mindent lebíró ereje által a legmagasabbra emelkedő „magalett” úrnak. Ezért áll szükségszerűen közelebb az újkori magyarság lelkéhez, ezért nőtt nagyobbra a nemzet köztudatában és tiszteletében az egyetemes nemzetfejlődésben új irányt szabó s nála kétségkívül jelentősebb szerepet betöltő elődjeinél is.
Az utókor ítéletének alapul szolgáló ezen körülményeken felül más okok is közrejátszottak s már az egykorú magyar közvéleményt döntően befolyásolták a Hunyadi-kultusz kialakításában.
Az ősi magyar fejedelmi ház fi- és nőágának, „Szent István vérének” 1395-ben Mária királynő halálával bekövetkezett kihalta után a közhatalom a királyi vagyont messze meghaladó gazdasági és katonai erőforrásokkal rendelkező nagybirtokos főnemesség kezébe került. Zsigmond király és közvetlen utódai királyi hatalmukat, avagy inkább e hatalom látszatát csupán a nagybirtokosság egyik vagy másik csoportjával kötött politikai szövetségek, magánhatalmi ligák létesítésével tudták biztosítani. A magyar állam igazi ura a XV. század első felében a Sárkányos-társaság lovagi köntösében jelentkező főúri liga, az Anjou-kor végén megindult hármas pártalakulás idején Zsigmond körül csoportosuló magyar főuraknak és a király nagy uradalmakkal megadományozott idegen híveinek politikai érdekszövetsége volt. E liga vezéralakjai, a királlyal rokonságba került Garai-Cillei-atyafiság és politikai barátaik rengeteg vagyon, hatalmas uradalmak akvirálásával gyarapították, növelték egyre nagyobbra hatalmukat és befolyásukat, s a közérdekű politika útjáról letérve, mindinkább csak maguk és családjuk önérdekű törekvéseire és dinasztikus célkitűzéseire voltak figyelemmel. A ligának a nemzeti érdek és a sordöntő problémák, különösen a fenyegető török-kérdés iránt fogékonyabb tagjai az országos politikától évtizedek óta távol álló nagybirtokos és középbirtokos nemességgel együtt növekvő ellenszenvvel és félelemmel látták a Garai-Cillei-szövetség – „az idegenek” – hatalmának folytonos növekedését és napirenden levő hatalmaskodásait. A lappangó elégedetlenség Albert király idejében országos mozgalommá dagadt. Új párt keletkezett s a Nagy Lajos-kori lovagfőurak nemes hagyományait és közérdekű politikáját felelevenítő nemzeti pártnak Hunyadi János állt az élére, aki királyaitól nyert adománybirtokai tulajdonában immár az ország legnagyobb birtokosa, ezer falu, ötvenhét város, huszonnyolc vár, mai földmértékben kifejezve: mintegy 4.000.000 kat. hold földesura volt. A Marótiak, Újlakiak, Csákiak, Perényiek, Pálócziak, Rozgonyiak és más előkelő főnemesek, a Tiszán-túl és a Duna-Tisza-köz egész főpapsága, nagybirtokossága és köznemessége Hunyadi Jánosban látták a magyar nemzet hivatott vezérét. Az apai részről idegen eredetű, de magát magyar nemesnek valló és érző, képességeit, tehetségét és nagy vagyonának minden jövedelmét is a nemzeti ügy védelmére, az ország függetlenségét veszélyeztető török veszedelem elhárítására szentelő főúrban látták az udvar idegenjeivel szemben aktivitásba lépő nemzetpolitikai irányzat megszemélyesítőjét. Hunyadi János – ellentétben sok más kortársával – nem tekintette öncélnak fejedelmi mértékű birtokát és magánhatalmát, hanem igyekezett azt közcélra gyümölcsöztetni. Nemcsak élvezte vagyonát, hanem rideg következetességgel teljesítette a velejáró súlyos közkötelességeket is. A nagybirtok államfenntartó és nemzetvédő kötelességéről vallott s a maga korában szokatlanul emelkedett és etikus felfogású, a török veszedelem nagy nemzeti problémájával szemben tanúsított



Hóman Bálint munkái
http://mek.niif.hu/07100/07139/html/0010/0029-3ae.html[2021. 06. 19. 17:39:27]
komoly és közérdekű magatartása és a múlt legdicsőbb napjaira emlékeztető hadvezéri sikerei Hunyadi Jánost már életében a nemzeti közügy, a magyar állami függetlenség és az egész magyarság szimbolikus hősévé avatták. Az udvari urak, az idegenek uralma ellen lázadó s magát az államügyek intézésére hivatottnak érző rendi társadalom a maga köréből magas pozíciókba, majd az államkormányzat élére emelkedett férfiú tüneményes pályafutásában a nemesi rend politikai érvényesülését s vele a nemzet önrendelkezési jogának diadalát látta és ünnepelte.
Ez az önrendelkezési jog, a nemzeti szuverenitás történetileg kialakult közjogi elve jutott gyakorlati megvalósuláshoz az apja nimbuszát csorbítatlanul átöröklő Hunyadi Mátyás királlyá választásakor. A trón betöltése négy századon át a legitim elv alapján történt. A trón önkéntes voltának a pogány vérségi jogban gyökerező elve még a XI. században győzelmesen megküzdött az idoneitás egyházjogi elvével. Az egyházi szempontból mérlegelt alkalmatosságnak Péter, I. András, Szent László trónra emelésekor érvényesült jogelve teljesen háttérbe szorult az Árpád-házi legitimitás nemzeti elve mellett. Szent István véréből származó királyaink Máriáig mind a törvényes öröklés címén uralkodtak, de még az Árpád-ház fiágának kihalta előtt kialakult a közjogi felfogás, mely szerint a dinasztia trónöröklési joga az első fejedelem megválasztásakor gyakorolt nemzeti önrendelkezési jogban gyökerezik. Mária királyné halála után ez a jogfelfogás szükségképpen vonta maga után a szabad királyválasztó jog érvényesítésére irányuló nemzeti törekvést. E korban alakult ki a királyi hatalom átruházott természetét sajátos erővel és misztikus szépséggel körülíró magyar közjogi elmélet: a szentkoronatan. Első szabatos és világos kifejezésével és egyúttal első gyakorlati alkalmazásával I. Ulászló koronázása alkalmával találkozunk, s ez a felfogás érvényesült Hunyadi János kormányzóvá választásakor is. Mindkét választásban a nemzeti szempontból mérlegelt alkalmatosságnak eszméje és a nemzeti közösség akaratának a királyi jogok adományozására is kiterjedő hatálya, közkeletű szóval: a magyar nemzet szabad királyválasztó joga jutott kifejezésre, de még nem tudott tartósan megküzdeni a Zsigmond király leánya és kiskorú unokája személyében megtestesült és újra harcba szálló legitim elvvel. Hunyadi Mátyás trónfoglalásával teljes lett a nemzeti párt közjogi felfogásának diadala s az egykorú magyar közvélemény és az utókor a magyar nemzet önrendelkezési jogának, a nemzet szuverenitásának szimbólumát látta e választásban, ezeknek az elveknek megszemélyesítőjét magában Hunyadi Mátyásban.
Történetünknek lehettek, voltak is Hunyadi Mátyásnál emberileg nagyobb, politikai sikerek és fejlődéstörténeti hatás tekintetében szerencsésebb szereplői, de egy sincs közöttük, akinek emberi erényei és uralkodói képességei oly változatosak, egyénisége annyira korszerű lett volna, mint Mátyásé. Nincs közöttük – Szent István kivételével – egy sem, aki két történeti korszak határmezsgyéjén oly jellegzetes, sőt szimbolikus szerepet töltött volna be, mint ő. Történeti alakja a magyar dicsőség, a magyar függetlenség, a magyar nagyhatalom, a nemzeti szuverenitás, a nemzeti önkormányzat s a nemzeti társadalom lelkéből lelkedzett magyar tehetség el nem halványuló jelképeként él és örökké élni fog a magyar nemzet emlékében.
Emlékezzünk Hunyadi Mátyásra!
[1] (Első kiadása: Budapesti Szemle (1936) 700. sz. 262–269.)
« Zsigmond Király (1933) KEZDŐLAP MAGYAR KÖZÉPKOR
Magyarország 1301–1490 (1936) »



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
« Hunyadi Mátyás (1936) KEZDŐLAP MAGYAR KÖZÉPKOR
Budavár visszafoglalása 1686-ban (1936) »
Magyarország 1301–1490 (1936)[1]
A Kaukázus-Pontus-vidéki, bolgár-kazár kultúrkörből a IX. század végén Európa szívébe szakadt magyar nemzet új hazájában három különböző kultúrszféra határzónáján telepedett meg. Etnikai, világnézeti, művelődési és politikai tekintetben egymástól elkülönülő, sőt egymással ellenséges közösségek, a nyugati latin-germán, a keleteurópai görög-szláv és a Kárpátokig hatoló ázsiai nomád-török világ ütközőpontján történeti életének fő problémájává a keleti és nyugati erők ellensúlyozása, köztük való békés elhelyezkedésének biztosítása lett. Korán választania kellett, melyik közösségbe kapcsolódva kívánja ezt a nagy problémát megoldani.
A választás Ázsia és Európa közt már az őshazában megtörtént, mikor a magyar nép onogur ősei bolgár rokonaikkal együtt elszakadtak az ázsiai nomád törökségtől s iráni és görög befolyás alatt a megtelepedés útjára tértek, pásztorkodó nomádokból földművelést is űző félnomádokká lettek. Ezt a szakadékot mélyítette el a honfoglaló Árpád fejedelem, mikor a keleti besenyő és bolgár ellenségekkel szemben Leó bizánci és Arnulf frankrómai császár szövetségéhez folyamodott, majd az új hazában a Kelettől való teljes elzárkózás defenzív álláspontjára helyezkedett. A IX. és X. század fordulóján Bizánc és Róma közt is választott a nemzet. Géza fejedelem és Szent István király állandó békés kapcsolatok létesítésével, népük megtérítésével, a magyarországi katolikus egyház és keresztény királyság megalapításával kaput nyitottak a nyugati szellemnek és nyugati életformáknak, s végleg bekapcsolták népüket a nyugati latin-germán kultúrközösségbe. Száz évvel később Szent László és Kálmán királyok teljesen kiépítették a patrimoniális királyság állam- és egyházigazgatási szervezetét, a természetes határokig hatolva megteremtették a történeti Magyarország geográfiai egységét és történeti életközösségben egyesítették a Kelet és Nyugat határán rokon sorsban élő magyar és horvát népeket. Újabb félszázad múltán II. Géza és a világuralomra törő Mánuel bizánci császár latin műveltségű udvarában nevelkedett III. Béla a nyugati – francia, spanyol, angol – dinasztiákkal kötött családi kapcsolatok, francia szerzetesek, német, flamand, vallon földművesek és iparosok betelepítése, magyar papok és udvari vitézek külföldi iskoláztatása és új politikai kapcsolatok létesítése által fűzték szorosabbra a nemzetüket Nyugathoz fűző kötelékeket. III. Béla a halódó bizánci császárság örökén osztozó balkáni államok fölött fennhatóságot szerezve, megalapozta a magyar királyság balkáni hegemóniáját, s András fia már a konstantinápolyi latin császárok koronájáért is a siker reményével szállhatott küzdelembe. Ez a törekvés megbukott a római Szentszék ellenzésén, de Magyarország Kelet határán a nyugati keresztény világ egyik vezető hatalmává lett. II. András korában a nyugati hűbériség eszméi és a lovagkor szelleme hatoltak be az országba s a patrimoniális királyság elve fokozatosan háttérbe szorult a diadalmasan előtörő rendiség elől. A magyar királyság minden ízében nyugati állammá, a magyar társadalom nyugati mintára szervezkedő rendi társadalommá alakult át. De ez a két és félszázados átalakulás nem ment végbe simán, megrázkódtatások nélkül.
A keresztény gondolatnak nehéz harcot kellett vívnia a nép keletiesen konzervatív rétegeinek pogány hajlandóságával, mit csak szított az első királyok udvarában és közigazgatásában vezető szerephez jutott idegen, főleg német papok és adománybirtokos urak hatalma fölött kelt elkeseredés, majd a XI. századi német hatalomnak az ország függetlenségét veszélyeztető támadása is. A központi hatalom által katonai és gazdasági okokból támogatott bevándorlások nyomán etnikai ellentétek keletkeztek. A nép ősi finnugor és ogur-török (bolgár) elemei a többszázados symbiosis során már régen teljes etnikai egységbe forrottak össze, de a honfoglalást közvetlenül megelőző időben a magyarokhoz csatlakozó kazár (kabar) s az új hazába keletről folytonosan beszivárgó besenyő, úz, kun, [volgai] török-bolgár és arab bevándorlók, az itt talált pannon-szlávok, tótok és bolgár-szlávok, a délvidéki és északkeleti hódításokkal magyar uralom alá került szlavón, horvát-dalmát, bosnyák, szerb, bolgár, kun, oláh és orosz népelemek, a nyugatról sűrű rajokban bevándorló német, flamand és szórványosan jövő francia (vallon), lombard-olasz telepesek tarka népe új etnikai ellentétek csiráit ültette el a magyar egység talajába. Állandó és folytonos volt a küzdelem a királyi hatalom által meghonosított nyugati politikai és társadalmi szervezet és az ősi társadalom erői között. A régi politikai szervezet a törzsfejedelmek leverésével végleg



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
megbukott, de a társadalom vérségi szervezete épen maradt s a szabad magyarok (nemes) clanjai (nem, nemzetség) csak hosszú küzdelem után adtak helyet a hűbéri kapcsolatokon nyugvó új társadalmi közületeknek. A frank birodalmi szervezet mintájára s a hűbéri eszmék hatása alatt kialakult királyi Magyarország mellett századokig élő erő volt az ősi nemzetségi társadalom.
Az első nemzeti dinasztia érdeme volt ezeknek az ellentéteknek fokozatos megszüntetése. A XIII. század derekán azonban újra kiütköztek azok. Keletről és nyugatról jövő bevándorlások, a Tisza-vidéki kunok nagy tömegben való betelepülése és az ország nyugati határán – birtokadományban részesült német indigenák révén – érvényesülő német befolyás, mit az északi és délkeleti határon kompakt tömegben letelepített szászok autonóm élete is növelt, újraélesztette a keleti és nyugati népelemek etnikai ellentétét. A pogány kunok és más keleti, többnyire mohamedán (izmaelita) bevándorlók hatása alatt felüti fejét újra a pogány mozgalom s új bomlasztó tényezőként hódít teret az iszlám. Míg egyik részen az udvar pártfogását élvező szerzetesek, különösen a kolduló rendek működése nyomán a hitélet elmélyülésének biztató jelenségei mutatkoztak, más részen a teljes hitbeli közömbösség, egyház-, sőt vallásellenes áramlatok kaptak erőre. A XIII. század elején megindult nagyarányú birtokadományok, a királyi birtok nagy részének magántulajdonba jutása által hatalmas birtoktestekre szert tett egyházi és világi nagybirtokosság körében megindul a renddé szervezkedés feudális irányú folyamata, mit nyomon követ a nagybirtok hatalmát ellensúlyozandó, a katonáskodó szabadok – kisbirtokú nemesek, királyi serviensek, korábbi királyi várkatonák – területi szervezkedése, az autonóm nemesi vármegyék kialakulása. A főpapi, főúri (barones et proceres) és köznemesi osztályok kikristályosodása szükségszerűen vonta maga után a rendek kiváltságaik biztosítására és politikai jogok szerzésére irányuló törekvését. E törekvésnek eredménye volt az angol Magna Carta kibocsátásával közel egyidőben jelentkező s alkotmányjogi tekintetben aragón hatásra valló, 1222. évi Aranybulla, mely – a többi XIII. századi hasonló célzatú szabadságlevelet, az 1231., 1267., 1291. és 1298. évi törvényeket túlélve – 1351-ben új megerősítésben részesült, s ez idő óta a nemesi szabadságok és a rendi, helyesebben nemesi alkotmány alaptörvényeként volt érvényben – az 1687-ben eltörölt ellenállási jog (jus resistendi) kivételével – egészen a XIX. század derekáig. Az Aranybulla azonban csak tünete volt a társadalmi, gazdasági és politikai mozgalmak forró atmoszférájában megindult nagy evolúciónak, a régi szervezetek és intézmények bomlásának s újak lassú kialakulásának.
A középkori patrimoniális királyság s a vele egyidőben élő és működő ősi társadalmi szervezet intézményének bomlását megakadályozni többé nem lehetett. A királyi hatalom és a társadalmi szervezet ereje IV. Béla (12351270) uralkodása idején késleltette ugyan a bomlást és mérsékelte az átalakulás ütemét, de a tatárjárás nyomán kelt katasztrófa felszabadította a bomlasztó erőket s a kun anyától született, pogány hajlandóságú gyermekkirály, IV. László (1272–1290) uralma alatt teljes anarchia támadt. Személyi, társadalmi, gazdasági, világnézeti és etnikai ellentétek romboló munkája nyomán az állam és társadalom épülete hirtelen düledezni kezd s a század végére az utolsó Árpád-házi király, III. Endre (1290– 1301) jóakaratú törekvései ellenére minden összeomlik.
Hatalomra éhes nagybirtokos házak ragadják kezükbe a hatalmat. Az udvari és országos főtisztségeket viselő bárók hivatali hatalmukat magánhatalomként kezdik gyakorolni, a vármegyéket és tartományokat magánbirtokként kezelik s hűbéri kötelékekkel egész tartományok népét kötve magukhoz, nyugati mintára örökös hűbéres tartományuraságok alapítására törnek. A századfordulón már sem a központi hatalom, sem az egyház főpapjai, sem a vármegyénként szervezkedő köznemesség nem tudott velük sikerrel szembeszállni. Az első ily oligarchikus méretű családi hatalmat 1275 táján a XII. században bevándorolt német Héder nemzetségből származó Kőszegi grófok – Henrik bán és fiai – alapították meg, közvetve vagy közvetlenül uralmuk és befolyásuk alá hajtva a Duna jobbpartján fekvő országrészt, le egészen a Száva-vonalig. A Kőszegiektől délre a szávántúli horvát tartománynak a Kapela-hegytől északra eső részén a Vodicsai grófok – a későbbi Blagay-család [Blagaji] ősei – tettek szert hatalomra. A horvát tengerpart északi részén s Veglia- és Arbe-szigetén a Frangepán-család örökös tartománya terült el. A Kapelán [Grozd-hegység] túl, Horvátországban pedig időnként a dalmát részekre, Chulmiára [Hulm] és Boszniára is kiterjesztve befolyásukat, a brebiri [bribiri] Subich [Šubic] Pál bán és fiai uralkodtak független fejedelemként. A nyugati és déli határvidéknek e német és horvát származású dinasztiáival hasonló hatalomra tettek szert északon és keleten a honfoglaló Előd, Gyula és Edömén vezérektől származó Csák Máté, Kán László, Aba Amadé, s az ugyancsak ősmagyar nemzetségekből sarjadt Ákos István és Borsa Kopasz. Máté az északnyugati, Amadé az északkeleti felvidéknek, Kopasz a Felső-Tisza és Körös közének, az Ákos nemzetség a francia eredetű Rátoldokkal a Duna-Tisza köz északi részének s a felette elterülő hegyvidéknek, László vajda Erdélynek volt a királyi hatalommal dacoló ura.



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
Az egykori Kunország (Cumania) területén Baszarába [Basarab] oláh vajda vetette alapját a későbbi havaselvi oláh fejedelemségnek, a mai Bosznia és Szerbia északi részét felölelő szávántúli tartományokban – Macsva [Macva/Macsó] és Belgrád vidékén – a szerb Nemanja-dinasztia egyik tagja, az Árpád-házzal összeházasodott Dragutin István tett szert fejedelmi hatalomra, míg a Szerémség s a Dráva-Száva közének keleti részét Csák Ugrin – a trencséni Máté rokonát – uralta. A Közép-Tisza két partján a nomadizáló kunok autonóm nemzetségi szervezete fejlődött számottevő hatalommá. A királyi ház Fehérvár és Buda körül elterülő családi birtokán kívül csupán a Maros–Alsó-Tisza és Alduna határolta terület maradt függetlenül e különböző magánhatalmak befolyásától.
A nemzeti dinasztia kihaltával a helyzet kulcsa a maguk országrészében fejedelmi hatalommal élő nagybárók kezébe került, kik szövetségekbe, ligákba tömörülve igyekeztek a trónt a maguk jelöltjének megszerezni. A koronáért több jelölt szállt harcba, valamennyien az Árpádtól való nőági leszármazás címén, mert a viszálykodó urak abban mind megegyeztek, hogy új királyukat az első fejedelemmel kötött ősi szerződés alapján ennek ivadékai közül kell választaniuk. Legtöbb esélye kezdettől fogva II. Károly nápolyi király és Magyar Mária unokájának, Anjou Károly Róbertnek volt, ki a leányági öröklés rendje szerint is legközelebb állt a trónhoz. Érvényesülését azonban évekig akadályozta a pápa támogatása, ki a magyar rendek megkérdezése nélkül szentszéki hűbérként adományozta Magyarországot pártfogoltjának. A horvát urak, élükön Subich Pál bánnal s néhány délvidéki magyar úr el is ismerték, meg is koronázták, de ezt a koronázást a nemzet többsége érvénytelennek deklarálta. Az egész főpapság, a főurak és köznemesek nagy tömegei – élükön a leghatalmasabb oligarchákkal – az utolsó Árpád-házi király prezumptív veje, Vencel cseh herceg mellé sorakoztak, kinek apja IV. Béla dédunokája volt s már III. András trónraléptekor igényt formált a magyar trónra. A szentszék követei Boccasino és Gentile bíbornok – azonban ügyes diplomáciával Károly Róbert pártjára hódították a főpapságot, majd a nagybirtokos bárókat is. A hangulat változásával sem Vencel, sem az ő távozta után kísérletező Ottó bajor herceg nem tarthatták magukat. Miután Gentile a pápa nevében hallgatólag bár, elismerte a rendek hozzájárulási és királykikiáltó jogát, ezek viszont elismerték a pápai megerősítés jogosságát, a fiatal Anjou-herceget 1308-ban Károly néven törvényesen örökös királlyá kiáltották ki, majd Szent István koronájával megkoronázták.
I. Károly (1308–1342) trónra léptével a magyar történetnek új, fényes korszaka kezdődött, mely 1490-ben Hunyadi Mátyás halálával zárult s melyet a középkori magyar nagyhatalom korszakának nevezhetünk. Magyarország e korban éppoly irányító és vezető szerepet töltött be a nyugati keresztény világ keleti régiójában, mint Francia- és Angolország annak nyugatán. E hatalmi állás megalapozói a nemzeti királyok – II. Géza, III. Béla – voltak. Teljes kifejtése azonban a francia Capet-ház Magyarországra szakadt ágának, a magyar Anjou-háznak volt az érdeme s elsősorban éppen Károlyé, ki – miután a tartományurakat másfél évtizedes szakadatlan küzdelemben végleg megtörte – e hatalom gazdasági, katonai és közigazgatási alapjait negyedszázados céltudatos organizáló munkájával megteremtette.
A régi közhatalmi szervezet, a királyi dominiumok s a rajtuk épült patrimoniális hatalom nem volt helyreállítható s Károly reálpolitikusként nem is törekedett erre. A belső küzdelmek és oligarchikus hatalmi alakulások korában a régi intézmények elenyésztek, a régi kötelékek elszakadtak. A királyi váruradalmak jórészben a tartományurak és híveik, másrészt az összes katonáskodó szabadok beolvadásával népes osztállyá gyarapodó köznemesség birtokába kerültek. A király kezén maradt részei a tatárjárás után országszerte honvédelmi célzattal épült sok királyi vár körül kisebb gazdaságokba jegecesedtek. A korábbi királyi hadsereg legfontosabb alkotóelemei – a várkatonák zászlóaljai és a serviens-csapatok – felbomlottak, a tartományurak mgánhadseregébe olvadtak be s a központi hatalom szerveiből a tartományúri törekvések centrifugális erőinek eszközévé lettek. Egy-egy nagybirtokos báró személye körül nagy hatalmi szervezetek alakultak ki. A király győzelmével ezek a tartományi szervezetek ugyan szétestek, megsemmisültek, de maradványaik nem a király, hanem a királyhű birtokos osztály a bárók leverésében részes új arisztokrácia és az ő hatalmuk alól szabadult birtokos nemesség – kezére kerültek. Egymástól független gazdasági, társadalmi és katonai egységek és közületek – földesúri magánhatalmak és megyei autonómiák – hosszú sora jutott így önálló élethez s a központi hatalom szervezetétől megfosztott országban minden gazdasági és katonai erő ezek birtokában volt. A társadalom régi vérségi szervezetének életben léte esetén ez az állapot nagy veszedelmet jelentett volna a királyi hatalomra. Ez a szervezet azonban már nem volt életben. A királyság intézményeivel együtt az interregnum idejében a régi nemzetségek organizmusa is megbomlott s a vérségi összetartozás tudata az ősi nemzetségek (clan) ágaiban elenyészett. A belső harcokban a



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
nemzetségek egymástól földrajzilag és politikailag eltávolodott ágai önálló családokká alakulva, ellenségként kerültek szembe, s Károly győzelme után ez a szakadás teljessé lett. A vérségi összetartást jelölő s a nemzetség tagjainak gazdasági, jog- és kultuszközösségét kifejező nemzetségnevek (például de genere Csák) divatjukat múlták s a nemzetségekből kiszakadt új családok önálló családneveket vettek fel.
A vérségi kapcsolatokon és hűbéri viszonylatokon nyugvó régi társadalom helyét osztálykötelékeken nyugvó új rendi társadalom foglalta el. Az alsó nemesség körében már 1222-ben egységesülési folyamat indult meg, ami 1351-ben a nemesi öröklési jog egységessé tételével jutott befejezéshez. A honfoglaló nemzetségek birtokjoga, minek értelmében az allodiális szállásbirtok ágról-ágra száll a nemzetség (clan) keretében és a főági rokonság kihalta előtt teljességgel elidegeníthetetlen, az ősiség (avicitas [aviticitas]) törvényével a nemességnek korábban hűbéri jog szerint csupán az adományszerző és fitestvérei ágán öröklő egykori adománybirtokos urak, serviensek, várkatonák stb. ivadékaira is kiterjesztetett, miután a többi nemesi jogokat ezek már az Aranybullával megkapták. Az ősiség óta a birtokos nemesség – nagybirtokos, báró és köznemes – közt jogilag nem volt különbség; megszűnt a servicium minősége szerint tagolódó katonáskodó szabad népelemek társadalmának korábbi tarkasága. Nagybirtokos báró, tisztviselő nemes úr, középbirtokos nemes és úri szolgálatban álló, hűbéri kapcsolatok keretében élő kisnemes jogilag egyazon osztálynak (una et eadem nobilitas) volt tagja. De fennmaradtak a vagyoni és társadalmi különbségek, mihez képest azután a vármegyei közigazgatás alól immunis nagybirtokosság továbbra is önálló főnemesi (barones et proceres) osztályként szerepel, utóbb szervezkedik is, úgyhogy a nemesi jogegyenlőség dacára is világosan megkülönböztethető a főpapi, főnemesi és köznemesi osztályok különállósága s ez a különállás utóbb az osztályok éles politikai küzdelmében is kifejezéshez jutott. A társadalom új szervezetében a köznemesség alatt a városi községek és telepes territóriumok vendégnépének (hospites) polgári osztálya, autonóm községi szervezetekben élő, szabad kereskedő, iparos és mezőgazda népelemek részben idegen – német, francia, olasz –, másrészben azonban magyar rétege helyezkedett el. A földesúri joghatóság alá tartozó és sem nemesi, sem polgári joggal nem bíró alsóbb néposztálynak a megelőző időkben úri szolgáltatásaik minősége és mértéke szerint tagolódó ezernyi rétege – nemesi jogot nem nyert, elszegényedett szabadok, fél- szabadok, szabadosok és rabszolgák ivadékai – egy egységes, nagy parasztosztályba olvadtak össze. Ez az osztály a földesúri népek társadalmában régebben legelőkelőbb réteg, a jobbágy nevét örökölte, de terhek tekintetében a korábbi alsó szolgarétegekkel állt egy színvonalon.
Károly király minden eszközzel előmozdította a régi nemzetségek bomlásával keletkezett új birtokos családoknak vagyoni és hatalmi gyarapodását, mert királysága új közhatalmi szervezetét, a változott viszonyokhoz képest, alattvalói s elsősorban az új birtokos arisztokrácia gazdasági erejére kívánta felépíteni. 1324-ben, mikor a lázadó nagyurak hatalma már teljesen megtört, az országos főtisztségeket – korábban a király és nagybirtokosság politikai alkujának tárgyait – saját legmegbízhatóbb híveivel töltötte be, kik a vármegyék, az erdélyi, szlavóniai, horvát és más tartományok élére kerülve, teljes céltudatossággal dolgoztak a rend megteremtésén, a központi hatalom tekintélyének, katonai és gazdasági erejének gyarapításán.
Az eltiport tartományurakkal vagyonban és hatalomban nem vetekedő, de összességében az ország egész erejét képviselő új birtokos osztályok hatalmán, az egyházi és világi nagybirtok és a vármegyei nemesség gazdasági erején épült fel az új hadiszervezet, melyet a most szokásba jött címeres hadizászlóról (bandière) banderiális hadrendszernek neveztek. A királyi birtok katonáskodó népelemeire felépített Árpád-kori hadsereggel szemben az új hadsereg a birtokosok – király, főpapok, nagybirtokos urak és köznemesek – zászlóaljaiból (bandériumaiból), tehát rendi magánhadcsapatokból volt összetéve. Egy bandérium létszáma három-négyszáz, később, a XV. században ötven lovasvitéz volt, s a kisebb számú fegyverest kiállító birtokosok csapatai a személyesen hadbaszálló kisnemesekkel együtt a megyei, illetőleg a melléktartományokban a tartományi zászlóalj keretébe osztattak be. A királyi bandérium békelétszáma 1000 lovas volt, de háború idején sokkal nagyobb számra egészítették ki. Fontos kiegészítő része volt a királyi haderőnek az országban elszórt királyi várakban egy-egy várnagy vezérlete alatt álló várkatonaság is, minek nagy szerep jutott a vidéki közigazgatás zavartalan menetének s általában a rend és konszolidáció állandóságának biztosításában is.
Az új hadsereg, melynek gyökerei egyébként, bár kiépítése francia és nápolyi mintára történt, IV. Béla korába nyúlnak vissza, határozottan feudális színezetű volt. A bandériumok jórészben magánhadseregek voltak s még a közjogi elemet képviselő vármegyei és tartományi bandériumok sem nélkülözték a hűbéri vonásokat. Ez a hűbéri alapokon nyugvó hadügyi szervezet a királyi hatalmat bizonyos fokig függő helyzetbe hozta a bandériumok



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
többségét kiállító nagybirtokos osztállyal szemben. E veszedelmet ellensúlyozták a királyi, királynéi, főpapi bandériumok és a nagybirtokkal ezidő óta két századon át tudatosan szembenálló köznemesek megyei hadereje, valamint a királytól közvetlenül függő telepes kunok és szászok, úgyszintén az erdélyi székelyek és szlavón nemesek zászlóaljai, melyek újra a király bizalmából tisztséget viselő vármegyei ispánok és más főtisztviselők vezetése alatt álltak.
Károly azonban más ellensúlyról is gondoskodott, mikor a domaniális jövedelmi forrásoktól megfosztott államháztartás új szervezetét, a II. András és IV. Béla kezdette úton tovább haladva, a nagybirtokos osztálytól független gazdasági erőforrásokra építette fel. Ily erőforrásul a királyi magángazdaság maradványai és a pénzügyi regalitás, s ezzel kapcsolatban a nagybirtoktól független szabad népelemek, elsősorban a hivatásos ipari- és kereskedőosztállyá fejlődő városi polgárság gazdasági ereje kínálkozott. Előbbit a már említett kisebb várgazdaságok megszervezésével tette jövedelmezőbbé, melyek birtokában a király újra az ország leggazdagabb földbirtokosává lett, bár e birtok korántsem volt hozzámérhető az Árpádok hatalmas dominiumaihoz. A regáléjövedelmek gyarapítását a XII. és XIII. század fordulóján már a királyi jövedelmek 44 %-át szolgáltató, de utóbb teljesen kimerült pénzügyi regáléjogok adminisztrációjának teljes újjászervezésével érte el. Célja az ország gazdasági erejének legteljesebb financiális kiaknázása, jövedelmeinek nagyarányú gyarapítása volt, de ezek eszközét nem az alattvalók túlterhelésében, hanem szolgáltatóképességük fokozásában, az adózó alanyoknak okos gazdaságpolitikával elért szaporításában látta. Pénzügyi reformjai hátterében mindig feltűnnek az általános jólét emelését célzó gazdaságpolitikai intézkedések. Az Árpád-kor agrikultúr telepítésének háttérbeszorulásával az ipari és kereskedelmi érdekű telepítés, a városalapítás lett a királyi gazdaságpolitika főproblémájává. A gyér lakosság mellett még mindig nagyhorderejű agrikultúr telepítés munkája a földesúri magángazdaságok keretében nyert megoldást. A főpapság, az új arisztokrácia, s mint magánföldesúr, maga a király is minden eszközzel előmozdították a bevándorlást. A Felvidékre a szomszédos országokból és Magyarország sűrűbben lakott vidékeiről újra nagyszámban jöttek be cseh, lengyel, orosz és német telepesek, többnyire német vállalkozók (Schultheiss) vezetésével. A déli határok felől kun, bolgár és szerb kenézek (knyaz) vezetése alatt pedig ez időben kezdődött meg az oláhok nagyarányú bevándorlása Erdély és a Tiszántúl erdős vidékeire. A király azonban sokkal nagyobb súlyt helyezett a bánya- és pénzregálé útján adóztatható polgári elem megszaporítására s e törekvést egész sor város – köztük Bártfa, Eperjes, Kassa, Körmöcbánya, Kolozsvár, Brassó, Beszterce és Máramarossziget – alapítása, másoknak – mint Budának, Komáromnak, Pozsonynak, Sopronnak stb. – új kiváltságokkal felruházása kísérte. A visszaélések miatt gyűlölt belső vámrendszer elejtésével kiépítette a XIII. század eleje óta szépen fejlődő határvámrendszert s ennek fokozottabb gyümölcsöztetése végett különféle kiváltságok nyújtásával s Velencével, Csehországgal és Lengyelországgal kötött vám- és útegyezményekkel emelte a külkereskedelmi forgalmat. A bécsi árumegállító jogot (jus stapuli) mértéktelenül kihasználó osztrák herceggel szemben a cseh királlyal szövetkezett s Buda és Brünn árumegállításának kölcsönös elismerésével biztosította a két ország nyugat és dél felé irányuló forgalmának zavartalanságát Bécs elkerülésével. A cseh mintára életbeléptetett bányajog új rendszerével utat nyitott a középkorban egész Európában leggazdagabb magyar aranybányák fokozottabb termelésének, s a pénzverés terén egyszer s mindenkorra véget vetett a századok óta uralkodó évi pénzújítás rendszerének. Állandó érvényű kis ezüstdénárokat és garasokat veretve, helyreállította a magyar pénz hitelét s a XIX. századig egysúlyban vert magyar aranyforint verésének megkezdésével világkereskedelmi fizetőeszközt hozott forgalomba, ami az egyidejűleg életbeléptetett nemesérc-monopólium révén nagy és állandó jövedelmet biztosított a kincstárnak és a bányász- és kereskedőlakosságnak. A XIII. század végén a magángazdasági (domaniális) és regáléjövedelmek megfogyatkozása miatt szinte egyedüli jövedelmi forrásul szolgáló rendkívüli adó (collecta, subsidium) a regálék újjászervezése után sokat veszített jelentőségéből, mindazonáltal Károly is igénybe vette az uralkodó által e korban még a rendek megkérdezése nélkül kivetett rendkívüli adó jövedelmi forrását; házanként 1/4, vagy 1/8 márka ezüstben állapította meg annak mértékét. Fokozottabban használta ki a
városok és telepes territóriumok polgárainak adózóképességét a telepes földbér (terragium) és a rendkívüli adó összeolvadásából keletkezett rendes városi adó (cenzus) rendszeresítésével. A pápai tizedszedés kapcsán még az egyházi jövedelem megadóztatásától sem riadt vissza; csak oly feltétellel adott engedélyt a tizedszedésre, ha a befolyt jövedelmek 1/3 része a kincstárba szállíttatik be s ezáltal oly jövedelmeket adóztatott meg, melyek a kor felfogása szerint adómentesek voltak. A regáléjogok újjászervezésével párhuzamosan fektette új alapokra a királyi tárnokmester (magister tavernicorum) irányítása és ellenőrzése alatt álló pénzügyi közigazgatást a decentralizáció és a szigorúan ellenőrzött bérletrendszerű üzleti kezelés szellemében.
Míg az országos politikában, hadügyi szervezetben, közigazgatásban s magában a pénzügyigazgatásban is feudális



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
irányú volt a fejlődés, a pénzügyi politika határozottan közjogi irányban fejlődött, ami nemcsak abban nyert kifejezést, hogy a domaniális jövedelmek helyét jus regale alapján szerzett jövedelmek foglalták el, hanem e regáléjogok kihasználási módjának irányban is. Az új rendi állam királyi hatalmának teljes elhűbériesedése, magánjogivá válása ellen közjogi jogviszonyokon alapuló gazdasági erőforrások igénybevételével védekezett. A banderiális hadrendszer és regálégazdaság két főpillérén nyugvó új államszervezet életképességét, a központi hatalom túlsúlyát azáltal sikerült biztosítani, hogy a katonai és gazdasági terheket két különböző és érdekeikben is divergáló osztály közt osztották meg, kik között a királyi hatalom az egyensúlyozó szerepét töltötte be. A katonai terheknek a birtokos nemességre, az államháztartás terheinek a polgárságra hárítása egyértelmű volt a közhatalmi funkciók arányos és egyensúlyozott megosztásával, ami mindenkor jellemző törekvése volt a rendi államok erős egyéniségű uralkodóinak.
A hadügyi és pénzügyi szervezet újjászervezésével egyidőben ment végbe a közigazgatási és törvényhozási szervezet átalakulása is a territoriális önkormányzat szellemében, de a királyi hatalom intenzív befolyásának biztosításával. Károly korában s az ő támogatása mellett alakult ki teljesen a magyar birtokos nemesség provinciális közigazgatásának autonóm territoriális szervezete: a nemesi vármegye, mely kiterjedt közigazgatási hatáskörével és politikai jogaival legjellegzetesebben magyar intézménye a magyar rendi államnak, s mely módosult formában a legújabb kori átalakulásokat is túlélte. Ugyanez időben alakult ki a királyi kúria bíráskodási szervezetének századokon át élő organizmusa.
A közhatalmi szervezetben érvényesülő feudális vonások és a vidéki közigazgatásban domináló szerephez jutott önkormányzati szellem a rendiség eszméinek diadalával volt egyértelmű. Az országos politikában azonban a királyi hatalom útját állta e szellem érvényesülésének. Az Aranybullával megindult s a XIII. század végén gyors ütemet vett alkotmányos fejlődés megszakadt, sőt reakciót váltott ki. Károly nehezen megszerzett királyi hatalmát nem volt hajlandó alattvalóival megosztani s 1324 óta országgyűlést nem tartott. Bár a rendek évenként egyszer, Szent István napján eljöttek Fehérvárra, de gyülekezetük nem lépte át a XI–XII. századi törvénylátó gyülekezetek keretét. A közhatalom részesévé lett rendi magánhatalmaknak meg kellett alkudniuk a szentistváni királyság romjaiból új alakban éledő királyi hatalom erejével, s kettejük egyesüléséből született meg a rendi Magyarország monarchikus és feudális erőtényezők egyensúlyozott együttműködésén alapuló – új államszervezete, s ennek legnagyobb teljesítményeként a XIV–XV. századi magyar nagyhatalom.
Az Árpádok királysága két reálpolitikai értékű külpolitikai koncepciót termelt ki: a német-római birodalommal való szövetségnek keleti veszedelem esetén időszerű defenzív koncepcióját és a nyugati kultúrközösség keleti határzónáján élő népeket egyesítő lengyel-magyar-horvát-olasz (pápai) szövetségnek és a német hatalommal szemben defenzív, a Balkán és északkelet felé expanzív értelemben alkalmazott koncepcióját, hátterében a francia szövetség gondolatával. A tatár-járás óta az első koncepció talaján állt a magyar külpolitika s ehhez tartotta magát Károly is uralkodása kezdetén. Mikor azonban sikerült a belső rendet helyreállítania, tüstént másfelé orientálódott. A lengyel és nápolyi trónon ülő nagybátyjaival – Kázmérral és Róberttel – örökösödési szerződést és politikai szövetséget kötve, Károly II. Géza és III. Béla külpolitikáját elevenítette fel, s ennek a politikának lett legjelentősebb képviselőjévé kiváló emberi tulajdonságokkal és jeles uralkodói képességekkel megáldott fia, Nagy Lajos király is.
Nagy Lajos (1342–1382) trónraléptekor Magyarország külpolitikai helyzete a lehető legkedvezőbb volt. A megelőző századokban hatalmi törekvéseikkel oly sok gondot okozó keleti és nyugati hatalmak – a két császárság és tatárhatalom – teljesen elhanyatlottak. A szomszédságban három hatalom jöhetett csak az első Anjou uralma alatt megerősödött magyar királyság mellett s azzal szemben számba: a francia [származású] Luxemburg[ok uralta] Cseh királyság, Lengyelország és Szerbia. Ezek közül azonban Lengyelország királyával Lajos nemcsak rokoni és szövetségesi kapcsolatban állt, hanem trónjának is örököse volt. Barátság és rokonság fűzte a cseh trónörököshöz is, ki alig négy évvel később IV. Károly néven a német királyi és római császári koronákat is elnyerte. Károly és Lajos ekkor még mindketten tagjai voltak annak a nagy francia koalíciónak, mely e korban már szinte egész Európát hatalma alá vetette. Mindketten exponensei voltak a XIII. század végén életre kelt francia imperializmusnak, a Capet-Anjou-ház és a vele rokon francia dinasztiák világuralmi politikájának, minek eredményeként 1346 óta a skandináv államok kivételével valamennyi latin-keresztény ország trónján e családok tagjai ültek s a német-római és a konstantinápolyi címzetes császári koronát is sikerült megszerezniük. Kelet, észak és nyugat felől tehát mi veszedelem sem fenyegetett. Komoly ellenféllé nőtt azonban Magyarország déli



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
szomszédságában Szerbia, melynek tehetséges és nagyra törő királya, a Nemanjida Dusán [Dušan] István a dalmát városokat két évtizede uralma alatt tartó Velencével, a magyar király uralma ellen lázadozó délvidéki horvát urakkal és a hanyatló bizánci birodalom elégedetleneivel szövetkezve, balkáni nagyhatalommá növelte országát. A határokat délen a korintusi öbölig és a Rhodope-hegységig terjesztette és magát császárrá koronáztatva, Dusán a régi bizánci birodalom örököseként lépett fel s északon a Száváig kívánta hatalmát kiterjeszteni. Ezzel a növekvő szerb hatalommal szemben azonban Lajos jó szövetségesekre talált az északi szerb terjeszkedésnek útjában álló bosnyák hűbéres tartomány urában és az albán partvidéken, valamint a moreai félszigeten is uralkodó nápolyi királyságban. [Kotromanic] István bosnyák bán közeli rokona volt s utóbb e rokoni kapcsolatot még bensőbbé tette Lajosnak – cseh menyasszonya halála után – István leányával kötött házassága. A nápolyi királyságnak pedig Lajos trónfoglalása idején az ő testvéröccse, Endre, salernói herceg volt az egyik örököse.
E külpolitikai helyzetben Nagy Lajos első feladatának a horvát elégedetlenek megfékezését, a tengerparti dalmát városok visszaszerzését s a szerb hatalom meggyengítését tekintette. Erre irányuló délvidéki fegyveres akcióját azonban váratlanul megszakította az 1345 őszén Nápolyban bekövetkezett fordulat. A nápolyi Anjouk – a durazzói és tarenti [tarantói] hercegek s maga az ifjú hatalomvágyó és féktelenül szenvedélyes királyné, Johanna is – rossz szemmel nézték a társkirályként fellépő Endre hatalomra jutását. Előbb a koronázástól próbálták elütni, majd mikor ez nem sikerült, orgyilkosok kezére adták. A gyilkosság, mely minden jel szerint Endre feleségének és Tarenti Lajos hercegnek tudtával ment végbe, mélyen sértette Nagy Lajos testvéri érzéseit s egyben a nápolyi trónra annak öröklésétől a fiatalabb ág javára kizárt apjától átöröklött igényeit is. A rémes tettről értesülve, VI. Kelemen pápánál keresett jogorvoslatot, apósának, Luxemburg Károlynak támogatását is kikérve, lévén ez a pápával, mint volt tanítómesterével, szívélyes baráti viszonyban. Az avignoni pápai udvarba küldött követek útján a bűnösök szigorú megbüntetését követelte és saját nápolyi trónigényének elismerését kérte. Mikor azonban a Nápolyból és Párizsból befolyásolt pápánál csupán udvarias szavakra, de tárgyi tekintetben merev elutasításra talált, 1347-ben, majd 1350-ben hadat indított Nápolyba. Magyar seregei és a hadjáratra fogadott zsoldos csapatai élén sikerült is a vele rokonszenvező itáliai városok és fejedelmek jóakaratú semlegessége mellett a nápolyi királyságot elfoglalnia s azt három esztendőre Magyarországgal perszonális unióban egyesítenie. A pápa azonban, mint Nápoly hűbérura nem ismerte el uralma törvényességét s a nép nagy része is bizalmatlansággal viseltetvén a magyar uralommal szemben, 1350 végén kiürítette Nápolyt és seregével hazavonult. A nápolyi események kapcsán feszült viszonyba került menyasszonya apjával, IV. Károly császárral is, ki vejét látszólag támogatta ugyan, de megmaradt a Johannát pártfogó francia-pápai szövetség oldalán, mellyel a magyar király ellentétbe került. Ez a feszültség nem vezetett ugyan – diplomáciai összeütközéseken és lengyel érdekben vívott kisebb harcokon túl terjedő – komolyabb bonyodalmakra, de végleg elszakította Nagy Lajost az előbbiekben említett francia koalíciótól. A nápolyi és magyar koronák egyesítésére s vele az Itáliát, Balkánt, Magyar- és Lengyelországokat felölelő nagy Anjou-birodalom létesítésére irányuló törekvés kudarcot vallott. A Capet-Anjouháznak III. Fülöp és IV. Fülöp francia királyok s Anjou Károly nápolyi király által inaugurált világuralmi koncepciójának keleti láncszeme leszakadt a francia imperializmusnak az egész nyugati világot egybefűző láncáról. A magyar királyi háznak a francia dinasztiák világuralmi törekvésében gyökerező dinasztikus imperializmusa megbukott s helyét az Árpád-házi királyok külpolitikájában gyökerező expanzív politika foglalta el.
A nápolyi kísérlet balul sikerülte után Nagy Lajos minden erejét az Árpád-királyok hatalmi koncepciójának teljes kiépítésére, a balkáni hegemónia biztosítására, a szerb, bolgár, oláh fejedelemségek hódoltatására s a II. András egykori galíciai és ladoméri [Halics, Ladoméria-Volhínia/Vlagyimir] tartományait is magában foglaló Lengyelország koronájának megszerzésére fordította. A dalmát városokat kétéves hadjárat után már 1358-ban visszafoglalta Velencétől, s a korábban magyar uralom alá nem tartozó raguzai köztársasággal is elismertette fennhatóságát. Húsz évvel később Lajos kénytelen volt újra fegyvert fogni Dalmácia védelmére, de a magyar tengeri haderő chioggiai támadása után Velence a torinói békében végleg lemondott Dalmácia birtokáról. Dalmácia felszabadítása után a szerb hatalom ellen fordult és Dusán cár halála után sikerült is hűbéruraságát a gyenge Uros [Uroš István] cárral elismertetnie. Újra hódoltatta és megszervezte az Árpádok Száva-jobbparti tartományait, a macsói és kucsevói bánságokat, Belgrád várával együtt. 1360 táján pedig a részekre szakadt Bulgária északi részét is önálló hűbéres bánságként kapcsolta országához. A magyar királyság Horvátország, Dalmácia, Bosznia, Macsó, Észak-Bulgária, a kunországi két új oláh fejedelemség birtokában elérte legnagyobb kiterjedését. 1370-ben Kázmér király halála után pedig Lengyelország koronája is a magyar király fejére került. A magyar-lengyel perszonális unióval tizenkét esztendőre államközösséggé szilárdult a XI. század második felében



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
Szent László korában keletkezett s azóta mindegyre felelevenedő lengyel-magyar-horvát szövetség.
A katonai és diplomáciai sikerekhez hasonló eredmények jellemzik Nagy Lajos belső kormányzatát is. A kortársak által magasztalt nemes emberi tulajdonságai, igazságszeretete és méltányossága, lovagiassága és jogérzéke páratlan tekintélyt szereztek számára. Jellemző, hogy negyvenéves uralkodása alatt, alig egy-két évtizeddel a legsúlyosabb belső zavarok megszűnte után, még csak kísérlet sem történt a hatalmaskodó hajlamukat korántsem elvesztő urak részéről lázadásra, vagy politikai elégületlenség szítására. Nagy érdeme volt Lajosnak a XIII. század elején meghonosodott, de utóbb e pártharcok durva korában feledésbe ment lovagi életformák, szertartások és szokások életre keltése. Udvarában rendes lovagi becsületbíróság (curia militaris) őrködött a lovagi értelemben vett tisztesség törvényeinek megtartásán. E bírói széknek, valamint a szigorú szabályokkal rendelkező Szent György-lovagok rendjének igen nagy érdeme volt a társadalmi érintkezés formáinak finomítása és az ököljog korában eldurvult erkölcsök szelídítése körül. Általában az Anjouk, de különösen Nagy Lajos uralma a nemes értelemben vett lovagi eszmény tiszteletének, a lovagkori szellem magyarországi uralmának virágkora volt. Ez a lovagi szellem jutott kifejezésre a régi magyar históriában a keresztény lovag eszményeként rajzolt Szent László király intenzív kultuszában, amiben maga Lajos, s utóbb veje, Zsigmond király jártak elől. A francia lovagkor szelleme nyilvánult meg a lovagköltészet, művészetek és tudomány pártolásában is. Károly és Nagy Lajos egyházi építkezései nyomán emelkedett csúcspontjára a francia hatásokban bővelkedő magyarországi gótikus építőművészet. Lajos könyvtárának korunkra jutott kódexeiben találkozunk a magyar kódexminiatűr-festészet első jelentős alkotásaival s ugyancsak az ő udvarának ízlését tükrözik vissza Kolozsvári Miklós festő és két fia, Márton és György jeles szobrászok alkotásai, melyek közül a prágai Szent György szobor az egykorú művészetnek egyik legkiválóbb terméke. Nagy lendületet vett a magyar nemesérctermelés bősége következtében már az Árpádkorban kifejlésnek induló s utóbb magas nívóra emelkedett magyar ötvösművészet is. Jelentős kulturális alkotása volt Nagy Lajosnak a bécsi egyetemet megelőzően s az első német egyetemet (Prága) négy évvel utóbb követő pécsi egyetem alapítása 1365-ben. A jogalkotás terén Nagy Lajos 1351-i törvénye érdemel nagy figyelmet, melyben az 1222. évi Aranybulla megerősítésével századokra megállapította a nemesi jogokat és tartós törvényerőre emelte a rendi alkotmány biztosítékait. Ugyane törvény rendezte először az új pórosztály földesúri kötelezettségeit, a büntetőjog terén pedig – a korábbi gyakorlattal szakítva – eltiltotta a gyermekek büntetését az apák bűnéért.
Nagy Lajosnak fiutóda nem lévén, halála után ismét a trónharcok kora következett el. A rendek elismerték ugyan örököséül Mária (1382–1395) leányát, de annak jegyesével, a társkirályul kiszemelt Luxemburgi Zsigmonddal szemben az Anjouk fiági örökösödését vitató Durazzói Károly lépett fel ellenkirályként. Az ő tragikus bukása után 1387-ben Zsigmond, IV. Károly császár legifjabb fia koronáztatott királlyá. Mária királynénak 1395-ben bekövetkezett halála után azonban a főurak egy része Durazzói Károly fiát, a nápolyi Lászlót állította vele szembe trónkövetőül. László örökösödési jogára hivatkozva, Zsigmond a rendek választására támaszkodva vitatták jogukat. Tvartkó bosnyák király pedig – Nagy Lajos feleségének unokaöccse – e zavarokat kihasználva a bosnyák és horvát-dalmát tartományok elszakítását kísérelte meg.
A küzdelmek végül is Zsigmondnak javára dűltek el, de a viszályok következményeként Nagy Lajos hatalmas birodalma erősen megfogyatkozott. Lengyelország már Lajos halálakor elvált Magyarországtól. Ott Hedvig, Lajos ifjabb leánya került trónra, s az ő korai halála után II. Ulászló néven Jagelló litván fejedelem és utódai kerültek a lengyel trónra. A balkáni vazallusok tartományait pedig a századfordulón már elözönlötték a Kis-Ázsia felől Konstantinápoly bekerítésével Európába behatoló s itt tartósan berendezkedő oszmán-törökök. Bajazid szultán, miután Murád már 1389-ben megsemmisítette a szerb hatalmat, 1396-ban Nikápolynál véres győzelmet aratott Zsigmond királynak francia, német, spanyol és olasz segítőcsapatokkal erősített nagy hadseregén. A keleti veszedelem újra teljes komolyságában támadt fel s a török-kérdés háromszáz esztendőre a magyar politika központi problémájává lett.
Az Árpádok és Anjouk hatalmas királysága könnyűszerrel ellenállhatott volna az egykori tatár hataloménál kisebb erővel rendelkező ázsiai hatalomnak, de Zsigmond és utódai már nem rendelkeztek elődeik erőivel. Az Anjouk kihaltát követő trónviszályok s a gyenge asszonyi uralom nyomán szinte teljes pontossággal megismétlődtek az Árpád-ház megszakadását megelőző és nyomon követő események. Az Anjou-kor arisztokráciájából kiemelkedő nagybirtokos oligarchia nem ismert határt hatalma és vagyona gyarapításában, s a helyzetet kihasználva saját kezébe ragadta a hatalmat. Néhány vezető főúri család ligákba tömörülve ádáz harcot vívott egymás ellen, minek



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
során még királyuk fogságra vetésétől sem riadtak vissza. A köznemesség ugyan most sikeresebben tudott már ellenállni a nagybirtokosok törekvéseinek, mert a vármegyei önkormányzatokban teljesen kialakult szervezettel bírt, Zsigmond mégis kénytelen volt a nagy bárókkal megalkudni. Választott király lévén s a királyság gazdag anyagi erőforrásai is kimerülvén, reá volt utalva a birtokos nemesség támogatására. Ezért a főurak leghatalmasabbjainak ligájával családi szövetségre lépett s második feleségét is az ő családjukból választja, Cillei Borbála személyében. Hatalmának ilyetén biztosítása mellett gondja volt a nagybirtokosoktól független szabadok osztályának erősítésére. A nemesi vármegye az ő korában épült ki teljesen, s a rendi szellem diadalával immár rendszeresen tartott országgyűléseken a köznemesség a bárók hatalmát ellensúlyozó komoly politikai tényezővé lett. Míg a köznemességet politikai szövetségesül szerezte meg Zsigmond, a városok fejlesztésével s a polgárok jogainak bővítésével inkább financiális céljai voltak. Fényűző hajlamai és széles skálájú hatalmi törekvései igen nagy költekezésekbe sodorták s az ehhez szükséges anyagi eszközöket a rendes szolgáltatások mértékét messze meghaladóan igénybevett iparos és kereskedő népelemtől – a városi polgárságtól és zsidóktól – szerezte meg. Hálája és megbecsülése kifejezéseként azután 1405-ben a városok követeit is meghívta az országgyűlésre. Politikai előny azonban ebből reájuk kevés háramlott, mert testületileg csupán egy szavazattal rendelkeztek, szemben a személyenként megjelentésre jogosult nemesekkel. Hasonlóképpen pénzügyi szempontok ismerhetők fel a főpapi székek betöltése tekintetében a Szentszékkel támadt küzdelme hátterében, bár a kiindulóponton politikai okkal találkozunk: IX. Bonifác pápa Nápolyi Lászlót pártfogolta vele szemben. Az 1404-ben kibocsátott Placetum regium értelmében a főpapi székek betöltésének jogát a király ragadta magához s ezzel – a szentszék folytonos tiltakozása ellenére – élő joggá lett a magyar királynak Szent István kiváltságaira visszavezetett főkegyúri joga. A mindinkább fenyegető török veszedelemre tekintettel a hadrendszert is nagy mértékben fejlesztette. A banderiális hadrendszert s ennek szervezetét 1435-ben törvényesen szabályozta s felállította a bandériumok keretében hadba szálló portális katonaságot: a birokos nemesek minden harminchárom telek után egy jól fegyverzett lovaskatonát voltak kötelesek kiállítani, miáltal az ország rendes hadereje mintegy százhúszezer főre emelkedett. Az új katonaság azonban újabb súlyos terhet rakott a minden közjogból kizárt földesúri jobbágyok vállára, melynek terhei ezidőben már egyébként is nehezen voltak elviselhetők.
A XIV. században kialakult s az 1848-ban bekövetkezett felszabadításig fennálló jobbágyság természetszolgáltatásainak mértékét Nagy Lajos 1351-ben az egyházi tized után szedendő kilencedben (nona), vagyis minden terményének egy második tizedében állapította meg. Ez a teher a középkor földműves szolgáinak (servi) legalsóbb rétegét terhelő s a terményeknek egyharmad részéig, sőt feléig terjedő terményszolgáltatásával szemben kétségtelenül könnyítésszámba ment. A jobbágyosztályba olvadt pénzzel adózó szabad póroknak, sőt a szabados- és szolgaosztály különféle szolgáltatással vagy szolgálattal (robotmunka) tartozó rétegeinek korábbi földesúri szolgáltatásának mértékét azonban meghaladta. Mivel pedig a földesurak a terményadás rendszeresítése után is igényt tartottak a magasabb rétegek korábbi pénzadójára, ami portánként 1/4 márka ezüstöt, vagyis 1 aranyforintot tett ki és a jobbágynépség különféle természetű – emberi és állati munkaerővel végzett robotmunkájára is, mindezeket a már terményéből 2/10 részt fizetni köteles jobbágyok összességére kirótták. Ezenfelül a szabad és szabados elemeket korábban is terhelő, de a szolgákat nem terhelő királyi rendkívüli adót fizetniük kellett, rendszerint 1 aranyforintnyi, de nem egy évben ezt kétszeresen, sőt négyszeresen is meghaladó összegben. A telekkatonaság felállításával most minden harminchárom jobbágycsaládra egy katona hadbaküldésének kötelezettsége is hárult. A közjogi értelemben jogtalan pórosztály tagjai törvénykezési és közigazgatási tekintetben földesuruk joghatsága alá tartozván, az ő korlátlan kényének voltak kiszolgáltatva, s a nagy akvizíciók korának birokosai nem riadtak vissza e helyzet kihasználásától, s a XIV. század vége óta egyre sűrűbben hallunk panaszokat a tizedet jogtalanul pénzben követelő főpapok és a mértékentúli robotmunkát és különleges terményszolgáltatásokat követelő földesurak ellen. A közhatalom az Anjouk utódai alatt már teljesen a birtokos osztályok gazdasági erejére lévén felépítve, e részről semmi támogatásban nem részesülő jobbágyok egyre súlyosbodó terheikkel szemben csekély ellenértéket találhattak a szolgák korábbi földhözkötött helyzetét megszüntető, de a gyakorlatban gazdasági okokból vajmi kevéssé érvényesíthető szabad költözés jogával. A parasztság mindez okok következtében elszegényedett s az adónak Zsigmond pazarló gazdálkodásával és a török háborúval bekövetkezett emelkedő irányzata mellett terhei szinte elviselhetetlenné váltak. Helyzete sokkal rosszabb lévén, mint XIII. századi elődeié, másrészt pedig a Csehország felől behatoló huszita tanok révén az emberek egyenlőségét szószerinti értelemben hirdető protestáns eszmékkel is megismerkedvén, mozgolódni kezdett terheinek könnyebbítése végett, s mikor az egyházi és világi birtokosoknál egyaránt merev elutasításra talált, elégedetlensége véres lázadásokban tört ki. Az első ily parasztlázadás Erdélyben még Zsigmond utolsó évében lobbant fel, mit azután nyolc évtized alatt számos részleges felkelés követett, hogy végül is a jobbágyság



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
szabadköltözési jogainak megvonását és teljes elnyomatását eredményező 1514. évi általános parasztlázadásban robbanjon ki.
Zsigmond uralma megszilárdult és népszerűsége is növekedett, mikor Vencel bátyjának halála után a cseh trónt is megörökölte, majd 1410-ben német királlyá választatván, a Német-római birodalom császárává is megkoronázták [1433-ban]. A csehországi eretnekséggel szemben vívott küzdelme és egyházpolitikai működése nem tartozik a magyar történet keretébe, de kihatásaiban Magyarországot is érintette, mert a konstanci zsinaton máglyahalálra ítélt Husz János követői portyázó csapatokba szervezkedve, két évtizeden át folytonos becsapásaikkal pusztították a Felvidéket. Másrészről pedig a huszitatanok, titkoltan bár, Magyarországon is gyökeret vertek.
Katonai tekintetben Zsigmond nem volt szerencsés. A magyarországi lázadásokat és a bosnyák-horvát felkelést is sikerült elnyomnia, de Dalmácia újra Velence kezére került s azt 1412-ben érte vívott hadjáratán sem sikerült visszaszereznie. Szerencsétlen volt a törökkel szemben is. 1428-ban az Al-Dunánál szenvedett újabb vereséget s csak élete utolsó évében tudott Szendrő váránál (Semendria) győzelmet szerezni a török-magyar harcok későbbi diadalmas hősének, Hunyadi Jánosnak első komoly hadvezéri szereplése révén.
Zsigmond uralkodása óta a magyar életet két nagy probléma uralta: a török elleni védekezés kérdése és a két nagy birtokos rend – nagybirtokos bárók és köznemesek – egyre élesebbé váló politikai küzdelme.
A tatárok által nyugatra sodort Altáj-vidéki török törzsek egyike által megalapított oszmán hatalom a XV. század negyedik évtizedében már az Al-Duna és Drina vonalán nézett szembe a magyar királysággal és a védelme alatt álló kis balkáni fejedelemségekkel: a maradék szerbeken uralkodó Brankovics [Brankovic] György despota, a bosnyák fejedelem és Castriota György (Szkander bég) albán fejedelem tartományaival. A többi balkánlakók, szerbek, bosnyákok, sőt a Duna-balparti oláhok is kénytelen-kelletlen megalkuvásra kényszerültek s a végzetszerű török előnyomulás megakadályozásának súlyos feladata a magyar hatalomra várt.
A keleti veszedelemnek feléledése szükségképpen irányváltozást okozott a magyar külpolitikában. Az Árpádok és Anjouk balkáni expanziójának teljesen szárnyát szegte a törökök térhódítása. A rendi Magyarország híjával volt az Árpád- és Anjou-dinasztiákat hatalmas erőkifejtésre képesítő erős központi hatalomnak. A magánhadcsapatokból összetett banderiális sereg és az idegen zsoldosok hada nem ért fel a régi királyság központi vezetés alatt álló királyi hadseregével, s a királyi kincstár sem volt képes a maga erejéből – a királyi domíniumok és regáléjogok alapján – a hadviseléshez szükséges anyagi eszközöket előteremteni. A katonaság létszáma és az adó összege egyaránt a birtokos rendek elhatározásától függött, mióta megajánlásuk a rendi szellem térhódításával a nemesség országgyűlési jogává lett. Ily körülmények közt a kiválóan fegyelmezett és elsőrendű kiképzésben részesült török hadsereggel küszöbön álló leszámolás sikere külső segítség igénybevétele nélkül alig volt elképzelhető, s a magyar közvéleményben mindinkább gyökeret vert a nyugati német szomszéddal való katonai szövetség szükségszerűségének tudata. E külpolitikai megfontolás eredménye volt Nagy Lajos nagyhatalmi koncepciójának, a lengyel-magyar-horvát-olasz szövetség gondolatának elejtése s a tatárveszedelem ellen védekező IV. Béla defenzív koncepciójának felelevenítése. A Német-római birodalommal való szövetség gondolata már Nagy Lajos utolsó éveiben előtérbe lépett, mikor Mária férjéül apja a császár fiát szemelte ki. Zsigmond cseh királyságával és császárságával ez a szövetség perszonális unióvá szilárdult s ily államszövetség alakjában jelentkezik közvetlen utódai idejében is. Zsigmond veje és örököse, Habsburg Albert (1437–1439) német király és római császár, fia V. László ([1440] 1444–1457) osztrák herceg és cseh király volt, s mindketten a birodalmi szövetség biztosítása érdekében választattak a rendek által királyul. I. Ulászló (1439 [1440]–1444) lengyel és magyar király megválasztása utolsó kísérlet volt a nagy-lajosi koncepció felelevenítésére, de a király gyászos várnai veresége és halála után végleg a német-cseh szövetség gondolata jutott diadalra. Maga Hunyadi Mátyás, az idegen uralom elleni reakció által trónra emelt nemzeti király is kénytelen volt e politika útjára térni, s birodalmi tartományokat hódítva és a császári koronáért versengve, igyekezett a török ellen a német segítséget biztosítani. A török ellen leendő hathatós védekezés nemzetpolitikai szempontja segítette az ő halála után Szent István trónjára a gyenge cseh Jagellókat, majd a mohácsi katasztrofális vereség (1526) után a Habsburgokat is.
A külpolitikának ebből a királyválasztó joggal döntő tényezővé lett rendi akarat által szentesített irányváltozásából nyilvánvaló, hogy a XV. század magyarsága a török veszedelemben ismerte fel a nemzeti élet, sőt a nemzeti lét sorsdöntő problémáját, s a török hatalom visszaszorításában látta saját nemzete és az egész nyugati kultúrközösség



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
iránt tartozó történeti feladatát. Ennek a feladatnak megoldására Zsigmond király halála évében Semendria várának felmentésével megindult hosszú küzdelemnek első húszéves fázisában a szerény sorsból országkormányzói rangra emelkedett Hunyadi János volt a vezére.
A Hunyadiak történetileg ismert első ősei, Radoszláv [Radu] és Szerbe [Serban] a havaselvi tartomány pásztorkodó rumunjait (oláhjait) községekbe szervező s majd magyar földre telepítő délszláv kenézek közé tartoztak, de Szerbe fia, Vajk már udvari vitéz lett Zsigmond udvarában, s vitézsége jutalmául tőle kapta adományba az erdélyi Hunyad várát a hozzátartozó uradalommal. A birtokadománnyal a magyar nemessé lett Hunyadi Vajknak a Szapolyai-családból származó magyar nőtől született legidősebb fia, János, maga is udvari vitézként kezdte pályafutását Zsigmond udvarában. A szendrői diadal után azonban rohamosan emelkedett. Albert király 1439-ben a török elleni védelemben fontos szerepre hivatott szörényi bánság élére állította. I. Ulászló Nádorfehérvár – a mai szerb főváros, Belgrád helyén állt magyar végvár – kapitányává, majd erdélyi vajdává s e minőségében a török harcok fővezérévé nevezte ki. Ulászlónak a szerencsétlen várnai csatában történt eleste után, a fogolynak vélt király távolléte idejére a rendek által választott héttagú országos kormány tagja lett, majd mikor Albert utószülött fiát, V. Lászlót elismerték, ennek kiskorúsága és távolléte idejére az 1446-i rákosi országgyűlésen Magyarország kormányzójává választották. Hunyadi, mint kormányzó, csekély megszorítással teljes királyi hatalmat gyakorolt, s V. Lászlónak 1452-ben történt trónfoglalása után is tényleges birtokosa maradt a hatalomnak királyi helytartó és országos főkapitány minőségében. Nagy hatalmának és országos tekintélyének alapja a köznemesség korlátlan bizalmán kívül a hadvezéri érdemeiért nyert nagy birtokaiban gyökerező magánhatalma volt, mely a királyéval vetekedő haderő kiállítására tette képessé. Bár az országos politika irányításából minden vonatkozásban kivette részét, élete főfeladatának a török hatalom visszaszorítását, az ország déli határának biztosítását tekintette. 1442-ben az Erdélybe törő Mezid bég hadán aratott kettős diadalt, majd a bég segítségére siető Szehabeddin pasa nagy hadseregét szórta szét az Al-Dunánál. 1443 őszén a Dunán átkelve s [szerb és] bolgár területen Nis, majd Pirot és Sofia [Szófia] várait bevéve, hadával átkelt a Balkán-hegységen is. Egy évvel utóbb I. Ulászló a vereségek hírére békét ajánló szultánnal Szegeden békét kötött, de utóbb e kötést pápai felmentéssel megszegve, mégis hadat indított bolgár földre a török ellen. Hunyadi Nikápolynál csatlakozott a királyhoz, az európai keresztény fejedelmek által ígért segítőhadak azonban nem érkeztek meg s a magyar sereg Várnánál teljes vereséget szenvedett. Ulászló elesett. Hunyadi is nehezen menekülhetett a kétszínű [Vlad] Drakul oláh vajda fogságából. A következő években a király nélkül maradt ország belső ügyei foglalták el, s 1448-ban az oláhok és szerbek árulása miatt a Koszovopoljén [Rigómező] újabb vereséget szenvedett. Öt évvel utóbb az új szultán, II. Mohamed, Konstantinápoly elfoglalásával az egész Balkán-félsziget urává lett, s 1456-ban közel kétszázezer főnyi sereggel indult Magyarország ellen. A Belgrádot ostromló hadat azonban Hunyadi az európai kereszteshadat vezető Kapisztrán János ferencrendi szerzetes támogatásával döntően megverte s a várat felmentette. A belgrádi diadal hosszú időre megállította a török terjeszkedését s a pápa e győzelem emlékére rendelte el az egész világon a harangok déli megkondítását. Hunyadi azonban áldozatául esett a táborban kitört pestisnek.
Hunyadi János gyors emelkedésében nagy része volt a főnemesség és köznemesség közt folyó ádáz küzdelemnek. Az Anjouk kihalta után kialakult új közjogi felfogás alapján ugyanis a köznemességnek az országgyűlésen szám szerint túlsúlyban levő népes osztálya egyre nagyobb befolyást igyekezett magának biztosítani az ország sorsának intézésében. Ennek a köznemesi pártnak a nagybirtokos báróktól lenézett, de félt vezére volt Hunyadi János, ki kormányzósága idején a melléje rendelt országos tanácsba két főpap és négy főúr mellett hat köznemest hívatott meg az országgyűléssel, így biztosítva a köznemesség túlsúlyát a politikában és kormányzatban. Országos hadvezérré nevezése és kormányzóvá választása tehát a köznemesség győzelme volt a gőgös és hatalmaskodó arisztokrácián, s éppen ezért lett az apai részről idegen származású törökverő hős a nemzet legszélesebb rétegeiben is ünnepelt hőse a magyar nemesség vitézi rendjének.
A nagy külső probléma mellett ez a rendközi küzdelem volt a kor legégetőbb kérdése. A királyi hatalom az Árpádok korában IV. Béláig, majd a két erős Anjou-király idejében is perszonifikálva jelentkezett a mindenkori király személyében. A kiskorú IV. László uralma alatt azonban a hatalom kézről-kézre vándorolván a pártviszályok során egymást széttagoló pártkormányok kezén, a királyi hatalmat hovatovább reménytelennek kezdték tekintetni. Ez időben jött szokásba a rex és regnum helyett a corona, majd a corona sacra használata, s a pápa által egykor Szent Istvánnak küldött s eredetileg egyházi szimbólumként szereplő szent koronának a királyi hatalom szimbólumaként való tisztelete. Ez a tisztelet az első Anjou trónraléptekor már olymérvű volt, hogy a



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
nélküle végrehajtott koronázást nem ismerték el érvényesnek. Most az ugyancsak kiskorú V. László idejében, mikor a kormányzóhatalmat a rendek választotta és a köznemesi rendből származó Hunyadi tartotta kezében, a szent korona tágabb közjogi értelmezést nyert s a királyi hatalom jelképéből az uralkodót és a politikai joggal bíró rendeket egyaránt magában foglaló nemzettest közjogi szimbólumává lett. E felfogás értelmében, melyet azután félszázaddal később a magyar köz- és magánjog nagy tudással kodifikáló Verbőczi István jogtudós foglalt rendszerbe, a hatalom birtokosa nem a király, hanem a szent korona, melynek tagjai a király és nemzet, vagyis a politikai jogokkal bíró rendek (totum corpus sacrae coronae), s melynek hatalmát a vele megkoronázott király, mint átruházott hatalmat átveszi és gyakorolja. A szent korona tana abban a formában, amint az a rendi Magyarország jogrendszerében élt, kétségtelenül Verbőczi fogalmazása, gyökerével azonban az V. László-kori köznemesség közjogi felfogásába nyúlik vissza, ennek a felfogásnak történeti fejlődésbeli alapjai a XIII. századba, IV. László koráig kísérhetők. A központi hatalomnak e közjogias felfogása a köznemesség részéről ösztönszerű védekezés volt a mágnások elhatalmasodásával szemben s ennek köszönhető, hogy a XV. század oligarchái nem tudtak oly hatalomra szert tenni, mint két századdal korábban, mikor a főpapok és köznemesek országos gyűlése nem a király, hanem a királyi hatalmat, vagyis az akkori szóhasználat értelmében már a korona hatalmát együttesen képviselő király és bárók elé terjesztették jóváhagyás és szentesítés végett. Ugyane közjogi felfogás szolgált támaszul a nemzetnek később a Habsburg-korban az idegen fejedelmi hatalom alkotmányellenes törekvéseivel vívott küzdelemben. A hatalomnak a király és rendek közt való megosztottságának alkotmányjogi felfogása tükröződik vissza a XV. századi trónbetöltésekben is. A dinasztiák – Luxemburgok, Habsburgok és Jagellók – mindenkor a trón öröklés útján való átszállását tartották és hirdették a törvényes állapotnak. A nemesség viszont Nagy Lajossal és leányával az öröklés elve alapján uralkodó ősi dinasztia mindkét – férfi és női – ágát kihaltnak tekintvén, a szabad királyválasztás jogához ragaszkodott. A két elv összeütközése rendszerint kompromisszumos megoldást eredményezett, miként azt Zsigmond, Habsburg Albert és II. Lajos esetében látjuk, Albert császár-királynak 1439-ben bekövetkezett halála után azonban polgár-háborúra vezetett a legitim elv alapján utószülött László örökösödését vitató Habsburg-párt és az Ulászló lengyel királyt választással trónra emelő Jagelló-párti szabad királyválasztók közt. E küzdelemből, melynek megismétlődése 1526-ban az ország két részre szakadására és közvetve a török hatalom benyomulására vezetett, a XV. század derekán Hunyadi János és fia, Mátyás király vezették a nemzetet nyugodtabb élet útjára.
A főnemesi és köznemesi pártnak a hatalomért vívott küzdelme, mit Hunyadi Jánosnak a maga nagy tekintélyével sikerült egy időre korlátok közé szorítania, az ő halála után újult erővel lobbant lángra. A tehetetlen ifjú király fölött befolyást szerző főnemesi liga, élén Cillei gróffal, V. László nagybátyjával, a Hunyadi-fiúk ellen ingerelte a királyt is, s a két párt ellentéte engesztelhetetlen gyűlöletté fajult, mikor a Hunyadiak hívei a cselszövő Cilleit összekaszabolták, a király viszont ezért, adott szavát megszegve, Hunyadi Lászlót tette felelőssé s őt kivégeztette, Mátyás öccsét pedig fogságra vetette és magával Prágába hurcolta. Az ünnepelt hős fiaival szemben követett eljárás országszerte nagy elkeseredést váltott ki a köznemesség köréből, s mikor alig egy év múlva híre jött V. László – hír szerint Podjebrád György cseh kormányzó mérgezése folytán bekövetkezett – halálának, a közhangulat elementáris erővel nyilatkozott meg az életben maradt Hunyadi-fiú mellett.
A főnemesség két nagy hatalommal rendelkező tagja, Garai László nádor és Újlaki Miklós erdélyi vajda maguk aspiráltak a koronára. Mások Habsburg Albert király két vejének – Kázmér lengyel királynak, avagy [III.] Vilmos szász hercegnek királlyá emelésén munkálkodtak. Bár kezdetben a lengyel királyt támogatta, Habsburg Frigyes császár is a maga számára szerette volna Magyarország trónját megszerezni, magát a szent koronát V. László kiskorúsága óta amúgyis saját őrizetében tartván. A Hunyadi-párt erejével azonban egyik jelölt sem tudott megbirkózni. A köznemesség tömött sorokban állt az ifjú Mátyás pártját szervező Szilágyi Mihály és nővére Hunyadi János özvegye – mögött, s őket támogatta a főpapság egy része is a nagytudományú humanista, Vitéz János váradi püspök vezetésével. Ezt látva, a leghatalmasabb főurak is színt változtattak s kénytelen-kelletlen Mátyás pártjára szegődtek. A nádor által 1458 első napjára összehívott országgyűlés azután Hunyadi Mátyást választotta királynak, s kiskorúsága miatt, meg a köznemesség befolyásának biztosítása végett kormányzóul nagybátyját, Szilágyit választották meg melléje.
Az Árpádok kihalta óta először került nemzeti király Szent István trónjára. A nemesség azonban súlyos feltételeket szabott a maga soraiból választott ifjú királynak, kit pártkirálynak tekintve, igyekezett kormányzatára befolyását biztosítani és a török háborúk miatt Hunyadi által nagyon is igénybevett katonai szolgálata terhén enyhíteni. A választási feltételek (kapitulációk) közt kikötötték, hogy a király saját katonáival és saját pénzén tartozik az



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
országot védelmezni, a főurak bandériumait csak nagy veszedelem esetén, a nemességet pedig csak végső szükségben szólítva fegyverbe. Szilágyi e feltételeket éppúgy elfogadta, mint a főúri liga követelését, hogy Mátyás a nádor leányát vegye nőül. Mátyás király (1458–1490) azonban az összes számításokat keresztülhúzta. Fogságából a cseh rendek által trónra emelt Podjebrád György leányának jegyeseként hazatérve, tizenhat éves korát meghazudtoló eréllyel és komolysággal ragadta meg a kormány gyeplőjét, nagybátyját is lemondatva a kormányzóságról. A főurak egy része erre III. Frigyes császárral keresett összeköttetést s őt hívták meg a trónra. Mátyás azonban sorra hódolatra kényszerítette őket s a császári hadakat megverve, Frigyessel is békét kötött, melynek értelmében Frigyes a koronát kiadta, viszont Mátyás elismerte, hogy ha fiutóda nem lenne, Frigyes és utódai, Albert és V. László jogán, örökösödési joggal bírnak a magyar koronára.
Trónjának biztosítása után Mátyás a törökök ellen fordult. Oláhországot [Havasalföld] és Szerbiát újra hűbéruralma alá vetette s a boszniai Jajca-vára alól is győzelmesen elűzte a törököt, s a további küzdelmek sikerét biztosítandó, tüstént megkezdte a hadügyi és pénzügyi szervezet reformálását. A banderiális hadrendszer a hadra kötelezettek hanyagsága miatt már nem képviselt oly erőt, mint száz évvel korábban. Mátyás energikus fellépésével ugyan újra megszilárdította a király személyes tekintélyét, de a fegyelmezetlen főurak hadcsapataival háború idején boldogulni nem tudott. Ezért a Zsigmond felállította portális katonaságot tovább fejlesztve, az 1458. évi országgyűlés határozata szerint a nemességet minden 20 jobbágytelek után egy lovas katona kiállítására szorította, s e teleklovasságból vármegyénként külön zászlóaljakat szervezett, általa kinevezett kapitányok vezetése alatt. 1463-ban a 10 jobbágyteleknél kevesebb vagyonnal rendelkező nemeseket ugyancsak országgyűlési határozattal személyes hadba szállásra, a gazdagabbakat ezenfelül minden 10 telek után egy-egy lovas kiállítására kötelezte. E szinte általános hadikötelezettség életbeléptetésén túl – VII. Károly francia király kisebb lovasseregéről nem szólva, Európában elsőnek – állandó hadsereget állított fel, lovasokat és gyalogosokat. A hadsereg rendes létszáma ez intézkedésekkel körülbelül 40.000 emberre, háborúban 150.000-200.000 emberre emelkedett. Az Anjou-kor állandó adójának, a kényszerpénzváltás eltörlése ellenében bevezetett 18 dénáros telekadónak eltörlésével 20 dénáros kincstári adót léptetett életbe s annak kötelezettségét az összes jobbágyokra, szegény nemesekre és a kiváltságos telepesekre (kunokra, szászokra) kiterjesztette. A rendkívüli adót nem egyszer országgyűlési megajánlás nélkül is kivetette évi egy arany összegben. Az új adórendszer fokozta a kincstár jövedelmeit s erre vezetett a külkereskedelmi vám átszervezése és a bányaművelés intenzívebbé tétele is.
Míg hadügyi és pénzügyi reformjait elsősorban külpolitikai szempontok irányították, az ország belső rendjének helyreállítására s a birtokos rendek önzése folytán elnyomott alsóbb néprétegek helyzetének enyhítésére és javítására irányuló szándék eredményezte Mátyás nagyjelentőségű törvénykezési és közigazgatási reformjait. Az igazságszolgáltatásnak uralkodása vége felé végrehajtott reformja egyrészt a törvényszékek újjászervezését, másrészt a peres eljárás egyszerűsítését célozta. Az ítélkezés alsófokú szerve, a megyei nemesség négy bírájából és 10 királyi emberből álló megyei törvényszék rendes határnapokon nyilvánosan tárgyaló bírósággá szerveztetett át, melynek ítélete ellen a királyi kúria ítélőszékeihez lehetett fellebbezni. Az eljárás terén fontos intézkedés volt a perdöntő párbaj megszüntetése és a kompozicionális rendszernek a büntetőjog közjogi irányú fejlődését jelölő teljes eltörlése. Az udvari közigazgatásban – valószínűleg olasz mintákat tartva szem előtt – szakított a régi feudális szervezettel s a szakszerű bürokrácia alapjait rakta le, megelőzve ebben Nyugat-Európa sok államát.
Törvénykezési és közigazgatási reformjai azt a méltányos szellemet és erős igazságérzetet tükrözik vissza, amelyek egyéniségének páratlan erélye mellett legjellemzőbb vonásai voltak. Az igazságszolgáltatásban semmiféle melléktekintetnek helyet nem adott. „Keze súlyosan ránehezedett a kiváltságos osztályokra s mégis alig van név, melyet oly hosszú időn át és oly széles körben ünnepeltek volna Magyarországon, mint az övét.” Bár formális tekintetben nem vétett a rendi alkotmány ellen, törvényeit országgyűléseken hozta, a hatalmasok rendi kiváltságai és alkotmányos jogai iránt kevés érzékkel bírt. Annál nagyobb megértéssel viseltetett a kisemberek, az elnyomottak, kisnemesek és jobbágyok bajaival szemben, s mindent elkövetett azok enyhítésére. Ez volt a titka nagy népszerűségének s az utókor által ráruházott „igazságos” jelzőnek. Egyike volt az újkori abszolutizmus előhírnökéül tekinthető nagy renaissance-fejedelmeknek, kik népük alsóbb rétegeire támaszkodva voltak képesek korlátlan hatalmuknak teljes érvényt szerezni.
A renaissance-fejedelem egyéniségének impozáns megnyilatkozása volt híres budai könyvtárának, a Bibliotheca Corviniana-nak alapítása, mely a kortársak tanúsága szerint mennyiségben és minőségben is vetekedett a vatikáni és urbinói gazdag renaissance-könyvtárakkal. A könyvtár, melyet a magyar rendek Mátyás halála után Corvin



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
Jánossal kötött egyezségükben soha el nem idegeníthető nemzeti köztulajdonnak minősítettek s ezzel az első közkönyvtárak egyikévé avattak, Buda bevétele után részben török kézre került, részben Habsburg Mária és I. Ferdinánd által hurcoltatott el, szétszóródott a világban, de meglévő maradványai, mintegy 160 darab, a XV. századi legnevesebb olasz kódex-miniátorok műveivel ékítve tanúskodnak a nagy bibliofil király művészi érzékéről. E művészi érzéknek volt köszönhető a fejlődése csúcsára ért gótika mellett Mátyás korában virágzásnak indult renaissance építészet fellendülése, amelynek első kiváló emlékei a ma már csupán töredékekből ismert budai és visegrádi paloták. Mátyás udvara bőkezű otthona volt a hívására hazánkba jött humanista művészeknek és tudósoknak, kik fiatal magyar tanítványokat szerezve, itt iskolát is alapítottak, mit azonban a Mátyás halálát követő zavaros idő teljesen elsöpört. A humanista tudomány már Zsigmond király korában utat talált Magyarországba, Zsigmondnak és temesi bánjának [ispánjának], az olasz származású Ozorai Fülöpnek [Pipo, Filippo Scolari] pártfogásával. Később Hunyadi János barátja, egyben Mátyás nevelője, Vitéz János esztergomi érsek lett a magyarországi humanista irodalmi kör vezérévé. Ő ébresztette fel a tudománypártoló hajlamot Mátyásban is, ki udvarában állandó pártfogásban részesítette Bonfini, Galeotto és Ranzano humanista historikusokat, a magyar történetírás humanista iskolájának alapítóit. A híres csillagász, Regiomontanus is eljött Magyarországba s az ő részvételével alapította meg Mátyás az elpusztult pécsi egyetem pótlásaként a pozsonyi Academia Istropolitaná-t. Vitéz János vezetésével egész sora a magyar humanistáknak is működött a tudomány és költészet terén. Legkiválóbb volt közöttük Csezmicei János pécsi püspök, ki Janus Pannonius néven az új latin költők legjobbjai közé emelkedett. E tudósok közreműködésével alakult meg már Mátyás halála után az első magyar tudós társulat is (Sodalitas Litteraria Danubiana). Ugyancsak Mátyás korában kezdte meg működését 1473-ban a nürnbergi Hesz [Hess] András alapította első magyarországi nyomda, a Mátyás korában fellendült történeti érdeklődést szolgáló Budai Krónika kiadásával.
Amily nagy fellendülést és rohamos fejlődést jelentett Mátyás uralma a tudomány és művészet terén, éppoly sikerekben gazdag hadvezéri pályája. Míg azonban apja a török harcoknak volt exponált vezére, Mátyás katonai vállalkozásainak célpontjává a Német birodalom szomszédos tartományai – Csehország és Ausztria – lettek. 1468ban volt apósával, György cseh királlyal támadt konfliktusa, ki a Mátyás ellen lázadozó elégedetlen magyar főurakkal tartott fenn titkos összeköttetést s aki ugyanez időben huszita érzelmei és huszita politikája miatt a szentszékkel is éles ellentétbe került. II. Pál pápa cseh keresztes hadjárat indítására ösztönözte Mátyást s erre buzdította III. Frigyes császár is, ki örömmel látta, hogy cseh és magyar szomszédainak viszonya elhidegült. S Mátyást nem is kellett nagyon biztatni, a cseh háború beleillett politikai terveibe, s ezért seregével betört Morvaországba, elfoglalta Brünnt és Olmützöt, majd Csehországba nyomult, mire a katolikus cseh-morva és sziléziai rendek 1469-ben olmützi országgyűlésükön cseh királlyá választották és Brünnben megkoronázták. Podjebrád György erre válaszul Kázmér lengyel király fiát, Ulászlót választatta meg a protestáns rendekkel utódjává, mindek következtében Mátyás Lengyelországgal is ellenséges viszonyba került. Podjebrád halála után (1471) a császár is Ulászlót ismerte el cseh királynak. Odahaza pedig a török háború elhanyagolása és a cseh hódításra fordított adók nagysága miatt elégületlenség támadt s a lázongó főurak Kázmér lengyel herceget hívták meg a trónra. Kázmér herceg be is vonult seregével az országba, de Mátyás közben leszerelte az elégedetlen urakat s a lengyel minden eredmény nélkül kénytelen volt kitakarodni. Mátyás pedig a magyar rendek hozzájárulásával 1474-ben új hadat vezetett Csehországba s a Magyarország ellen tervezett osztrák-cseh-oláh támadást megelőzve, diadalmas menetben vonult Boroszlóba. A háborúskodásnak négyévi fegyverszünet után az 1478. évi olmützi béke vetett véget, minden értelmében Ulászlóé maradt Csehország, de a melléktartományok Morvaország, Szilézia és Lausitz – a cseh királyi címmel, viselésének jogosultságával együtt Mátyás kezére került.
Ez időben már állt a harc Mátyás és Frigyes császár közt is, kinek a cseh konfliktusban tanúsított kétszínű magatartása Mátyást fegyveres fellépésre kényszerítette. 1477 és 1485 közt három hadjáratot vezetett a császár ausztriai örökös tartománya ellen és ezek eredményeként 1485-ben Bécs elestével egész Alsó-Ausztria és Stájerország a magyar király uralma alá került.
A cseh és osztrák tartományok megszerzésével Mátyás a császári korona felé vezető utat egyengette. A német királyi trón megszerzésére előbb békés úton tett kísérletet, s 1471-ben sikerült is Frigyes császártól ígéretet nyernie, hogy utódjául ajánlja a választófejedelmeknek és a német rendeknek. Ugyanez időtájt diplomáciai összeköttetést keresett magukkal a választófejedelmekkel is, kik közül Hohenzollern Albert brandenburgi őrgróf hajlandónak is mutatkozott aspirációi támogatására; a többinél azonban elutasításra talált. Ily úton a császár



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
kétszínűsége miatt nem boldogulván, 1474-ben Merész Károly burgundi herceget hívta fel a Habsburg-hatalom megtörését célzó szövetségre. De Károly nem hajlott a szóra s 1477-ben bekövetkezett halála után ez a terv is füstbe ment. Ezután már minden erejét a szomszédos birodalmi tartományok, Csehország és Ausztria megszerzésére és biztosítására fordította, hogy ha majd Frigyes halála után királyválasztásra kerül a sor, a birodalom leghatalmasabb fejedelmeként szállhasson síkra a koronáért folyó küzdelemben.
Kortársai és az utókor részéről is sok kritika érte Hunyadi Mátyást, hogy az apja által kijelölt útról letérve elhanyagolta a török elleni küzdelem erélyes folytatását s e helyett nyugati hódításokra pazarolta országa erejét és saját kiváló katonai tehetségét. Ez a kárhoztatás azonban nem jogosult, mert Mátyás 1475–76-ban, 1479-ben és 1481-ben a boszniai határvárak felszabadítására és a szerbiai s bulgáriai török végvidék nyugtalanítására indított hadjáratainak tanúsága szerint sohasem tévesztette szem elől a török veszedelmet, s nyugati politikája is a török ellen indítandó nagy felszabadító hadjárat végső célját szolgálta. Az a tapasztalat, mit apja és ő maga szereztek, mikor a várt nyugati segítőhadak helyett csak a pápa pénzbeli segélyét kapták meg a török ellen vívott küzdelemhez, nyilvánvalóvá tehette előtte, hogy Nyugat támogatására csak szoros szövetségi viszony, németmagyar államszövetség esetén számíthat. Magyarországot minden ereje mellett is gyengének látván a törökök ázsiai despotizmusával fegyelmezett keleti ellenséggel szemben, nemzeti királyként is a keleti német tartományokkal s ha lehetséges, az egész birodalommal való perszonális-unió útját készítette elő, s evvel IV. Béla és Zsigmond németorientációjú külpolitikájának lett örökösévé. Politikája váratlanul és fiatalon, alig ötvenesztendős korában bekövetkezett halála miatt és utódának gyengesége folytán csődöt mondott, de koncepciója – Luxemburgi Zsigmond német-cseh-magyar perszonális-uniójának felelevenítése – a következmények tanúsága szerint egyedül lett volna képes e keleti veszedelem elhatalmasodását, az 1526-i nemzeti katasztrófát megakadályozni. Csehország nagy részének és az osztrák tartományoknak meghódítása katonai szempontból a legszebb egyéni teljesítmények közé tartozik; az e hódításokban kifejezéshez jutott külpolitikai koncepció azonban az adott helyzet helyes reálpolitikai megítélésének bizonyítéka.
Élete utolsó éveiben Mátyásnak sok gondot okozott a trónutódlás kérdése. Házasélete politikai érdekből nőül vett mindkét neje – Podjebrád Katalin és nápolyi Beatrix – mellett szerencsétlen volt, s mindkét házassága magtalan maradt. Egy boroszlói polgárleánytól született törvénytelen fia, Corvin János herceg volt egyetlen gyermeke. Bár halálakor még nem érte el ötvenedik évét, mindenképpen biztosítani igyekezett ennek utódlását. E törekvésének eredménye volt az alkotmányjogi tekintetben később nagy jelentőséghez jutott úgynevezett nádori törvény, melynek értelmében a nádor az ország főkapitánya, a király után legfőbb bírója, a király kiskorúsága idején gyámja, távollétében és trónüresedés idején az ország kormányzója, a király és nemzet viszálya esetén kettejük közt közbenjáró a nádorispán, kit királyválasztáskor országgyűlés meghirdetésének s az első szavazatnak joga is megillet. Ez a törvény később az abszolutisztikus tendenciájú Habsburg uralkodókkal szemben erős alkotmányos biztosítékot adott a nádort választó rendek kezébe. Mátyás e törvénnyel Corvin Jánosnak trónutódlását óhajtotta biztosítani, mert annak kibocsátásával egy időben legodaadóbb hívei egyikét, a szerény köznemesi sorsból felemelt és főúri vagyon birtokába juttatott Szapolyai Imrét tette nádorrá. Célját mégsem érhette el. Szapolyai még őt megelőzően meghalt, s mikor 1490 áprilisában váratlanul ő is elhalálozott, a nádori szék éppen üresedésben volt, s így János hercegnek nem volt meg az óhajtott hivatalos támasza. De a korona megszerzéséhez szükséges erély és apja tekintélye sem állt az ifjú herceg rendelkezésére. Bár voltak párthívei a Hunyadiak által felemelt, adományokban részesített és a régi főúri családok rovására előtérbe emelt urak között, a közhangulat nem állt melléje. A rendek megelégelték a Hunyadiak dicsőséges, de szigorú uralmát. Inkább vágytak a birtokos rendek szabadságát ezidőben már féktelen szabadsággá fejlesztő lengyel királyságból cseh földre szakadt Jagelló Ulászló uralmára. Remélték, hogy benne az ő akaratukra hajló és jogaikat tisztelő gyenge királyt fognak kapni. Feltevésükben nem is csalódtak. II. Ulászló (1490–1516) gyengekezű uralma alatt teljes erővel újultak ki a Hunyadi-regime alatt félszázadra eltompult bajok, s Magyarország féktelen belső viszályok és a törökkel vívott folytonos hősies védelmi harcok közepette indult meg végzete felé.
A főnemesség és köznemesség, nemesség és jobbágyság, főpapok és várurak, az udvar részben idegen kegyeltjei és a szabadságát féltő vidéki magyar nemesség egymással és a gyenge királyi hatalommal vívott politikai küzdelme rövid pár év alatt semmivé tette Mátyás uralmának eredményeit. Nagy Lajos és Hunyadi Mátyás utóda a Corvina-codexeinek és a királyi kincsesház legszebb művű darabjainak eladásával és a királyi javakat megdézsmáló alattvalóitól szerzett kölcsönökkel tudta csak szerény udvartartását fenntartani. S ez a pénzügyi romlás csak egyik tünete volt a közhatalom és királyi tekintély teljes elhanyatlásának, a rendi állam anarchisztikus



Hóman Bálint munkái
http://mek.niif.hu/07100/07139/html/0010/0030-3af.html[2021. 06. 19. 17:39:39]
tünetek közt megindult bomlásának, minek eredményeként Magyarország katonáinak minden hősiessége ellenére is harminchat évvel Mátyás halála után – eljutott a mohácsi mezőre, hol 1526-ban – II. Lajos királlyal együtt az ország területének kétharmad része is elveszett, török iga alá került.
[1] (Első kiadása angolul: The Cambridge Medieval History. Volume VIII. Cambridge, 1936. pp. 587–619.)
« Hunyadi Mátyás (1936) KEZDŐLAP MAGYAR KÖZÉPKOR
Budavár visszafoglalása 1686-ban (1936) »



Hóman Bálint munkái
http://mek.niif.hu/07100/07139/html/0010/0031-3b0.html[2021. 06. 19. 17:39:53]
« Magyarország 1301–1490 (1936) KEZDŐLAP MAGYAR KÖZÉPKOR
Rákóczi Ferenc (1937) »
Budavár visszafoglalása 1686-ban (1936)[1]
Magyarország földje ősidők óta erre áramló népek és erre terjeszkedő kultúrák találkozó helye. Az északi és déli, keleti és nyugati népek és kultúrközösségek küzdelmének központjában megtelepedett népeknek szükségképpen szembe kellett itt kerülniük a politikai és kulturális hovátartozás s a politikai életforma megválasztásának nagy problémáival. Ezek lettek a magyar nemzet történetének sorsdöntő problémáivá is; ezek helyes megoldásától függött és függ ma is a nemzet léte, sorsa, jövendője.
A magyar nemzet hivatott vezetői hamar felismerték, hogy a Nyugatra szakadt keleti népnek Nyugaton a helye, de ott is meg kell óvnia a maga Keletről hozott népegyéniségének fajilag is determinált nemzeti sajátosságait, kulturális önállóságát és teljes politikai függetlenségét. Szent István bevezette népét a nyugati keresztény népek nagy közösségébe, de az összes nemzeti erők koncentrálásával és a politikai egység megteremtésével évszázadokra biztosította az immár európai magyarság független nemzeti létét és állami szuverenitását.
Szent István koncepciója vezérfonalává lett a magyar nemzet történeti életének, szilárd alapjává a magyar nemzetpolitikának, s – ha időnként fel-felbukkant is egyfelől a Nyugattól való elszigetelődés és Kelet felé való tájékozódás, másfelől a magyarság boldogulását nagyobb idegen közösségek keretében kereső nyugati tájékozódás politikai irányzata – történetünk irányadó egyéniségei mindig a szentistváni politikai útját járták. Ezen jártak a XVII. század nagy magyar politikusai is, mikor a két oldalról fenyegető veszedelmet elhárítandó, a részekre töredezett ország és széttagolódott nemzet politikai egyesítésére és függetlensége visszaszerzésére törekedtek.
A másfélszázados hódoltság szomorú korszakában a déli országrészen és az ország szívében a török hatalom Kelet – terpeszkedett el és hatolt lassú gyűrűzéssel egyre mélyebben a nemzet testébe. Ennek az országrésznek vezető társadalmi rétege elpusztult vagy elmenekült, a megmaradt egyszerű polgári és paraszti népelem pedig – ha nyelvét és hitét a rátelepedett török hatalom nem is veszélyeztette – eltávolodott a nyugati kultúrközösségtől és szokásaiban, erkölcseiben, kultúrájában Kelet felé kezdett közeledni. Erdély a hozzácsatolt magyar vármegyékkel látszatra önálló magyar állami életet élt, de mind szorosabb függőségi viszonyba került a három oldalról is reánehezedő török hatalommal szemben. Fejedelmei sohasem tagadták meg, sőt inkább fennen hirdették a nyugati gondolatot, nemcsak megóvták, hanem fejlesztették s kidomborították államuk magyar nemzeti jellegét és népük kulturális függetlenségét. De a nagypolitikában többé vagy kevésbé kénytelenek voltak magukat a török hatalom akaratának alávetni s a nagymagyar politika helyett öncélú és partikuláris erdélyi politikát folytatni. A király uralma alatt maradt nyugati és északi vármegyék viszont kicsiny és súlytalan függelékként tapadtak a Habsburgvilágbirodalom hatalmas testéhez, melynek urai az összezsugorodott, kis Magyarországban nem a régi magyar királyság független jogutódát, hanem a dinasztia örökös tartományát látták.
A politikai megosztottságnak és nemzeti tagoltságnak ebben az állapotában újult erővel elevenedtek fel és teljes komolyságukban bontakoztak ki a magyar nemzet történeti életének ezer év óta minduntalan fel-felmerülő sorsdöntő problémái: Kelet vagy Nyugat? Politikai és kulturális önállóság vagy függőség? Partikuláris tagoltság vagy nemzeti egység? És újra felmerültek azok a régóta szunnyadó politikai irányzatok is, amelyek Szent István koncepciójának mellőzésével kívánták a nemzeti életnek ezeket a nagy kérdéseit, egyfelől a Kelethez kapcsolódás, a faji, politikai, kulturális elszigetelődés és a partikuláris tagoltság irányában, másfelől a Nyugatba való beolvadás, a császári birodalom nagyobb politikai egységébe alávetett helyzetben leendő beilleszkedés irányában megoldani.
A korszaknak nagy magyar politikusai hívek maradtak Szent István és az Árpádok, Anjouk, Hunyadiak hagyományos politikájához. Gondolatvilágukban és politikájukban központi helyen állt a hódolt részek felszabadításának, a magyar egység és a magyar függetlenség helyreállításának eszméje. A királyi Magyarországon Pázmány Péter és Zrínyi Miklós voltak e törekvés legmarkánsabb képviselői. Pázmány Péter



Hóman Bálint munkái
http://mek.niif.hu/07100/07139/html/0010/0031-3b0.html[2021. 06. 19. 17:39:53]
nem szűnt meg királyát ösztönözni, hogy a nyugati háborúskodásnak véget vetve, a magyar királyság, az örökös tartományok és a császári birodalom teljes haderejével Magyarország felszabadítására induljon és nem szűnt meg terveket kovácsolni az összes katolikus nyugati hatalmak összefogásával megvalósítandó kereszteshadjárat szervezésére. Zrínyi Miklós minden tehetségével és energiájával, magyar lelkesedésének és költői képzeletének egész tüzével sürgette önálló és állandó magyar hadsereg felállítását s a magyar egység nagy célját tartva szeme előtt, az Erdéllyel leendő megbékülés útját munkálta. De az erdélyi politika hátterében is felismerhető ez a szándék és ez a törekvés. Bármennyire kénytelenek voltak is a fejedelmek az adott viszonyok közepette a törökhöz alkalmazkodni, akár Bethlen Gábor, akár a Rákócziak, akár Teleki Mihály politikáját elemezzük, mindig felismerhető a töröktől leendő szabadulásra és a magyar egység helyreállítására irányuló végső törekvés. Ez a századok óta mindig és egyedül helyesnek bizonyult nemzetpolitikai irányzat mégsem tudott kizárólagosan érvényesülni, mert mellette az udvarnál és a nemzeti társadalomban is elszánt hívei voltak az egységet és függetlenséget veszélyeztető, káros politikai irányzatoknak.
A bécsi kormány, a császár-király német tanácsosai, akik mellett az összezsugorodott és ezért súlyátvesztett magyar királyság királyhű vezérpolitikusai mind kevésbé juthattak befolyáshoz, a birodalom keleti határtartományaként kezelték Magyarországot. Politikájukban a magyarság egy politikai és kulturális függőségben élő, még más nyelven beszélő, de teljes beolvadásra, elnémetesedésre ítélt kicsiny és súlytalan néptöredék szerepében jelentkezik, amelynek érdekei és vele az egész ország felszabadításának kérdése nem igen nyomhatnak a latban a császári világpolitika mérlegén. S ez a felfogás – sajnos – Magyarországon is követőkre talált. Ha kevesen is, voltak kishitűek, akik a magyar jövő útját a teljes meghódolásban, a birodalmi politikához való alkalmazkodásban látták, s az udvari politika támogatásával és a királyi ház örökösödési jogának elismerésével igyekeztek az udvar rokonszenvét és az uralkodó hajlamait megnyerni. A királyhoz törhetetlen hűséggel ragaszkodó, de a magyar érdeket mindig szemmel tartó vezető politikusok az udvari politika ismeretében nem tápláltak ily reménységet szívükben. Ők igen jól tudták, hogy a császári kormány sokkal előbbre valónak ítéli Magyarország felszabadításánál a nyugati problémák megoldását, a francia világhatalmi törekvések ellensúlyozását. Tudták, hogy a kormány emiatt a keleti fronton megelégszik a status quo és a látszólagos békeállapot fenntartásával és továbbra is tétlenül fogja szemlélni, ha a császárral papírforma szerint békében élő török hatalom folytonos támadásokkal nyugtalanítja a magyar végeket és állandóan sarcolja, pusztítja az udvari körökben amúgy sem kedvelt magyar főurak birtokát és népét. Tudták, hogy ezen a szűklátókörű birodalmi és udvari politikán minden törekvésüknek meg kell törnie. Pázmány Péter ezért tért a békepolitika útjára. Így kívánta Erdélyt erősíteni a törökökkel szemben, mert az udvari politika irányát és a császár környezetének határozottan magyar-ellenes felfogását megismerve, Erdély bukása esetére az egész magyarság végromlásától tartott. Zrínyi Miklós halála előtt ezért vívódott és tépelődött, nem kellene-e a király és udvar ellenére, esetleg más nyugati hatalmak – elsősorban a francia király – segítségének igénybevételével megkísérelnie az ország felszabadítását és egyesítését?
Ezt a gondolatot a szentgotthárdi győzelem után a magyar érdekek rovására és sérelmével megkötött szégyenletes vasvári béke nyomában kelt elkeseredés sugallta. Ez a békekötés a király legjobb magyar híveit is meggyőzte arról, hogy az udvartól nem várhatják a felszabadító hadjárat megindítását. Mivel pedig pénz és királyi támogatás híján Zrínyi állandó magyar hadseregének megszervezésére sem volt lehetőség, idegen segítség igénybevételére gondoltak. A mozgalomnak maga Lippay [György] prímás és Wesselényi [Ferenc] nádor, majd az ő haláluk után Nádasdy [Ferenc gr.] országbíró, Zrínyi Péter és Frangepán Ferenc álltak élére. Előbb francia és lengyel segítséggel tervezték Magyarország felszabadítását és egységének helyreállítását, majd pedig – Lippay és Wesselényi halála után – a keleti politika végzetes útjára tértek s a török védelme alatt készültek királyt választani, aki a szultán főhatóságának névleges elismerése és adófizetés ellenében az erdélyi fejedelemhez hasonló önállósággal gyakorolhatná hatalmát. Az összeesküvés leleplezése és a nyomában járó véres megtorlás után ez a törökbarát politikai irány még inkább megerősödött, s 1682 és 1685 közt rövid időre Thököly Imre felsőmagyarországi törökhűbéres királyságában realizálódott. Mire azonban a dolgok alig fejlődtek, fordulat következett be a császári politikában.
A fordulatot a pápa közbelépése idézte elő. A pápai trónt 1676-ban XI. Ince néven elfoglaló Odescalchi Benedek, az egyetemes egyházi gondolat jegyében munkálkodó legnagyobb elődeinek hitével és lelkesedésével karolta fel a török ellen indítandó új keresztes hadjárat eszméjét. Lipót császárt Francesco Buonvisi bíbornok, bécsi nuincius és Marco d’Aviano kapucinus szerzetes útján igyekezett meggyőzni, hogy a keresztény világ első hatalmasságának



Hóman Bálint munkái
http://mek.niif.hu/07100/07139/html/0010/0031-3b0.html[2021. 06. 19. 17:39:53]
erkölcsi, sőt vallásos kötelessége a török uralom alatt sínylődő keresztény népek felszabadítása, s hogy e nagy cél érdekében saját magyar alattvalóival haladéktalanul meg kell békélnie és a nagy vállalkozáshoz az összes keresztény fejedelmek és népek támogatását meg kell szereznie. Ugyanekkor rendszeres agitációt kezdett az európai udvarokban és a nyugati népek körében az európai közösség kereszteshadseregének megszervezéséért. Lelkesedésének és energiájának sikerült is a császári kormány tagjainak e kérdésben most sem lankadó ellenállásán diadalmaskodnia és a szent háború gondolatának Európa-szerte sok ezer hívet szereznie. Lipót a pápai nuncius ösztönzésére, aki a protestáns kérdésben is a legnagyobb türelem és mérséklet álláspontjára helyezkedett, 1681-ben Sopronba országgyűlést hívott össze s a Wesselényi-összeesküvés leleplezése óta folytonos elnyomó kormányzati rendszert megszüntetve, helyreállította a magyar alkotmányt és a protestánsok vallásgyakorlásának szabadságát. Egyidejűleg megindult a készülődés a török háborúra, amit a pápa nem szűnt meg Lipótnál sürgetni.
Az irányváltozás hatása alatt a király hűségéről már-már teljesen letért magyarság – köztük Thököly hívének nagy része is – a király mellé állt, sőt maga a mindenható erdélyi államminiszter, Teleki Mihály is a békülés és kiegyezés felé hajlott. Csupán Thököly tartott ki a keleti politika mellett, mert az új nagyvezírnek Bécs ellen tervezett hadjárata küszöbén Magyarország viszonylagos függetlenségének megóvására nem látott más utat a megalkuvásnál, Erdély példájának követésénél. Állásfoglalásával – sajnos – csak a magyarellenes udvari politika felelevenítésére szolgáltatott ürügyet, mert a hadjárat a birodalmi haderő teljes győzelmével végződött.
Károly lotharingiai hercegnek Szobieszki János lengyel király seregével egyesült hadai 1683-ban döntő vereséget mértek a törökre és Bécs felmentése után Esztergomig hatolva, azt is visszafoglalták. Most már a török háborút ellenző udvari körök hangulata is megváltozott, a felszabadító hadjárat mégis majdnem megfeneklett a hadsereg felszerelésére és ellátására szükséges anyagi eszközök híján. De Ince pápa résen állt és legönzetlenebb áldozatkészséggel ajánlotta fel a szent háború céljaira kincstára pénzkészleteit, az e célra Európa-szerte engedélyezett templomi gyűjtésből, a keresztes-bulla kihirdetéséből, a papi jövedelmekre és egyházi vagyonra Lipót birodalmában kivetett adókból és vagyonváltságból befolyt nagy összegeket. Buonvisi bíbornok 1683-tól 1685 tavaszáig az áldozatoknak együttes összegét 10.000.000 forintra becsülte, s Károlyi Árpád szerint ennek közel felerésze a pápai kincstárból, másik fele az egyházaktól folyt be. A Budavár visszafoglalására vezető 16851686. évi hadjárat 5.500.000 forintot kitevő költségéből, ugyancsak Károlyi szerint, másfélmillió származott egyházi forrásból. Magyarország után, mely hatalmasan megnövelt adójával és a nagy hadsereg tizenhat évi ellátásával a hadjárat terheinek túlnyomó részét viselte, ilyképpen az egyház hozta a legnagyobb anyagi áldozatot hazánk felszabadításáért.
Katonai téren hasonló sikerrel járt Ince pápa agitációja. Lelkesítő szavára nemcsak a vezetése alatt megalakított és részvételével működő keresztény liga tagjai – Lipóton kívül a lengyel király és velencei doge – mozdultak meg, hanem a német fejedelmek és az összes keresztény országok – Itália, Spanyolország, Franciaország, Anglia, Hollandia, Dánia, Svédország – népe is, míg a francia király az európai közvélemény nyomása alatt kénytelenkelletlen a békés semlegesség álláspontjára helyezkedett. 1684 és 1686 közt Lotharingiai Károly fővezérlete alatt közel 120.000 vegyes nemzetiségű katona küzdött Magyarországon, s ebből a seregből mintegy 75.000 harcos köztük 15.000–20.000 magyar – indult 1686 nyarán Budavár alá. Szeptember másodikán ez az egyetemes keresztény gondolat szellemében összegyűlt nemzetközi hadsereg mentette fel Budavárát a másfélszáz esztendeig tartó török uralom alól. Mint e kor történetírója – Szekfű Gyula – megállapítja: „az uralkodóháznak, az ausztriai monarchiának igen nagy érdeme, hogy akarata szokatlan megfeszítésével helyreállította a magyar királyság területét, de a bécsi központi hatóság, a haditanács közreműködése inkább hátráltató volt s ezért a felszabadító háború érdemét nem lehet sem a később Ausztriának nevezett örökös tartományok, sem pedig tisztán a császári kormány javára írni. A valóságban az az elán, mely néhány év alatt Érsekújvártól Nisig és Viddinig vitte a keresztény fegyvereket, nemzeteken felül álló internacionális megmozdulásnak köszönhető, melyben magyarok és spanyolok, protestáns angolok, skótok, dánok, svédek mellett elsősorban – a pápaság révén – olasz népelemek és azután, legnagyobb tömegben, a birodalmi németség vett részt, mely Magyarország visszafoglalásáért saját fiainak hekatombáival áldozva” pótolta azt az emberanyagot, amely a magyarság évszázados véráldozatai következtében hazai földből e korban nem kerülhetett ki. A főérdem pedig kétségkívül az egész felszabadító hadjáratot kezdeményező, áldozataival támogató és kezdetben irányító pápaságé volt. Zrínyi Miklós pusztán magyar szempontú és magyar érdekű nagy nemzeti terve az egyetemes keresztény gondolat európai síkjaira vetítve XI. Ince apostoli tevékenységének eredményeként vált valóra. Magyarország fővárosa és vele az egész ország felszabadult a nyomasztó idegen uralom alól s ha a győzelem után újra érvényesült magyarellenes udvari politika



Hóman Bálint munkái
http://mek.niif.hu/07100/07139/html/0010/0031-3b0.html[2021. 06. 19. 17:39:53]
jóvoltából időlegesen ismét elnyomatás áldozatává lett is, a nemzet politikai és kulturális egysége helyreállt s ez az egység a szentistváni politika szellemében néhány évtized multán megindult új fejlődés bázisává lett.
Budavárának visszafoglalása döntő fontosságú és egyben szimbolikus jelentőségű mozzanata az idegen uralom alatt álló országrészek felszabadításáért vívott tizenhat éves háborúnak. A katonai történelem az egész vállalkozás sikerének kulcsát keresi e diadalban, felmérhetetlenül nagy morális hatásának tulajdonítja a felszabadító hadsereget új győzelmek sorozata felé űző lelkesedést és lendületet, a megvert had ellenálló erejét felőrlő és cselekvőképességét megbénító csüggedést és ellankadást. A hadjárat eredményeképpen újra egységbe forrott magyar nemzet a területi és politikai egység helyreállításának, megszállott magyar városok és falvak felmentésének, idegen uralom alatt sínylődő magyarok felszabadulásának győzelmi ünnepét ülte és ünnepli ma – a széttagoltság új korszakában is – Budavár felmentésének napján. A katolikus magyarság mindezen felül az egyetemes kereszténység és a magyar nemzet, a római egyház és a magyar állam immár ezeréves benső kapcsolatának egyik tündöklő megnyilvánulását s e kapcsolat reálpolitikai értékének bizonyítékát látja és ünnepli a magyar főváros emlékünnepén.
[1] (Beszéd az 1936. évi Katolikus Naggyűlésen. – Kiadta a Katona József társaság 1936. évi évkönyvében.)
« Magyarország 1301–1490 (1936) KEZDŐLAP MAGYAR KÖZÉPKOR
Rákóczi Ferenc (1937) »



Hóman Bálint munkái
http://mek.niif.hu/07100/07139/html/0010/0032-3b1.html[2021. 06. 19. 17:40:05]
« Budavár visszafoglalása 1686-ban (1936) KEZDŐLAP MAGYAR KÖZÉPKOR
Külpolitikai irányok a magyar történetben (1931) »
Rákóczi Ferenc (1937)[1]
Rákóczi szobráról lehullott a lepel: ércbeöntött képe egy egész nemzetet hív emlékezésre, int elmélkedésre, késztet hódolatra.
Az ország kormányzója és az ország népe eljött a hívásra, hajlott az intésre, kész a hódolatra.
Emlékét idézzük Rákóczi Ferencnek, a fejedelemnek és az igaz embernek, a diadalmas hősnek és a bujdosó száműzöttnek.
Elmélkedünk sorsán, az örök magyar sorsot példázó élete változandóságán. Kutatjuk, honnét jött és magyar népét mily célok felé vezette? Miért lett a nemzet hősévé, késő magyar nemzedékek bálványozott eszményévé?
Hódolunk az idők távlatában immár eszménnyé nőtt, ma is köztünk élő személyiségének. Kérdezzük, ki volt, és mi nékünk ma Rákóczi Ferenc? Történeti élet vagy időtlen eszme? Húsból-vérből ember vagy elvont szimbólum? Valóság vagy eszmény? Gyarló emberalak vagy – Petőfi szavával – magyar „hazánk szentje”? Ércalakja mögött az embert keressük s az eszmét, hogy ösztönzést kapjunk és okulást szerezzünk.
Rákóczi Ferenc – fejedelmek sarja, büszke hagyományok, töménytelen vagyon gazdag örököse – mint a magyar élet jövendő vezére lépett az életbe.
Lelki világát nagy jóság, érzelmesség, elmélyedő szellem, szemlélődő hajlam, mély vallásos érzés és művészi érzék, hivatástudat és kötelességérzet, cselekvőerő és kitartó akarat, tehetségét gyors felfogás és biztos áttekintés, kritikai szellem és élénk tudásvágy, rendszeres gondolkodás és kivételes szervezőképesség jellemezték. Gyermekkorának és ifjúságának keserves tapasztalatai magának élő, zárkózott, már-már emberkerülő ifjút neveltek belőle. Tanulmányai közben a művészet világában talált üdülést; emberek helyett inkább a könyvek társaságát kereste; a természet titkait kutatta, s a filozofálás és vallásos elmélkedés felé hajlott. Vallásos hite, erős katolikus meggyőződése is a lélek legmélyebb forrásaiból táplálkozott; ment volt minden formalizmustól és a hit lényegét nem érintő elfogultságtól. Hitéletének ez a bensősége és lelkének veleszületett jósága jutott kifejezésre felekezeti érzelmében és szociális érzésében, a protestáns panaszok és a jobbágysors megértő megítélésében, önkritikájában és önzetlenségében, az egyéni gyengeségek megbocsátásában és a közéleti erkölcs szigorú értelmezésében. Önképzéssel folyton gyarapított műveltsége és erkölcsi felfogása messze fölé emelte kortársainak s a jellegzetes magyar hibák bírálatával népét is a maga erkölcsi színvonalára kívánta emelni.
Egyénisége és nevelése visszatartotta a politikai szerepléstől. De mikor megismerkedett nemzete sérelmeivel és népe szenvedésével, habozás nélkül vállalta a reámért nehéz históriai feladatot.
Politikáját családi hagyományai mellett a török kiűzése és a trónöröklési törvény nyomán kialakult új helyzet határozta meg.
Személyében két politikai párt vezéreinek vére és hagyománya egyesült. Apái – a Rákócziak és Báthoriak – Erdély fejedelmi székén is országuk függetlenségéért és a keresztény felekezetek egyenjogúságáért küzdöttek; a fegyveres ellenállás ősi nemesi jogában látták a nemzet fennmaradásának biztosítékát. Anyai ősei – a Zrínyiek és Frangepánok – a török kiűzésével és Erdély bekebelezésével óhajtották az ország területi egységét helyreállítani; a királyhűség útján katolikus alapon életre hívott teljes politikai egységben látták a jövő fejlődés zálogát. A XVII. század közepéig ez a két politikai irány – Bethlen Gábor és Pázmány Péter politikája – szemben állt egymással. A század második felében egymásra találtak. A császári abszolutizmus erőszakos kormányrendszere és a török hatalom újabb hódító kísérletei megint időszerűvé tették a magyar nemzetpolitika újra meg újra felvetődő



Hóman Bálint munkái
http://mek.niif.hu/07100/07139/html/0010/0032-3b1.html[2021. 06. 19. 17:40:05]
sorsdöntő problémáit, a magyar faj és nemzet fennmaradásának avagy megsemmisülésének végzetes kérdését. A nemzetnek újra választania kellett Kelet és Nyugat, alávetettség és függetlenség, politikai tagoltság és egység között. Ennek a helyzetnek felismerése egy táborba hajtotta az addig különböző utakon is egy célra, a régi magyar hatalom helyreállítására törekvő államférfiakat.
Zrínyi Miklós – Pázmány neveltje és Rákóczi nagybátyja – a költő ihletével ismerte fel, hogy e kérdések megoldására csak maga a nemezt hivatott. A próféta hitével hirdette, hogy a német-politika és török-politika szűk és szétágazó ösvényeiről vissza kell térni az Árpádok, Anjouk, Hunyadiak öncélú magyar politikájának útjára. Hirdette, hogy a magyar fajt és nemzetiséget csak maga a nemzet mentheti meg önnön erejéből: a nemzeti erők összpontosításával, a politikai egység helyreállításával, katonai és kormányzati szervezőmunkával.
A költő-hadvezér korai halála után ennek az új magyar politikának nem akadt folytatója. A közéletet és a társadalmat újra a vallásharcok korának szelleme hatotta át. Szent István birodalmán négy hatalom osztozkodott: Lipót császár és király, [IV.] Mohamed szultán, Apafi fejedelem és a felsőmagyarországi részeken új uralmat alapító Thököly Imre. Német is, török is a nemzet megsemmisítésére tört. A belső ellentétek és külső ösztönzések a kuruc-labanc viaskodásba merült magyarokat is akarva-akaratlan e törekvések eszközévé alacsonyították. Mikor pedig a török kiűzése után a császári hadsereg idegen vezérei lettek úrrá az országon, az alkotmányellenes kormányzat akadályozott meg minden magyarcélú politikai megmozdulást.
Ebben a területileg, politikailag, társadalmilag széttagolt, majd minden önállóságától megfosztott országban apái neve, ősei emléke, családja hagyománya, fejedelmi méretű vagyona eleve kijelölték Rákóczi Ferenc és Zrínyi Ilona fiának történeti útját. A nemesi közvélemény már zsenge gyermekkorában benne látta, a szegény jobbágynép benne kereste vezérét, a nemzeti függetlenség, az ősi alkotmány, a vallásszabadság és a sanyargatott jobbágynép hivatott védelmezőjét. Mikor tizennyolc éves korában újra hazai földre lépett, nemesség és jobbágyság egyaránt szabadítóként üdvözölte és Rákóczi Ferenc habozás nélkül vállalta ezt a szerepet. Tehetsége országépítő, szervező- és alkotómunkára, a régi, nagy királyok munkájának folytatására, Zrínyi Miklós elgondolásának megvalósítására hívta. A nemzeti érdekek és a törvények védelmében mégis harcra, fegyveres felkelésre kényszerült. Rákóczi ezt a feladatot is vállalta. nemzete igazába és a maga elhivatásába vetett erős hittel indult el a szabadsághős küzdelmes útján.
Erdélyi fejedelemként elődei – Bocskay, Bethlen, a két Rákóczi György – politikai örökösének vallotta magát és a meggyőződése szerint jogtalanul elkobzott ellenállási jog címén fogott fegyvert az alkotmány, a felekezeti szabadság s az erdélyi függetlenség védelmére. De bensőjében Zrínyi Miklós nagy magyar elgondolásának volt a híve és végső célként Magyarország teljes függetlensége lebegett szemei előtt. Ismerve a magyar fejedelmi méltóságra történt megválasztásakor és utána következett magatartását, hadseregszervező munkásságát, diplomáciai tárgyalásainak részleteit, alig lehet kétségünk, hogy győzelem esetére – Habsburg-házbeli vagy más választott király uralma alatt – önálló magyar hatalmi koncepció megvalósítását tervezte.
Új elem volt politikájában a jobbágyvédelem. Verbőczi óta először történt, hogy a kiváltságos nemesi rend tagja emberséges érzéseinek és bölcs politikai megfontolásoknak engedve – hadseregébe felvette, szövetségesévé fogadta és védelmébe vette a jobbágyokat, s ezáltal a rendi Magyarország élesen körülhatárolt nemzetfogalmát ha rövid időre is – átfogóbb nemzetfogalommá bővítette. Ha a jobbágykérdés szerves megoldására még nem is érett meg a helyzet, a parasztságot katonai szolgálatra való igénybevételével felemelte, az adóztatási rendszer enyhítésével pedig életét tette elviselhetőbbé. Az urat és parasztot, gazdagot és szegényt, nemest és jobbágyot egybefogó egyetemes nemzeti érzés nemcsak politikájában és kormányzatában jutott kifejezésre, hanem a kuruc tábori életben és annak költészetében is. Nemcsak Rákóczi, a nép sem feledte, hogy a fejedelem első serege jobbágyhad, ő maga a jobbágynép melegszívű patrónusa volt.
Politikai megindulásakor Rákóczi gondos figyelemmel mérlegelte a nemzetközi helyzetet és a belső viszonyokat. A cselekvés idejét kül- és belpolitikai szempontból egyaránt a legszerencsésebben választotta meg a spanyol örökösödési háború és a belső elégedetlenség legkritikusabb pillanatában. A francia szövetség – éppúgy mint az erdélyi függetlenség nemzetközi garanciájának és a Habsburg örökösödési törvény eltörlésének követelése irreálisnak tetszhet a következmények ismeretében; érettük Rákóczit nem egyszer vádolták meggondolatlansággal és a politikai valóságérzék hiányával. Pedig az adott helyzetben és a maguk idejében, mind a szövetségnek, mind



Hóman Bálint munkái
http://mek.niif.hu/07100/07139/html/0010/0032-3b1.html[2021. 06. 19. 17:40:05]
pedig a követeléseknek nagy volt a reálpolitikai értékük. Ezt bizonyítják az első évek rendkívüli hadisikerei és az a lelkesedés is, mely az egész magyarságot Rákóczi táborába szólította.
Rákóczi reálpolitikai érzékének legfőbb bizonyítéka hadseregszervező munkássága. A magyar ügy sikerének első és legfontosabb előfeltételét – Zrínyi Miklóshoz hasonlóan – az állandó hadseregben látta, s ezért megvalósította, amit Zrínyi még alig mert remélni, a Mátyás király óta hiányzó önálló nemzeti hadsereget. Ennek ellátására virágzó hadiipart teremtett. Nem rajta, a rendi közvéleményen s a korszerű haditudományban járatlan főúri vezérein múlt, ha az állandó reguláris hadsereg és a modern hadviselés megvalósítására irányuló törekvése meghiúsult. Ma már tudjuk, hogy a fejedelem nem csak a kezdeményező erőt képviselte a kuruc hadjáratban, hanem őseitől örökölt ösztönös katonai tehetségével kiváló hadvezér is volt. Sajnos – önmagát alábecsülve kelleténél többet adott haditudományban vele mérkőzni nem képes katonaviselt tábornokainak szavára. Az időnként 60.000–100.000 főre rugó kuruchadsereg és ennek sikerei, a felszerelést bőven ontó hadiműhelyek, a fejedelmi udvar és hivatalai egytől egyik Rákóczi Ferenc kiváló szervezőképességének tanúi. Milyen kár, hogy ez a nagy magyar organizátor a kormányzat és közigazgatás terén nem érvényesíthette tehetségét!
A felszabadító hadjárattal Magyarország új korszak küszöbéhez ért. A helyzet megérett a modern állam kormányrendszerének és közigazgatásának bevezetésére. Rákóczi Ferenc kétségkívül alkalmas lett volna e nagy feladat megoldására, de katonapolitikai okokból kénytelen volt megalkudni a rendi szellemmel. A szécsényi országgyűlésen lengyel mintára életbeléptetett konföderációs alkotmány nemhogy előre vitte volna, keresztezte, sőt hátramozdította a fejlődést. A rendek – a korszerű kormányzati rendszert az abszolutizmus fogalmazásában, mint a nemzet elnyomatásának eszközét ismervén meg – bizalmatlanul fogadtak minden újítást s fejedelmüknek a központi hatalom erősítését célzó törekvéseivel is mereven szembeszálltak. A rendi kiváltságokban látván az idegenszellemű központi hatalom ellen való védekezés egyedüli fegyverét, másfélszáz évre útját vágták a modern magyar állam kialakulásának.
A magyar szabadságért oly lelkesedéssel és önmegtagadással, annyi hittel és erővel, oly hősiességgel és hűséggel vívott nyolcesztendős nemzeti küzdelem a majtényi síkon ért véget. A szabadságharc hőseit a hatalom megalkuvásra és hódolatra kényszerítette. A nagy küzdelem mégsem volt eredménytelen. Rákóczi fellépése, a nyomában kelt egyetemes nemzeti megmozdulás és annak sikere nagy tanúságot tett a nemzet érzelmeiről és erejéről. Ezt Bécs is kénytelen volt megszívlelni s az összbirodalmi politika Rákóczi után többé nem kísérletezett végzetesen elhibázottnak bizonyult kíméletlen eszközeivel; ha törekvéseit nem is adta fel, szelídebb eszközökhöz folyamodott.
Rákóczi Ferenc elbukott, de bukása felemelte. Egyéniségének nemes vonásai épp a száműzetésben bontakoztak ki a maguk teljes nagyságában. A világi javak elvetése, sőt megvetése, a fejedelem önzetlen lemondása és nemes igénytelensége, eszmei magaslatra emelkedő erkölcsisége és az egykor maga elé tűzött nagy magyar célok szolgálatában folytatott reménytelen, de kitartó küzdelme a száműzött Rákóczit a magyar ügy, a nemzeti függetlenség, az áldozatos hazafiság eszményévé avatta.
Kortársai a hatalom előtt meghajolva, belenyugodtak emléke megbélyegzésébe. De a nép ajkán neve tovább élt s mikor a nemzet függetlenségéért újra zászlót bontott, nagy eszmék jelképe lett. 1790-ben az alkotmányos élet helyreállítása után országszerte újból megszólalt a tárogató és felharsant a Rákóczi-nóta. S mikor a hatalomtól szorongatott nemzet 1848-ban Rákóczi nyomdokain megteremti a Rákóczi-induló hangja mellett hadba szálló magyar honvédséget, ihletett költőink – Petőfi és Arany – Rákóczi nevével lelkesítik a népet. Tisztelete a következő félszázadban kultusszá fokozódott: a kiegyezés utáni korszak magyarsága Rákócziban találta meg a szabadságeszme és a nemzeti önkormányzat történeti szimbólumát.
Mi, trianoni magyarok az öncélú magyar-politika egyik legnagyobb képviselőjét, a nemzeti függetlenség eszméjének megszemélyesítőjét, a magyar népi gondolat és az osztálykereteket áttörő s a határokon innét és túl elő magyarok faji, nemzetiségi, kulturális egységét kifejező, átfogó nemzeti eszme korai hírnökét tiszteljük Rákóczi Ferencben.
Benne látjuk az élő nemzeti lelkiismeret, a nemzeti önbizalom, a nemzeti áldozatkészség, a cselekvő nemzeti erő és az építő nemzeti akarat megtestesülését, ami nélkül nincs nemzeti élet – vele eljön a feltámadás!



Hóman Bálint munkái
http://mek.niif.hu/07100/07139/html/0010/0032-3b1.html[2021. 06. 19. 17:40:05]
[1] (Szoboravató beszéd 1937. évi május hó 1-én. – Első kiadása: Századok, 1937.)
« Budavár visszafoglalása 1686-ban (1936) KEZDŐLAP MAGYAR KÖZÉPKOR
Külpolitikai irányok a magyar történetben (1931) »



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
« Rákóczi Ferenc (1937) KEZDŐLAP MAGYAR KÖZÉPKOR
1. Pótlék a magyarországi latinság szótárhoz (1913) »
Külpolitikai irányok a magyar történetben (1931)[1]
A világháború eredményeit a magyar szempontból mérlegelve, passzíváink hosszú sorozatával szemben egyedüli aktív tételként az államszövetség szétbomlásával visszanyert függetlenségünket, külpolitikai szuverenitásunkat könyvelhetjük el. E függetlenség és szuverenitás értéke – a szétvagdalt régi köteléket a nemzet testébe mélyedő súlyos láncokkal helyettesítő trianoni rendelkezések tükrében – ma még nagyon is problematikusnak tetszik. Mégis kétségtelen, hogy nemzetünk a mohácsi vész óta most jutott először önrendelkezési jogának birtokába, most nyílt először alkalma és módja önálló külpolitikai cselekvésre. Külpolitikánk irányítása így saját kezünkbe kerülvén, birtokába jutottunk a passzív mérleg miatt nemzeti életünket fenyegető csőd elhárítására alkalmas politikai eszköznek. De mikor a sor cselekvésre került, kiderült, hogy ezekkel az eszközökkel élni nem igen tudunk.
A magyar külpolitika századokon át a Habsburg-világbirodalom, majd az osztrák nagyhatalom külpolitikájának függvénye volt, a kiegyezés óta pedig a monarchia nagyhatalmi politikájában olvadt fel. Az önálló külpolitikának ez a hiánya meggátolta az egészséges külpolitikai közvélemény kialakulását. Külpolitikai nevelés és diplomáciai gyakorlat híján nemzeti társadalmunk, sőt politikai közvéleményünk sem tudott megfelelő tájékozódásra szert tenni s mikor a cselekvés ideje elkövetkezett, tanácstalanul álltunk a reánk meredő nagy problémák előtt.
A régi nagyhatalmi állás nagyítóüvegének hamis világításában saját helyzetünket illetőleg támadt optikai csalódás s a reális viszonyok félreismerése betegesen fantasztikus koncepciók kitermelésére vezetett. A nyugati kultúrnépekkel szemben sérelmek és veszteségek miatt méltán kelt elkeseredésünk a természetes visszahatás erejével váltotta ki széles rétegekből a nyugatellenes orientáció vágyát. Egyedülvalóságunk – melynek tudatában egykori élettársaink mohó étvágya erősített meg – irreális szövetségek, velünk semminő érdekközösségben nem álló távoli népekkel való szövetkezések délibábját idézte elénk. E fantasztikus és irreális koncepciók hirdetői rendszerint történeti kapcsolatokra és történeti előzményekre hivatkozva igyekeznek elképzeléseiket a közvéleményre kényszeríteni. A múltra hivatkozva állnak a realitások körében mozgó politikusok munkájának útjába.
E jelenség láttára s a helyes külpolitika egyik legfontosabb előfeltételét a mindenkori orientáció történeti megalapozásában ismerve fel, nem látszik feleslegesnek egy pillantást vetnünk a magyar külpolitika múltjára. Gyakorlati szempontból különös jelentőséghez jut ez a történeti visszapillantás, ha meggondoljuk, hogy a magyar külpolitikának ezer év óta mindig ugyanazokkal az erőtényezőkkel kell számolnia. A magyar nemzet szomszédságában működő és életére ható erők – népek és nemzetek folytonos váltakozása, államalakulások bomlása és keletkezése ellenére – mit sem változtak a honfoglalás óta. Ezért a magyar külpolitika jellegzetes irányait keresve s e történeti irányok jelentőségét mérlegelve, nem elégedhetünk meg a közelebbi múlt tanulságainak megszívlelésével, hanem vissza kell nyúlnunk távoli időkbe, mikor először jelentkeztek politikai életünknek ma is sorsdöntő nemzetközi problémái.
***
Európa a középkorban három – faji, kulturális, világnézeti és politikai tekintetben egyaránt önálló egységet alkotó – területi körzetre tagolódott. A nyugat-római birodalom és a vele északon szomszédos Germánia területén az összes latin, kelta, germán népeket és néhány nyugati szláv törzset is felölelő latin-germán keresztény kultúrközösség alakult ki. Az egykori kelet-római birodalom örökébe a keleti görög-szláv kultúrközösség lépett, mely az északkeleti nagy erdőségből délre húzódó orosz-szlávokat is magába szívta. Az oroszok és balkáni szlávok közé ékelődve, az egykori szarmata-szkíta világ helyén ázsiai hun-török népelemek nomád jellegű kultúrkörzete terült el. E három kultúrkör határa nem volt állandó. Az V–VIII. századig az ázsiai török



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
kultúrszféra az Alpesekig és az Adriáig terjedt, a VIII. század végén viszont a Don és a Volga vidékére szorult vissza. A nyugati latin-germán és keleti görög-szláv közösségek a IX. században a Közép-Duna vonalánál közvetlen szomszédokként érintkeztek, e század végén azonban ismét visszahúzódtak megelőző századi határaik mögé. A magyarok megjelenése vert közéjük éket s ezzel újra akuttá vált a Duna-Tisza-vidék hovátartozásának problémája.
Maguk a honfoglaló magyarok nem tartoztak e három kultúrkör egyikéhez sem. A magyar nemzet finnugor és bolgár-török (ogur) elemek összeolvadásával az Ural-vidéken Európa és Ázsia határterületén született s kárpátalji honfoglalása előtt negyedfélszázadig élt Európa délkeleti határvidékén a kisázsiai arab-perzsa és pontusi görög kultúrkörök közvetlen szomszédságában. Ha a nemzet egyik alkotó eleme egykor tagja volt is az ázsiai törökség nagy közösségének s ha kultúrája túlnyomóan török jellegű maradt is, a IX. században a magyarság bolgár rokonaival és kazár élettársaival együtt egy önálló törökös, de finnugor, iráni és görög kultúrelemekkel telített, kelet-európai bolgár-magyar-kazár kultúrközösségnek tagja volt, mely a faji és kulturális rokonság dacára is ellenségként állt szemben az ázsiai nomád-török világgal. A IX. században ez a délkelet-európai bolgár-magyarkazár kultúrközösség felbomlott. A dnyeperi bolgárok még a VII. század végén a Balkánra költöztek s két század alatt beolvadtak a balkáni görög-szláv közösségbe. A volgai bolgárok, baskír-magyarok és kazárok a nyugatra törő besenyők, úzok, kunok és tatárok áradatának sodrába kerülve, elmerültek, felszívódtak, politikai és kulturális tekintetben is beolvadtak a föléjük telepedő ázsiai törökségbe. A magyarok viszont a besenyők elől a Duna-Tisza síkjára húzódva, az imént jellemzett három kultúrkör határzónáján telepedtek meg s az északi és déli szomszédságukban élő pogány lengyel és századok óta keresztény, de Róma és Bizánc közt ingadozó horvát néppel együtt mintegy eleven választófalként ékelődtek a határaikon túl kezdődő három kultúrkörzet közé.
A pánszláv elmélet, mintha a magyarok honfoglalásukkal a szláv egységet bontották volna meg, hiú feltevés, mert a különböző kultúrkörhöz tartozó szláv népek sohasem alkottak ilyen egységet. Megbontották azonban KözépEurópa addigi hatalmi egyensúlyát, éket verve a Duna-vonalnál találkozó nyugati és keleti keresztény közösségek közé s mindkettejüket elválasztva a nyugat felé tóduló ázsiai törökségnek a Keleti-Kárpátokig hatoló besenyő előhadától. A magyar nemzet három világ, három egymással ellentétes, sőt ellenséges kultúrkörzet ütközőpontján telepedett meg s helyzete később sem változott. A keleti határon egymást gyors egymásutánban felváltó besenyők, úzok, kunok, tatárok ugyanannak az ázsiai nomád kultúrának, a keresztény világgal ellenséges török-tatár hatalomnak a képviselői. A déli határon váltakozva emelkedő és hanyatló bolgár-szláv, bizánci, szerb hatalmak ugyanannak a görög-szláv kultúrának hordozói. Nyugaton a bajor és lombard, cseh, osztrák, karantán és velencei tartományuraságok, a német-római császárság és a pápaság ugyanannak a latin-germán kultúrvilágnak reprezentánsai voltak a történet más-más korszakában. Nyugaton az újkor sem hozott változást; a német és olasz hatalom a régi birodalomnak egyenes örökösei. Keleten azonban a XV. században helyet cserélt a két hatalmi tényező. Az oszmán törökség Kis-Ázsia felől behatolva, a bizánci császárság örökét vette át s Magyarország déli és keleti tartományain át, a Dnyeper-vidékig nyomulva, egyesült a krími tatár töredékkel. A görög-szláv kultúra súlypontja viszont a tatárral szaturált orosz hatalom növekedésével északra helyeződött át. A XIX. században azután az orosz hatalom saját érdekkörébe vonta az Európából fokozatosan kiszoruló török hatalom romjain újraéledő balkáni államokat s egységgé kovácsolta a két keleti kultúrszférát. Bármennyire hangoztassák is aktuális politikai áramlatok hatása alatt némely balkáni népek a nyugathoz tartozásukat, latin vagy turáni eredetüket, a Bizáncban gyökerező történeti kultúra mégis mindannyiukat a keleti görög-szláv kultúrkör tagjaivá avatja. A bizánci császárság és a tatár hatalom tradícióit s a két keleti kultúrkör nyugatellenes törekvéseit, nyugattól idegen morálját és kultúráját átöröklő Orosz birodalom – a maga balkáni exponenseivel együtt – egyenes utóda a középkori Magyarországgal keleten és délkeleten szomszédos görög-szláv és török-mongol hatalmaknak. A magyar nemzet múltban és jelenben egyaránt a nyugati és keleti világot elválasztó határzónán élvén, külpolitikájában ezer év óta ugyanazzal a nagy problémával, a keleti és nyugati erők egyensúlyozásának, a köztük való biztonságos elhelyezkedésnek nehéz kérdésével áll szemben. Külpolitikai történetének minden jelensége e sorsdöntő probléma függvénye.
***
A magyar törzsszövetség népe közvetlenül a honfoglalás előtt került első ízben szembe Kelet vagy Nyugat problémájával, mikor az ázsiai törökség Európába törő besenyő ágazata Kubán-Don-vidéki régi hazája elhagyására kényszerítette, s a kazár szövetségtől elszakítva, a Dnyeper és Al-Duna közére űzte. Nemzetünk ezen



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
a támadásnak minden oldalról kitett etelközi sík területen kényszerült először önálló külpolitikai cselekvésre, miután Árpád személyében első örökös fejedelmét megválasztotta. A keleti veszedelemmel, a Dnyeperig nyomult új besenyő szomszéd keletről várható új támadásával s a magyarok megjelenését idegesen néző balkáni bolgár hatalommal szemben, valamint a végleges megtelepedésre alkalmas nyugati földterület megszerzésének előkészítéséhez is szövetségesekre volt szükség. Árpád fejedelem és vezértársai e szövetségeseket – Bölcs Leó bizánci és Arnulf frank-római császár személyében – nyugaton találták meg. Ez a kettős szövetségkötés egyértelmű volt a nyugati orientáció kezdetével, ami utóbb az új haza megszállásának mikéntjében is kifejezésre jutott: a magyar település súlypontja a Duna-vidékre esett, szemben a hunok és avarok Tisza-vidéki településével.
Az egocentrikusan gondolkozó egykorú császári udvarok és a nyomukban járó modern történetírók feltevése, mintha e szövetségek megkötésénél egyoldalúan a császárok akarata érvényesült volna, téves. A császári diplomáciák minden időben módot találtak a „barbárok” eszközként való felhasználására és gyakorta irányítói voltak azok külpolitikai akcióinak. Kétségtelen mégis, hogy a barbároknak s különösen a fejlett katonai szervezetben élő török kultúrájú népeknek is megvolt a maguk külpolitikai akarata, kiválóbb fejedelmeik pedig Attila, Baján, a türk és kazár fejedelmek s a mi Bulcsúnk is – mesterei voltak a császári diplomatákat nem egyszer megcsúfoló barbár diplomáciának. Árpád és vezértársai is tudatosan tértek a nyugati orientáció útjára s külpolitikájuk tudatosságát bizonyítják a következő korszak eseményei is.
A honfoglalást követő „kalandozásokban” egykorú külföldi krónikások és későbbi hazai hagyomány nyomán a történetírók még ma is minden magasabb, politikai célzattól mentes hadikalandokat – ösztönös rablóhadjáratokat, avagy dicsőséget és zsákmányt kereső katonai vállalkozásokat – szoktak látni. Pedig e hadjáratok hátterében világosan felismerhető a politikai indok. Céljuk az új haza határainak biztosítása, a várható ellentámadások elhárítása és megbízható nyugati szövetségesek szerzése volt. A magyar nemzet vezérei – Etelközön vett nyugati orientációjukhoz híven – a honfoglalás után tudatosan helyezkedtek kelet és dél felé, vagyis a besenyő és bolgár hatalmakkal szemben defenzív állásba és az új hazába telepedő barbárok rendes szokása szerint tudatosan léptek offenzívába nyugati szomszédaik ellen, így akarván megelőzni az imént megszállt terület régi urainak várható támadását. Az első tizenöt év alatt Itália, Horvátország s – a szövetséges Arnulf császár halála után – a Német birodalom keleti határtartományai – Ostmark, Karintia és Morvaország, majd ezek hódoltatása után Bajor-, Csehés Szászország – ellen intézett támadások hárították el a pannóniai, osztrák és morva tartományok elfoglalásával megsértett Németbirodalom támadó fellépését. Ezek sikere biztosította a Mura-völgyig, az Enns-folyóig és Csehország keleti határáig terjedő új haza nyugati határzónájának zavartalan birtoklását. S ezek a hadjáratok szerezték meg a magyaroknak szövetségesekül Arnulf bajor herceget és I. Berengár lombardiai [itáliai] királyt és mindkettejük utódait.
Ez a bajor-lombard-magyar szövetség – a német-olasz-magyar szövetség gondolatának első embrionális formája az érdekközösség kölcsönös felismerésén alapuló, állandó jellegű külpolitikai kapcsolattá lett. A központi hatalom ellen lázadozó német és olasz tartományurak – a bajor Arnulfidák és I. Berengár, Hugó, II. Berengár lombardiai királyok – a X. század első felében magyar fegyverek támogatásával vívták meg harcaikat vetélytársaikkal és a császári hatalommal. A X. század nagy magyar hadvezére és diplomatája, Bulcsú karkász [horka] pedig e szövetségesekre támaszkodva, tartományaikban biztos felvonulási és visszavonulási terepre találva, bonyolította le az Atlanti-óceánig, a Pireneusokig és Közép-Itáliáig vezető, attilai méretű hadjáratait s erre a nyugati támadás veszedelmét elhárító összeköttetésre támaszkodva adta fel kelet felé a defenzív állást és vette tervbe a hanyatló bolgár hatalom elleni aktív fellépést. A magyar királyság későbbi balkáni expanziójának – a középkori magyar nagyhatalmi politikának – csiráit magában rejtő bolgárellenes politikának előkészítő lépése volt Árpád-házi Tormásnak [Termatzas v. Termacsu], Bulcsú karkásznak és a gyula méltóságot viselő vezértársának konstantinápolyi látogatása s a két utóbbinak keresztény hitre térése. E szövetség kihasználására azonban nem kerülhetett sor, mert Bulcsúnak a legnagyobb barbár fejedelmek diplomáciájára emlékeztető koncepciója hajótörést szenvedett a német-római császárságot megalapító szász császári háznak a nagykárolyi hagyományokat felelevenítő politikáján.
A keleti veszedelem a X. század derekán a besenyők és bolgárok hatalmának elhanyatlásával elmúlt, de ugyanakkor teljes komolyságában bontakozott ki a magyar nemzet történeti életének másik nagy problémája: az egykori Pannóniára s a vele szomszédos osztrák és morva tartományokra Nagy Károly és utódai jogán igényt tartó német-római császárság agresszív hódítópolitikájában gyökerező német veszedelem. Nagy Ottó az uralma ellen



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
lázongó hercegeket – köztük a magyarok bajor és lombard szövetségeseit – megalázva és leigázva s a magyarokkal szomszédos keleti határtartományokat, Bajorországot és a veronai határgrófságot saját testvéröccse uralma alatt egyesítve, előbb régi nyugati szövetségeseiktől fosztotta meg, majd a Lech-mezei csatában aratott döntő győzelemmel és legkiválóbb vezéreik kivégeztetésével a Lajtán- és Morván-túli területek feladására, nyugat felé merőben védekező politikára kényszerítette a magyarokat, kik a lechmezei nagy vérveszteség után a Balkán felé sem kezdhettek többé nagyobb jelentőségű akciót.
Mint száz év előtt az Etelközön, a nemzet újra a lét vagy nemlét kérdése elé került. Nyugaton a világuralomra törő német-római császárság növekvő hatalma állt fenyegetően és harcra készen a Duna vonaláig magának igényelt magyar föld határán. Délkelet felől pedig ugyanekkor a Makedón-ház uralma alatt új életre kelt bizánci császárság közeledett a végóráit élő Bulgária testén átgázolva a határok felé. A magyarságra két nagy és fejlődő hatalom közt, elszigetelt helyzetében a frank és bolgár hatalmak elleni küzdelemben elbukott avarok sorsa várt, mikor Géza fejedelem politikai éleslátása és a császári ház kebelében kitört testvérharc új helyzetet teremtettek.
Géza fejedelem a Lech-mezei vereség óta állandó elszigeteltségben rejlő veszedelmet felismerve, visszatért a nyugati orientációnak korábban járt útjára. Barátságos érintkezést keresett a nyugati birodalom hatalmas császárával s békés törekvéseit követség útján bejelentve, térítőket kért, hogy népével együtt a kereszt jegyében kapcsolódjék be a nyugati latin-germán kultúrközösségbe. Elhatározásával voltaképpen csak végső következményeit vonta le a honfoglalástól a Lech-mezei csatáig állandó magyar politikának. Koncepciója csupán abban különbözött Bulcsúétól, hogy míg az a császári hatalommal szembenálló közvetlen szomszédokkal szövetkezett, Géza Árpádhoz hasonlóan s a megváltozott viszonyokhoz képest magával a magyar határig szilárd hatalommal uralkodó császárral lépett szövetségre. Az öreg Ottó császár kétségtelenül a magyarok majdani hódoltatásának, egyházi és politikai függőségük biztosításának hátsó gondolatával s Pannónia hűbéres tartományként leendő visszaszerzésének reményével fogadta és karolta fel Géza szándékát. Géza egyszerűen békét akart, hogy a belső rendet és központi hatalmat megteremtve, majdan nyugati mintára megszervezett királyi hatalommal és pihent erővel vehesse fel a küzdelmet minden nyugat vagy kelet felől jövő támadással szemben. Egy magasabb cél érdekében megalkudott a tényleges viszonyokkal, de mikor alkalom kínálkozott a veszedelmes császári hatalom gyengítésére, azt azonnal megragadta. Ez az alkalom II. Henrik bajor herceg lázadásával következett el. Segítette-e Géza csapatok küldésével Henriket II. Ottó császárral szemben vívott testvérharcában, nem tudjuk. Bizonyos azonban, hogy Henrik leveretése után a császár bajorországi és ausztriai exponenseivel ellenséges lábon állt s a császárpárti Piligrim papjait is kiutasította országából. Mikor pedig III. Ottó császár bizalmából II. Henrik újra elfoglalta a bajor hercegi széket, vele – anyja részéről a magyarbarát régi hercegi ház ivadékával – felújította a Lech-mezei csatáig virágzó bajor-magyar szövetséget, mit azután egy évtizeddel később a két fejedelem gyermekeinek – Istvánnak és bajor Gizellának – házassága pecsételt meg s a Henrik herceggel rokon Szent Adalbertnek és tanítványainak magyarországi térítőmunkája tetézett be. A császári hatalommal szemben való védekezés szempontjai ismerhetők fel a bajor szövetség mellett a lengyel fejedelmi házzal kötött rokoni szövetségnek, Géza leányának [Vitéz] Boleszláv herceggel kötött házasságának hátterében is, míg a másik leánynak Gábor [Gavril] Radomir bolgár fejedelemmel [trónörökös] kötött házasságát a makedón császárok növekvő hatalma indokolta. Gézának uralkodása végén követett politikája ilyképpen azonos Bulcsú politikájával. Nyugaton a császári hatalommal elégedetlen elemekkel, délkeleten a határokat fenyegető balkáni – akkor bolgár, most bizánci – hatalom ellenségeivel való szövetkezést azonban a lengyel szövetség bővítette szélesebb koncepcióvá.
Szent István kora a magyar külpolitikának egészen magában álló korszaka. Kulturális téren ekkor értek be az immár egyszázados nyugati orientáció gyümölcsei. A királyság megalapításával és a magyar katolikus egyház megszervezésével a faji sajátságait továbbra is híven őrző nemzet ekkor lett szerves és elválaszthatatlan tagjává a nyugati latin-germán kultúrközösségnek. Istvánnak Gizellával, nőtestvérének a velencei Orseolo Ottóval kötött házassága a régi bajor és lombard szövetség korszerű változata volt. István külpolitikájának jellemzői azonban nem ezek a múló természetű kapcsolatok, hanem az egyházi egyetemesség gondolatában gyökerező, minden irányban békés törekvések. Szent István rokonlelkű kortársaival – III. Ottó császárral és II. Szilveszter pápával együtt hitt a keresztény népek testvéries egyesülésének, a nemzetek békés együttélésének gondolatában s ehhez képest nemcsak a nyugati birodalommal, hanem Bizánccal s általában mindenkivel szemben békés politikát folytatott. Ez az egyetemesen békés koncepció pontosan beillett az utolsó szász császárok – a régi római világbirodalom modern, keresztény alakban leendő újjáépítésén ábrándozó III. Ottó és a békeszerető Szent Henrik



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
– elgondolásába, de irrealitása miatt tüstént csődöt mondott, mikor a császári trónt István sógorának halála után a harcias és agresszív frank-dinasztia foglalta el s a közvetlen elődök univerzális politikájával szakítva, az első szász császárok német szellemű hódító politikáját elevenítette fel.
Az új dinasztia, Nagy Károly és Nagy Ottó hagyományaihoz híven, leplezetlenül igényt formált az egykori pannóniai tartományra s vele egész Magyarországra. Agresszív fellépése miatt még Szent István életében megtörtént az első összeütközés s ezzel megindult az ifjú magyar királyság szuverenitásáért s az ország függetlenségéért félszázadon át változó szerencsével vívott, történetünk későbbi folyamán többször megismétlődött küzdelem. E küzdelem egyes szakaszait a külpolitikai tétovázás, a tudatos és határozott diplomácia hiánya jellemzi, de később mind határozottabban bontakoznak ki egy új külpolitikai koncepció körvonalai. Kelettel – a besenyők helyébe lépő úzokkal és kunokkal, valamint az ország délkeleti határáig terjeszkedett bizánci birodalommal – szemben a honfoglalás óta hagyományos defenzív elv érvényesült. A nyugattal szemben azonban az uralkodóház két ága más-más álláspontra helyezkedett.
Orseolo Péter, majd 1055 óta I. András és Salamon a német-magyar szövetség alapján álltak s a császár támogatásával igyekeztek uralmukat még országuk függetlensége árán is biztosítani. A lengyel földről házasodó I. Béla viszont – ki egyébként már I. András uralkodásának 1048–1055 [1046–1055]-ig terjedő első szakaszában a hadsereg vezére és a külpolitika irányítója volt – a lengyel-magyar-horvát szövetségben s a császárellenes birodalmi elégedetlenekkel való szövetkezésben keresett támaszt és védelmet a császári hatalommal szemben. E koncepció hátterében felcsillant a francia szövetség gondolata is. András és Béla Magyarországra jövetele s a császártól pártfogolt Péter elleni fegyveres fellépése egybeesik a lotharingiai lázadással, melyet III. Henrik császár ellen I. Henrik francia király, András vőtársa – mindketten Nagy [Bölcs] Jaroszláv vejei voltak – szított és támogatott.
E nyugati koncepció mellett a testvérharcok zavarai közepette fel-felbukkant a Kelethez való visszatérés – ma úgy mondanák: turáni – gondolata is. A Péter király hűbéres hódolata nyomán kelt felháborodás a németek, olaszok s általában minden nyugatról jött idegen ellen gyűlöletet váltott ki s ez a gyűlölet véres pogány lázadásban robbant ki. Ugyanez a jelenet ismétlődött meg I. András bukása után. A trónjavesztett Salamon pedig, mikor német segítségre már nem számíthatott, a pogány kunokkal szövetkezett és vezérként életükre állva, kísérelte meg trónja visszafoglalását. A Nyugattól való elszakadás eszméje azonban nem tudott meggyökeresedni, az uralkodók reálpolitikai érzéke mindenkor útját vágta a keleti orientáció tartós érvényesülésének.
Történetünk későbbi századaiban a keleti vagy nyugati veszedelem aktualitásához képest a X–XI. században jelentkező három külpolitikai koncepció váltogatta egymást.
A tatárjárásig a magyar külpolitika I. Béla koncepciója alapján állt, azzal az eltéréssel, hogy a mindenkori német elégedetlenekkel való szövetkezést a császárral szemben ellenséges pápai párttal való szoros és állandó szövetség váltotta fel, a XI. és XII. század fordulója óta részekre töredezett Lengyelország szerepét pedig lassanként a Nyugat felé hajló kisorosz fejedelemségek – Halics és Ladomér – vették át. A lengyel szövetség egyébként nemcsak a belső bomlás, hanem a császári hatalom elhanyatlása miatt is veszített jelentőségéből. Annál inkább megnőtt az értéke a horvát összeköttetésnek. A Komnénoszok idejében erőben és hatalomban folyton gyarapodó bizánci császárság már a XI. század végén veszedelmes hatalmi tényezővé nőtt a déli határon. Szent László, Kálmán és utódaik kerülték vele az összeütközést, békére törekedtek, de igyekeztek növekvő hatalmának ellensúlyáról gondoskodni. I. Béla koncepcióját déli vonatkozásában tovább építve, létrehozzák a magyar-horvát uniót. Horvátországot, Dalmáciát és Boszniát (Rámát) – három korábbi bizánci tartományt – megszerezve, a magyar korona főhatósága alatt egyesítették az összes nyugati orientációjú római katolikus délszlávokat és szövetségre léptek a XII. század közepe óta nyugat felé orientálódó szerbekkel is. Nyugaton a pápai párttal való szövetség, Szent Lászlónak a német ellenkirály, Kálmánnak a szicíliai francia-normann gróf leányával kötött házasságai ellensúlyozták a hanyatló császári hatalom magyarellenes törekvéseit és ez a pápapárti orientáció Szent László korában Álmos herceg befolyása alatt bekövetkezett négyéves megszakítással – hagyományos lett a magyar külpolitikában. A XII. század derekán azután bekövetkezett e koncepció erőpróbája.
A Hohenstaufok erős kormányzata alatt újraéledő nyugati császárság a nagykárolyi hagyományokat újra felelevenítő III. Konrád idejében ismét fenyegetni kezdi a magyar határokat. Ugyanekkor dél felől Szent László



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
unokájának, Komnénosz Mánuel császárnak hatalmi törekvéseivel került szembe a magyar királyság s mivel a két császár hamar egymásra talált, e világhatalmakkal szemben új szövetségest kellett keresnie. II. Géza ezért a császárral szemben újra opponáló pápai párttal a szövetséget fenntartva, a második keresztes hadjáratra országán átutazó VII. Lajos francia királlyal s a görög partvidéket évek óta állandóan háborgató II. Roger szicíliai francianormann királlyal lépett szövetségre, s ezzel a magyar királyság külpolitikáját világpolitikai koncepcióvá szélesítette. Mánuel és Konrád vezetése alatt szinte az egész világ hatalmai ligába álltak e francia-normannmagyar szövetséggel szemben. A német-római császáron s ennek osztrák, cseh hűbéresein, Velencén és a bizánci birodalom népein kívül a halicsi orosz fejedelmet és a kunokat is sikerült Mánuelnek megnyernie. A magyarok ellen indított hadjárataival azonban kudarcot vallott s a liga III. Konrád halálával felbomlott, mielőtt a német hatalom harcba léphetett volna. Barbarossa Frigyes nem idegenkedett ugyan Magyarország megtámadásától, de nem kis részben a francia szövetség miatt – kerülte a szakítást, a görög szövetség gondolatát pedig elejtette, mert ismerte Mánuelnek a nyugati császárság megszerzésére irányuló törekvését.
III. István trónraléptekor felmerült, Mánuel kezdeményezésére, a bizánci orientáció terve is, de a görög haddal Magyarországba kísért II. László és IV. István ellenkirályok hamarosan megbuktak, III. Béla pedig, ki herceg korában rövid ideig mint a bizánci trón prezumptív örököse s a jövendő görög-magyar unió letéteményese élt Mánuel udvarában, trónralépte után apja francia koncepcióját építette tovább. Mindkét ízben francia családból házasodott s fiai is a Capet-házzal rokon dinasztiákból hoztak feleséget. A családi kapcsolatokkal és sűrű kulturális érintkezésekkel alátámasztott francia barátság kellőképpen ellensúlyozta a német részről mind kevésbé fenyegető veszedelmet s így nem volt akadálya, hogy a hatalomban folyton gyarapodó magyar királyság a keleti birodalomnak Mánuel halála után tüstént meginduló bomlását kihasználva, a keleti politikában új útra térjen.
Kelet és dél felé Magyarország a honfoglalás óta nem szűnt meg defenzív állását tartani. A XII. században azonban már többször beavatkozik az északkeleti és balkáni szomszédság belső mozgalmaiba, a lengyel, orosz, szerb uralkodóházak kebelében kitört viszályokba. Miután pedig Mánuel hatalmi törekvéseivel megküzdött, végleg szakított a defenzívával s kelet és délkelet felé az expanzió, a tudatos hódítópolitika útjára tért. III. Béla a kis [II.] Alexiosz érdekében protektorként avatkozik a hanyatló birodalom belügyeibe s mint egyenrangú hatalmas szövetséges adja leányát Izsák császárhoz nőül. Fiai Hulm, Bosznia, Szerbia, Macsó, Szörény, Bulgária hódoltatása útján teljesen kezükbe ragadják a balkáni hegemóniát s II. András 1216 és 1219 közt – császárnéból az új tesszalonikéi király feleségévé lett nővére támogatásával – komoly jelöltként vette fel a küzdelmet a konstantinápolyi latin császárok trónjáért. A konstantinápolyi latin és niceai görög császári házakkal, az ikoniumi török, az antiochiai [kisázsiai], örmény és bolgár fejedelemmel kötött kapcsolatok Halics és Ladomér felé nyitottak utat a magyar expanziónak. IV. Béla az al-dunai kunok hódoltatásával földrajzi összeköttetést teremtett a déli és északkeleti hűbéres tartományok közt s a Volga mentén imént felfedezett pogány magyarok megtérítésének, hódoltatásának és áttelepítésének tervével foglalkozott. Magyarország Kelet-Európa vezérlő hatalmává nőtt s a Balkánon a keleti császárság egykori hatáskörén osztozott a latin császárokkal. A magyar hatalomnak ez a gyarapodása és a latin császárság egyidejű megszervezése egyértelmű volt a nyugati kultúrszféra határainak a Fekete-tengerig s a Dnyeper-vonalig terjesztésével. Orosz, kun, bolgár és szerb földön a magyar király csapatai a nyomukban járó latin szertartású térítő-szerzetesekkel együtt a nyugati kultúra, a nyugati szellem előőrsei voltak s ha a fejlődés ezúton haladhat tovább, mind e területek végérvényesen bekapcsolódhattak volna a nyugati kultúrkörzetbe.
A magyar hatalmi törekvéseknek azonban, s velük a fejlődésnek is a XIII. század derekán egyszeriben útját vágta a tatárok megjelenése, kik Ázsiából előtörve, gyors iramban hatoltak a Kárpátokig s Lengyelországot, Magyarországot és a magyar király délszláv tartományait letiporva, új útra terelték a magyar királyság külpolitikáját.
A magyar királyság nagyhatalmi állásának kiépítése felé vezető külpolitikát a XI–XIII. századig a keleti határ teljes biztonsága tette lehetővé. A besenyők és kunok, bármily kemény és veszedelmes ellenfélnek bizonyultak nyílt, pusztai csatákban, a Kárpát-vonaltól védett magyar királysággal szemben erejük szervezetlensége s az erős központi hatalom hiánya miatt komoly veszedelmet nem jelentettek. Bizánc a XII. századi fellendülés idején komoly ellenfélként lépett ugyan fel, de hatalmi fellendülése csak pillanatnyi fellángolás volt s utána következett a rohamos hanyatlás korszaka. Bukása után keleten a magyar királyságnak semminő komoly tényezővel nem kellett számolnia. Ez a biztonságos helyzet hívta életre III. Béla és fiai erősen expanzív hódítópolitikáját. A tatárok



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
megjelenése véget vetett ennek a biztonságnak s rettentő erejű támadásuk nyomán a maga teljességében bontakozott ki nemzetünk történeti életének sorsdöntő problémája: a X. század óta szinte már elfeledett keleti veszedelem. Árpád óta senki a magyarok közül nem láthatta oly világosan, mint IV. Béla, hogy a magyarság helye nyugaton van, hogy a Keleti-Kárpátokig hatoló, illetőleg a magyarországi hadjárat után e vonal mögé visszavonuló s ott véglegesen megtelepedett ázsiai hatalommal szemben csak a honfoglaláskori német-olasz koncepció nyújthat védelmet. Lengyelország és a horvát tartományok könnyű zsákmányává lettek a keleti ellenségnek. Újabb támadás esetén reájuk számítani nem lehetett. Az oroszok és a magyar földre be nem telepedett kunok tatár uralom alá kerültek. A régi francia szövetséges a távolság miatt számba se jöhetett. Egyedül a német-római császársággal és ennek keleti tartományaival kötendő szövetség biztatott reális sikerrel. Ez a megfontolás késztette Bélát a veszedelem döntő perceiben az osztrák herceg segítségének igénybevételére s országa császári hűbérül való felajánlására. Mikor a Nyugaton elfoglalt császártól ez áron sem kapott segítséget s a nagy veszedelem első vihara elvonult, ez késztette nyugati tartományok szerzésére. Ausztria birtokáért vívott harcai, a stájer tartomány időleges meghódítása s a római szentszékkel fegyveres támogatásért folytatott tárgyalásai mind az új orientáció tünetei. A tatárokkal szemben Béla Keleten is igyekezett fegyverbarátokat szerezni, e célt szolgálták a régi francia, spanyolok, német, angol és görög kapcsolatokkal szemben mésalliancenak tetsző orosz, lengyel, kun és szerb házassági összeköttetések. A déli vonalon Béla a régi expanzív koncepció alapján állt, sőt azt ki is szélesítette, mikor boszniai, macsói és bolgár tartományait orosz vejének, Ratiszlávnak [Rosztyiszláv] kezén egyesítve, egy a szlavón-horvát-dalmát komplexumnak megfelelő délkeleti nagy tartomány szervezését vette tervbe, mely amazzal együtt hivatva lett volna a balkáni magyar hegemónia tartós biztosítására. Külpolitikája mégis a német-római birodalommal való szövetség és együttműködés alapgondolatán épült föl. E koncepció alapján házasította össze unokáit az Itáliában vezetőhatalommá lett nápolyi Anjoukkal és a német királyság azidőszerinti leghatalmasabb tartományurával, II. Ottokár cseh királlyal. Ugyancsak ez a koncepció érvényesült a kiskorú IV. László környezetének a Németbirodalmat konszolidáló Habsburg Rudolffal kötött szövetségében, III. András velencés olasz és osztrák családi kapcsolataiban, valamint Károly Róbert uralkodása első szakaszának osztrák és cseh politikájában.
A birodalmi, más szóval német-olasz orientációnak kilencévtizedes korszakát rövid intermezzóként szakította meg a pogány hajlandóságú IV. László keleti orientációjú politikája. A nyugati keresztény világ ellen létesíteni kívánt magyar-kun-tatár szövetség természetellenes gondolatát azonban csírájában megfojtotta a nemzet nagy többségének ellenállása s a tatár szövetséget helytelenítő kun főemberek gyilkos merénylete.
A XIV. század elejére a keleti veszedelem réme lassanként elvonult az ország fölül. A Tatár birodalom szétesett. Dizsingisz kán európai utódainak, a krími tatárfejedelmeknek elég gondot adott az adófizetőjükké lett orosz fejedelemségek fékentartása. Nyugati excursiókra nem igen gondolhattak. Ha sor került is ilyenre, ez jelentőségben már nem haladta túl a besenyők és kunok egykori határszéli becsapásait. Délen az új életre kelt bizánci görög császárság csak romja, árnyéka volt a réginek. Mint hatalmi tényező, nemcsak Magyarországgal, hanem a kettejük közt új életre kelt szláv fejedelemségekkel szemben sem jöhetett számba. Az egykori Kunország területén új oláh fejedelemségek alakultak. Bulgária hatalma megerősödött. Szerbia már-már balkáni nagyhatalom rangjára kezdett emelkedni. De ezek a régi görög-szláv világ kulturális hagyományait átöröklő új alakulatok minden ifjúi életerejük mellett sem tudták Magyarországot létében fenyegetni. Keleten és délen a helyzet általában megfelelt III. Béla korának. Nyugaton viszont a Habsburgok és a francia Luxemburgok szervezőereje újból jelentős hatalmi tényezővé növelte Németországot s különösen annak hazánkkal szomszédos keleti tartományait, a rohamosan fejlődő Ausztriát és Csehországot.
A nyugati és déli határokon egyedül számbajövő cseh, osztrák és szerb hatalmakkal szemben Károly Róbert és Nagy Lajos az Árpád-házi királyok koncepciójához folyamodtak s a lengyel-magyar-horvát-bosnyák-olasz (nápolyi) szövetséget elevenítették fel, háttérben a francia barátság és a német elégedetlenekkel való szövetkezés gondolatával. Külpolitikájukban ez utóbbi elemet az erőviszonyok aktuális változásai szerint hol a Habsburgokkal, hol a Luxemburgokkal való időleges szövetkezés képviselte. Az új külpolitikát – mint egykor II. Géza és utódai politikáját – dél és kelet felé erőteljes és céltudatos expanzió jellemezte s e törekvés erős támaszra talált a történetírásunkban rendszerint oktalan dinasztikus politikának bélyegzett nápolyi összeköttetésben. A Dusán király idejében nagyhatalommá nőtt Szerbiával szemben ugyanis mint reális hatalmi tényező csak az albániai Durrazót és a görög félszigetet is birtokló s a latin császári címet viselő nápolyi Anjouk hatalma jöhetett számba, aminthogy Csehországgal szemben a lengyel és osztrák szövetség mutatkozott a legreálisabb védelmi politikának.



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
A nagyhatalmi politika útjára lépő Anjouk újrahódoltatták Boszniát, Macsót, Szörényt, Szerbiát, Bulgáriát s a kun területen kialakult Havaselvét és Moldvát. A lengyel trón megszerzésével pedig Nagy Lajos uralma alá került Halics és Ladomér is, melyek ezidőben – egyházi tekintetben már régebben Rómához csatlakozván – a lengyel királyt uralták. Nagy Lajos uralkodásának utolsó évtizedében a történelmi értékű lengyel-magyar-horvát szövetség egyidőre perszonálunióvá szilárdult s a másodízben is keleti nagyhatalommá nőtt magyar királyság legnagyobb reprezentánsa – a nyugati kulturális és politikai körzet képviselőjeként –, ura volt a Keleti-tengertől az Adriáig s a Német birodalom határaitól a Fekete-tengerig és Dnyeperig terjedő hatalmas területnek, a keleti és nyugati világ egész kiterjedt határzónájának. E nagyhatalmi korszakban állandó és folytonos volt a francia Capet-ház ifjabb ágából származó magyar királyoknak francia-barátsága, aminek a kulturális és társadalmi kapcsolatokon túl politikai jelentőséget adott az egy tőről sarjadt két dinasztia tagjainak sokszoros családi összeköttetése. Károly Róbert nőtestvérei X. Lajos francia király és II. János viennei dauphin feleségévé lettek. Nagy Lajos első felesége, a luxemburgi Arlon-házból való IV. Károly császár és Valois Blanka leánya volt, míg Endre herceg a nápolyi trónt öröklő Anjou Johannát vette nőül. Nagy Lajos korán elhalt Katalin leánya Lajos orléansi hercegnek volt a jegyese.
A magyar nagyhatalmi koncepció második virágkorában, Nagy Lajos uralkodásának utolsó évtizedeiben Kis-Ázsia és a Balkán felől már előreveti árnyékát az oszmán törökség előnyomulásával új alakban feltámadt keleti veszedelem. A törökök a régi bizánci birodalom és egykori vazallus államai, a magyar melléktartományok népét legázolva, rövid félszázad alatt a magyar határig hatoltak s az oláh fejedelemségeket hódoltatva, közvetlen érintkezést találtak a nekik szívesen hódoló krímvidéki tatár hordával. A XV. században a magyar királyság déli és keleti expanzív törekvéseinek szárnyát szegve, félkör alakban vették körül Magyarországot s azt a nagyhatalmi koncepció feladására, kelet felé újra defenzívára kényszerítették. Ez a kényszerhelyzet, a keleti veszedelem félelmes aktualitása nyomban maga után vonta IV. Béla tatárjárás utáni külpolitikájának, a német-római birodalommal való szövetkezés gondolatának felelevenítését. A törökkel vívott élet-halálharc első másfél századában csupán I. Ulászló rövid négyéves uralma alatt találkozunk még egyszer a lengyel-magyar szövetség eszméjének realizálásával. Különféle dinasztiákból származó többi uralkodóink egytől-egyig a birodalom felé orientálódtak. Zsigmonddal a cseh-magyar szövetség, majd a német-magyar perszonális-unió valósult meg. A császári, a német és magyar királyi koronáknak egy főn való egyesítését magyar részről a mind fenyegetőbbé vált török veszedelemmel szemben való védekezés szempontjai indokolták. Valósággal köztudattá lett, hogy a magyar királyság a törökökkel szemben csak birodalmi segítséggel vívhat eredményes harcot. Ezt a segítséget pedig tartósan csak az uralkodóközösség biztosíthatta. E tudatnak a közvéleményben való mély begyökerezése magyarázza meg, miért segítették a rendek a királyi trónra Zsigmond és Habsburg Albert császárok után az osztrák-cseh-magyar koronát viselő V. Lászlót és a cseh-magyar perszonáluniót megvalósító Jagellókat. De ez magyarázza meg Hunyadi Mátyás politikáját is, ki az idegen uralom elleni reakció eredményeként trónra került nemzeti király létére is Zsigmond birodalmi politikájának folytatójává lett, s IV. Bélaként birodalmi tartományokat – Alsó-Ausztriát, Morvaországot, Sziléziát – hódítva, gyarapította hatalmát új erőforrásokkal és készült két elődjének császári trónját elfoglalni. Császári aspirációit korántsem szabad túlfűtött ambícióra vagy személyes hiúságra visszavezetnünk s – mint sokan teszik – a török elleni küzdelem ez okból való elhanyagolását szemére vetnünk, mert ez igények hátterében vezérgondolatként a török ellen leendő hathatósabb védekezés mindennél fontosabb nemzetpolitikai szempontja jelentkezik. Ugyanaz a szempont szerezte meg Mohács után négyszáz évre a Habsburgoknak Szent István koronáját.
A kettős királyválasztás hátterében személyi és belpolitikai indokok és motívumok mellett a két külpolitikai koncepció – a német és lengyel szövetség eszméjének – küzdelme is felismerhető. Ferdinándot s vele dinasztiáját a keleti veszedelem ellenszerét a birodalommal való szövetkezésben látó magyarok pártja, a Zsigmond-Mátyásféle koncepció hívei támogatták. Zápolyai Jánost, ki közvetlen utódaival, János Zsigmond és Báthori István erdélyi fejedelmekkel együtt a nagylajosi hagyományokra alapított lengyel szövetség exponense volt, a német inváziótól tartó köznemesi réteg emelte trónra. Az adott helyzetben – nem a német, hanem a keleti török veszedelem lévén aktuális – kétségtelenül az előbbieknek volt igaza. Őket igazolták a következmények. Hiszen egész erejét latba vetve, s az osztrák tartományok és a birodalom segítéségével a magyar királyság még mindig képes lett volna a törököt a határon feltartóztatni. Viszont a lengyel szövetség a tetőpontján álló Habsburg-hatalom ellenséges magatartása mellett vajmi kevés reális támogatást nyújthatott az országot kétoldalról is fenyegető veszedelemmel szemben. E tétel igazságát János király és Martinuzzi is belátták, de későn, mikor a megoszlás és pártküzdelem már annyira legyengítette a magyar erőt, hogy a török ellenállás nélkül, valósággal diadalmenetben vonulhatott be



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
Budára.
A török hódoltság korában a királyság – alig egynéhány vármegye – külpolitikai tekintetben a Habsburg-birodalom alkotórésze volt. Erdély fejedelmeinek kezét pedig az ország siralmas helyzete, a felette hűbéruraságot igénylő, sőt gyakorló török hatalomhoz való viszony sajátos természete kötötte meg. Mindazonáltal az erdélyi külpolitikában is felismerhető a két történeti koncepció csendes küzdelme. Anélkül, hogy a változó helyzetekhez képest elég sűrűn irányt változtató erdélyi külpolitika részleteire itt kiterjeszkednénk, mégis megállapíthatjuk, hogy a Zápolyaiakon és Báthori Istvánon kívül a Rákócziak is a régi lengyel-magyar koncepció alapján álltak s II. Rákóczi Ferencnél a francia szövetség gondolata is újra felbukkant. Viszont Martinuzzi és Báthori Zsigmond uniós kísérletei, valamint Bethlen Gábor nyugat-európai, főleg német birodalmi kapcsolatai és a bécsi udvarral folytatott tárgyalásai a német orientáció ébrenlétéről tanúskodnak. A helyzet kényszerűségéből következett, hogy Erdélyben időnként a harmadik történeti koncepció, a Kelettel való szövetkezés gondolata is reális alakot öltött. A török orientációnak azonban hiányoztak a meggyőződésbeli rugói. Csupán a kétségbeejtő helyzet nyomán kelt szükségpolitika volt s mihelyt mód kínálkozott, tüstént helyet adott a nyugati orientációnak.
A királyi Magyarországnak a Habsburg-világbirodalom keretében nem volt és nem is lehetett önálló külpolitikája. Mikor azonban a Habsburg-ház a XVIII. század elején elvesztette Spanyolországot, majd a porosz hatalom gyors emelkedése következtében Németországban is fokozatosan elvesztette talaját, lassanként Ausztriába s a török kiűzése után újra egyesült Magyarországba szorult vissza, szükségképpen fel kellett elevenítenie a régi magyar koncepciókat. A Habsburg-monarchia, Kelet és Nyugat közt ugyanaz lévén helyzete és szerepe, mint a középkorban a magyar királyságé, a külpolitikában a magyar történet talajára telepedett át s az Árpádok és Anjouk régi koncepcióit sajátította ki.
A XVIII. században, a keleti veszedelem szűnőben lévén, a régi nagyhatalmi koncepció, a déli és keleti expanzió politikája éledt fel. 1718-ban a passzarovici [pozsareváci] békével Bosznia, Szerbia és Oláhország határvidékei, 1772-ben Galícia néven Halics és Ladomér, 1797-ben Dalmácia, 1878-ban Bosznia és Hercegovina e koncepció alapján, sőt a magyar király történeti jogára való egyenes hivatkozással kerültek Habsburg királyaink uralma alá. E tartományok birtokbavétele, az oláh, bolgár, szerb és montenegrói fejedelemségek felett – többnyire az uralkodók személyén át – kéretlenül gyakorolt protektorátus, a beavatkozások ez államok ügyeibe, a hétéves háború idején és III. Napóleon korában a fejlődő porosz hatalom ellen irányuló francia szövetség, az itáliai tartományok megszerzése egytől-egyig a Habsburg-monarchia által kisajátított nagylajosi koncepció alapján történtek, aminthogy a múlt század osztrák, majd osztrák-magyar nagyhatalma sem volt egyéb, mint a cseh és osztrák-német tartományokkal bővült és magyar színezetétől megfosztott középkori magyar nagyhatalom új jelentkezési formája. A monarchia törzse Magyarország volt s külpolitikai problémái is magyar problémák voltak, de – sajnos – ezt a tényt a hatalom birtokosai nem ismerték fel s ezért a monarchia politikája hamis vágányra siklott.
Melléktekintetek, vélt dinasztikus érdekek, közjogi szempontok, idejüket múlt egységesítő törekvések miatt uralkodóink uralmuk bázisának nem a történeti egységet alkotó Magyarországot, hanem az egységgé soha össze nem forrasztható, heterogén elemekből mesterségesen összekovácsolt osztrák államszövetséget tekintették. A császári kormányférfiak a magyarságban – az összbirodalmi gondolat szemszögéből – rebellis és megbízhatatlan elemet látva, a monarchia valódi érdekének megfelelő erősítése helyett inkább gyengítésére törekedtek. Ezt elérendő, a helyes külpolitika eminens szempontjainak mellőzésével a magyarság s vele a monarchia belső és külső ellenségeivel való szövetkezéstől sem riadtak vissza. A magyarországi szerbek, oláhok s a pánszláv gondolat kihasználásával orosz orientációra csábított csehek favorizálása, a lengyelek, törökök, sőt később a magyarok ellen is igénybevett orosz hatalommal kötött szövetség, Lengyelországnak vele egyetértően végrehajtott felosztása s a törökökkel szemben Oroszország balkáni exponenseinek támogatása végzetes csalódásban gyökerező tévedések voltak.
Az egykori görög-szláv és török-tatár világ hagyományait és hatalmát nyugatellenes érzelmeivel együtt átöröklő Oroszország a XIX. században – Lengyelország nagy részét és a Fekete-tenger menti régi tatár területet az egykori Tatár birodalom ázsiai tartományainak jó részével együtt elnyelvén s a török hatalom romjain életre kelt balkáni államokat a közös egyházi és kulturális tradíciók révén, a monarchia cseh alattvalóit a pánszláv eszme erejével magához kapcsolván – minden addiginál félelmesebb keleti nagyhatalommá nőtt s újra teljes komolyságában



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
idézte fel a Magyarországot már annyiszor s most vele együtt az egész monarchiát is elsöpréssel fenyegető keleti veszedelem rémét. A monarchia diplomáciája ennek a veszedelemnek horderejét, az orosz hatalom példátlan megnövekedésének jelentőségét nem ismerte fel idejében s még akkor is a cári hatalommal kacérkodott, a törökkel viaskodott, itáliai és németországi elveszett pozíciókat hajszolt, mikor minden erejével és tudásával a keleti veszedelem elhárítására kellett volna törekednie. Csak az utolsó órában támadt egy magyar államférfi, ki a magyar történet tanulságait megszívlelve, ráeszmélt a való helyzetre s a monarchia külügyminiszteri székébe emelkedve, a reális erőviszonyoknak megfelelő új külpolitika útjára tért. Gróf Andrássy Gyula az olaszok bevonásával utóbb hármas szövetséggé bővített német-osztrák-magyar szövetséget létrehozva, voltaképpen a keleti veszedelem idején mindig bevált régi magyar defenzív külpolitikai koncepciót hívta életre.
A világháborúban ez a koncepció az olaszok kilépése és nem várt erők megmozdulása miatt csődöt mondott s a nyugati kultúrközösség eminens érdekeit szemük elől tévesztő nyugati hatalmak jóvoltából Kelet került ki győzelmesen a küzdelemből. Az orosz hatalom váratlan összeroppanása miatt Lengyelország ugyan feltámadt, a balti népek is állami léthez jutottak s ezzel Nyugat határa az északi vonalon messze kitolódott keleti irányba, de a déli szakaszon Kelet egészen az Alpesekig, a német és olasz határig nyomult előre. A nyugati népek háborús frazeológiája elnyomott népek felszabadításáról, latin testvérek támogatásáról, a nemzetiségi elv diadaláról beszélt s e jelszavakat még ma is untig emlegetik. Pedig valójában most sem történt más, mint 1525-ben, mikor I. Ferenc francia király – németgyűlöletében elvakulva – a törökkel szövetkezett a Habsburgok ellen s ezzel útját készítette a nyugati világ határán őrt álló Magyarország megcsonkításának, Kelet diadalának. Akkor kelet népe masszív ékként hatolt dél felől Magyarország testébe s másfélszázad múltán is csak egész Európa hadainak segítségével volt onnét kioperálható. Ma Kelet előőrsei – történeti kultúrájuk értelmében a keleti világhoz tartozó szerbek és oláhok, s a maguk múltját megtagadva hozzájuk szegődő csehek – minden oldalról átkarolva és leszaggatott tagjain elterpeszkedve, veszik körül a csonka országtörzset, mely idegen tengerbe nyúló félszigetként csak egy keskeny földsávon át érintkezhet a nyugati kultúrközösség éltető földjével. A belső zavarok miatt tetszhalottként szunnyadó keleti szláv monstrum előrenyúló csápjai éket vertek a magyarság és történeti szövetségesei – az olaszok, németek, horvátok, lengyelek – közé, s Nyugat-Európának is félelmes mementóként hirdetik Kelet hatalmát és eljövendő uralmát. Csehek és oláhok ma látszólag s talán egész őszinte hittel minden közösséget megtagadnak az oroszsággal és nyugathoz tartozásukról tesznek minduntalan tanúságot. De ez ne tévesszen meg bennünket, mert ha az Európában is ízigvérig ázsiai karakterű orosz hatalom egyszer feltámad, minden nehézség nélkül a maga oldalára fogja régi szövetségeseit kényszeríteni, hacsak előbb nem lépnek velünk s a lengyelekkel szemben is az őszinte barátság és kiengesztelődés útjára. Amíg a magyar probléma megoldatlan, orosz támadás esetén a kisantant államoknak szükségszerűen az oroszok mellett van a helye. Ha ez a támadás elkövetkezik Magyarország restaurációja előtt, az többé nem a magyar politika problémája lesz, hanem az egész nyugati világé, mert az új életre kelt orosz hatalomnak és exponenseinek győzelme nemcsak Lengyel- és Magyarország pusztulását jelentené, hanem egyben Kelet határainak az Alpesek vonalán leendő végleges fixírozását. E veszedelem elhárítása nem magyar, hanem európai feladat. Mi, mint közvetlenül érdekeltek, helyes külpolitikával csak az utat mutathatjuk meg, melyen járva Európa népei ezt a nagy veszedelmet elháríthatják s a nyugati kultúra nagy katasztrófájának elejét vehetik.
Tudatára ébred-e idejében Európa, mivel tartozik Magyarországnak és önmagának, meglesz-e a mi kis félszigetünknek a feszítőereje, hogy még az orosz veszedelem teljes kibontakozása előtt széttörje az ellenségek ma még folyékony halmazállapotú gyűrűjét? – a jövő fogja megmutatni. De akár fegyverrel, akár békés eszközökkel készüljünk e történeti feladat megoldásához, mindenesetre régi nagy királyaink reálpolitikai érzékével kell történeti életünk újra előttünk álló sorsdöntő problémájának, a keleti veszedelem elhárításának megoldásához munkatársakat, avagy fegyverbarátokat kerestünk. Kik legyenek ezek, hol keressük őket, a historikus nem döntheti el, de rámutathat azokra a történeti koncepciókra, melyek hajdan, hasonló kritikus helyzetben, helyesnek bizonyultak.
A magyar külpolitika ezeréves történetén végigtekintve, négy ily történeti koncepciót láttunk egymással váltakozva fel-felbukkanni.
A keleti orientációnak egyik módja, a XII. században rövid ideig kísértő bizánci s a XVIII. századi Erdélyben kényszerűségből követett török orientáció példájára az orosz hatalommal vagy annak bármely exponensével kötött szövetség, a történet tanúsága szerint természetellenes és történetietlen, s legfeljebb mint valamely akut kritikus



Hóman Bálint munkái
http://mek.niif.hu/07100/07139/html/0010/0033-3b2.html[2021. 06. 19. 17:40:16]
helyzetből kivezető ideiglenes expediens jöhet számba. Ez út tartós követése Kelethez való csatlakozásunkkal volna egyértelmű, megtagadását jelentené a nemzet történeti múltjának s méltó büntetésképpen szükségszerűen vonná maga után népünknek felszívódását a környező szláv és oláh tengerbe, melynek áradatát az orosz hatalom reorganizációja után csonka hazánk határainál feltartóztatni egész Európa támogatásával sem lesz lehetséges.
A „turáni” orientációnak viszont a mai elhelyezkedési és erőviszonyok mellett kevesebb reálpolitikai értéke van, mint bármikor történetünk folyamán. Bármily szépen hangzó érzelmi húrokat pendítsen is meg szívünkben a Nyugat trianoni árulása után nagy erővel éledő turáni orientáció poétikus gondolata, bármily értékes kulturális, sőt gazdasági kapcsolatokkal kecsegtessen is a török, finnugor és mongol rokonokkal, s az újabban Japántól a Balkánig mindenütt felismerni vélt többi „rokonokkal” való szorosabb érintkezés, e szimpátiákra politikát építeni nem lehet. A kereszteshadjáratok idejében távol Kelet-Ázsiában egy mongol fejedelem [nesztoriánus] keresztény hitre tért. Unokája, Togrul kán, a XII. és XIII. század fordulóján már számottevő hatalom birtokosa volt, mikor Dzsingisz kán ellene támadt s őt legyőzve, megölve, népét leigázva, alapját vetette a mongol-tatár világhatalomnak, s nem sokkal utóbb hódító hadjáratra indult Kis-Ázsia és Európa ellen. A „János pap” néven emlegetett keleti fejedelem megtérésének híre még a XII. század derekán eljutott Európába s a Szent-föld birtokáért a szeldzsuk-törökkel élethalálharcot vívó keresztesek évtizedeken át megváltóként várták a keleti keresztény ország legendás hírű papi fejedelmének és fiának, Dávid királynak hadait, hogy a szeldzsukokat hátba támadva, diadalra segítsék a kereszténység ügyét. Mikor a tatárok első megmozdulásának híre megérkezett, Európa ezt a szövetséges, felmentő hadat vélte bennük felismerni s a róluk szóló első feljegyzések örömmel adnak hírt Dávid király közeledtéről. Nagy és fájdalmas volt azután a csalódás, mikor Dzsingisz kán ideérkező hadai a szeldzsukoknál valóban hatalmasabbnak, de szövetséges helyett amazoknál is sokkal félelmesebb ellenségeknek bizonyultak. A mi turáni rokonaink is János pap legendás országában élnek s őket várva, segítségüket remélve, igen könnyen Dzsingisz kán orosz földön maradt népének eloroszosodott ivadékaival kerülhetnénk szembe.
Az epizódszerűen feltűnő s mindig irreálisnak, a kétségbeesés politikájának bizonyult keleti orientációval szemben történetünk két reálpolitikai értékű, nyugati irányú koncepciót termelt ki:
– a nyugati kultúrközösség keleti határzónáján élő népeket egyesítő lengyel-magyar-horvát-olasz szövetségnek történetünk folyamán a német hatalommal szemben defenzív s kelet felé expanzív értelemben alkalmazott koncepcióját, háttérben a francia szövetséggel (amit a mai világpolitikai konstelláció szerint az angolszász hatalom támogatása helyettesíthet), vagyis a széles front stratégiáját; – s a német-római birodalommal – mai nyelven: a német és olasz hatalommal – kötött szövetségnek keleti veszedelem esetén időszerű s keleti irányban defenzív természetű koncepcióját, mit katonai fogalomképzéssel a mély front stratégiájának nevezhetünk, s amelynek keretében időnként a mai bolgár és török hatalommal egyenértékű Bizánccal való szövetség is helyet talált.
Mai helyzetünkben melyik a helyesebb e két koncepció közül, melyik bíztat reális eredményekkel, a gyakorlati politikusok hivatottak eldönteni. A történész kénytelen annak megállapításával megelégedni, hogy az első koncepció, a nyugati háttérrel bíró lengyel-horvát-olasz szövetség a német hatalmi aspirációkkal s a közvetlenül szomszédos kisebb hatalmakkal – csehekkel, osztrákokkal, szerbekkel – szemben járt sikerrel, viszont a németolasz orientáció nagy keleti veszedelem esetén bizonyult egyedül célravezető politikának.
[1] (Első kiadása: Budapesti Szemle 1931. 221. kötetében. Franciául: Entre l’orient et l’occident. Nouvelle Revue de Hongrie 1934. Kivonata: La politique étrangère du royaume de Hongrie au moyen âge. Résumés des communications présentées au
VIIe congrés international des sciences historiques. Warszawa, 1933. 120–125. l.)
« Rákóczi Ferenc (1937) KEZDŐLAP MAGYAR KÖZÉPKOR
1. Pótlék a magyarországi latinság szótárhoz (1913) »



Hóman Bálint munkái
http://mek.niif.hu/07100/07139/html/0010/0034/0001-3b4.html[2021. 06. 19. 17:40:29]
« Külpolitikai irányok a magyar történetben (1931)
KEZDŐLAP
MAGYAR KÖZÉPKOR
2. Budapestinum (1919) »
Apróságok
1. Pótlék a magyarországi latinság szótárhoz (1913)[1]
Bartal úttörő szótárának egy igen érezhető hiányát kísérlem meg némiképpen pótolni azzal, hogy a XI. és XII. századi oklevelek és törvények Bartalnál föl nem sorolt – vagy tévesen értelmezett – szavainak jegyzékét közlöm. A magyar értelem megállapításainál a legújabb kutatások eredményeit vettem figyelembe. Az egyes szavaknál hosszadalmas és szükségtelen volna hivatkoznom, ezért itt említem meg, hogy elsősorban Erdélyi László, Fejérpataky László, Hajnik Imre, Nagy Gyula és Pauler Gyula értelmezéseit használtam fel, saját kutatásaim eredményei (v.ö. Történeti Szemle, 1912. 161. l. és Békefi Emlékkönyv, 1912. 61. l.) mellett.
Rövidítéseim értelme a következő:
D. St. = Decretum S. Stephani. Lib. I–II.;
D. Lad. = Decretum S. Ladislai. Lib. I–II.; Závodszky Levente kiadásában (Budapest, 1904.)
D. Col. = Decretum Colomanni. Lib. I–II.;
Bartal = Bartal A[ntal]: A magyarországi latinság szótára. Bpest, 1901.
Baumg. = Baumgarten F[erenc]: A saint-gilles-i apátság összeköttetései Magyarországgal. Századok, 1906. (Somogyvári alapítólevél).
Du C. = Du Cange: Glossarium mediae et infimae latinitatis. 1883.
Fp. K. = Fejérpataky L[ászló]: Kálmán kir. oklevelei. Bpest, 1892.
Fp. II. I. = Fejérpataky L.: Oklevelek II. István korából. Bpest, 1895.
Fp. III. B. = Fejérpataky L.: III. Béla kir. oklevelei. Bpest, 1900.
Fp. Kvsz. = Fejérpataky L.: A Gutkeled-biblia. Magyar Könyvszemle, 1892/3. (Csatári oklevelek).
Kar. = Karácsonyi J[ános]: Szent István oklevelei. Bpest, 1891.
Kn. = Knauz N[ándor]: Monumenta ecclesiae Strigoniensis. I. Strigonii, 1874.
Ph. = A Pannonhalmi Szent Benedek Rend Története, szerk. Erdélyi László, I., VIII., X. kötet. Bpest, 1902. 1910.
Vár. R. = Váradi tüzesvaspróba lajstrom. Kiadták Karácsonyi [János] és Borovszky [Samu]. Bpest, 1903.
actum (est): az oklevélben foglalt cselekmény és annak időpontja [szemben az oklevélkiállítás idejét jelentő datummal.] Fp. II. I. 18. l. (1116–31. k.): „Quod actum est, his testibus.”



Hóman Bálint munkái
http://mek.niif.hu/07100/07139/html/0010/0034/0001-3b4.html[2021. 06. 19. 17:40:29]
archiabbas: főapát. Ph. I. 602. 604. (1153. k. és 1157.) V.ö. Bartal: 44. l.
archipresbiter: főesperes. D. Lad. I. 4. Col. I. 6. Bartal. 45. l. helytelenül: főáldozár.
armarius: könyvtáros. Baumg. 405. l. (1091).
augustus: császár. D. St. I. Praefacio.
aurum coctum: aurum ad purum excoctum: tiszta arany. Baumg. 405. l. (1091): „quinquaginta marcas cocti auri persolvat”. Du C. 490.l.
beneficium regale: királyi adomány. D. St. II. 2. Bartal 74. l. más értelemben.
blastus: cubicularius: kamarás, komornyik. Ph. I. 599. l. (1146): „Bacha blastus regis”’. Thesaurus Linguae Latinae. Vol. II. Lipsiae, 1900–906. 2048. hasáb: „blastus = cubicularius”. V.ö. Bartalnál 94., 186. és 398. l.: camerarius (4), cubicularius (2) és magister cubiculariorum, Du C. 677. l.: blasto címszavakat.
bulla regia: királyi pecsét. Fp. III. B. 16. l. (1182–84. k.).
calendae: sodalitates, confraternitates: kalandos társaság, [vallásos célú társulás]. D. Lad. I. 14. „De subtraccione calendarum...” I. 39.
camera regis: királyi kamara, kincstár. Fp. III. B. 30. l. (1186): „in cameram domini regis”.
capella regia: királyi kápolna, [a kancelláriai testület neve III. Béla koráig.] Fp. III. B. 28. l. (1157–8.): „per Nicolaum capelle sue comitem”. Bartal 101. l. helytelenül: királyi levéltár.
carpentarius: ács, kerékgyártó. Fp. K. 34. l. (1109). Bartal 107. l.: kocsikészítő.
cartula: oklevél. Ph. I. 599. 601. l. (1146. és 1152.) „huius cartulae scriptor”. Bartal 108. l., csak más értelemben.
castellanus: castrensis, civilis: várnép. D. Col. I. 81. tc. és Fp. K. 57. l. (1113.) Bartal 109. l.
castellensis: castrensis, castellanus, civilis: várnép. Fp. K. 57. l. (1113.): „media (pars terre est) castellensium”. Bartal 110. l.: várbeli.
centurio servorum; rabszolgák elöljárója, századosa. Kn. I. 96. l. (1138.).
centurio udvornicorum: udvarnokszázados, udvarnokok elöljárója. Ph. X. 501. l. „Panacracius centurio cum sibi sudbitis udvarnicis.”
chroaticus: horvát. Fp. III. B. 31. l. (1193.).
civilies hebdomadarii: hetes várnépek [csoportonként egy-egy hétig szolgálatot teljesítő várnépek]. D. Col. I. 45.
civilis: castrensis: várnép, [a civisekhez tartozó]. – D. Col. I. 45. Esztergomi I. zsinat. 69. tc. Vár. R. 79. eset. (1219).
(1) civis: miles castri: várkatona, vitéz [a későbbi várjobbágy; a XI. században mindig ebben az értelemben]. D. St. I. 8. Lad. III. 2. Col. I. 35., 38., 45. V.ö. Bartal 131. l.: cives castri.
(2) civis: castrensis, civilis: várnép. V.ö. Vár. R. 133., 360., 366., 367. esetek. (1234., 1229., 1221.) [a XII. század végén már ebben az értelemben.]
(3) civis: hospes: városi polgár [a XIII. század végén általánosan ebben az értelemben.]



Hóman Bálint munkái
http://mek.niif.hu/07100/07139/html/0010/0034/0001-3b4.html[2021. 06. 19. 17:40:29]
colonus: rusticus, plebeius: pór, paraszt. D. Col. I. 19. Ph. I. 612. l. (1186.) Bartal: 142. l.
comes civitatis: comes castri: várispán, megyés ispán. D. Col. I. 28. a Thuróczi-kódex jó variánsa szerint: „a comite civitatis”. Fp. K. 43. l. (1111.)
comes confinii: várispán, megyés ispán a határszéli megyékben. D. Lad. II. 16., 17., 18. Bartalnál 143. l. tévesen: marchio: országispánja.
comes ducis: a herceg udvarispánja, nádora. – D. Lad. III. 3. tc. „palatinus comes... similiter et ducis comes...”
comes ecclesie: az egyház népeinek ispánja. Ph. VIII. 278. l. (1206.)
comes palatii: comes palatinus: nádor-ispán. Ph. X. 495. l. (1055.) „Zache comitis palatii.”
compages: comitatus, pagus, mega: megye, vidék, határ. Ld. mega.
comitatus: mega. (L. ott.)
condicio: kötelezettség, szolgáltatás. Fp. II. I. 19. l. (1116–31): „liberos, qua mihi condicione ministrabant, delegaverium...”
coniobagionatus: jobbágytársaság. Vár. R. 253. eset „de coniobagionatu... impetiisent”. V. Bartal 162. l. Conjobagio.
conscius: testis: tanú. Fp. III. B. 27. l. (1157): „Huius facti conscii sunt: Mico archiepiscopus...”
curia nobilium: nemesi udvar. D. Lad. III. 12.
custodes v. custodes confiniorum: őrök, határőrők. D. Lad. II. 17. „custodes confiniorum, qui vulgo ewrii vocantur”.
cyrographum: oklevélpár. Fp. III. B. 29. l. (1181.) Bartal 193. l. téves értelmezéssel.
debitor: condicionarius: szolgálmányosak, úrbéresek. Fp. Kvsz. 18. l. (1141–61): „5. vinitores, quorum 2 servi sunt, 3 vero debitores”,
dompnus: dominus: úr. Baumg. 404. és 405. l. (1091.)
domus: mansio, mansus, familia: háznép, család. Baumg. 406. l. (1091): „domum 300 servorum et 100 militum domus”. – Fp. Kvsz. 14. l. (1141–61): „12 domos, qui secant fenum et alia operantur in curia”.
dux exercitus: maior exercitus, princeps exercitus, hodnogio: a várjobbágyok hadnagya. Vár. R. 329. eset. V.ö. Bartal 524. l.: princeps exercitus.
episcopus parrochianus: megyés püspök. Ph. I. 603. l. (1157): „Gervassi Geuriensis episcopi parrochiani.”
equites: servientes cum equis: lovasszolgák, [előfogatos úrbéresek]. Ph. X. 493. I.
ewrii: custodes: őrök, határőrök. D. Lad. II. 17. „custodes confiniorum, qui vulgo ewrii vocantur”; D. Lad. III. 1: „qui vulgo ewrii vocantur”.
familia: mansio, mansus, domus: háznép, család. Ph. I. 592. l. (1083–95): „131 mansiones ministrorum, 140 familie servorum, 30 mansus piscatorum”.
honor: birtok, vagyon. Baumg. 398. és 404. l. (1091.) D. Col. I. 15.: „ubi prestat nos et venientes copiam honoris invenire”. Bartal. 309. I. más értelemben.



Hóman Bálint munkái
http://mek.niif.hu/07100/07139/html/0010/0034/0001-3b4.html[2021. 06. 19. 17:40:29]
inpetrator (impetrator): proloquutor: közbenjáró, kérelmező [oklevélkiállításnál]. Fp. II. I. 19. l. (1116–31): „Inpetrator istius rei Ysaac”.
insertor: pristaldus: beiktató, poroszló. Ph. X. 495. l. (1055): „signum Preca insertoris”.
institores fisci regii: királyi vámszedők. Fp. K. 42. l. (1111): „institores fisci regii, quos hungarice caliz vocant”.
iobagio non ignobilis: nemes jobbágy, v.ö. minister (1) – Fp. II. I. 17. l. (1116–31.): „Acha verspremensis joubagio non ignobilis”.
iocuscidarius v. ioccedeth: jochszedő, a bitang jószág szedője. D. Col. I. 44.: „Si quis iocuscidarius vagum, quem tenet...” D. Lad. III. 13. tc. Bartal 353. l.: jokergech, jocorydech és jokuscidarius téves címszók alatt fordítás nélkül.
iudex regius: királybíró. Fp. II. I. 18. I. (1116–31). V.ö. Bartal 77. l.: bilochus.
iugerum: hold. Fp. III. B. 15. l. (1174–78. k.) „300 jugera terrae”.
liber hospes: szabad telepes, szabad vendég. D. Col. I. 80. l. Ph. I. 598. l. (1146.).
liberaliter: szabadon. Ph. I. 598. l. (1141.): „cuicunque voluerint, liberaliter serviant”.
liberi: szabad parasztok, félszabadok [servivel szemben] D. Lad. II. 11. III. 2. Ph. I. 601. l. V.ö. Történeti Szemle, 1912. 175–6. l.
liberti: libertini: szabadosok. D. St. I. 18.: „De libertis.” Ph. I. 595. (1131–41). Fp. Kvsz. 14. l. (1141–61).
maior exercitus: dux exercitus, princeps exercitus, hodnogio: a várjobbágyok hadnagya. Vár. R. 110. 111. eset.
maior hospitum: maior villae: falusi bíró [a hospes községekben]. Fp. III. B. 29. l. (1181).
maior preconum: archipreco: a precok tisztje, főporoszló. – Vár. R. 323. Bartal 401.: maior praeconio alatt tévesen.
mancipium: cseléd, szolga. D. St. II. l., 5. Col. I. 74., 75. Fp. III. B. 28. l. (1177.). Ph. I. 612. l. (1186.).
mansio: domus: ház. D. St. I. 432. „De incendiis mansionum. Si quis... edificia igne cremaverit”. V.ö. Du C. 225. l.: Mansio: maison.
mansio: domus, familia, mansus: háznép, család [egy háztartásban élő családtagok összessége]. Ph. X. 493. l. (1055): „inter omnes sunt servorum ecclesie mansiones 140.” Ph. I. 592. l. (1083–95. k.) „131. mansiones ministrorum, 140 familie servorum, 30 mansus piscatorum...” Ph. I. 592. I. (1091. k.): „5 mansiones et terram cum 3 aratris”. V.ö. Du C. 226. l.: „Mansio: familia; quomodo maison dicimus etiamnum pro familia”. Bartal 406. l.: házhely, telek, holott a XI–XII. században sohasem használatos ily értelemben.
mansiunculus: mansio, mansus: háznép, család. Ph. I. 603. l. (1157): „cum quatuor aratris et octo mansiunculis hominum”. Bartal 406. l. más értelemben.
mansus: domus: ház [földdel?]. D. St. II. l.: „duobus mansis, totidemque mancipiis dotent”.
mansus: mansio, domus, familia: háznép, család. Ph. I. 592. „131 mansiones ministrorum, 140 familie servorum, 30 mansus piscatorum, 88 mansus vinitorum...” Bartal 406. l. más értelemben.
mega: comitatus, compages, pagus: megye [vidék, határ értelemben]. D. Col. I. 37.: „in civitatis megam”. Kar. 58. l. (1109?): „in compage civitas”, „in comitatu civitatis”, „in pago civitatis”. Bartal 415. l.: vármegye [mint közigazgatási szerv], holott ez a XI. században: civitas.



Hóman Bálint munkái
http://mek.niif.hu/07100/07139/html/0010/0034/0001-3b4.html[2021. 06. 19. 17:40:29]
miles: vitéz [a nemesek után követk. társadalmi osztály tagjai: 1. miles castri; 2. földesúri vitéz]. D. St. I. 23., 25. II. 9. 17. Lad. 4. 11. Col. I. 40: Baumg. 406. l. V.ö. Bartal: 420. I.
miles castri: civis: várkatona, vitéz [a későbbi várjobbágy]. Vár. R. 10 eset: „milites castri essent ad belligerandum”.
miles regis: miles castri. Vár. R. 79 eset: „dixerunt se esse de genere equestri, scilicet militum regis”.
minister: jobbágy, jobbágyúr [a.m. elöljáró, főtisztviselő, tiszt]. D. Lad.: III. 21. Col. I. 11., 12., 38. Ph. I. 596. l. (1137): „Fanzal palatinus comes... Huddis comes aliique quamplures ministri nostri”. D. Col. I. 9.: „ministri maiores regis vel ducis”.
minister: jobbágy [úrbéres földesúri nép]. Ph. I. 592. 1, Vár. r. 96., 212., 364 eset.
ministerialis regis: minister: jobbágyúr, kir. főtisztviselő. Ph. I. 606. (1177 k.): „Dionisius comes... et alii quamplures ministeriales regis.”
ministerium: condicio: szolgálat, állapot. Ph. VIII. 272. (1131): „a servicio ecclesie subtrahere... et in ministerio udvornicorum subiugare”. Bartal 422. l. csak más értelemben.
misericorditissimus: misericordissimus: nagyon könyörületes. Ph. I. 599. l. (1146): „misericorditissimi regis Geize”.
nauclerus: révész. Fp. K. 34. l. (1109). Bartal 436. l.: hajósgazda, hajósmester.
naulum portus: rév(pénz). Fp. K. 34. l. (1109).
officinarius: officialis, condicionarius: szolgálmányos, úrbéres. Kn. I. 85. (1134.): „eidem ecclesie officinarios ordinavit”. Bartal 453. l.: kézműves.
officium: szolgálat. Ph. I. 599. l. (1150): „ad officium piscationis”. Bartal 453. l. más értelemben.
pannonii: magyarok. Kar. 57. l. (1009 k.) és Ph. X. 487. l. (1055): „Pannoniorum rex”.
pauperes: coloni, rustici, plebeii: pórok, parasztok. D. St. I. 27.
pincinatici: picinatici: besenyők [franciás alak]. Baumg. 405. l. (1901): „villa Pincinaticorum”. V.ö. Ademarnál: „Pincenates...” Monum. Germaniae. Scr. IV. 130. l.
pleberius: colonus, rusticus: pór, paraszt. D. Lad. III. 21.
porcio festivalis: ünnepi ajándék [adójellegű úrbéres szolgáltatás]. Kn. I. 92. l. (1138): „Omnes isti in festo b. Margarete dant porcionem festivalem...”
predium: birtok, fekvő jószág [„mely lehet népes falu is” (Erdélyi L.)]. Fp. II. I. 19. l. (1116– 31): „predium (... Ursu...) cum servis et liberis, domibus ac vineis”.
prefectus urbis: prefectus castri, varnogio: várnagy. Vár. R. 79 eset. V.ö. Bartal 513. és 689. l.: pr. castri és varnogio címszavakat.
princepes Ultrasilvanus: erdélyi vajda. Fp. K. 44. és 62. l. (1111., 1113).
principes: optimates, primates, nobiles: nemesurak. D. Lad. II. 1. III. 15.
pristaldus: preco: poroszló [bírósági és más hivatalos aktusoknál szereplő tiszti segédszemély]. D. Lad. I. 40. „pristaldus regis et comitis”, „episcopi pristaldus”. Col. I. 28–31. „pristaldus iudicis”. Lad. III. 12. „pristaldus



Hóman Bálint munkái
http://mek.niif.hu/07100/07139/html/0010/0034/0001-3b4.html[2021. 06. 19. 17:40:29]
eius (t.i. domini nobilis)”. – Fp. K. 43. l. (1111.) „eiusdem cause pristaldus”. Ph. I. 600. l. (1150): „pristaldus eiusdem rei”. Bartal 525. l. nem magyarázza meg eléggé.
proloquutor: executor, inpetrator: közbenjáró, kérelmező. Fp. III. B. 28. l. (1177): „Farcasio... proloquutore vel executore negocii presentis existente.”
receptor: elfogadó, átvevő. Baumg. 405. l. (1091): „Receptores vero istius doni vel precepti sunt...”
refeccio: ellátás, élelem. Fp. II. I. 8. l. (1079–80): „ut inde refeccionem per singulos annos haberent...”
rusticus: plebeius, colonus: pór, paraszt. D. Lad. III. l.
servi curiales: házi cselédek, udvari rabszolgák. Kn. I. 94. l. (1138).
servientes cum equis: equites: lovasszolgák [előfogatos úrbéresek]. Fp. III. B. 29. l. (1109).
servitium: szolgálat. Fp. II. I. 8. l. (1079–80.): „non ad servitium episcopi sed fratrum dedi...” Ph. I. 601. l. (1152): „liberum... cuius servitium non aliud sit”. – V.ö. Hegedűs I.: Symbolae... Egyet. Philol. Közlöny 26. évf. 217. l.: servitium filiorum jobagionum.
teloneum fori: tributum fori: vásárvám. Fp. K. 33. l. (1109).
textus legalis: textus legis: törvény, törvényszöveg. D. Col. Praefacio: „S. Stephani legalem textum recensuit”.
tributum: vám [a XI–XII. században sohasem adó]. Ph. X. 493. l. (1055): „terciam partem in Thelena cum portu (rév) et tributo”. D. Col. I. 25.: „De tributis autem et vectigalibus”.
tributum mercati: tributum fori: vásárvám. Ph. X. 495. l. (1055): „Bezprenensis mercati tributum”.
udvornici v. udvornich: udvarnokok [a kir. v. földesúri udvar (háztartás) ellátására rendelt szabadosok]. D. St. II. 21. Ph. I. 772. l. (1240. k.): „udvornici ecclesie”. V.ö. Bartal 681. l.
[1] (Első kiadása: Századok 1913. 67–71.)
« Külpolitikai irányok a magyar történetben (1931)
KEZDŐLAP
MAGYAR KÖZÉPKOR
2. Budapestinum (1919) »



Hóman Bálint munkái
http://mek.niif.hu/07100/07139/html/0010/0034/0002-3b5.html[2021. 06. 19. 17:40:40]
« 1. Pótlék a magyarországi latinság szótárhoz (1913)
KEZDŐLAP
MAGYAR KÖZÉPKOR Apróságok
3. Csépán (1917) »
2. Budapestinum (1919)[1]
Székely István a budapesti egyetem doktori okleveleinek latinságát vizsgálva, az „Universitas Budapestinensis” kifejezéssel kapcsolatban arra az eredményre jut, hogy fővárosunkat helyes latinsággal Budapestumnak, az egyetemet „Universitas Budapestina”-nak kell neveznünk. Érvelését hasonló végződésű külföldi városnevek latin alakjával (Brestum, Bucarestum stb.) támogatja. A Budapestinum, Szegedinum neveket a Debrecinum etimologikus hatása alatt létrejött hibás képzéseknek tartja. (EPhK. XLII. 1918. 457. l.). A kérdés megoldásánál nézetem szerint – a hazai középkori latinság szóhasználatából kell kiindulnunk és – tekintet nélkül a klasszikus latinság követelményeire – azt az alakot kell helyesnek tartanunk, melynek használatát a százados hazai gyakorlat igazolja.
Pest neve – amennyire jegyzeteimből megállapíthattam – a XIV. századig latinos alakban nem igen fordul elő. Okleveleink egyszerűen Pest, Pesth alakban írják. A XIV. s különösen a XVI. század óta a város neve Pestinum. A Pestum alakra alig tudnék példát felhozni, bár – úgy emlékszem – néha, nagyritkán ez is előfordul.
Ami már most a Pestinum eredetét és helyes vagy helytelen voltát illeti, semmiesetre sem tekinthetjük a Debrecinum etimologikus hatása alatt keletkezett hibás szóalaknak. Debrecen, amelyet egyébként XIII–XV. századi okleveleink sohasem említenek Debrecinum, hanem a legtöbb helynév példájára mindig a magyaros Debrechen, Debrecen alakban. (V.ö. Csánki: Mg. tört. földr. I. 597. l.) egészen jelentéktelen község volt a XIIXIII. században, mikor okleveleink hosszú sorának tanúsága szerint már egész sor -inum végződésű városnév volt használatos. Így Geurinum, Jurinum (Győr), Zolgajaurinum (Szolgagyőr), Varadinum (Nagyvárad, Pécsvárad és Kisvárda), Zegedinum, Orodinum (Arad), Chanadinum, Enyedinum, Varasdinum stb. Az -um végzet elhagyásával kapjuk meg a városok általánosan használt német nevét: Var[ad(e)]in, Szegedin, Enyedin (Agnettin) stb. Ugyanezt tapasztaljuk a hasonló végződésű személyneveknél: pl. Farkad-Farkadinus, Ompud-Ompudinus, BuzádBuzadinus, Micud-Micudinus, Chanad-Chanadinus, Keled-Keledinus stb. Anélkül, hogy e jelenség nyelvészeti magyarázatába bocsátkoznám, tényként kell megállapítanom, hogy a középkori magyarországi latinságban a magánhangzóval és -d-vel vagy -sd-vel végződő magyar tulajdonnevek latin neve -inus, illetve -inum hozzáadásával képeztetett. Nyilvánvaló, hogy a Pestinum név is e csoportba tartozik. Hozzá tővégződés tekintetében legközelebb áll: Varasdinum.
Pestinum (Budapestinum) a hazai latinság szellemének megfelelő, történetileg kialakult szóalak. Teljesen felesleges és nézetem szerint helytelen is volna azt a magyarországi latinságban járatos fülnek teljesen szokatlanul és idegenszerűen hangzó Pestum (Budapestum) alakkal felcserélnünk. Annál kevésbé tartanám ezt helyesnek, mert a támogatására felhozott analóg képzésű külföldi helynevek kizárólagos használata sem bizonyítható. Brestum, Bucarestum, Erfurtum, Barthum mellett a Brestia, Bucaresta, Erphurta, Bardium nevek is használatosak, tehát Budapestum csak annyi jogosultsággal bírna, mint Budapestium vagy akár Budapesta!
A melléknév helyes alakja a középkori források tanúsága szerint Pestiensis 2 (Budapestiensis 2). A magyarországi
latinságban ugyanis a helynév magyar tövéhez illesztették az -ensis2-t (Bespremensis 2, Vacensis 2, Geurensis 2, Varadensis 2 stb.), a XIII. század óta azonban a tő és az -ensis 2 közé -i illeszkedett (Versprimiensis 2, Vaciensis 2, Geuriensis 2, Varadiensis 2, Szegediensis 2 stb.). Később – különösen a XVII–XVIII. században előfordul a Pestinum, Varadinum, Jaurinum stb. hatása alatt képzett Pestinensis 2, Varadinensis 2, Jaurinensis 2 stb. alak is, de ezt hibás, másodlagos képzésnek kell tartanunk. A Pestinus 3, Varadinus 3, Szegedinus 3 stb. melléknévi alak a hazai latinságban teljesen szokatlan.
A budapesti egyetemet tehát a hazai latinság százados gyakorlata alapján Universitas Budapestiensis-nek kell mondanunk.



Hóman Bálint munkái
http://mek.niif.hu/07100/07139/html/0010/0034/0002-3b5.html[2021. 06. 19. 17:40:40]
[1] (Első kiadása: Egyetemes Philologiai Közlöny 1919. 177–178.)
« 1. Pótlék a magyarországi latinság szótárhoz (1913)
KEZDŐLAP
MAGYAR KÖZÉPKOR Apróságok
3. Csépán (1917) »



Hóman Bálint munkái
http://mek.niif.hu/07100/07139/html/0010/0034/0003-3b6.html[2021. 06. 19. 17:40:52]
« 2. Budapestinum (1919) KEZDŐLAP MAGYAR KÖZÉPKOR Apróságok
4. Obon (1917) »
3. Csépán (1917)[1]
Az EtSz. (VI. füzet) 941. hasábján Csépán (=István) névre az első adat a XIII. század elejéről való. Felemlítendő, hogy II. István (1114–1131) egyik pénzfaján (Réthy: Corpus. I. 51. sz.) neve Cehanus alakban fordul elő, ami nyilvánvalóban téves veret Cephanus helyett.
[1] (Első kiadása: Magyar Nyelv 1917. 119.)
« 2. Budapestinum (1919) KEZDŐLAP MAGYAR KÖZÉPKOR Apróságok
4. Obon (1917) »



Hóman Bálint munkái
http://mek.niif.hu/07100/07139/html/0010/0034/0004-3b7.html[2021. 06. 19. 17:41:03]
« 3. Csépán (1917) KEZDŐLAP MAGYAR KÖZÉPKOR Apróságok
5. Csákósüveg (1918) »
4. Obon (1917)[1]
A pápai kamarának Cencius bíboros (a későbbi III. Ince pápa) által összeállított „Liber censuum eccl. Romanae a. 1192. conscripto”-ban következő bejegyzés van: „In archiepiscopatu Strigoniensi. Hospitale S. Stephani unam unciam auri, quae dicitur Obon” (l. Muratori: Antiq. Italicae. V. Mediolani, 1741. 874. hasáb). Ebből Schoenvisner (l. Notitia Hung. rei numariae, Budae 1801. 160) azt állapította meg, hogy az uncia aranyat magyarul obonnak nevezték.
Szótárirodalmunkban elsőnek, amennyiben megállapíthattam, Bugát Pál használta a szót. Schedellel 1833-ban kiadott Magyar-deák és deák-magyar szókönyvében olvassuk (II, 183): „Uncia = obon”. 1843-ban megjelent Szóhalmazából azonban kitűnik, hogy az obon szóra, mint saját felfedezésére, Luczenbacher (Érdy János) figyelmeztette. Erre nézve Bugát ezt mondja:
„Obon, fn. uncia (est vox studio antiquitatis per J.N. Luczenbacher oblivioni erepta, opera viri illius renata, qui genio, vel, si placet, organo historico instructus (quale si fors per physiologos detectum nondum est, ipso latere, categoriamque, facultatem animi per hoc auctum iri sufficor) organo inquam historico instructus, fucum quidem historicum facere, nimboque se velare non novit; res tamen vocesque sipario oblivionis eripit tales, quae ut quondam, ita et nunc suum habent valorem” (L. Szóhalmaz 315., továbbá NyÚSz.).
Bugáttól a magyar szótárírók minden kételkedés nélkül átvették a szót (l. Kunoss: Gyalulat 1835; Tzs. 1835, 1838; Schuster I. T.: Új m.-n. szót. 1838; Törv. tud. Műszótár 1847; CzF.; Ball.; Finály: Spicer: Magy.-horv. és horv.magy. szót. stb.) s gyökeret vert az irodalomban is. Magyarosságra sokat tartó íróink előszeretettel írták az obont az idegen hangzású uncia helyett. Csak a NySz. hallgat róla!
Pauler Gyula kimutatta, hogy az Obon név a Liber censuumban nem az unciára, hanem az egyház helyére vonatkozik.
„Érdekes – írja Pauler: A m. nemz. tört. I 2 519 –, hogy az esztergomi ispotályosok lakóhelyét, Obont (Abonyt), később Szentkirályt, ,Hospitalem domum positam in loco qui Obon dicitur’ írja III. Orbán pápa 1187-ben, íróink a római liber censuum e szavait ,Hospitale S. Stephani unam unciam auri que dicitur Obon (Endlicher 247)’ balul magyarázván – az arany uncia magyar nevének tartják.”
A félreértést a quae okozta, mely azonban nem az unciára, hanem a hallgatagon odaértendő ecclesiára vonatkozik.
Pauler művének elrejtett jegyzete – bár a mű két kiadást ért – nem volt elegendő az obon szó kiirtására. Újabb szótáraink következetesen felveszik az uncia magyar neveként (v.ö. Bartal A.: MLSz.; KelB. 2, Yolland: M. és ang. szót. stb.), sőt a pénz történetével foglalkozó egyes szakírók (1. pl. Balogh Alb.: A m. pénz tört. Bpest, 1912, 12. l.), még regényfordítók is (l. pl, Gondol D.: Dickens: Twist Olivér. 1904. évi kiadás 184. l.) használják a szót.
Szükségesnek véltem Pauler megállapítását folyóiratunkban föleleveníteni. Így talán sikerül ezt a tudományos Leiter Jakabot irodalmunkból végleg kiirtani.
[1] (Első kiadása: Magyar Nyelv 1917. 119–120.)
« 3. Csépán (1917) KEZDŐLAP MAGYAR KÖZÉPKOR Apróságok
5. Csákósüveg (1918) »



Hóman Bálint munkái
http://mek.niif.hu/07100/07139/html/0010/0034/0004-3b7.html[2021. 06. 19. 17:41:03]



Hóman Bálint munkái
http://mek.niif.hu/07100/07139/html/0010/0034/0005-3b8.html[2021. 06. 19. 17:41:14]
« 4. Obon (1917) KEZDŐLAP MAGYAR KÖZÉPKOR Apróságok
6. Sch, Ts és tz (1918) »
5. Csákósüveg (1918)[1]
Az EtSz. (812. hasáb) első adata e szóösszetételre a XIX. század első éveiből való (Sándor: Sokféle. IV, 128.), holott már 1759-ből van reá adatunk. „Csákó-süveget is viseltek sokan s nekem is volt, most azt sem viselik, nem is emberséges embernek való.” (Rettegi György emlékirata. Hazánk. I., 1884. 295. l.)
[1] (Első kiadása: Magyar Nyelv 1918. 48.)
« 4. Obon (1917) KEZDŐLAP MAGYAR KÖZÉPKOR Apróságok
6. Sch, Ts és tz (1918) »



Hóman Bálint munkái
http://mek.niif.hu/07100/07139/html/0010/0034/0006-3b9.html[2021. 06. 19. 17:41:25]
« 5. Csákósüveg (1918) KEZDŐLAP MAGYAR KÖZÉPKOR Apróságok
7. Ugron (1918) »
6. Sch, Ts és tz (1918)[1]
A cs, cz és s hangok írásának történetére nézve érdekesnek vélem Timon Sámuel Tibischi Ungariae fluvii notio (Cassoviae, 1735) c. művéből fordításban a következőket közölni: A magyar szavak írásában a mai gyakorlattól eltértem annyiban, hogy cs helyett ts, cz helyett tz betűt írok, tettem ezt nem azért, mintha a helyesírásújítóknak hízelegni akartam volna, hanem hogy a szavakat az idegeneknek felismerhetőbbekké tegyem. Hogy pedig a helyesírásújítók ne nagyon örüljenek, illetőleg hogy ez új írásmódot ne a maguk találmányának tartsák, tudják meg, hogy ez az írásmód megvan már 1600 előtt, Calepinus bővített művében. Ismerte Molnár Albert is, amint azt meg is mondja. „A helyek és folyók neveit – a külföldi olvasók kedvéért – a latin szokásnak megfelelően latinul adom, a legtöbbnél azonban odateszem a hazai (magyar) nevet is. Végül pedig – hogy az olvasó a tulajdonnevek latin alakja kiejtése felől kétségben ne legyen – a magyar s és ts helyett sch-t és tsch-t írtam, pl.: Temeschvarum, Tschechinum, amelyeket a magyar ch nélkül ír. Különben is ha szabad Schemniciumot, Leutschoviat írni, miért ne legyen szabad más hasonló esetben is sch-t és tsch-t alkalmazni” (l. Prologium).
[1] (Első kiadása: Magyar Nyelv 1918. 167.)
« 5. Csákósüveg (1918) KEZDŐLAP MAGYAR KÖZÉPKOR Apróságok
7. Ugron (1918) »



Hóman Bálint munkái
http://mek.niif.hu/07100/07139/html/0010/0034/0007-3ba.html[2021. 06. 19. 17:41:37]
« 6. Sch, Ts és tz (1918) KEZDŐLAP MAGYAR KÖZÉPKOR Apróságok
Jegyzet »
7. Ugron (1918)[1]
Pais Dezső hasonló című dolgozatában (Szily Emlék, 42–45. l.) az Ugrin-Ugron személynév eredetével és alakváltozataival foglalkozik. A mohi pusztán elesett Ugrin kalocsai érsek kancellársága alatt kiadott oklevelek Hugrinus alakját a német Hugo, Hugibald stb. nevek Hug-tövével hozza kapcsolatba s az Ugolinus névalakkal együtt az érsek-kancellár névmásító kedvtelésének tulajdonítja. Ez a magyarázat – nézetem szerint – nem állhat meg. A szóban forgó oklevelekben – mint tudjuk – a „datum per manus Hugrini (Ugolini)...” kifejezés már nem azt jelenti, mintha azokat maga az érsek írta volna. III. Béla óta az okleveleket nem a kancellárok írják, hanem a kancelláriai személyzet alsóbbrendű tagjai, a nótáriusok. A két névalak különböző korban – Hugrinus 1216 és 1219 közt, Ugolinus 1231 és 1235 közt – szerepel az Ugrin kancellár által kiállított oklevelekben. Nyilvánvaló, hogy e két névalakban két különböző nótárius egyéni írásmódja nyilvánult meg. Hugrinus a nálunk Kálmán királytól a tatárjárásig folytonosan kimutatható franciás ortográfia egyik jelensége éppúgy, mint pl. a Hungarus népnév Ungarus helyett. (V.ö. MNy. XIV: 65. l.) Írója Ugrin egyik, francia kultúrhatások alatt álló jegyzője. A XIII. század első három évtizedében tán legerősebb volt a francia kultúrhatás III. Béla francia házasságai, a ciszterciek betelepítése, a magyar papok (köztük Ugrin unokaöccse, a hasonnevű későbbi spalatói érsek) és főurak párizsi iskolázása és a magyarországi francia főpapok (Róbert veszprémi, Bertalan pécsi, Raynald erdélyi püspök) révén. Az Ugolinus viszont olasz kultúrhatásra mutat. Az olasz kultúrhatás éppen a XIII. század második és harmadik tizedében kezd a pápai széknek az ország ügyeibe való folytonos beavatkozása, a magyarok itáliai iskolázása, az olasz ferencesek (1228 k.) és a bolognai híres jogtanár – Paulus Hungarus – vezetése alatt (1221) álló dömések betelepítése révén erősbödni. Maga Ugrin 1230 táján élénk összeköttetésben állt e kolduló szerzetekkel, kik legbuzgóbb harcosai voltak a balkáni bogomil [bogumil] eretnekek ellen vívott küzdelemnek, melynek élén Magyarország részéről éppen Ugrin állt. II. András 1231 és 1235 közt kiadott oklevelein s köztük éppen az Ugolinus névalakot író okleveleken (pl. Fejér III/2. 352., Wenzel I. 302., VI. 521., XI. 258. l.) világosan kimutatható a pápai kancellária hatása (V.ö. Fejérpataky: A kir. kancellária. 68–69. l.) Írójuk kétségtelenül Ugrin egyik olasz vagy Itáliában nevelkedett jegyzője volt. A Hugrinus tehát az Ugrinus névnek franciás helyesírással leírt alakja, az Ugolinus viszont egy közismert olasz névnek az Ugrinussal való téves azonosítása.
Meg kell még jegyeznem, hogy az Ugrin név első biztos említése magyarországi forrásban 1146-ból való és Csák nembeli Ugronra vonatkozik. Az 1086. évi bakonybéli oklevelet ugyanis, illetőleg kérdéses részét, 1160 körül koholták. Az első Ugrinusok azonban, kiknek nevét ismerjük, horvát emberek voltak. Az 1102 évi hírhedt szövetséglevél említi a Kukar nemzetségbeli Ugrinus comest. (Šišic: Prirucnik I/1. 527.) 1129-, 1178- és 1199-ben is találkozunk Ugrin nevű horvátokkal (Smiciklas: Cod. dipl. II. 39., 157., 368. l.). – Mindez Melich magyarázatát igazolja, mely szerint Ugrin = magyar s a név eredete délszláv. A horvátoknál e név később is előfordul. A XIV. században a Subity nemzetségből származott Ugrin comes ivadékai az Ugrinich családnevet viselték. (Karácsonyi: M. Nemz. III. 222. l.) Valószínű, hogy a Csák nemzetség első Ugrin nevű tagja Szlavóniában vagy Horvátországban viselt tisztessége idején kapta e nevet a délszlávoktól s e ragadványnevet kedvelték meg azután annyira, hogy valóságos családi névvé lett a nemzetségben. Az első Csák nembeli Ugrin tán Kálmán király hű kísérője, Ugra comes (Képes Krónika 1095-höz), az első névszerint ismert horvát bán (v.ö. Századok, 1909. 377
378. l., Pauler: M. Nemz. Tt. I. 2 221. és 467. l.) volt,{1} kit a horvátok Uguranus (Ugaranus) comes néven ismertek. (Šišic: Prirucnik. I/1. 628., 634. l.)
[1] (Első kiadása: Magyar Nyelv 1918. 202–203.)
« 6. Sch, Ts és tz (1918) KEZDŐLAP MAGYAR KÖZÉPKOR Apróságok
Jegyzet »



Hóman Bálint munkái
http://mek.niif.hu/07100/07139/html/0010/0034/0007-3ba.html[2021. 06. 19. 17:41:37]



Hóman Bálint munkái
http://mek.niif.hu/07100/07139/html/0010/0034/0008-3bc.html[2021. 06. 19. 17:41:48]
« Jegyzet KEZDŐLAP MAGYAR KÖZÉPKOR Apróságok
9. Csirás (1919) »
8. Miszkál (1918)[1]
Ödöngő Ábel a MNy. XII. 1906, 230. l. a török miszkál nevű mérték magyarországi használatát bizonyítja néhány XVII. századi forrásadattal. A miszkál – szerinte – az arany- és ezüstfonál sajátos török mértéke volt. Közelebbi magyarázatát nem kísérelte meg. A miszkál (= mithkal; többese: methikal vagy mathakil) általánosan ismert, körülbelül 4–5 gr-os arab súlymérték, mely finomabb áruk, különösen arany mérésére Keleten a legújabb időkig s Észak-Afrikában ma is használatos. Mivel az arabs aranydinár súlya pontosan egy mithkál volt, a közbeszédben s az irodalomban az aranypénzt is mithkálnak nevezték. Értelme tehát kettős: 1. súlymérték, körülbelül 4–5 gr; 2. aranypénz. Kétféle értelemben használatos az Ödöngő által közölt XVII. századi magyarországi forrásokban is. Kettőben mint az arany- és ezüstfonál mérésére használt súlymérték szerepel, a dram és okka török súlymértékekkel együtt. A harmadikban – Bessenyei István levelében – az Ibrahim török rabért fizetett kétszáz miszkál váltságdíjon azonban nem súlymértéket, hanem kétszáz aranypénzt kell értenünk. Érdekes, bár egészen véletlen találkozás, hogy a mithkál pénznév hazánkkal kapcsolatban már századokkal előbb előfordul. Ibrahim ibn Jakub 965-ben írja, hogy a prágai vásárra „a magyarok földjéről muzulmánok, zsidók és magyarok jönnek árukkal és forgalmi mithkálokkal”. E mithkálokon bizánci aranysolidusok értendők (erről s a mithkál értelmezéséről bővebben l. Századok, 1918. 162–165. l.).
[1] (Első kiadása: Magyar Nyelv Szily-Emlékkönyve, 1918. 107.)
« Jegyzet KEZDŐLAP MAGYAR KÖZÉPKOR Apróságok
9. Csirás (1919) »



Hóman Bálint munkái
http://mek.niif.hu/07100/07139/html/0010/0034/0009-3bd.html[2021. 06. 19. 17:41:59]
« 8. Miszkál (1918) KEZDŐLAP MAGYAR KÖZÉPKOR Apróságok
10. Két helynév (1911) »
9. Csirás (1919)[1]
Az EtSz. VII. 1094. l. olvassuk: „csirás [egy adat Somogy m.-ből MTSz.] az urasági tehenek gulyása”. A csirás szó Tass, Dömsöd s más szomszédos Pest megyei községekben általánosan használatos tehenes (nem gulyás!) értelemben.
A csirás vagy tehenes az urasági tejgazdaságokban legelteti, eteti, ápolja és feji a teheneket, szóval elsősorban istállós cseléd. A gulyás viszont pásztorember, kinek feladata a ridegmarha legeltetése. Azt hiszem, a somogyi adat is így értelmezendő.
[1] (Első kiadása: Magyar Nyelv 1919. 136.)
« 8. Miszkál (1918) KEZDŐLAP MAGYAR KÖZÉPKOR Apróságok
10. Két helynév (1911) »



Hóman Bálint munkái
http://mek.niif.hu/07100/07139/html/0010/0034/0010-3be.html[2021. 06. 19. 17:42:16]
« 9. Csirás (1919) KEZDŐLAP MAGYAR KÖZÉPKOR Apróságok
Jegyzet »
10. Két helynév (1911)[1]
A somogyvári apátság alapítólevelében (1091) a birtokok közt találunk két falut, melyeket „Pincinaticorum villa” és „villa Currualis” néven neveznek. Előbbit Füssy kádárok falvának, Marczali és Baumgarten besenyők falvának fordítják, Baumgarten felteszi, hogy a szokatlan alakú pincinaticorum a másoló hibája picinaticorum helyett.{1} Ademár históriájában olvassuk Brunóról, hogy „ad Pincenates properavisset”.{2} Mivel már most tudjuk, hogy a
somogyvári oklevél fogalmazója Odilo saint-gilles-i apát környezetében keresendő{3} s azt is, hogy Ademár francia ember volt, világos, hogy a Pincinaticorum villa nem íráshibából keletkezett, hanem a besenyők (picinatici) nevének Franciaországban dívó pincinatici, pincenatici formáját tartotta fenn.
A villa Currualist Füssy és Marczali szekeresek falvának fordították, Baumgarten azonban nyelvi és tárgyi nehézségek miatt ezt nem fogadja el. Azt hiszem, hogy a rejtélyes Currualis alatt a Somogy megyei Körtvélyes
falu értendő, ahol a somogyvári apátságnak még a XV. század elején is volt birtoka.{4} Akár rosszul értette a francia szerzetes Körtvélyes nevét, akár másolási hiba a második r t helyett (Curtualis, Curtwalis etc.), magyarázatunk mindenképen megállja helyét.
[1] (Első kiadása: Századok 1911. 637.)
« 9. Csirás (1919) KEZDŐLAP MAGYAR KÖZÉPKOR Apróságok
Jegyzet »



Hóman Bálint munkái
http://mek.niif.hu/07100/07139/html/0010/0035/0001-3c1.html[2021. 06. 19. 17:42:28]
« Jegyzet KEZDŐLAP MAGYAR KÖZÉPKOR
I. »
Függelék
A „cseh-szlovák” nemzet történelmi joga Felső-Magyarország felett[1]
[Eredeti nyelven]
[1] A „DAS HISTORISCHE RECHT DER TSCHECHOSLOWAKISCHEN NATION AUF OBERUNGARN” című tanulmány fordítása
* Első kiadása: Pester Lloyd (Morgenblatt), 1922. május 14. 3–4. l. – fordította: Gál Viktor
« Jegyzet KEZDŐLAP MAGYAR KÖZÉPKOR
I. »



Hóman Bálint munkái
http://mek.niif.hu/07100/07139/html/0010/0035/0002-3c4.html[2021. 06. 19. 17:42:39]
« II. KEZDŐLAP
MAGYAR KÖZÉPKOR Függelék
Nevek jegyzéke
Hóman Bálint a jegyzetekben a legtöbb helyen csak a felhasznált művek szerzőinek a tulajdonnevét közli. Kiegészítésül közöljük a tanulmányokban szereplő szerzők teljes nevét:
Acsády Ignác Asbóth Oszkár Bálint Gábor Balogh Albin Bárczay Oszkár Bartal Antal Bátky Zsigmond Baumgarten Ferenc Békefi Remig Berkeszi István Bleyer Jakab Borovszky Samu Böszörményi Arnold Budenz József Csánki Dezső Darkó Jenő Domanovszky Sándor Eckhart Ferenc Erdélyi László Ereky István Fehér Mátyás Fejér György [Georgius] Fejérpataky László Finály Henrik Földes Béla Fraknói Vilmos Goldziher Ignác Gombocz Zoltán Hajnik Imre Hampel József Harsányi Pál Hatvani Mihály Hegedűs Loránt Hellebrant Árpád Hevenessy Gábriel [Gábor] Hodinka Antal Hunfalvy Pál Illés József Jakubovich Emil Jankó János Karácsonyi János Katona István [Stephanus] Kerékgyártó Árpád



Hóman Bálint munkái
http://mek.niif.hu/07100/07139/html/0010/0035/0002-3c4.html[2021. 06. 19. 17:42:39]
Király György Kmoskó Mihály Knauz Nándor Kovacich József Kováts Ferenc Kropf Lajos Kubinyi Ferenc Kuun Géza, gr. Lakner Ambró Madzsar Imre Mályusz Elemér Mangold Lajos Marczali Henrik Mariska Vilmos Márki Sándor Márkus Dezső Mátyás Flórián Melich János Miskolczy István Munkácsi Bernát Nagy Géza Németh Gyula Nyáry Albert, br. Ortvay Tivadar Pais Dezső Pauler Gyula Péch Antal Petz Gedeon Pór Antal Pray György [Georgius] Rhé Gyula Riedl Frigyes Róheim Géza Rohonyi Gyula Rómer Flóris Rupp Jakab Sajnovics János Salamon Ferenc Schoenvisner, Stephanus Sebestyén Gyula Sindelár József Szabó Károly Szádeczky [-Kardoss] Lajos Szenpétery Imre Szilágyi Sándor Szinnyei József Tagányi Károly Takáts Sándor Thallóczy Lajos Thúry József Timon Ákos Varjú Elemér Végh Ödön Villányi Szaniszló



Hóman Bálint munkái
http://mek.niif.hu/07100/07139/html/0010/0035/0002-3c4.html[2021. 06. 19. 17:42:39]
Wenzel Gusztáv Weszerle József Závodszky Levente Zichy István, gr.
« II. KEZDŐLAP
MAGYAR KÖZÉPKOR Függelék