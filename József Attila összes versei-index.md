---
master_file: "[[@JozsefAttilaOsszes]]"
---
# Index for József Attila összes versei.pdf

József Attila
összes költeménye
(1905-1937)



2
TARTALOM
- 1920
KEDVES JOCÓ! A SZOLNOKI HÍDON
1921
HOMÁLY BORULT AZ ERDŐRE... ÖSSZETÖRT SZÍVEM... A SZÍV S A SZEM HOZZÁ! AMIÓTA... CSÓKOLJ, CSÓKOLJ... A HALÁLRÓL SZERETNÉM, HA VADALMAFA LENNÉK! JELEN, MULT, JÖVŐ BOLYONGOK ÜLÜNK EGYMÁS MELLETT EGYEDÜL MÁMOR AKKOR VÉGTELEN ÓTA... TENGERHEZ SÓHAJ KERESEK VALAKIT VÁGYMAGAM A HOLD ALATT AZ ÖRÖK ELMULÁS AZ ÉN AJÁNDÉKOM
1922
TÁVOL ZONGORA MELLETT ERŐÉNEK KÖNTÖSÖK NAGY AJÁNDÉKOK TORA HYMNUS A BORHOZ FOHÁSZKODÓ ÉNEK TAVASZI ÉNEK CSÓKKÉRÉS TAVASSZAL PROLOGUS A GYEREKSZEMŰ ÉLET-TAVON ÁLOMBAN ENYÉM VAGY NEM TUDUNK ÉLNI ARATÁSBAN LÉLEKSZIRTEKEN ÚTRAKÉSZSÉG MUNKÁSHALÁL EGYSZERŰ VERS LOVAS A TEMETŐBEN ÉHSÉG KESERŰ NEKIFOHÁSZKODÁS
NÉVNAPI DÍCSÉRET POGÁNYOS HITVALLÁS MAGYARUL LEÁNYKÉRŐ ÉNEK HOLTTEST AZ UCCÁN HAJNALI VERS KEDVESEMNEK PRÉDIKÁCIÓ PERC RÖVID ÓDA A KELŐ NAPHOZ CSÖNDES ESTÉLI ZSOLTÁR KUKORICAFÖLD PARASZTANYÓKA RÉSZEG A SÍNEKEN A JÁMBOR TEHÉN SZEGED ALATT A SZENT JOBB ÜNNEPÉN UGY-E PAJTÁS! HYMNUS AZ ÉLETHEZ BAÁL BOROS KESERŰSÉG KÉP A TÜKÖRBEN ARATÁS ELŐTT ŐSZI ALKONYAT A BÁNAT PAP A TEMPLOMBAN KOLDUS NAPSZONETT FALAK FIATAL ÉLETEK INDULÓJA ŐSAPÁM ÜDVÖZLÉS Ó ZORDON SZÉPSÉG TÉL VÁRLAK BÚS ÉNEKHIVÁS JUHÁSZ GYULÁHOZ VERSEK VÉGÉRE A VERGŐDŐ DIÁK NÉZEM A LÁMPÁT VÁRAKOZÁS CSEND BÚS MAGYAR ÉNEKE NYÁRI DÉLUTÁN A SZOBÁBAN SZERELMES KESERŰ HAZAFISÁG ÉNEK MAGAMHOZ A FÜST SZERELEM EZ? GYÖNGYSOR SPLEEN PROLETÁROK! TANULMÁNYFEJ ISTENJÁRÁS



3
(TÉGED SIRATLAK...) SZERELMES KISZÓLÁS A SZEMED
1923
SZERELMES VERS ÖNARCKÉP EGY ASSZONY S EGY LEÁNY IGAZ, ŐSZINTE BÚCSÚ TOVÁBB ÉN NEM BIROM AD SIDERA... A BÁTRAK PETŐFI TÜZE EGGYÉÖLELŐDÉS VÁGYA TÁVOLI ÉNEK ÉJJEL MAGYAROK ADY ENDRE HELYETT MONDOM ASSZONYVÁRÁS ASSZONYSZOBOR MELLETT SACRILEGIUM EMBER IS; MAGYAR IS; MAGAM IS HŰSÉG LÁNYSZÉPSÉG DÍCSÉRETE TEMPLOM; HULLA; RÓZSA (VERSEM KOMOR...) TAVASZI LABDAJÁTÉK ÚTRAHÍVÁS EZERFÁROSZNYI VÉGZET (HA NEM VESZIK ÉSZBEN...) A BETŰK SIVATAGÁBAN ELKÖSZÖNŐ SZELÍD SZAVAK KÖLTŐSZERELEM TEREMTŐ ESTJE A LEGUTOLSÓ HARCOS LÁZADÓ KRISZTUS HAJNALVÁRÁS PÜNKÖSD ELŐTT FURCSA FOHÁSZ A SINEK KÖZÖTT MÁJUSI ÉNEK A KOZMOSZ ÉNEKE ALKOHOL MŰTEREM AZ ŐRÜLT HAJÓTÖRÖTT VILÁG MEGOKOLT ÚTÁLATA EL INNEN HARC A BÉKESSÉGÉRT JUHÁSZ GYULÁRÓL VALÓ NÓTA URAM! (Ó SZŐKE CSÓKOK PARTJA...) RÖG A RÖGHÖZ MEGFÁRADT EMBER TANÍTÁSOK A SZÁMOKRÓL (A LOVAK...) FÉRFISZÓVAL KIÁLTUNK ISTENHEZ (LEGALÁBB 20 FOK HIDEG VAN...) FÖLDMADÁR
KARÁCSONY [TÖREDÉKEK]
1924
ÉS KERESSÜK AZ IGAZSÁGOT KÖVEK IDE ÚJRA A SZERETET JÖN MIÉRT MONDOTTÁL ROSSZAT NÉKEM LÁNYSZÉPSÉG DÍCSÉRETE KEDVESEM, NYÁR VOLT NŐ A TÜKÖR ELŐTT KOMOLY LETT MÁR LÁZADÓ SZENTEK VILLÁMOK SZERETŐJE NYOLCESZTENDŐS LÁNYOK LOPÓK KÖZÖTT SZEGÉNYEMBER MŰVÉSZET AZ EMBEREK KÖZÖTT (SZŐKE HAJAM...) SZELID, BÚCSÚZÓ ASSZONY JÓNÁL JOBB SZERETŐK ROKKANTAK KAKUK MARCI SZOMORÚFŰZ KI VERNÉ FÖL LELKÜNKBEN A LELKET? HÉT NAPJA IGAZ EMBER KOLDUSOK TAVASZ VAN! GYÖNYÖRŰ! A VILÁG MEGTEREMTÉSE MOST A TEREMTÉS KEZDETÉN VAGYUNK MAGYAROK TÜNTETÉS TŰZ VAN! FIGYEL A KANCSAL EGYSZERŰ EZ MINDEN RENDŰ EMBERI DOLGOKHOZ CSUDÁLKOZUNK AZ ÉLETEN SZEGÉNYEMBER BALLADÁJA SZEGÉNYEMBER SZERETŐJE NEM ÉN KIÁLTOK MILYEN JÓ LENNE NEM ÜTNI VISSZA SZÓLT AZ EMBER (TENYEREMRE TETTEM...) A GONDOLKODÓ SZONETTJE A SZERELMES SZONETTJE MÉRT HAGYTÁL EL, HOGYHA KÍVÁNSZ BOSSZÚSÁG FORDULÓ SZÉP NYÁRI ESTE VAN HAJÓN MEGYEK PESTRE ESTE VOLT S A BŐRÜNK ÖSSZEÉRT SÍRDOMB A HEGYCSÚCSON OLY FRISS KESERŰ MOST FEHÉR A TŰZ



4
NÉHA SZIGETEK ÉN DOBTAM EKRAZITTÖMEG RIÁNAK HÍVOM ESTI FELHŐKÖN KILÓMÉTEREKKEL DÍCSÉRTESSÉK AKI SZEGÉNY, AZ A LEGSZEGÉNYEBB ITT EGY FA, OTT EGY FA MINDENT HAGYOK A CSODA TI JÓK VAGYTOK MINDANNYIAN ÜVEGÖNTŐK JÖVENDŐ FÉRFIAK IMÁDSÁG MEGFÁRADTAKNAK A KUTYA GYÉMÁNT NEKEM MINDEGY... ÉRZITEK-E?
1925
ÉRIK A FÉNY A FERGETEG ORMÁN SZÉLKIÁLTÓ MADÁR TISZTA SZÍVVEL REGGELI TAVASZI SÁR SZÉP CSÖNDESEN ALUDJ ÁPRILIS 11 A PARADICSOM ÉLETTÉ LESZ EZÜST ÉLET SZÉP LOBOGÓVAL, VAGY ANÉLKÜL KÖDBŐL, CSÖNDBŐL BALGA KÖLTŐ ISTEN ISTENEM EGYÜGYÜ ÉNEK KERTÉSZ LESZEK JÓZSEF ATTILA ROSSZ VOLT, ELSZÉLEDT SZÍVEMBŐL ISTEN MIKOR AZ UCCÁN ÁTMENT A KEDVES TÜZEK ÉNEKE HAJNALBAN KEL FÖL, MINT A PÉKEK FIATAL ASSZONYOK ÉNEKE [BIBLIAI] NAGY VÁROSOKRÓL BESZÉLT A MESSZI VÁNDOR A NAGY VÁROSOKAT IFJÚMUNKÁS MUNKÁS VISZEM A FÖLDEM LÁTOD? A TAVI TORONY HARANGOZÓJA PIROSSZEMŰ OLYAN BOLOND VAGY ISTEN
FÉLIDŐ: 0-0 PILÓTA KOVÁCS
1926
A CSAPAT A RÁK HIVOGATÓ CSAK A TENGER JÖTT EL (A SZERETŐK HALLGATVA ÁLLTAK...) ACÉLGÖMB FÖL, FÖL! EMELKEDJ! (A KELŐ KORONGBA HAJÍTOM...) DALOCSKA (PUCÉR CSAPAT DOBOG...) KOPOGTATÁS NÉLKÜL ERŐSÖDIK (BETEG VAGYOK...) (ANYÁM MEGHALT...) MÉGIS ELVESZEM PÁNCÉLVONAT A MENNYEI PÁNCÉLVONAT A VILÁG HA ELBUJDOSTAT POHÁR VIRÁGOS BŐDÜLJ TORONY ÉRTED HARAGSZOM, NEM ELLENED JUT MOST ELÉG VIRÁG (CSODÁLKOZÓ BOGARAK KÖZT...) SZERETŐK LÁZADÁSA (MINDIG JÓTANÁCSOT SZISZEGNEK...) HANGYA HAJAD AZ UJJAMÉ... ÜLNI, ÁLLNI, ÖLNI, HALNI TÁNCBA FOGNAK NÉGYEN UGROTTUNK VÍZBE JUT AZ EMBER CSENGŐ FELESÉGEM VÉGÜL ESIK SZOCIALISTÁK ENGEM TEMETNEK KÉT VERS, KERTRŐL AZ OROSZLÁN IDÉZÉSE KULTURA ANYÁM A MOSÁSBAN GYÁSZKOSZORÚ (ALUDJ...)
1927
CHANT DE PROLÉTAIRE DÚDOLÓ BIZTATÓ A BŐR ALATT HALOVÁNY ÁRNYÉK SZABADOS DAL BEVEZETŐ (Ó EURÓPA...)



5
KÉT VÁZLAT KISZOMBORI DAL [TÖREDÉKEK] ÁLDALAK BÚVAL, VIGALOMMAL
1928
KÉT DAL KÉT VERS MUNKÁSOK KÓRUSA JÓZSEF ATTILA NEMZETT JÓZSEF ÁRON PÖTTYÖS TÓSZUNNYADÓ LUCA CSÜNGŐJE VOLTAM RINGATÓ LUCÁHOZ TEDD A KEZED VIRÁG GYÁSZ ÉS PATYOLAT TUDTAM ÉN GYEREKSÍRÁS GYÖNGY FÖRGETEG PERNYETÁNCRA ÖREG MINDEN SOK GONDOM KÖZT KLÁRISOK AZ ÉDESANYJÁNAK DERENGŐ RÓZSA MIÓTA ELMENTÉL (ÖRDÖG FARÁBA...) (NYÜZSÖG A BOLDOGSÁG...) ZUZMARA PIROS HOLD KÖRÜL ÓH SZÍV! NYUGODJ! HOSSZÚ AZ ÚRISTEN MAGYAR ALFÖLD SZERETNÉNEK MEDÁLIÁK
1929
LACI BÁ’ KÉT KESERVES ESIK DÖRMÖGŐ HARMATOCSKA MARGARÉTA NYÁR TISZAZUG ÁKÁCOKHOZ FAVÁGÓ BETHLEN ISTVÁN BETLEHEM BETLEHEMI KIRÁLYOK [TÖREDÉKEK]
1930
FÜST ADY EMLÉKEZETE EGY KÖLTŐRE EGERES REGÖS ÉNEK BÁNAT TÖMEG LEBUKOTT FARSANGI LAKODALOM KISPOLGÁR
1931
ANYÁM TŰNŐDŐ (SZÉL CSAPTA...) BESZÉL A TEJ ÖT SZEGÉNY SZÓL ARANYBOJTÚ SZOCIALISTÁK PÁRBESZÉD BUZA BÁNAT MUNKÁSOK FAGY
1932
HOLT VIDÉK MONDD, MIT ÉRLEL... ESŐ KÜLVÁROSI ÉJ RITKÁS ERDŐ ALATT ORDAS A HETEDIK EMLÉK MEDVETÁNC HATÁR A KANÁSZ A CIPŐ FÁK HÁLÓ (TEHERVONATOK TOLATNAK...) (HOVÁ FORDULJON AZ EMBER...) SÁRGA FÜVEK BALLADA INVOKÁCIÓ [TÖREDÉKEK] APÁM ÉS ANYÁM
1933
EGY KISGYEREK SÍR TÉLI ÉJSZAKA REMÉNYTELENÜL A VÁROS PEREMÉN



6
ELÉGIA HASZON ÓDA A CSODASZARVAS VIGASZ SZÁMVETÉS (MAGAD EMÉSZTŐ...) [SZÜRKÜLET] ESZMÉLET
1934
NYÁRI DÉLUTÁN FALU SZAPPANOSVÍZ ALKALMI VERS A SZOCIALIZMUS ÁLLÁSÁRÓL BÉRMUNKÁS-BALLADA ANYA A FÁN A LEVELEK... MAMA ISZONYAT (INDIÁBAN, HOL ÉJJEL A VADAK...) [TÖREDÉKEK] EGY BÜNTETŐTÖRVÉNYSZÉKI TÁRGYALÁS IRATAIBÓL
1935
ALTATÓ AJTÓT NYITOK OSZTÁS UTÁN MODERN SZONETT (LEÜLEPSZIK...) EMBEREK LÉGY OSTOBA ÉN NEM TUDTAM BOLDOG HAZUG... TEMETÉS UTÁN MINT GYERMEK... A BŰN EMBERISÉG EGY IFJU PÁRRA ŐSZ
MAJD EMLÉKEZNI JÓ LESZ HARAG LEVEGŐT! MÁRCIUS MÁJUS BIZTATÓ KÉSEI SIRATÓ (NE LÉGY SZELES...)
1936
HA A HOLD SÜT... AMIT SZIVEDBE REJTESZ GYERMEKKÉ TETTÉL
A DUNÁNÁL (A HULLÁMOK LÁGY TÁNCA...) (ZÖLD NAPSÜTÉS HINTÁLT...) EGY SPANYOL FÖLDMÍVES SÍRVERSE IRGALOM JAJ, MAJDNEM... AZ A SZÉP, RÉGI ASSZONY VILÁGOSÍTSD FÖL BALATONSZÁRSZÓ JUDIT KIRAKJÁK A FÁT ... AKI SZERETNI GYÁVA VAGY KOSZTOLÁNYI NAGYON FÁJ MAJD MEGÖREGSZEL MINT A MEZŐN... NE BÁNTSD MAGÁNY KIÁLTOZÁS KI-BE UGRÁL... KÉT HEXAMETER AZT MONDJÁK KÉSZ A LELTÁR ELMARADT ÖLELÉS MIATT SEMMI [TÖREDÉKEK] HALÁLOS SZERELEM
1937
THOMAS MANN ÜDVÖZLÉSE (ŐS PATKÁNY TERJESZT KÓRT...) (MÁR RÉGESRÉG...) FLÓRA NEM EMEL FÖL FLÓRA REGGELI FÉNY FLÓRÁNAK MÁRCIUS (ÉN, KI EMBERKÉNT...) ARS POETICA (SZÁLLJ KÖLTEMÉNY...) MEGHALT JUHÁSZ GYULA SZÜLETÉSNAPOMRA BUKJ FÖL AZ ÁRBÓL (JÖN A VIHAR...) HAZÁM (CSAK AZ OLVASSA...) ÉN NEM TUDOM... SZÁRADOK, TÖRŐDÖM SAS (CSAK MOST...) (HA NEM SZORÍTSZ...) (MAJD CSÖNDBE FAGYNAK A DALOK...) (HA LELKED, LOGIKÁD...) KÖNNYŰ, FEHÉR RUHÁBAN AZ ÁRNYÉKOK... HA NEM LESZEL...



7
MAJD... ARANY EGY KÖLTŐRE GYÖNYÖRŰT LÁTTAM TUDOD, HOGY NINCS BOCSÁNAT „KÖLTŐNK ÉS KORA” MIBEN HISZTEK... (KÖNNYŰ EMLÉKEK...) (KEDVESEM BETEGEN...) (SZAGGATLAK, MINT A FERGETEG...)
(AZ ISTEN ITT ÁLLT A HÁTAM MÖGÖTT...) (LE VAGYOK GYŐZVE...) (KARÓVAL JÖTTÉL...) (TALÁN ELTŰNÖK HIRTELEN...) (DRÁGA BARÁTIM...) (IME, HÁT MEGLELTEM HAZÁMAT...) [TÖREDÉKEK] EGY VAK EMBER SÍR CURRICULUM VITAE



8
- 1920
KEDVES JOCÓ!
1.ső strófa
De szeretnék gazdag lenni, Egyszer libasültet enni, Jó ruhába járni kelni, S öt forintér kuglert venni.
2. strófa
Mig a cukrot szopogatnám, Uj ruhámat mutogatnám, Dicsekednék fűnek fának, Mi jó dolga van Attilának.
1916-1918 (?)
A SZOLNOKI HÍDON
Az érc-oroszlán üstökét csóválva riadtan reng a halál-színpadon. A Halál lesi, tárt karokkal várja, hogy Úr legyen a sápadt arcokon.
Tenyérnyi hely s a vigyorgó, kapzsi Vég orcájába sápad belé arcod. Alattad a Rém, felül büntető Ég - gyáva Ember! - Neked üzen harcot.
A Hold is kacag a nagy gyávaságon és a Tisza lassan bugyborékol. S csak ott tör ki a szó a néma ajkon, hol már biztos-távol vagy a hídtól.
1920



9
1921
HOMÁLY BORULT AZ ERDŐRE...
Homály borult az erdőre, A csend susog ki belőle. Denevér száll, szól a kuvik, Lassan a hold előbuvik.
Idő múlik, felhők jőnek, Egyenesen az erdőnek. Ott megállnak, némán várnak: Áldást adnak a határnak.
Majd legyőzi őket a hold: Tolvaj éjbe fénykévét told. De lassanként sápad fénye: Futtatja a nap fölénye.
Tülköl a gyár, szól a madár: „Talpon legyen mindenki már!” Hol van az éj? A multé lett: Ujra itt van, él az élet.
1921. febr. 20.
ÖSSZETÖRT SZÍVEM...
Összetört szívem bús kesergője Csókot kért tőled, néma halott, Szunnyadsz te régen, nem hallsz felőle, Boldogan virulsz, ahol vagy, ott.
Oh! ha leszállnál a magas égből S lelkem akarnád vídítani, Könnyem, mely most hull sűrűn szememből, Nem volna tovább mért ontani.
Vagy ragadjál ki, hő szerelmeddel Földi posványság csápjaibul, Várlak epedve, kedvesem! jöjj el! Szánd meg a könnyem, mely egyre hull.
Összetört szívem bús kesergője Csókot kér tőled, néma halott. Nem szeretsz már te, nem hallsz felőle, Nem kellesz nékem, oh! átkozott!
1921. márc. 28.



10
A SZÍV S A SZEM
A szív érez, a szem kutat, Szép lány szerelméhez utat. A szív dobog, a szív sóhajt Ha a lány távol nincsen, A szem ellesi az óhajt: - Mit kívánsz édes kincsem?
Ha eltűnik a szerelem, A szív kérdi: - Mi lesz velem? Önző szív! magára gondol S csakhamar életre kel. S nem gyötrődik semmi gondtól, Hisz gond nélkül válik el.
A szem, ha nincs vis-a-vis-ja, Rejtett kincsét előhíjja, S mosogatja gyötört lényét, De ez már mit sem segít, Vissza nem kapja a fényét, Ha elsírta könnyeit.
1921. márc. 29.
HOZZÁ!
Arany hajad, mint a nap sugára Vet fénykévét ruhácskád fodrára. Reng ruhádban a karcsú termeted: Rózsaszálon a gyémánt permeteg.
Szemed a mély tenger csillogása, Égen földön nincs, nem akad mása. Ha engem látsz, lecsukod csendesen, Sugaráért od’adnám életem!
Lelked nyájas holdsugár az éjben, Ringatózik mély tenger ölében. Óh! előlem felhők takarják el! S ha várok rá... eltünik - a nap kel.
Szíved? Óh! a szíved nem találom, Ez az én bús, szomorú halálom. Széttörnélek! - de kezemen bilincs: Meghalok érted, mert szíved az nincs.
1921. ápr. 10.



11
AMIÓTA...
Amióta megláttalak, Szebben süt a nap le rám És azóta százszor szebben Dalol a kis csalogány. Csak a piros ajkad néma S mosoly rajta nem fakad, Saját magam árnya vagyok, Hisz csókolnom nem szabad.
Amióta megláttalak, Illatosabb a mező És azóta tövis nélkül Áll a büszke rózsatő. Csak a lelked lett fagyosabb, Csak a szíved lett büszke, S szerelmemtől lobbant lángra A kétségb’esés üszke.
Amióta megláttalak, Örök tavasz ég virul És azóta kis madarat Kis leány nem tart rabul. Csak te tartasz foglyul engem S csak a szívem csupa seb; A neveddel ajkaimon Halok meg! - úgy édesebb.
1921. ápr. 11.
CSÓKOLJ, CSÓKOLJ...
Csókolj, csókolj utóljára, Fehér karoddal ölelj át, ‘sz elmegyek már nemsokára S szerelmed életem ára, Csókolj, csókolj és ölelj hát.
Már nem csókol! Nincs, nincs sehol Én eljöttem, - ő - maradott. Hűtlen-e már? Jaj! mást csókol! Érzem, más ki néki bókol, Más visz néki szép virágot.
Úgy kinlódom! Nappal, éjjel Csak mindig reá gondolok: Vaj’ kit csókol most ő kéjjel, Szembe szállva reményemmel, Hisz tőle oly távol vagyok!



12
Itt van a boldog pillanat: Hozzá, haza repülhetek! Oly lassan halad a vonat, Oly gyorsan tűnik le a nap! Viszontlátom-e őt? Egek?!
Hála Isten! Honn vagyok már! Szívem pattanásig feszül S azt dobogja: Tán nem is vár! Csönd fogad, az óra is áll S szemembe egy porszem repül.
Csókolok egy hideg kezet, Zokogástól reszket vállam: Azt hittem: hűtlen, rászedett, Pedig csak engem szeretett S szive repedt meg utánam.
1921. ápr. 11.
A HALÁLRÓL
Vas-öltönyben előttem áll A szomorú, néma halál. Hideg csókja Nem izgatja Sóhajtó kebelem.
Dörrenés s nem él az élet, Futó ábránd, a multé lett. Nem marasztja, Már eladta Hevítő szerelem.
Előttem áll s torkon ragad! - Életmentő hát nem akad? Tovább nem vár, S én? - megyek már Siratva életem.
1921. ápr. 11.



13
SZERETNÉM, HA VADALMAFA LENNÉK!
Szeretném, ha vadalmafa lennék! Terebélyes vadalmafa; S hogy testemből jóllakhatna Minden éhező kis gyermek Árnyaimmal betakarva.
Szeretném, ha vadalmafa lennék S minden egyes árva gyermek, Ha keserű könnye pereg, Felkeresné s könnyeivel Öntözné meg a tövemet.
Szeretném, ha vadalmafa lennék, Mi ha majd egykor kiszárad És a tél apó kivágat, Lángjaival felszárítná Könnyeit a bús árváknak.
S ha csakugyan vadalmafa lennék, Volna öröm a földön és Sehol semmi bú, szenvedés S a mosolygó fejeket nem Bántaná az elköltözés.
1921. ápr. 12.
JELEN, MULT, JÖVŐ
Az elmultba szemem tétován tekint Egy percre csak! Üldözi a jelen, Nem pihenhet régi emlékeken, Unos untalan visszatér megint.
A jelen, oh! a jelen mindig bántott, Amerre én, mindig arra haladt, Tövisekkel hinté bé az utamat S elvett tőlem reményt, boldogságot.
Nem veheté el, bár kínzott nagyon - Történik minden, ahogy írva vagyon Nem veheté el, nem, a jövőt tőlem.
Tövises úton segít a jövendő; Jövőben dicsőül meg a szenvedő; Jövő mutatja az utat előttem!
1921. ápr. 15.



14
BOLYONGOK
Hol van az a kis ház, hol kevesen járnak? És ahol szeretnek, és csak reám várnak, És csak reám várnak.
Merrefelé menjek? Balra-e vagy jobbra? Fönn csillagok vannak, fölnézek azokra, Fénylő csillagokra.
Merre nincs csillagfény - arra fogok menni, Ott fognak igazán engemet szeretni, Igazán szeretni.
1921. szept. 24.
ÜLÜNK EGYMÁS MELLETT
Ülünk egymás mellett a padon. Ülünk egymás mellett némán, hallgatagon. Ő nem szól hozzám, és én se szólok néki. - Mért kell a csüggedtnek búsan - mégis élni? Nem szólok hozzá, bár tudom, hogy szerelme, Hallgatok mellette, bár tudom, a lelke, A lelke-szerelme csupán értem ég, S azt is tudom, hogy meg fog siratni még.
1921. szept. 24.
EGYEDÜL
Egyedül fogok én állni a világon. Egyedül, egyedül, nem lesz soha párom.
Nem lesz soha párom, aki vigasztaljon, Aki szenvedésben csókot csókra adjon.
Csókot csókra adjon s aki hű, nem álnok, Aki büszke arra, hogy mellette állok.
Aki míg én alszom őrködik könnyezve, És, ha ébren vagyok, kacagó a kedve.
Aki szeret engem, aki meghal értem S még akkor is szeret örök-visszatérten.
S nem fog borulni le rám senkise sírva, Ha majd távozom az örök-néma sírba.
1921. szept. 24.



15
MÁMOR
Szeretném felverni lelkem dalával A szomorúk szivét, a világot. Most megbocsátok annak is, Aki bántott.
Szeretném a keblemre ölelni az Életért kűzdő, fájó rabot. Szeretném feltámasztani, Aki halott.
Szeretném, hogyha lassabban forogna És végre megállna a nagy kerék. De a legjobban szeretném, Ha szeretnék.
És szeretnék alkotni csodásat és Ezer gyönyörűt, szépet meg nagyot S aztán meghalni: Mert én a Mámor vagyok.
1921. szept. 24.
AKKOR
És akkor zuhogott, csattogott, villámlott S akkor kerültem messze szobámat És akkor őrjöngtem, szidtam a világot S akkor tiport legjobban a Bánat.
S akkor imádkoztam, követeltem, kértem És akkor sírtam szívből igazán S akkor bánó szívvel meggyóntam, megtértem, Mert akkor halt meg egy lány, egy leány.
1921. szept. 24.
VÉGTELEN ÓTA...
Végtelen óta folynak a percek, Végtelen óta folynak a könnyek Harsog a tenger, árad a tenger És jaj! utánok még többen jönnek.
Ezer forrás sír végeszakadlan És jaj, az anyja úgy szereti! Harsog a tenger, árad a tenger, Fáradt a lelkem, ölelgeti.



16
Folynak a könnyek, folynak a percek, Nem tudni: Hová? Merre? Mivégre? Harsog a tenger, árad a tenger Eltünik egyszer a Semmiségbe.
1921. okt. 31.
TENGERHEZ
Rengő csoda Tenger! Fonjad körül bánó dalaiddal Élet után vágyó lelkemet. Tépd ki szívem kérges rejtekéből Tompa dalok árnyékéletét. Mert gyáva az ember. Nem mérkőzik titkos hatalmaddal: Ha rám borul a sötét - eltemet. Pártos harcon elsorvaszt, elöl; S csak fenyeget, de nem jő a Vég.
1921. okt. 31.
SÓHAJ
Ha könny csorog, Ha kebel sír, Ha jaj hallik, Ha ég dörren, Föld kerekén Akármerre: Az én könnyem, Az én keblem, Az én jajom, Büntetésem: Föld kerekén Akármerre Járok, mindig Csorg a könnyem, Sír a keblem, Jajom hallik, Az ég dörren - Átkozott fej Az én fejem Átkozott fej Te fölötted.
1921. okt. 31.



17
KERESEK VALAKIT
Tele vágyakkal zokog a lelkem Szerető szívre sohase leltem, Zokog a lelkem.
Keresek Valakit s nem tudom, ki az? A percek robognak, tűnik a Tavasz S nem tudom, ki az.
Csüggedő szívvel loholok egyre, Keresek valakit a Végtelenbe, Loholok egyre.
Könnyim csorognak - majd kiapadnak: Vágyak magukkal messzebb ragadnak Majd kiapadnak!
Búsan magamnak akkor megállok, Szemem csukódik, semmitse látok Akkor megállok.
Lelkem elröppen a Végtelenbe, Tovább nem vágyom arra az egyre, A Végtelenbe.
1921. okt. 31.
VÁGYMAGAM A HOLD ALATT
Be jó az éjben bátoran menni, Be jó az éjben egyedül lenni; Bús tavaszi éjjel S borusan járni szerte-széjjel.
Ha a Hold szunnyad, szellő se rebben, Virágok nyitnak elfeledetten, Tüzes, tüskés rózsák, Ölelik a Föld takaróját.
Elhaló hárfák titkos zenéje (Ez éj a lelkem örökös éje) Hűs tavaszi éjjel Sirat Valakit bús szeszéllyel.
Messze vidéken - ismerős tájon Éjjel bolyongok. - Senki se szánjon! Hisz ez az én kertem S bünhödnöm kell, mert nagyot mertem.
Belépni mertem, szétnézni benne: Kóborgó Vágyam ha nyugtot lelne! Szelid, csöndes éjjel. S bolyongok benne szerte-széjjel.
1921. nov. 26.



18
AZ ÖRÖK ELMULÁS
A földön semmi nem örök... A fákon árnyak nőnek este, A félhomály is nyöszörög.
Eloszlik a Gond barna teste, (A zsíros földbe rothadunk) S ki egykor óhajunkat leste
- Ó, puszta szív, borus agyunk! Már könnyező szem, búcsut intett. Mi mindent, mindent elhagyunk
És minden, minden elhagy minket, A szó, kisértés, dölyf s a vér És visszasírjuk könnyeinket,
Mely már az Óceánba ér. És csak hiába, nem jő vissza, De jön helyette téli Dér,
Ki sóhajunkat is fölissza. Már aztán csendesek vagyunk A téli álom dermedt, tiszta,
De senkit nem csókolhatunk. Virágot hullat el a bodza S majd egy csomóba rothadunk.
S rég hallgat a hős méla kobza. A vágyam még ma dübörög És holnap vesztemet okozza.
A földön semmi nem örök: A hernyó hull és a madár is S az évszázad föl nem hörög.
1921. nov. 26.



19
AZ ÉN AJÁNDÉKOM
A szívem hoztam el. Csinálj vele Amit akarsz. Én nem tudok mást tenni És nem fáj nekem semmi, semmi, semmi, Csak a karom, mert nem öleltelek.
Oly fényes az még, mint uj lakkcipő És lábod biggyedt vonalára szabták, De ruganyos, mint fürge gummi-lapdák És mint a spongya, mely tengerbe’ nő.
Két fájó karral nyujtom mostan néked És fáradt barna szóval arra kérlek: Ha eltiporsz is füvet, harmatost,
Ha elkopott a lakktopánka egyszer S ki megfoltozza, nem terem oly mester, Az uccasárba akkor se taposd.
1921



20
1922
TÁVOL ZONGORA MELLETT
A hangok ömlenek a zongorából, Mint illatos teából száll a gőz. Lassan simítja arcomat a mámor És bennem most száz élet kergetőz.
Mártának hangja jut eszembe mostan, Oly bársonyos volt s ez nem az övé. Szegény, talizmánt tőle nem is hoztam. Szemem mered a zongora fölé.
A csókos ajka itt remeg előttem, Ó jaj, hogy tőle messze elvetődtem, Ó jaj, emléke mért olyan erős?
Hová kell mennem? Nem enyhít a Távol. És hangok ömlenek a zongorából, Mint illatos teából száll a gőz.
1922. ápr. 11.
ERŐÉNEK
Derekamban tizenhétéves izmok ringatóznak És szemem meg nem csorbul a horizontnak az élén. Én vállamra veszem a Tavaszt S a szívemnek hozom el. Bírom vonszolni Időtlenségem igáját És térdeim nehezebb súlyú sóhaj alatt is Meg nem rogyadoznak. Én magamban rejtem a tűzokádót, De ajkaim keserű rimeknek a bánatát facsarják. Talpam alatt gúlák világa porladozik szét És a végtelen Nap ideszédült lelke Égbebillenő fejem koszorúzza. Összeszorított öklömről a sebek lecsöpögnek S én még tudok is alázattal borulni Anyám begyepesedett koporsójára.
1922. ápr.



21
KÖNTÖSÖK
Remegni kell a vérsötét Gyökérző Bánat köntösét S tisztelni kell, ki hordja Ember És ebfoggal nem tépi szét.
Csalán s tövisből jólszövött És nem libeg a test fölött, Tapad, szorul, ölel, fujt és mar, Az emberrel szint’ összenőtt.
És néha egyszerű, poros És néha meg rózsás-piros És néha szemszinű, meg barna, De mindig egyformán szoros.
És néha pókhálós, avas És néha súlyos, mint a vas És néha meg aranyszegélyű S csillog, mint messzi kék havas.
Rettegni kell a vérsötét Gyökérző Bánat köntösét S tisztelni kell, ki hordja Ember És ebfoggal nem tépi szét.
Ki fölvette, azon marad És benne jár és nem szabad. Elhordja egész életén át, Míg teljesen szét nem szakad.
1922. máj. 17.
NAGY AJÁNDÉKOK TORA
Ökölnyi nagy rubinkövet adok, Akaszd nyakadba s nézd hogyan ragyog Szived fölött, a melled közepén, Csudáld, hogy ízzik, mint parázs, a fény.
Szememből fődre koszorút szövök, Mint istennőhöz, hozzád úgy jövök, Utad selyemmel, rímekkel verem, De rajt’ ne járj, mert ott sohaj terem.
Ha szomjazol, hát asszubort adok, De pár sötétlő könnyet benn hagyok S ha érzed, hogy az íze keserű -, Azért csak idd, nincs édesebb nedű.
Ha tested fázik, lelkem Rád adom, Két vállad bársonnyal betakarom.



22
És reszkető agyam, ha éhezel -, Szükségbe nálam soha nem leszel.
S ha fáradt tested megpihenni vágy, Nyugodj karomba, - nincs puhább faágy S mert kell majd egyszer mégis oltalom: Fogadd, fogadd el, kérlek, a karom.
Fogadd el, vélük bármit is tehetsz, Azért hozzám kegyetlen nem lehetsz. Ha nem jönnél is, mind Tiéd marad, Nem kéri vissza gyönge pillanat.
1922. máj. 17.
HYMNUS A BORHOZ
Bor, te dús örömelixír, Bor, te táltos rőt pogány, Csók az Élet ajakán, Kedvesemnek várva vitt hír.
Vérem forrjon véled össze, Bor, te férfikor teje, Mindeneknek elseje, Torkom érced hadd fürössze.
Bor, te ünnep ékes gyolcsa, Május hímes köntöse, Víg tüzek víg kürtöse, Őserők tüz-istenkorcsa.
Bor, ma téged megrabollak, Mellem érted döng s tüzel, Bor, téged vasárnapollak.
Bor, ó égjünk, égjünk együtt el!
1922. máj.
FOHÁSZKODÓ ÉNEK
A szívem ócska, istenes, remek Szelence s rajta nem fogott a rozsda. Nyitott tenyéren nyujtom a magosba S a hajnalbíbor ércén megremeg.
Isten, ha vagy - és benned hinni kell Kifosztott, földre vert bús jómagamnak Ha vagy és vélem terveid is vannak, Ó, add, a csókját ifjan érjem el!



23
Akkor nem szólnék többé nagy Nevedről, Csak öklöm ütné kétkedők hadát S ha nem teszed meg, bárha szeretetből,
Marokkal összecíbálom haját, Úgy hogy sikolt, mint süllyedő naszád Bús kürtje távol barna part felé.
1922. jún. 10.
TAVASZI ÉNEK
Éneklem a tavaszt, a fényt, Bimbózó ifjú zöld reményt, Szerelmes szívem sóhaját S csitítgatom szegényt, Nekem nyilik minden berek - A vérem játékos gyerek S a Nap elém hajol És rám kacag, milyen ravasz - Ó pompa, szín, ó dús Tavasz! Csak Márta nincs sehol.
Havas telekre zsenge fű, A szellő nádi hegedű, Rügyeznek ifjú lányszivek, Az arcokon derű! Csikó nyerít szerelmi vészt S a torkom fölkiáltni készt: - Vén Földünk hogy forog! S a kék ég is milyen magas, - Ó pompa, szín, ó dús Tavasz! - Reá ha gondolok.
Itt ékes, hímes szőnyegek, Ott északon a bús hegyek, Hol nem gondolnék rá soha De arra nem megyek... - Rikolts, dalolj szegény torok: - Ihaj, a Földünk hogy forog! Ihaj szerelmi láz! Mig jő a Tél, ki béhavaz - Ó, pompa, szín, ó dús Tavasz! S a halál citeráz.
1922. jún. 18.



24
CSÓKKÉRÉS TAVASSZAL
Márta, hajad, Bronz-ajakad Kéri s lázad a vágyam Illatozó Vészt okozó Csókba lehelni be lágyan. Megremegő, Hű szerető Karban ölelni igézve, Édes ölön, Rózsatövön Szép szemeket megidézve.
Retten a lomb, Zöldel a domb Arra szaladnánk ketten, Reppen a szél, Csókra beszél, Dalra kel önfeledetten, Véle dalol Itt valahol Szív-körülöttem a vérem: Csend, Kicsi, csend! Így, ez a rend Most csak a csókod kérem.
1922. jún. 23.
PROLOGUS
Arany kalásztól duzzadt rónaságon - Úgy véltem - visz keresztül az utam Madár trilláz gyümölcstől terhes ágon S majd megpihenek egy kis faluban.
Hogy útra keltem pirkadott a hajnal, Homály karolta félig át a tájt. Az Ég szeméből hullt a könnyü halkkal S fölöttem őszi varju-horda szállt.
Nincsen kalász a síró pusztaságon S madár helyett a szárazlombú fákon Sötét gond rakja barna fészkeit.
A földje is oly bús, szivós, makacs, Virágszál rajta sehol nem virít, Csak itt-ott egy-egy vérszinű pipacs.
1922. jún.



25
A GYEREKSZEMŰ ÉLET-TAVON
Eveztem én az élet kék taván. (Remegtem éles alkonyatkor egyszer, Mivelhogy nincsen semmi kabbalám
S de furcsa állat a magános ember, Szeretne látni büszke partokat S kilépni egyre soha-soha nem mer,
Csak messziről tár kapzsi karokat.) A víz pihent s gondoltam nagy kevélyet (Avar királyfi volt a gondolat):
Pihen alattam a tajtékos élet, Egy vén öreg a parton gödröt ás: (Gyerekszem volt, de mélye feketéllett)
Riassza fel hát könnytelen csapás! Az ingó lécen bátoran megálltam S elém bukkant a vízi-óriás.
Ajkát tartotta. Remegett az állam: Ha csókolom, a vérem nem hevül. (A partok égtek rőtszakállú lángban.)
Aztán eltünt, otthagyva egyedül. S én még sokáig megkövülve vártam S úgy vert valami itt bennem, belül.
1922. jún.
ÁLOMBAN ENYÉM VAGY
A boldogságunk némán meghúzódott És mi is hallgattunk a titkolódzó csöndben. Kályhánk lángja is örömmel lobogott S ajkunkat a szerelem szárazra perzselte. A komoly falióra se mormogott S meghökkentek akkor a büszke, fehér falak...
Álomban mindig egészen enyém vagy. S hiszem fönn is néha, hogy megcsókoltalak.
1922. jún.



26
NEM TUDUNK ÉLNI
Bennem betöltetlen szomorúság tátong S gizgazzal benőve minden istenoltár. Hajh, vágyak anyja, de mostoha voltál.
Eltévedtem járván erdő-rengetegen. A félelem sikong zirrenő haraszttal S vén adós erdő nem űz, nem marasztal.
A fák sudarára szállt az Est, az álnok És torkom szorongatja valami titok: Ajkat én miért csak sóhajra nyitok?
Magyar vagyok én is, (rivallnak a kányák) Ilyen vagyok én és sose leszünk mások. Jaj, jaj, nem tudunk élni, nyavalyások.
1922. jún.
ARATÁSBAN
A búzát vágja sok szilaj legény - Marokszedő leány halad nyomukba A síma réz-orcájok kipirulva. És villog a nap kaszájok hegyén.
A rengő búza hódoló remény. Tikkadtan fekszik lábaikhoz hullva; Mint fáradt gyermek, anyjára borulva. És ihatnék a kutya is, szegény.
Egy szomjazó legény hűs fához lábol, Jó hosszút kortyant öblös kulacsából És visszaindul, várja a dolog.
A nap forró haragja újraéled, A homlokokról izzadság csorog, De gyűl a keresztekbe-rakott élet.
1922. jún.



27
LÉLEKSZIRTEKEN
A lelkem életért zugó tavában Rimek lapulnak, mint a zátonyok. Szerelmem űz, hogy rajta csolnakázzam És szívemen el is barangolok.
De csolnakom a habja elragadta, Sodorja éles zátonyok között. (A tájat erre bánat-népség lakja S én bánatom is ide költözött.)
Fáradt nyugvással csak hagyom rohanni S zokogva várok, hátha partot ér; Még könnyem is van nékem; ó van annyi,
Hogy vezekeljek minden álmamér’ És öntöm is sűrűn, bőséggel, híven, Míg tördelődik szirteken a szívem.
1922. jún.
ÚTRAKÉSZSÉG
Ha elmegyek, ha szólítanak, Utánam minden ittmarad. Össze leszek már én törve, Csóktalanul meggyötörve. S utánam minden ittmarad.
Mennyi lány és mennyi ajándék! Mennyi bűn és mennyi szándék! De a bűnös, én nem vagyok, De a gyáva - én az vagyok. Mennyi bűn és mennyi szándék!
Én soha, soha nem nyugodtam, Mindig, mindig csak futottam. De miért is? - nem is tudom; Szilaj Bánat az én hugom, Jaj, a hugommal futottam.
A szerelemmel leszámolok, Az élettel elszámolok. Nincsen semmim s kire hagyjam, Nincs szeretőm, mit tagadjam. Az élettel is számolok.



28
De csak az bánt most, ha szerettem, Hogy balog volt minden tettem. Néha bárgyú képpel álltam, Hogy szavakra nem találtam, Hogy balog volt minden tettem.
Jaj, nem kisért az arany hangja, Se fényes cím nagy harangja. S ez a sorsunk - pici ember Nagyot merni soha nem mer, Csak törődik s nincs haragja.
Szerettem én is a rózsákat, Még jobban a parti fákat. Lesz még virág, csókos rózsa, Sóhajt fa is le a tóra S nem szeretem már a fákat.
Az én részem, a száz aranyom Nem az enyém, mind itt hagyom. Össze leszek már én törve, Csóktalanul meggyötörve. - Élet, Élet, Terád hagyom!
1922. jún.
MUNKÁSHALÁL
A gép elkapta. Messze fröccsent vére, Fehéren hullott földre a feje. (A férgek közt lesz immár a helye.) S letették kinn az udvar hűs kövére.
Örök lett munkás két kezének éje. lrígyen nézte sok bús halvány arc, Az ő kezökben ég tovább a harc: A sok gyerekszáj vár a kis kenyérre.
Megáll egy percre a dolog zaja, Elszáll egy ember könnyes sóhaja, Két éhes gyermek ágyán felriad.
A gép megindul újra zakatolva S megy minden, mintha mi se történt volna: A földön még elég ember marad.
1922. jún.



29
EGYSZERŰ VERS
Mikor már minden sötét és felszakad köröttünk lilán az ég, akkor szeretném látni a szemedet. Mikor látlak, csak a szemedet nézem és szeretném megcsókolni kezedet merészen. Szeretném megcsókolni s mikor ott vagyok Melletted, tudom, hogy nem fogom megcsókolni a kezedet.
1922. jún.
LOVAS A TEMETŐBEN
Ha jő a sápadt ifjú-Éjjel, Kit csókkal vár a Nap leánya, Kitárul két temetőkapu S belovagol búsan-frissen Az álmok kapitánya.
Bukott vezér, könnyet is hullat, Bús daccal bolyong szerte-széjjel, Lova már nyihog, gödröt kapar, Riadtan várja. - Sok a sír S fut a Holddal az Éjjel.
Uj hant előtt sóhajtva áll meg, De kemény marka vasba szorul. És megy és jár sok sír között - Még a Hajnal is kacagja Részegedve, botorul.
Lovára borul. Visszaüget, Búcsút int minden hulla-rögnek. S az eliramló lovas után Álomtemetőből vissza A vágyak dübörögnek.
1922. jún.
ÉHSÉG
A gép megállt. Elfáradt por kering fölötte, mint az őszi köd meg pára, s rászáll az emberek hajlott nyakára, kik esznek most. Átizzadt szennyes ing
hűl a vállukra. Fal, fal egyre mind. Kenyér s uborka az ebédjük mára s mind úgy eszik, ne vesszen csöpp se kárba s hogy jót harap s hozzáharap megint.



30
Már nem törődnek semmit az idővel. A harapások majdnem összeesnek, de jól megrágnak minden falatot.
Egészséges, még jó paraszttüdővel szívják, rágják a port, szénaszagot s csak esznek, esznek, nem beszélnek, esznek.
1922. jún. / 1934
KESERŰ NEKIFOHÁSZKODÁS
Gyere Úristen, nézd meg, itt vagyok Tudom előtted el nem sáppadok.
Azt, amit adtál - megvan épen - vedd el! ‘sz csak hitegettem magam a Neveddel.
Te oly erős vagy - gondolsz egyet s van, De nékem kínos a bizonytalan.
Vagy nem is adtál - én véltem bolondul, Hogy számon élet-szöllő mustja csordul.
Ne haragudj hát, Isten, nem hiszek, De nyakamban száz kétséget viszek.
Szeress nagyon, hogyan, tudod Te jól azt, Mint Nap havat, amit magába olvaszt.
Vagy üss agyon hát, csak törődj velem S én nem kérdem, hogy nincs-e kegyelem.
Oda adom a vérem is, ha kéred. - Mily furcsa az, hogy Néked nincs is véred!
Te jól tudsz engem, sorsom is tudod, De vedd el tőlem a talentumod.
Vagy mért faragtál énbelőlem Embert, Kit Bölcseséged gyávasággal megvert?!
Tudom, előtted el nem sáppadok Gyere Úristen, nézz meg - itt vagyok!
1922. júl.



31
NÉVNAPI DÍCSÉRET
Rózsás ajkaidon mámoros élet él, munkás két kezeden nyílik a friss tavasz, hajlós-szál derekad - nincs fakadóbb virág! Hűs és drága zafír szemed.
Nem dícsérhetem én termetedet sehogy. Oly mű nincs sehol, ó, mely vele érne fel márványkőben a vér: kő, nem igaz, nem él. Benned vér dübörög, piros.
Istentől ragadott bronzkoszorú hajad, arcod lent a pokol dús tüze érlelé, dombor kebled, ime, fénylik, akár a gyöngy. Krisztust vesztene el bokád!
Te vagy Máriaként asszonyok asszonya! Nem méltó tereád senki se, jól tudom. Ám én azt akarom, hullva borulj elém, mondván: El ne veszíts! Szeress!
1922. júl. 29. / 1934
POGÁNYOS HITVALLÁS MAGYARUL
Hol vagy erős pogány sereg, Hős Vata, bálványos berek? Hol alszol bátor Bocskay? Kossuth dicső csapatjai?!
A bősz magyar vér nem buzog? Mint gyáva, hitvány koldusok Könyörgünk már az életér’? Hadúr öszvérként mendegél?
Ó nem, ilyet ne higgyetek Hadúr itt van közöttetek, Hadúr a roppant Őspogány Üget sötétpej vadlován.
Szegődjünk hát nyomába mi Gyávaságot irtani, Álljuk helyünket emberül Ki küzd megél, más elmerül.
Megáll Isten, meg a világ, Gyönyörrel bámul ily csudát, Hogy vasököllel ha akar, Szabad s egész lesz a magyar.
1922. júl. - aug.



32
LEÁNYKÉRŐ ÉNEK
Friss daloló szerelemmel elődbe Vonszolom ifju szivem s kacagok Öltsd a karomba, hej, öltsd a karod, S hagyd a kezed a kezembe örökre.
Érzed-e énekemet? Beköszönne Most a szivedbe, ha úgy akarod! Duzzad az ér, meg a vér kavarog S nem harapok ajakadba - megölne.
Jajj, ez a csókom elölne, tudom, Ámde ha engeded én megölellek. Zeng a szivemben a forradalom!
Nézd e kemény kezeket, meg e mellet! Nászt dalolok Teneked szilajon. - Jajj, ha fülednek e dal sose kellett.
1922. júl. - aug.
HOLTTEST AZ UCCÁN
Már félig készen, büszkén állt a fal, Mikor leszédült. - Orvosért hamar! Szegény fiú erős volt s fiatal.
Fehéren, törten ott feküdt a holt, Beszéltek hozzá - ajka mit se szólt. Ki volt az anyja? Jaj, ki volt, ki volt!!
Körötte rajzott bámész uccanép, Mesélték hogy’ volt, máris szerteszét S nem fogta senki malteros kezét.
Ijedt-kerek nagy szeme kimeredt, Lehetett látni benn a kék eget, Amint a Nap sütött a holt felett.
Eszébe tán csak kedvese jutott, Vagy édes apja s tán az is halott Vagy akiről soha nem is tudott.
Leszédült vagy leugrott - jaj szegény, Erős vidám és most halott legény És senki nem sikolt: Fiam, enyém!
És majd a hullát fel is boncolják. Nem ide való! Részeg volt? - Nohát. S ha huga van, azt eltoloncolják.
1922. júl. - aug.



33
HAJNALI VERS KEDVESEMNEK
A csöndes hajnali égről szeliden száll szét a Holdsugára; mintha valami eltévedt, kósza lélek küldené sóhaját ismeretlen útja felé.
A rózsásujjú Hajnal istenasszony előbbre lépeget, amerre csak feltünik csudálatos nagyszerüsége, daloló kedvvel a madarak köszöntik.
Ám Holdsugára a szinek e fönséges fakadásában is némán, halványan ballag, mint éjjeli munkás, ki az átvirrasztott éjszaka után otthona felé ügyekezik, szerettei körébe.
Az istenes Napfény viruló orcája boldog mosollyal üdvözli Holdsugára szőke fürteit; éppen most lépett ki hajnali fürdőjéből, mert aranyos alakját még fátyol födi. - Ime, fátylát ledobja és pajkos örömmel futkároz a mennyei pázsiton meg Földanyánk életreébredt virágos kertjében.
Most összeölelkeznek: Napfény meg Holdsugára. Szerelmük boldogsága itt motoz nyugtalan szivem körül - mily furcsa, hogy a két égi vándor az élet ébredésén így egymásra talált!
De nézd csak - Holdsugára ajka még vértelenebb lett, Napfény meg felölti kápráztató öltözékét, még egyszer megcsókolják egymást és búcsút intenek, mert utaik elválnak:
Sorsuk akarta így.
Napfény az aranyló nyárfák dús lombján keresztül a diadalmas élet hozsannáját szűri, Holdsugára pedig sápadt homlokkal keresi útját, mely néki rendeltetett.
Friss hajnali csók után istenhozzádot mondanak, mert ösvényük elágazik.
De ugye kedvesem, mi soha el nem hagyjuk egymást.
1922. júl. - aug.
PRÉDIKÁCIÓ
Nagy hitvallás a nem-akarás Tán próféta vagyok én. De jöhet azért akárki más.
Ha akarnánk, hát ne akarjunk (Tán próféta vagyok én) Minden gőgöt földbe takarjunk.
A férget el miért tapossam (Tán próféta vagyok én) Ugyis elpusztul hamarossan.
Legyen már ez a hitvallásunk (Tán próféta vagyok én) S a szeretet lesz áldomásunk.
Az Isten szava most újra szól (Tán próféta vagyok én) Minket hí, emberek, valahol.
A szív jól van csinálva itt benn (Tán próféta vagyok én) Éljünk! éljünk ebben a hitben.



34
Gőg, akarás sokakat vitt el (Tán próféta vagyok én) S minek a fegyver, küzdjünk hittel.
A hit a lélek állomása (Tán próféta vagyok én) S ez a szeretet hitvallása.
A háború s minden borzalom (Tán próféta vagyok én) Feküdjék végre ravatalon.
Majd így fogunk nagy nyugtot lelni (Tán próféta vagyok én) S egymást boldogan megölelni.
Ápoljuk hát a szeretetet (Tán próféta vagyok én) E dús növényt, mit Isten vetett.
A szeretet az örök élet (Tán próféta vagyok én) Az akarás mar, kínoz, éget.
Sorsok voltak az akarások (Tán próféta vagyok én) De elpusztultak, jöttek mások.
S károg fölöttünk Sorsunk, varjunk (Tán próféta vagyok én) Éljünk, csak éljünk. Ne akarjunk.
1922. júl. - aug.
PERC
Dalol a madársereg, Hogy az erdő zeng belé, Maszatos parasztgyerek Inal a folyó felé.
A Nap is süt melegen, Tüzesíti a leget, Nem is látni az egen Pici keskeny felleget.
A parasztgyerek hevül, A folyóparton ledül, Homokon gurul tovább,
Kavicsot fog, jó lapost, A folyóba dobja most S fütyörészve áll odább.
1922. júl. - aug.



35
RÖVID ÓDA A KELŐ NAPHOZ
Ó örökszép Nap, te erős, hatalmas Antik istenség, örökifjú Élet! Fellobog most dús ereimben orcád, Zendül a vérem.
Fölkelő Nap, nem borulok elődbe, Rég-pogányosan dalolok Neked most, Égfelé tartott tenyerekkel, arccal Állok előtted.
Őseink, ó ládd, Neked áldozának, Mért hagyod hát el megesett Hazámat? Adj erőt e bús magyarokba, Élet! Élni meg élni!
Ősapámnak bús fia lettem én is. Rám örökségnek csak a Név maradt már, S én köszöntlek: ím kiiszom Nevedre Friss-vizü kancsóm.
1922. júl. - aug.
CSÖNDES ESTÉLI ZSOLTÁR
Ó, Uram, nem birom rímbe kovácsolni dicsőségedet. Egyszerű ajakkal mondom zsoltáromat. De ha nem akarod, ne hallgasd meg szavam.
Tudom, hogy zöldel a fű, de nem értem minek zöldel, meg kinek zöldel. Érzem, hogy szeretek, de nem tudom, kinek a száját fogja megégetni a szám. Hallom, hogy fú a szél, de nem tudom, minek fú, mikor én szomorú vagyok. De ne figyelmezz szavamra, ha nem tetszik Neked.
Csak egyszerűen, primitíven szeretném most Neked elmondani, hogy én is vagyok és itt vagyok és csodállak, de nem értelek. Mert Neked nincs szükséged a mi csudálásunkra, meg zsoltárolásunkra. Mert sértik füledet talán a zajos és örökös könyörgések. Mert mást se tudunk, csak könyörögni, meg alázkodni, meg kérni.
Egyszerű rabszolgád vagyok, akit odaajándékozhatsz a Pokolnak is. Határtalan a birodalmad és hatalmas vagy meg erős, meg örök. Ó, Uram, ajándékozz meg csekélyke magammal engem.
De ha nem akarod, ne hallgasd meg szavam.
1922. júl. - aug.



36
KUKORICAFÖLD
Osvát Ernőnek
A kukoricaföldön űlök, várok, Tán arra, hogy a varju mikor károg És mikor kell zengő cínnel tovaűzni.
A hűs Alkony beborít csöndes kékkel, Én Rád gondolok nagy gyönyörűséggel S szeretném a karom derekadra fűzni.
A Nap lement. Oly egyedűl maradtam, A Föld is kezd kihűlni már alattam. A néma út fölött már a bagoly huhog.
A Nap lement. És én még várok, várok. Terád várok. Nem jössz? És sírdogálok: Szivemre a bánat halk csöppekben csurog.
1922. júl. - aug.
PARASZTANYÓKA
Vén, ráncos arca majdnem fekete, Kiszítta régen már a nap heve, Fogatlan szája bús sóhajüreg, Oly csöndes néni és olyan öreg. Fonnyadt karjával multakat ölel, Halálra vár s az tán sosem jön el. Egyformán csöndes, zajt sosem okoz, Sovány kezével lassan elmotoz, Szentképet s egy fényképet nézeget Öreg korát dús bánat ülte meg. Sokszor kibámul a kis ablakon. Elrévedez egy álomalakon. Gyér ősz haj szárad csontos csöpp fején, Öreg királynő bú-trón tetején. S úgy elfárad míg a templomba ér, De elmegy, hogyha nyár van, hogyha tél, Letérdel ott a bús hideg kövön S ha van öröm, úgy néki ez öröm. Lakán is ott borong ez a ború, Falán sok szentkép, néma koszorú. Macskája vén, már régen nem dorombol. S az öreg anyó olyan szomorú.
1922. júl. - aug.



37
RÉSZEG A SÍNEKEN
Egy részeg ember fekszik a síneken, A bal kezében tartja a butykosát És hortyog. Alszik hajnali hívesen. Az Éj az úton most üget el tovább.
Kuszált haját már ékesitette sok Giz-gaz szeméttel lágyan az éji szél, Most hint az ég rá isteni harmatot S meg nem mozog, csak melle zihál, hisz él.
Jobb ökle mint a talpfa olyan kemény, Úgy alszik mint rég, anyja meleg ölén. Ruhája rongyos. Még fiatal; legény.
A Nap se kél, az ég hamuszínre tört. Egy részeg ember fekszik a síneken És messziről lassan dübörög a föld.
1922. júl. - aug.
A JÁMBOR TEHÉN
A csorda megjött. Vén, rokkant kapukba piros leányzók állnak illeteg. Várják az egyetlenke tehenet. Friss széna barnul már a jászolukba.
Hozza adóját, sok zsíros tejet. Dús tőgye duzzadt, nagy szemére zúgva bögölyhad-köd telepszik. Lába durva. Fődísze rossz kolomp korcs szarv helyett.
Bőgve megáll szokott-kopott helyén. Most megfejik - a gyér fűből bő tej lett s tejét nyugodtan adja le szegény.
Lustán csámcsog jó-régi jászla mellett. Öreg jámbor bolond, de jó tehén tavaly is, most is drága borjat ellett.
1922. júl. - aug. / 1934



38
SZEGED ALATT
Fogadja Espersit János dr. szeretettel
Tiszánk, ifjú folyónk, e nyári estén Halkan susogja régi bánatunk. A Nap bucsúzik. Tört örömre festvén A messzit; és az Éjfa rám borul.
Reám borul s arcom simítja lágyan Hűs lombja, rajta nem terem virág, De béborítja csöndbe síri ágyam, Ha majd lefekszem, én is - bús diák.
Öreg, borús vers kél borongva bennem, Rokon hang zendül vissza rá szivemben. - Mért is kell búmat rímbe önteni?
Lelkemen most halk remegés fut át: Szeretném szépen felköszönteni Magányos, árva, bús Juhász Gyulát.
1922. aug. 14.
A SZENT JOBB ÜNNEPÉN
Keresztények, ti hajtsatok fejet A mai nap az örökéltü Szent Jobb Malasztja száll s a hívő lelkeket Megedzi. Zengjen zsoltárunk - ott fent jobb
Lesz élni majd, ha bús fejünk felett Az Úr hatalmával vigyáz a Szent Jobb Oh áldjuk, áldjuk százszor e kezet S emelkedjünk fel Krisztushoz, ki lent volt.
De ti, pogány ősöknek vérei Nagy daccal mégse szálljatok Neki E kéz apáinkat halomra ölte
S Hadúr e népet akkortól veri, Mikor hitének gyáva lett örökre, Mikor e kéz erős hitünk kiölte.
1922. aug. 18.



39
UGY-E PAJTÁS!
Ugy-e pajtás mulatunk ma, Pár litert a holnapunkra! Üsse kő, a bor ha drága Diák mulat itt magába!
Igyunk azért, igyunk pajtás, Itt a kancsó - egy jó hajtás!
Volna nékem bánatom is, Csitítgatom, altatom is. Nincs rendbe a szíve tája Legény felejt itt bújába.
Igyunk azért, igyunk pajtás, Itt a kancsó - egy jó hajtás!
Ne gondoljunk bánatunkra, Azért jöttünk, vigadjunk ma! Hej! az a lány, az se bánja Ki iszik itt bánatába.
Igyunk azért, igyunk pajtás, Itt a kancsó - egy jó hajtás!
Korcsmárosné! szóljon szép szót, Hadd feledjem, ami rég volt! Nincs anyám, ki szedjen ráncba Árva búsul itt magába.
Csak még egyet igyunk pajtás! Üres kancsó - csak sóhajtás.
1922. aug. - szept.
HYMNUS AZ ÉLETHEZ
Pharao, Élet, örök Nagyúr! Egy rabszolgád fohászkodik hozzád Bocsáss, ha szava átokba fúl.
Örök piramis-bábelt rakunk, Csókokkal tapasztjuk, aggyal vakoljuk, S italod vérünk, mámorunk.
Jaj, érte csak én káromollak, Bús proletárod, - ó nyomorult Élet! Mások vígan vasárnapoznak.
De nem bánom, víg vígan fusson, Én erős karral kicsikarom tőled Csakazértis az ősi jussom.



40
Élet, Élet nyögve kivánlak És öblös mellel hymnusodat zengem, Futottam már, de most kivárlak.
Jöttem hozzád - most még bilinccsel: Ó, hogyha néha riadok is tőled Nagyuram, Élet ne taszíts el!
1922. aug. - szept.
BAÁL
Vén Baál, te kapzsi, gyáva, rút gyászisten, Fösvény aranykorcs, véres dalbakó! Nem látsz elődbe csúszni szolgahitben, Könnypocsolyában - még szűztiszta hó A lelkem - hát imádjon béres-hadja Pénzedre szomjas embereknek, Én nem leszek soha vértrónod rabja, Legyen bár torlasz álomfellegeknek! Nagy a hatalmad? hát én megvetem, Nem áldozom föl néked életem, Hiába görnyedsz ott bután, henyén, Papod soha nem leszek, nem én! Tömjénezzen neked a nyomorúság, Énbennem ég a bátor háborúság, Daloló uri gőggel elöllek, Te arany, buta Baál, be gyülöllek! Dübörögve ha zúg az erő a szivemben, Akkor sunyi két szemed észrevesz engem, Fölemelt fejemet, korbács a kezemben, Akkor, akkor, végnapodat, nyomorult, buta Baál, Nagy-erős örömökkel, ihajjal zengem! Száz éhes kis papod papolhat Tőled s tőlük - soha én nem félek, Vén Baál, de akkor megrabollak.
(Aludj, aludj, nagy álmot aludj, Koldusból szökkent árva lélek!)
1922. aug. - szept.



41
BOROS KESERŰSÉG
Öblös mellel szeptemberbe Vad dalokra fenekedve, Nekikeserülve most, Rajt’ igyunk egy huzamost! Égjen a bor fene kedve S forrjon át a dús erekbe, Hát igyunk egy huzamost!
Egyik kortyra jő a másik, Ifjú fogam úgyse vásik S fejem úgyis szürke lesz, A bánattól szürke lesz. Hejh, én láttam a bokáit! Hajh, de bor a bátorság itt S nagy-sanyarú ünnep ez.
Bor, cselédem így veszünk el, Egymást égetjük tüzünkkel, Hajh! de virul az a lány! Hejh! de szép is az a lány! S élni úgyis keserűn kell, Ha veszni kell, hadd veszünk el, Csak viruljon az a lány!
1922. szept.
KÉP A TÜKÖRBEN
Hogyan volt, azt már nem tudom. De mégis csak megláttam egyszer, Bámultam rája nagy szemekkel. Már régen volt, csak ezt tudom.
Néztem égve. Arca, alakja tűztükörbe, Szemembe rögződött örökre S szivemre hajlott tündökölve.
Már régen volt. Nem is tudom.
1922. okt.



42
ARATÁS ELŐTT
A bús biborkirályfi, naplemente Búcsúcsókjától ég a dús kalász. Néhány vidám tücsök már dúdorász S ugy ing a földön csendes este enyhe,
Mint vén öreg huszáron lóg a mente, Kit nem ölel a nyárestéli láz. De itt a búza s rozs méhébe száz Apróság vár a fényre, napra, csendbe.
És várnak egyre mind a virradatra, Mikor az égből napsugár pereg. A duzzadt tábla jó, acélos fajta
S hajnalba jönnek barna emberek, A válluk széles, nagy kasza van rajta... ... Szellő fuvall, a tábla megremeg.
1922. okt. [?]
ŐSZI ALKONYAT
Kedves tanáromnak, Tettamanti Bélának
Az őszutói barna alkonyat Halkan piheg a pelyhező havon.
Vállamra érzem szép, meleg nyakad És messzi csókod itt az ajkamon.
Hideg vonyít, agyonmart arcomat Forró öledre mégse hajthatom.
Be messze vagy még! Bús az alkonyat, Lágy hópihékbe hull a bánatom.
1922. okt.
A BÁNAT
A bánat szürke, néma postás, Sovány az arca, szeme kék, Keskeny válláról táska lóg le, Köntöse ócska, meg setét.
Mellében olcsó tik-tak lüktet, Az utcán félénken suhan, Odasímul a házfalakhoz És eltűnik a kapuban.
Aztán kopogtat. Levelet hoz.
1922. okt.



43
PAP A TEMPLOMBAN
Fejem forró, de büszke templom, Nagy orgonája búgva zeng, Sötét vér hull a kőre lent Sötét oltárról, régi tempón.
Tömjének kába füstje leng És nyöszörögve és sohajtón Egy lélek sír a templomajtón Bús éneket, istentelent.
Egy őrült festő rég-időbe Arcképet festett - haja szőke Oltárképül a csonttemplomnak.
Előtte ott áll a Halál. Nagy csönd lesz. És a vén, komor pap Halkan, csudásan prédikál.
1922. okt.
KOLDUS
Örökre látlak szépség-verte szemmel - Ó bús szemem, ki szépeket szeretsz! Rád bámul hű szemem vak értelemmel, Mindig Reád és bárhová mehetsz, Mindig találkozol bolond szememmel, A kapzsi koldus új nyomort szerez: Szegényház óvná olcsó irgalomtul, Mégis kiáll az útra s újra koldul.
1922. okt.
NAPSZONETT
A vén díványon hentereg a Nap, Magával hozta erdők illatát S kinek örömből semmi sem maradt, Vidultan nézem én kopott diák.
Hogy nyújtózik, milyen kacér, hamis! Aranyhajával elborítja arcom, Lágy csókja éri rezgő ajkam is, Ölébe békén árva főmet hajtom.
- Ó Nap, a csókod új életre kelt, Ha símogat selyem hajad, még élek; Rossz idegem új ösztönökre lelt.



44
Maradj örökre - éjszaka lesz, félek, Az éjnek oly riasztó árnya van S ó jaj, nem gyújthatom föl önmagam!
1922. okt.
FALAK
Kopár szobám - kopárabb négy fala Csupaszon, fázón mered az égnek. Talán a kékes magasba vágynak, Hol nem fú szél és csillagok égnek.
Őriznek engem, óvnak, szeretnek Kétoldalt egy-egy, hátul egy s elől. - Ha meghalok, gondolom magamban, E négy fal akkor rögtön összedől.
Föltámad akkor Anyjok a Szélvész, Föltámad akkor Apjok a Vihar S tetemem lassan betakargatják A leomló falak poraival.
1922. okt.
FIATAL ÉLETEK INDULÓJA
Apáink mindig robotoltak, Hogy lenne enni kevés kenyerünk, Bús kedvvel, daccal, de dologban voltak, Az isten se törődött velünk.
De fölnőttünk már valahára, Kik nem tudjuk, mi az vígan élni, És mostan vashittel, jó bátorsággal Sorsunk akarjuk fölcserélni.
Tudjuk, apánkkal gyávák voltunk, Nem volt jogunk se, csak igazságunk. Most nincs, ki megállat az élet-úton, De, ha akad, nyakára hágunk.
Mi vagyunk az Élet fiai, A küzdelemre fölkent daliák, Megmozdulunk, hejh, összeroppan akkor Alattunk ez a régi világ!
1922. okt.



45
ŐSAPÁM
Sz. Szigethy Vilmosnak
Fakó köntösben, hószín ménlován, Álomban, éjjel, itt jár Ősapám, Ruhája egyszerű, díszt nem visel, De nagy szemében őserő tüzel.
Dús hosszú fürtje barna mint a föld, Vasmarka kérges, nagy tusákra tört, Süvegje mellett karvalyszárnya száll, Előtte messze száz vitéz halál.
Rézarca, mint a gondos est, nyugodt, - Kacagni tán soha nem is tudott Nyakán feszülnek holló-vérerek, Tömbmelle vulkán tengerek felett.
Leszáll lovárul - tán Hadúr maga! Bronzajka mozdul s nem hallik szava, Rám néz, szemembe, kezet fog velem, Bús apa bús fiával, csendesen.
1922. okt.
ÜDVÖZLÉS
Ma újfent üdvözöl szivem A szomorúság enyhiben.
Ma száll szerelmem bronzhajadra, Mint holdsugár pajkos patakra.
Ma bús torokbul hull a szó, Mint holt fölött a puskaszó.
Ma nem fogynék ki én a csókbul: Galamb szemelne friss kacsókbul.
Ma ím elődbe térdelek, Szerelmesen köszöntelek.
De férfiságom harcra int, Csitítom, fölpattan megint.
S oly bús szivem, hogy még megöllek. Nem ma, ne félj, ma üdvözöllek.
1922. nov. 9.



46
Ó ZORDON SZÉPSÉG
Versemmel hogyha megelégszel - Kínáltam úgyis már elégszer Fogadd el: véres, könnyes ékszer.
Ó zordon Szépség, trónusodhoz jöttem, Bús koldusod, ki elfáradt szegény. Vér-rózsák nyíltak lábom vak helyén, De trónusodhoz mégis elvetődtem.
Ó zordon Szépség, mosolyogsz fölöttem S hallgatva ülsz a dús Élet hegyén. Egy ájult lelket hoztam. Az enyém És fölajánlom Néked összetörten.
Örökkön verte mákonyos varázsod, Most oly hideg, mint néma mosolygásod. S várna reá száz büszke viadal.
Ó hívd életre ápoló szavakkal, Illesd meg homlokát meleg ajakkal! Ó Szépség, nézz rá: olyan fiatal.
1922. nov. 12.
TÉL
Valami nagy-nagy tüzet kéne rakni, Hogy melegednének az emberek.
Ráhányni mindent, ami antik, ócska, Csorbát, töröttet s ami új, meg ép, Gyermekjátékot, - ó, boldog fogócska! S rászórni szórva mindent, ami szép.
Dalolna forró láng az égig róla S kezén fogná mindenki földiét.
Valami nagy-nagy tüzet kéne rakni, Hisz zúzmarás a város, a berek... Fagyos kamrák kilincsét fölszaggatni És rakni, adjon sok-sok meleget.
Azt a tüzet, ó jaj, meg kéne rakni, Hogy fölengednének az emberek!
1922. nov. 12.



47
VÁRLAK
Egyre várlak. Harmatos a gyep, Nagy fák is várnak büszke terebéllyel. Rideg vagyok és reszketeg is néha, Egyedül olyan borzongós az éjjel. Ha jönnél, elsimulna köröttünk a rét És csend volna. Nagy csend. De hallanánk titkos éjjeli zenét, A szívünk muzsikálna ajkainkon És beolvadnánk lassan, pirosan, Illatos oltáron égve A végtelenségbe.
1922. nov. 19.
BÚS ÉNEKHIVÁS
Lelkem, részeg szavak örök-mogorva csősze, A pince ajtaját nyisd fel komor legény! Ma bús vagyok nagyon - és, jaj, felejteném Kegyetlen bánatom, mely ifjuságom ősze.
Lelkem, komor legény, ma ölni kell a bornak Pogány erős legyen: a súlyos alkohol Csókolja szét agyam, ki verseket kohol A szőke lány felől, míg sejtjei bomolnak.
S eredj a lányhoz el - ó, csókold meg helyettem Szép ajkát, szép nyakát, durúzsolj önfeledten Bódító dalokat: s amíg te énekelsz,
Alkoholos szavak ködös pincéje torkán Vad orgiát csapunk, dalolva mint az orkán, Bús szívem, én s a víg delírium tremens.
1922. nov.
JUHÁSZ GYULÁHOZ
Bátyám, ki bortól mámoros éneket Zengsz húrodon, Te, nézd a magyar hazát, Csitítsd el Anna-kérő szíved S öntsd az erőd a reménytelenbe.
Hangod legyen az őszi vihar sötét Zúgása, melyben tompa a jajgatás, De a harangszó messze hangzik S tornya fehérlik az éjszakában,



48
Ha sujt a villám s retten a gyönge szív. És ösztökéld a tétova honfiút: Üzend, hogy nincsen Isten, Ember, Csak magyarok letiport hazája.
És hogyha kell, ó, csak könyörögj nekik, Hogy dolgozó nép karja erős marad És vagdald föl meleg nagy szíved S oszd ki közöttük az éheseknek.
Csak így lehet célt érni magyarral el, Szidj, kérj, dörögj és hozd a reményt nekünk, Mert hogyha nem remél a költő, Más ki remélne az új hazában.
1922. nov.
VERSEK VÉGÉRE
Ó jajgató, bús hangok, a könyvetek megírtam És most, hogy már reátok hajtom a fedelet, Nem is tudom elhinni, hogy annyit összesírtam, Hogy bennem annyi édes, részeg bú erjedett.
Ritka mosolyom dalba kiönteni nem bírtam, Csak könny zuhant szememből, ó sírtam eleget! Egy csúfos hang belülről űzött, hogy így megírjam S higyjem, a víg Öröm hogy egész elfeledett.
De íme, bánatom már rímekbe van megölve És sajnálom, hogy nincsen, ki szívemmel pörölne; Ó gyertek vissza régi, enyhítő bánatok!
Én gyönge legény verset vérrel nem áztatok. De kotorász mellemben Magányom éles körme S már sírok, mert egy szőke fejet nem láthatok.
1922. nov.



49
A VERGŐDŐ DIÁK
Előtte sívár halom mered, Két szemében a szíve remeg. - Szegény diák.
Illatos és csókos az éjjel, Piros szirmok szállanak széjjel Rózsatövön.
Nagyon szeretne kisuhanni, Mámoros csókban együtthalni Valakivel.
Hanyatt feküdni uccakövön S úgy várni, ha már nincs más öröm, Naptalanul.
Száguldani egy örök éjen S az éji széllel friss fehéren Titkolózni.
Vágyva vár kint az Élet-asszony Egy új sebet, hogy fölfakasszon Ifjú ajkon.
De hiába, ő nem csókolhat, A diák nem megy, int a Holnap. (Elhal a Vágy.)
S előtte sívár halom mered, Két szeméből a bánat ered. - Szegény diák.
1922
NÉZEM A LÁMPÁT
Nézem a lámpám. Villamos lámpa. Fűti egy titkos, rejtett erő. Tompa árnyékból csillogó élet lesz, Ahogy belőle fény tör elő.
Nézzétek, milyen megfoghatatlan, Csupa titok, csupa hatalom S mégis, fényével akkor pompázhat csak, Mikor én, az Ember, akarom!
Midőn lefekszem s oltom a lámpát, Váratlanul azon akadok: Mi lenne, hogyha többé föl nem gyulna S örökre sötétbe maradok!
1922



50
VÁRAKOZÁS
Alszik a vár, elhagyatott. Kong a terem, fojt a magány. Porbelepett ó-aranyos oszlopi közt lóg a falán Sok fekete, ódon, öreg hősi vezér, ősi alak Képe s a vár elhagyatott. Állnak az ősz, néma falak.
Kincs, arany és drága ezüst. Szellemeké mind e halom (Szívem e vár.) s alvad a bor, ízzik a Vágy ravatalon. Mennyezetes, szép nyoszolya, rajt’ a selyem csókra terül. Őrzi merev isteni nő, friss mosolya is merevül.
Nesztelenűl dús, puha, lágy szőnyegek is fekszenek ott, Mint a mezőn elfeledett, hóbefedett, árva halott. Udvaron egy mélyvizü kút, rátüz a Nap, habja vakít S alszik a vár, elhagyatott, mint a halott. Vár valakit.
1922
CSEND
Riasztó, mint a fölmorajló tenger És mint a végtelen hó épp olyan. Álarca mélyén bús Halál rohan Jaj, üstökömbe kap s én gyáva Ember
Remegve ejtem lelkemet elébe. A szívem hallgatom - kopog-e még? És megunom ez egyhangú zenét, Pedig de jó, ha ver és nincsen vége.
Úgy érzem, mintha ingoványon járnék És jaj süpped alattam a talaj, De bennem még ellentállás szaval,
De fülemet betömte. - Ó, mi vár még Reám, ki immár néma, hangtalan. - Fejem lehajtva megadom magam.
1922



51
BÚS MAGYAR ÉNEKE
Száll az ének a mezőnek, esti szellő hollószárnyán, Valami kis kopott ember énekelget búsan, árván Bolondságról, szerelemről, kora őszről, illó nyárról S körülötte elterülő néma magyar pusztaságról.
Fáj neki a teste, lelke, szíve tája, szemegödre, Nem is tudja, feltámad-e, elpihenne mindörökre.
Titokzatos messzeségben istent keres magyar hangja, Régi honát, testvéreit - mást se tehet - siratgatja. Piros kedve pillangó volt, sárba fulladt ott Erdélyben, Zöld reménye foszlányai meghaltak a Felvidéken.
Fáj neki a teste, lelke, szíve tája, szemegödre, Nem is tudja, feltámad-e, elpihenne mindörökre.
Nincsen csak egy citerája, húrjai az égig érnek, Rajt’ pengeti balladáit véres könnynek, könnyes vérnek. Mámor esték elszállottak, ott fagytak a Karsztok alján S ismeretlen menyasszonya tört liliom, olyan halvány.
Fáj neki a teste, lelke, szíve tája, szemegödre, Nem is tudja, feltámad-e, elpihenne mindörökre.
Nem nézi a délibábot, túl van az már a határon S elkerüli zárt szemét az incselkedő pajkos álom. Holt vitézek sírtájára hullat dalt és nefelejcset S fohászkodik: Uram, Hazám el egészen ne felejtsed:
Fáj neki a teste, lelke, szíve tája, szemegödre S hazáján ha segíthetne, élne mégis mindörökre. 1922
NYÁRI DÉLUTÁN A SZOBÁBAN
Fuldoklik már a széternyedt szoba. A polituros asztal és a székek Vén arca kéksötét homályba réved. Vár rám a lépcső villogó foga.
De lenn a fürdő-strandon, a Dunán, Piroscsíkos, vizes trikók feszülnek. Jó ára van a könnyü tüllnek, A friss szél futkos fodrai után.
Nem volna rossz az ódon Óbudába, Ingujjba lenni, vagy nem is ruhába. Kis korcsmában a sört isszák. - Talán
Ha én is innék, habzana a szám. Száradt a számpadlása és a nyelvem. Jaj, inni kell, de akkor föl kell kelnem.
1922



52
SZERELMES KESERŰ HAZAFISÁG
Engem nem hívnak Párisok, Velencék, Hol mint szökőkút, gyöngyöz életár, Reám Hazám tarolt mezője vár Ó, csak tarolt ne volna! én is mennék!
Talán, talán úgy én is ott lehetnék. De itt aszott a tépdesett határ S hiába hullatom könyűm le, már Nem sercen fű és nem libegnek lepkék,
Mert Istenúr hogy szántsa, bérre vár És semmim sincsen, amivel fizetnék, És hitem összedől, mint kártyavár:
Jaj, Sorsunk elvesztette bús lelencét! És szívem sincs, odadtam régen már Egy szőke lánynak e fakult szelencét.
1922
ÉNEK MAGAMHOZ
Szeretni kell a csalfa köd-eget, Szeretni kell száz csillag enyhe képét, Fölnézvén a szív könnyebben feled És föltalálja tán az örök békét.
Csókolni kell az élet-mart sebet, Csudálni kell a lányszem tiszta kékét, Dalolni kell a bánatok felett S nem kérdni, hogy vén Földünk meddig ég még.
Tisztelni kell az öregek kezét, Símogatni az ifjúság fejét És bátor hittel élni, ölni, csalni.
Halotti torban folyjon drága bor, Nem szabad sírni soha, semmikor S ha halni kell, hát vígan menjünk halni.
1922



53
A FÜST
Keménydereku gyárbörtön dús füstje Nagy kedvvel száll a piszkos égre föl. Szemében százszám szikra tündököl S haját borítja sóhajok ezüstje.
Szelíden símul barna bús ökölre S a szívből ellop könnyet, bánatot, Kilop a szívből könnyet, bánatot, De ha akarná, csípne, marna, ölne.
Ráomlik a gyár szürke gyászfalára, Fátyolt terít az izzadt munkásvállra S amíg a sok gép zúgva zakatol,
Sötéten, büszkén, lázadó imával Jó bátorsággal egyre följebb szárnyal, Az Istenhez; valahol.
1922
SZERELEM EZ?
Őrjöngök Rád, ha néznek, Szeretne ütni két kemény ököl, Hogy útálom ízét a sárga méznek, Agyamban, hogy csak arcod tündököl, Hogy megvetem szelét az élet-vésznek S haraggal bámulok az égre föl S ha sírni kéne, könnyeim is késnek S belőlem minden jóérzést kiöl. Szerelem ez? vagy, haj nem is tudom csak, Csak azt tudom, hogy megbolondulok, Bronzajkaim, mint gyáva koldusok, Csókmorzsáért könyörgenek - agyoncsap, Érzem, szaladj, rohanj kezem elől! Ihaj! ha egyszer öklöm öldököl, Ideráncigállak, nézd kevélyen, büszkén Hogy zúz sebet e gyáva két ököl S csókolj bolondul holtak füstös üszkén. Akarom kezeimbe sodorni hajad, Akarom megízlelni telér ajakad, De mondd nekem, ki eddig nem is hittem, Karodban él az ifjú Életisten!
1922



54
GYÖNGYSOR
Szonett, te drágakő, te antik Gyöngysor, Reá akasztlak ím, Hűsen pihenj le vállain, De fujtsd nyakát, ha dús brigantik
Orzó szavára hangja hallik S nagy átkot mondj, ha bántja kín, Őrködj okosan álmain S tüzelj, ha könnyű könnye zajlik.
De meg ne mondd, hogy érte sírok, - Szavadnak akkor úgyse hisz, Hogy verseket csak néki írok
S útam az őrülésbe visz. Csak éjfelen, ha fénye csillog, Csókold haját helyettem is.
1922
SPLEEN
Halál, terítsd rám köntösöd, hisz fázom, Gonosz szélvész s vihar dúl bennem és süvölt, A vágy-sakálsereg az égre fölüvölt S bús esten meztelen bőrig megázom.
Sáros hideg föld húzza, szíjja lábom, A bátorságom is bizony inakba tört. S rekedt torkom ha még keserves dalra hörg, Ne hidd, hogy élet-ének zeng a számon.
Mert jaj, bizony kék minden tagom s reszket, Szemem homályos, tért, útat tévesztek És fázom - nézd Halál, hí mostoha fiad.
Szeretne köpenyedbe burkolózni, Már úgy se tudna vígan lobogózni, Szegény, a lelke fázik s az élettől riad.
1922



55
PROLETÁROK!
Ma nektek tornyozó akaratból ekhózok öblös meg forró szivemmel, Mert valaki belém kovácsolta a végtelen Szeretet meg el-nem-csüggedés zengő acélját És a neki-fohászkodások és a neki-keserülések Tajtos csöppjeit is belém injekciózta, Valaki, aki Krisztus üreges sebére nem rettegéssel gondolt Szent hallelujával lelkezte csókját Az Emberisten fonnyadt ajakára, Valaki, aki most Pásztorok istenes kurjantásával Közétek lendül belőlem,
Testvéreim!
1922. nov.
TANULMÁNYFEJ
Mély szürkeségbe szédült át a reggel. A kocsma terme sápadt, búskomor. Dús polcain a sűrű alkohol fondorkodik nagy, tarka üvegekkel.
Benn férfi ül s nehéz, vörös kezekkel flaskót dédelget s dünnyög, vagy danol; földszín bajszán leperg a drága bor; tört száraz tófenék az arc, de ember.
Zsíros haján rossz bőrsüvegje roggyan, nyakán csúf ér dagad meg egyre jobban, agyán pihennek elfáradt borok.
Ködlepte, síkos szemsikátorában, véres kövön a mámor tántorog. Csak ül. S alakján bárgyú lomhaság van.
1922. nov. vége / 1934



56
ISTENJÁRÁS
Az Úristen minket nagyon szeret, Minket mindennap látogat. Nehéz, kegyetlen-nehéz a lába S egy-két magyar szív néha megszakad.
Istenjárás van, csöndesek legyünk. Valaki bús dalokat dalol. Tudom kicsoda - Ő az, énekel, Csak énekelget bennünk valahol.
Hangja úgy búg, mint a nagy harangé, Szeme vak, mindent eltipor. - Úristen szeress, de eredj innen, Vendégre nem vár víg halotti tor.
Az Úristen minket nagyon szeret, Minket mindennap látogat. Nehéz, kegyetlen-nehéz a lába S egy-két magyar szív néha megszakad.
1922 végén
(TÉGED SIRATLAK...)
Téged siratlak, büszke sirató. Az Isten sem néz többé immár hátra És hull a rokkant, tömzsi kis tanyákra, Ó Ady, a magyar Ugarra hull a hó.
Az Isten sem néz többé immár hátra S én nem tudok kiáltni: hejh! hahó! Pedig kiáltnék s jaj, csak elfuló Keserves hörgés - az torkomra hágna.
Én nem tudok kiáltni: hejh! hahó! Pedig nagy vétket én sosem vétettem: Fekszem hanyatt a Pusztán megdermedten S fagyott, fehér szivemre hull a hó.
1922 végén



57
SZERELMES KISZÓLÁS
Kegyetlen bánat marja meg szivét, Mosolygó, mély szemét apassza, törje, Dús bronzhaját a vágy cibálja szét, Lelkét sorvasztó forróság gyötörje, Ajkát a kín harapja össze, még Imás, kulcsolt kezét is ejtse ölbe! Magányos éj gázolja át eszét És jajgató szerelmi őrületben Az én nevem sikítsa vad beszéd: Ó, hívjon akkor, hívjon engem, engem!
1922 végén
A SZEMED
Nagy, mély szemed reámragyog sötéten S lelkemben halkal fuvoláz a vágy. Mint ifju pásztor künn a messzi réten Subáján fekve méláz fényes égen S kezében búsan sírdogál a nád.
Nagy, mély szemed reámragyog sötéten S már fenyves szívem zöldje nem örök. Galambok álma, minek jössz elébem? Forró csöppekben gurulnak az égen S arcomba hullnak a csillagkörök.
Nagy, mély szemed reámragyog sötéten S a vér agyamban zúgva dübörög.
1922. dec. 28.



58
1923
SZERELMES VERS
Hegyes fogakkal mard az ajkam, Nagy, nyíló rózsát csókolj rajtam, Szörnyű gyönyört a nagy vágyaknak. Harapj, harapj, vagy én haraplak.
Ha nem gyötörsz, én meggyötörlek, Csak szép játék vagy, összetörlek, Fényét veszem nagy, szép szemednek. - Ó nem tudom. Nagyon szeretlek.
Úgy kéne sírni s zúg a vérem, Hiába minden álszemérem, Hiába minden. Ölbe kaplak: Harapj, harapj, vagy én haraplak!
1923. jan. 1.
ÖNARCKÉP
1923. jan.
Dacos, vad erdő sűrű nagy hajam. Már meggyötörte asszonyujj viharja, Forró száj baglya néha megzavarja. Alatta zúg a gondolatfolyam.
Milyen mély medrű, nem tudom, de mély. Hitek szirtjét bús iszapjába mossa, Nagy homlokom a Vaskapu-szorossa, Hol rég utat vágott a szenvedély.
Zord partján - csókhíd szépen szökne itt, Melyen portyázni víg asszony-tatár megy Örök-zsibongó, vijjogó madárhegy: Sötét gond rakja barna fészkeit.
Szivemben vágyhegylánc, jaj-kráteres; Még forró, fülledt nyár vonaglik völgyén S dermedt, havas csúcsán „Ember”-t üvöltvén Egy őrült lélek máglyákat keres!
1923. jan. 5.



59
EGY ASSZONY S EGY LEÁNY
Ó messzi, messzi két szép Asszonyok! Egy asszony s egy leány szivembe verten. Mig értük tornáz ifju, büszke lelkem, Vágyam közöttük gyáván kóborog.
És jaj a Végzet átkozott-konok, Duhaj mámort csihol sötét szememben S dús, ölelő-nagy ágyu véreremben Értük lihegnek megváltó borok.
A lány: Ős, termő, naphajú mező, Az Élet vár szent méhében magokra S úgy szól szava, mint hallgatag habokra Ha lágyan símul esti evező.
Az asszony: Város, bűnös elveszés, Rejtelmes és meleg homály, hol bongva Búg esteórát vágyak titka, tornya S forró polippá ájul át a kéz.
Két tulsó part. Közöttük égtem annyit S csókolja most is nagy szivem a Bor. Mint szép, tünő nap bánata mikor Fáradt folyón sötéten átaranylik. 1923. jan. elején
IGAZ, ŐSZINTE BÚCSÚ
Bús fejetekbe űzve jöttem. Menykövek cívódtak fölöttem.
Láttam két nagy szemet, bogárzót; A szép leánynak szóltam pár szót.
Tán szóltam néki. Meg sem bántam. Én soha semmit meg nem bántam.
Nincs tartozásom: Mind adó volt, Mellyel a világ szűken hódolt.
Abból se maradt semmi másnap. S panasz se kell, azt adja másnak!
Hogy panaszkodtam néha mégis? Hát szennyes néha még az ég is!
Átéltem már tizennyolc évet S láttam, mit ér az emberélet.
Nem tarthat mások akaratja, Én elmegyek, ha kedvem tartja.
Szeretsz? Ne menjek?... Vérre lestél, Ó, kínban gyönyörködő testvér! 1923. jan. 8. / 1924. dec.



60
TOVÁBB ÉN NEM BIROM
Istenem, adj két megvakult szemet, Imás ajkat, ki térden emleget, Lelket, ki tudja, tenni bírsz csodát S agyat, ki nálam sokkal ostobább.
Ó, rettentő Isten, nagy vagy, ha vagy, Gyötrött testemmel bár pokolnak adj, De másikat küldj - méltó-nagy kinom, De, ó Uram, tovább én nem birom.
Küldj másikat, kinek meleg szavát Bölcsőn susogják boldog, szép anyák, Kiért a föld fáklyás örömre gyúl S kinél hitványabb még a pénzes úr.
Ki nem gyűlölné pénzéhségüket, Ki nem bánná, hogy minden szív süket, Kit meg nem indit asszony és nyomor. S mosolygó arca ne legyen komor.
Ó, válts föl, Isten, végre engemet S a pénz miatt ájult nagy lelkemet, Szédült időd forró lehelletét, Hideg halálsohajtás fujja szét!
1923. jan. 9.
AD SIDERA...
Anyám, ki már a messzi végtelen vagy S nem gyötrődöl, hogy nincs kenyér megint, Nem sáppadsz el, ha szűkös este int, Hogy kis rikkancs fiad vérébe jajgat.
Anyám, ki már a néma végtelen vagy S borús szemed fiadra nem tekint, Ó meg ne lásd az ólom-öklü Kínt Miatta zúg e tört, betegre vert agy.
Anyám, falatkenyért sem ér az élet! De nagy hitem van s szép jövőnek élek: Ne orditson pénzért gyerektorok
S tudjon zokogni anyja temetésén. S ne rúgjon még az Ember szenvedésén A Pénz.
1923. jan. 19.



61
A BÁTRAK
Ki gyáván várja a halált, Magába zárja azt a föld, Midőn a száj lilára vált S két szeme rémületre tört.
Annak nem nyitja a titok Bordó, nehéz, nagy függönyét, Csak aki bátran állitott Elébe s büszkén tépi szét.
Ó nagy, ki bátran odaállt, Hol búg a néma sejtelem S szolgáját hívja, a halált, Alázattal ki megjelen.
Minden liliom illata Hűlő, meleg szivén libeg. Ó szent, ki bátran, át, oda, Ifjú lélekkel halni megy!
1923. jan. 23. / 1924. dec.
PETŐFI TÜZE
Falvát megőrült népe lerombolá, Házunk az nincs, fél fal, ha mi megmaradt, Gonosz Tél van s e kis családnak Tűze, Petőfi - az Eszme: hol van?
***
Petőfi Sándor, Tégedet ünnepel A jajgató nép s a süket Elnyomás, De nagy lelked tüzét, az Eszmét, Cifra, hideg lobogás takarja.
Ó, ünnepelvén, mélyre temetnek el! Petőfi Sándor, ámde azért nyugodj: Az Eszme ég az elnyomottak Büszke szivében örök dalodra.
És égni fog, mert nagy hitem ójja meg: Világszabadság! - így köszönök, Vezér, S örömtelen tizennyolc évem Szent lobogója elődbe hajlik.
1923. jan. 23.



62
EGGYÉÖLELŐDÉS VÁGYA
Hiába gyúl ki nagy szemedbe máglya, Csókos kín ajkamat hiába rágja S ölelni vágyás: többet akarok.
Husodba forróság lohol lihegve, Ruhád letépve szállna mély egekbe S aztán? mi van még? - Többet akarok!
Mint csecsemő, kit gonosz, céda anyja Kemencére vetett, mely összemarja, Vágyban vonagló szép szivem olyan.
Ó úgy szeretnék eggyé lenni véled! Hogy folyna eggyé vérem és a véred, Mint szélvész ültén két fáradt folyam.
Egy lelkünk lenne, mely nyugodtan lengne És semmisülne át a végtelenbe S betelt egy-test, mely többé nem akar.
Két bús álomvirág, mely egynek nyilhat. Mint eggyé lesz a szellő és az illat, Ha már sunyít a romboló Vihar.
1923. jan. végén
TÁVOLI ÉNEK
Ajkam hiába is haraptad, Lehámlik róla már a bőr. S emlékemen se csókol ajkad, Csak úgy piroslik messziről.
Csak úgy piroslik messziről, mint Lámpás sötét mezőbe lenn, Hol már nincsen nap és idő sincs, Fölötte néma végtelen.
S a lámpás zárt üvegje koppan, Rászáll nehány szép éjbogár, Rászáll, futos, lehull halottan: A lángra mind halott-sovár.
S a lámpás ég piros szinében, Fölötte hűvös szél suhan, A Távol száll a véren, éren És szívem megremeg busan.
Ajkad nekem csak úgy piroslik, Mint messzi vágy fájó sziven. Tört színe nem vakít, nem oszlik, Csak ring a bánat mélyiben.
1923. jan. végén



63
ÉJJEL
Halkan hörög végsőt a lámpa S a nagy halál apáca-lánya, Sötét királylány jő szobámba.
Hideg szemét szemembe oltja, Csöndet simít bús homlokomra, Nem érzi, gödre mily goromba.
Nem kérdi, szürke-é a vágyam, Nem nézi, mily kopott az ágyam, Csak átölel a csöndbe lágyan.
Pompát csókol szűz gondolatra És megcsókolja, bármi gyatra. Rokkant gyereklelkem ringatja.
Sötét haja szobámra bomlik S miken komorság, köd borong itt, Most megszépülnek ócska holmik.
És én kibontanám a vérem, Ha hívna atyjához fehéren: Várlak, fiacskám, régen, régen.
Hiába várom, hangja nincsen, Mely ama palotába intsen, Hol rég csüggök titok-kilincsen.
Egy eszelős öreg motyog csak, Az esső s mindenütt kopogtat: Halottak vagytok, csúf halottak.
1923. febr. 10.
MAGYAROK
1
Minek magunkat lassan ölni? Nem jobb egyszerre megdögölni? Mint rokkant lábbal tántorogva, Vizes, vak szemmel csillagokba, Rossz, messzi csillagokba nézni S régi dicsőséget idézni, Idézni mind, mi ősi, ódon. Hogy hátha mégiscsak megszánna Az Úristen valami módon.
Minek magunkat lassan ölni? Gonoszság helyett búza nől ki Az égről földbe hullt szivünkön;



64
De igaz, nótás, füttyös másnak. Magyar, köszönj az elmulásnak, Nincs mit kereskedj már e tájon, Akad legény, ki ideálljon S ásóját vígan földbeszúrja!
Mit nyöszörögsz? nem akarsz halni? Hisz életünk úgyiscsak talmi S nem is nagyon kell már akarni, Akaródik ez nélküled, Agyadban bár égő hodályba zárt Riadt baromként bőg a rémület.
1923. febr. 15.
2
Bezárva okos őrültek közé, Szenvedünk, mint az eldugott kenyér. Rab szíveink örök szerelmese, A nagy világ minket hiába hív! Ó nagy világ, csak érted éltünk eddig, Száguldó, forró ménesek után A barna földek múló dobaját Szívünk teérted dobogta tovább És mozdonyaink szálló dübörgése Feléd lengeti most is lelkeinket! S a nyomorultak, ők, akik miatt Temetőnek is kicsi lett világunk, Még ők biztatnak, hogy a pusztulást Hős bátorsággal s daccal kell kibirnunk! Hát lesz-e magyar, ha mi nem leszünk?
Ó be kicsi az ő piszkos vágyuk! Alig látszik, hogy fájdalmunkra csöppent.
Sikoltani! Ha levegőtlen vihar a jajunk, Akkor is csak Sikoltani! Hogy minden búzatábla kiperegjen.
Ó jaj, mi igazán tiszták vagyunk, Nekünk nyisson ajtót a reménység!
1924 vége



65
ADY ENDRE HELYETT MONDOM
A sírás nekem nem kenyerem. Az Úr megverte kushadt fajtám Most nekilátok s én verem.
Talán az Ima sáppad ajkán, Ha az Üvöltés ott terem.
S ha föl nem üvölt hulla-fajtám, Addig verem, mig szétverem.
1923. febr. 17.
ASSZONYVÁRÁS ASSZONYSZOBOR MELLETT
Asszonyra várok, aki vággyal telve Most szép, forró kezével Hajamba túrna s nagyon megölelne.
Asszony. S villogna bőre a homályba, Mint ez a szoborasszony, Kire félénken hull a holdvilága.
Asszony, kinek oly megadó az ajka, Mint ez a szoborasszony, Ki szép kőtestét félénk holdnak adja.
Nem is tudom: ki. Szent és messzi asszony. Egy áldott száj, ki számra Mohó polipként s forrón rátapadjon.
Súlyos parfőmje fojtogatva szállna És megremegne szívem, Mint szellőtől meging dús, déli pálma.
S ha megkérném, a szobor mellé állna Ó, forró, szép szobor, kin A holdvilág is tüzes csókká válna!
Szobor, egy élő asszony állna melléd!... Szobor, hideg s én mégis Megcsókolom most fényes, büszke mellét.
1923. febr. 19.



66
SACRILEGIUM
Mint vad, részeg legény, kit mámorában templomba visznek ördöngös borok s kurjongatván a Szűzhöz ott galádan, felé ölelni vágyva kujtorog,
hogy megremeg a Gyermek is karjában, midőn a szeme véresen forog hogy távol vagy, ilyennek látom vágyam, így motyog feléd és így tántorog.
Madonna-lélek, ó, azért ne vess meg, hisz engemet, halálra, már keresnek a bánatok, mint bősz tömeg, ha lát
szentségtörést, vad bosszuért kiált. Tudom, hogy engem durván megköveznek. Csak te megadd a Szűz bocsánatát.
1923. febr. 23. / 1934
EMBER IS; MAGYAR IS; MAGAM IS
Nagy szívemből a keserűség torka Haló tüdőbetegként fölhörög: No, valaki itt szép rakásra hordta A szenvedést - s ez élet? és örök?
Igen, csak menni s üreges sebünket Kitátva hagyni, lepje csak a por S Istent keresni: Nagy Bírót, ki büntet S bús keresőt ki anyaként apol
S az égre fölhörögni, nem találván, És szitkozódni - hátha észre vesz S tovább loholni elrugottan, árván, Mert Ismeretlenünknek tetszik ez!
Bajnok-futók roppant, őrült arénán, Hol mindenképp csak vesztes lehetünk S Cézárunkhoz még esdekelni bénán, Mert intésétől függ az életünk!
Éhessen bőgni és amit ha bántott, Nem bántott így a Mammon ökle sem: Rossz mellünk verve sírni miatyánkot, Amíg mosolyg az Úr csak csendesen.
Ó szörnyü Úr, kit ember sohse látott, Nem görnyedek már több litániát, Robbanjon össze százezer világod, Nem lesz itt úgyse boldogabb világ!
1923. febr. 23.



67
HŰSÉG
Mint holt leánynak őrült szeretője, Ki este, hogyha gyúlnak csillagok És fényük búsan, szomorún lobog, Mint gyertyák, melyek, hol a szemfedője
A holt leánynak sápadtan fehérlik, Búskomoran, hallgatva állanak; Mint jegenyék, ha már leszáll a Nap, Sötét csucsukra hintve égi fényit,
Haldoklóként, ki utolsót lehel még, Melyben szép lelke rejtve szétoson Ki este surran álmos utsoron, Hóna alatt biborló, hímes kelmék
S belopózván félénk, nyikorgó ajtón, Halkan könyez csöndes, fehér szobán; Holtan hallgat csöndes, fehér leány S künn ifju vágyak sírnak fel sohajtón.
Búját a borzalom, miként nagy, éji Bagoly a szárcsát, úgy rebbenti meg. De megcsókolja forrón hóhideg Ajkát a holtnak, aztán elmetéli
Nyakát, fehér nyakát s vörös selyembe Burkolva szép fejét, szökik haza S habár a hús a csontokon laza S már foszladoz, csak őrzi, őrzi egyre.
Ugy őrzi lelkem is te képedet, A távoltól megóva, itt, szivemben. De az nem oszlik: Bánatműteremben, Ahol a szobrász sírva ténfereg,
Tört szobrokat szórván az éjbe szét Ott hallgat emléked halotti maszkja S előtte, ami szóra nem fakasztja, A szerelem pirosló mécse ég.
1923. febr. 29.



68
LÁNYSZÉPSÉG DÍCSÉRETE
Espersit Cacának
1
Valaki másnak kéne mostan jönni, Ki nálam mégis szebben tud köszönni, Ki nem dadog, látván szépségedet: Bátor, bolondos, lelkes nagy-gyerek.
Ki így köszönne: „Szépség, bárhová lépsz, Neked lobog fel mindenütt a lángész S mint ó remekművet, mely isteni, Úgy megcsudál az alkotó zseni.
Ki trónusán a Nemlátottat várja, Hódol neked művészek büszke álma, Pedig halkan szólsz s mégis általa Ledől a közöny Jerichó-fala!...”
Igen, tán így, de szebben, lelkesebben, Mint tűzimádónak vak rengetegben Áldó hozsánna zengne ajkirúl, Ha körülötte az erdő kigyúl.
S én nem birom, bocsáss meg szép Valóság! Csak lelkem tép még egy utolsó rózsát S mint bánatkertész kis örömvizét, Szirmát elődbe halkan hinti szét.
2
Mint vércsevágy a röpke vadgalambot, Úgy űzöm a félénk szépséget én. Mert búfelhős lelkem sötét egén Valaki szeme fényeket zuhantott
S hallgatva várja most a méltó hangot, Tudom, ki áldva csügg dicséretén. S én szétmarcangolom, ha meglelém, Mint vércsevágy a röpke vadgalambot.
S mely szárnyát fáradtan vonszolja, földön, Mint ázott és beteg madár vergődöm, Nem tudván méltón szólni szépségednek.
S várom remegve, mosolyogjon kedved, Mert jó, ha vergődésemen mulat: Csak vergődés a méltó hódolat.
1923. márc. 1.



69
TEMPLOM; HULLA; RÓZSA
Komoly, komor, magányos, bús templomkert vagyok, Hol asszonykéz hiányán magasra nőtt a dudva, A fojtó keserűség, de szűzi illatot Ont közte sok dus szépség, virág, elrejtve, dugva. Komoly, komor, magányos, bús templomkert vagyok.
Egy rongyos, béna koldus hever a kerti zugba, Életvágyam hullája, kit a könyörtelen Pogány népség hagyott, hogy pusztuljon éhen hullva. Most véres-rőt avart szór vad-lombos szerelem: Egy rongyos, béna koldus hever a kerti zugba.
Templom szivem, de senki nem törődik velem, Aranybálványt tömjénez, Igazságként, eretnek, Fáradt harangozója pedig a kötelen Feszűl, riadt agyam, ha Szabadságot temetnek. Templom szivem, de senki nem törődik velem.
Csak néhány régi hívem, ki kalapot emel meg, Ha fehér papja, lelkem, igét mormol maga S köré poklos, rongyos, de szűz vágyak seregelnek S álom-imájuk lebben s harsan zsoltár szava. Csak néhány régi hívem, ki kalapot emel meg.
A zsoltár, hullaszag s a virágok illata Az Igazság felé száll (Nem holdaz ragyogósdit: Komor szentélyt hiában az Úr nem állata) A végtelenbe száll és nagy egybe csókolódik A zsoltár, hullaszag s a virágok illata.
1923. márc. 10.
(VERSEM KOMOR...)
Versem komor, félelmes bajtárs, A jaj-mezőn, ha nagy a zajgás Lábai vígadozva jönnek, Mint Noé végén vízözönnek.
Súlyátul görnyed gyáva szív: Sarkát keményen odanyomja, Kegyelmet pallósára hív S botor fülekhez nincs pardonja.
Ilyen legénnyel bizakodván Győztesen állok minden tornán, A senkiket hadakba lássam: Megvédjük egymást én s bajtársam.



70
Bátor. De félek egytül én: Ha szálló pihe napsugárban, Csak, versem nagy szemed tüzén. Meg kell tagadni bús bajtársam.
1923. márc. 11.
TAVASZI LABDAJÁTÉK
Piros labdámat föl-fölhajigálom, Most néked játszom, néked egyedül. Által a halk, mosolyos violákon, Szépséged kastélyablakán belül, Ó nézd a labdát, álom-égbe szállón Nem napsugáron, szemeden hevül Szép fénye, mint eső után a márvány Szüz tórul visszacsillan a szivárvány.
Ó nézd a labdát, hogy suhan zuhanva, Mily fürgén szökken mindig újra fel! Hajolj ki, hogy mosolyvirágid hamva Libbenjen véle égi útra el, Nevess, nevess, hogy száll s hull víg iramba, Mig suhanása halkan énekel, Nevess s ne tudd, hogy majd szétszaggatom már Gyötört szivem virágos ablakodnál.
Nem kérem, hogy virágid főmre fonjad, Csak mosolyogj ó, csak tovább ne menj, Mert nagy, bús kedvem szürke verssé fonnyad: Angyal nekűl mit érhet még a menny?! Mert istene leszel bár bánatomnak, Borba vetem sebekre mart szivem: Ragadja vad folyója tépett labdám, Mig sírok, játékot s szemet siratván.
1923. márc. 12.
ÚTRAHÍVÁS
Képedet halk ritmusok ősi habján hadd viszem csak, szép, kicsi lány, magammal. Ismeretlen, messzi vizek hulláma, halld, idemormol.
Libbenő, lágy árnyad az ár locsolja csolnakom ring, szállna az útra máris! Ó, hiszen vár engem a messzi szépség szűz kikötője!



71
Jöjj velem hát, - szebb legyen égi partja s büszke várát nagy szemed enyhe fényén símogatván, tégye barátosabbá ifjui kellem!
Jöjj, utunkon majd gyönyörű szivárvány színü álmom fárosza gyúl, ha este fölsuhanván vágyim, utánad úsznak s csillog ezüstjük!
Jöjj velem, mert nélküled is megyek már! Eh, mit is vársz - jössz-e, vagy elragadlak akarásom nem töröm össze lányos ostobaságon!
1923. márc. 13. / 1934
EZERFÁROSZNYI VÉGZET
Mintha szerelmes béka Dús, fülledt nyári réten Lassan, pihegve mászna Szép, szűzi tó fele,
Mohón reszketve ajkam Úgy kúszik selymesében Mélyillatú hajadnak Fehér válladra le.
A szemed ne emeld föl, Életberántó fénye Zavarná most a szívem, Ki rőt vágyam tüzén,
Magagyújtotta máglyán Ma lelkesen elégne: Őrjöngő tűzimádó Módján szédült legény.
Ó, hadd ölellek által, Mint ritka aranyércet Olvasztók forrósága, Te, csókok ércere!
Vakult szemeknek ég itt Ezerfárosznyi végzet, Én éber toronyőröm Kábulj te is bele!
1923. márc. 25.



72
(HA NEM VESZIK ÉSZBEN...)
Ha nem veszik észben, A fárosz csak égjen: Nem hallgatnak? dalolj szivem Akkor süketségben!
Békességnek jöttem S már gyilkot kötöttem: Kain kell itt Ábel helyett S Krisztus - elgyötörten.
Ki lelkét odadja S ámul szépre, nagyra, Itt kereszttel dorongolják Hátulról azt agyba.
Elvész, itt ki békélt, Jaj, szomorú vég ért: Bűn a harc és harcolnom kell Itt a békességért.
Bajtárs csak a testvér S hullt hitem elestén Egyedűl, bús Igazságként, Állok a holttestnél.
S én szent esküvésem Szóljon hát egészen: Vagy ölelő békesség már, Vagy temető lészen.
Őrültházba visznek, Vagy szivekkel hisznek, Vagy meg ólmot olvasszanak Keresztelő viznek.
Lelkem: Krisztus arca, Ránca: Béke harca Nem jöhettem félembermód Jajgató kudarcra.
S fárosz lángja lebben, Meg se látva szebben, Dalolni, ha nem is vészik Nyomorú fülekben!
1923. márc. 26.



73
A BETŰK SIVATAGÁBAN
A gót s latin betűk sivatagában, Fáradt diák, virágot keresek. Oly szürke vagyok multban és a mában S szeretnék élni én is keveset! Tavasz van, rajtam bágyadt barnaság van, Az utakon vidám szerelmesek S amíg viaskodom a Bánat-ölyvvel, Az út, a fák, a rét - és minden zöldel.
Az ó betűkre friss könnyűket ejtek, Nem hat reám vitéz lovagkora És jaj nekem, hogy mindent elfelejtek, Ha nevet alabástrom fogsora, Mert bennem is lassan, szépen megerjedt S kiforrt a szerelem részeg bora; De ajkaimra gyöngyei se jutnak S én nem lehetek társa mámoruknak.
Igy lassan vérzem el a tűnt igéken És nem csókolhatom meg a kezét. Fejem sokszor töröm sok semmiségen S áhítom közben léptei neszét. És úgy szeretem, mint szerettek régen: Hektor szerette így Andromachét. Erősszivű volt Andromache férje, És gyönge szívem párját hát ne kérje.
Szeretném bátran becsukni egyszer A kopott könyvek ócska födelét És csókolózni illatozó esttel, Mikor reám vár és reá a rét. De jaj, vigyáz rám sok szigorú mester, Csak vágyam kóborolhat szerteszét, Míg én magam süket betűkben élek, Mint Cháron hídjáról leszédült lélek.
1923. márc.



74
ELKÖSZÖNŐ SZELÍD SZAVAK
Már elhagyom tizennyolc évemet, Már elhagyom e kis vidéki várost S a születésnap kurta korcsmájában Mint búcsuzó cigány a faluvégen Még egy nótát is muzsikálok már most Hogy elhagyom tizennyolc évemet.
Utas fiúnak szép, komoly anyám, Az iskola is ad talán pogácsát. Hisz tudja, majd a legjobb fia voltam, Csak szőke szeretőm, a Líra rosszá Bódított; és hogy mámorából váltsák, Nincsen szebb csók - ugye, komoly anyám?
A félénk és komolykodó fiú Szép temetőben, a szivemben porlad: (Az élő harcos hős, de vén, komor bölcs) A Gyermeket rossz, céda cimborái, Korán vitték az emberek a bornak. S a keserűség elvitt, jó fiú.
Uj és paraszti fütyként indulok S ünnepnapoknak színes templomormán Talán az első versek napsugára, Talán az első egyetlen leányszem (Mindegy) a legszebb és örök ragyog rám, Ki uj, paraszti fütyként indulok.
Van itt még néhány jó, idős komám, Ölelő csöndje néhány öreg háznak: Szeretlek, mint az álmodó a méhest. Ó, itt a nyugalom zenél fülünkben Ha esténként békák harmónikáznak. Nagyon szeretlek néhány jó komám.
S már elhagyom tizennyolc évemet, E kis vidéki várost elhagyom már. Mert menni kell és én már meg se kérdem, Hogy többet ér-e a rideg Öröklét, Az egész világ kicsi városomnál. Csak elhagyom tizennyolc évemet.
1923. ápr. 23.



75
KÖLTŐSZERELEM TEREMTŐ ESTJE
Az erdőben elülnek már a varjak És lelkemben a sötét gondok is. Szűz Hold csókolgat száz rügyező gallyat S ujult szerelmet fehér arcod is. Most minden: erdő, rét s az ég is hallgat.
S hallgatnak most a büszke dalok is. De vége lesz e csoda végtelennek, A Nap, a küzdelem kikél s hamis Gondok, varjak szöllőkre, szívre kelnek, A Hold lehull és véle álmom is.
A hajsza jön, a hajsza krajcáros, bús S az estét várom: új holdat teremtsek. Isten vagyok s a leghitványabb koldús!
1923. ápr. 26.
A LEGUTOLSÓ HARCOS
Valami forró, nyári éjszakán Gyárfüst ölelt át lomha földszagot S a legnagyobb lélek szökkent belém: Az ucca és a föld fia vagyok.
Ma hat földrészre nyílik bimbaja Szép szívem óriás, piros virág És villamos hullámok lengetik Világbelengő, kitárult szagát.
Börtön, kaszárnya, templom nem elég, Hogy a hegyekről ledobja szavam És minden ige fölöttem lebeg És minden más szándék szándéktalan.
Ha én sírok, a világ vére hull, Ha káromkodok, minden trón remeg, Ha nevetek, az Isten is örül S tavaszba szöknek akkor a telek!
Hitem a sors lesz: Szívbéli Urunk Akar csodátlan, új, legszebb csodát Kaszárnyát, börtönt elrombolnak az Arcunkról ömlő, lelkes lavinák.
Minden jövendő tűz is bennem él, Hogy az utolsó harcos én legyek. A simogatás az én lobogóm S minden megindul, hogyha én megyek!



76
A lelkesedés zengő süvegét Égig hajítják a görnyedt napok, Ha szívetekben a tükör leszek: Az ucca és a föld fia vagyok.
1923. ápr. 27. / 1924
LÁZADÓ KRISZTUS
„ - Ó Uramisten, ne légy Te a Jóság! Ne légy más, mint az Igazságos Úr. Több kalászt adj, de azért el ne vedd a Rózsát.
Vagy ne maradj vén Kozmosz-palotádba, Gyere ki, nézd meg - szolgád mit csinál? Ronggyá nem mosná élet-subád ember Átka.
S Neked könnyű vón a tövist letörni. Tanulhatnál még tőlem is, Uram Én töröm s nem lesz vacsorám, csak - föld: egy Ölnyi.
A telked azért mégis tisztitom csak. És már egy nagy sajgó gerinc vagyok Sokat görnyedtem, ne kivánd, hogy eztán Rontsak.
Azért ameddig csak birom, csinálom, Bár kezemen csalánmart hólyag ül. S ha vihar jönne, mint a korhadó fa, Állom.
De add kölcsönbe legalább subádat: Téged nem ér el átok és eső, Szép úr-kastélyod van és nagyon gyors a Lábad.
Ugysem fizetsz meg munkámért eléggé Testemnek ágyam is hideg, a Föld S aranyszavad átváltozott rossz, kongó Érccé.
S munkámban, Uram, érek annyit, mint Te Nagy passziódban; és a lelkem is Részed lesz nemsokára s a legszebb fényt Hintve:
A szemed lesz, hogy mindent láss meg itten. Bizony mondom, még nincsen is szemed, Most nem látsz. Lennél immár igazságos, Isten!”



77
Fáradt baromként reszket lelke, teste, Félmunkát végző társak röhögik S feszül, mert tudja - reá korábban jön Este.
Nagy, roskadt lelke igéket emel még S kilógatja fakult, sápadt szivét, Mint akasztott ember szederjes, szürke Nyelvét.
1923. ápr. 29.
HAJNALVÁRÁS
Mint hajnal börtön ablakára, Ugy jössz komor, bus életembe. Mint hajnal börtön ablakára,
Ki nagy kedvvel jön, vígan zengve, Rigók harsannak torkából ki S a vén, öreg Föld lelkesedve,
Bokrétásan borúl bókolni A friss, csöpp harmat-láb elébe. S ő menyasszonyként csókol holmi
Hitvány gazt is - jaj - bő a fénye. A rabnak mégis bekacag csak S tovább suhan a messzeségbe.
És szívemet, szívét a rabnak Letaglózza a keserűség: Nem várta senki úgy a Napnak
Nagy, kacagásos élet-hűsét, Nem vár úgy céda szeretőre Az elrugott, jó, balga hűség
S csak bekacagott: hadd gyötörje Útált vágyával Éjfél-asszony, Csak másszon nyögve körbe, körbe,
Minden téglát megtapogasson S kacajom ujra sírva várja!
S én várlak, várlak, sírva várlak Hajnalt a börtön ablakára.
1923. máj. 5.



78
PÜNKÖSD ELŐTT
Szent, éhes lelkem, pünkösd ünnepére, Mint jóllakott tuzok, magadba hullva Feledd, hogy büszke, forró szárnyadat Cibálja, tépi vének irigy ujja.
Hiszen tudod már mi a Végtelenség: A Végtelenség az a magyar bánat S hiába vergődsz haló hattyuként, Szomorubb lélek búsul majd utánad.
Ha idejöttél, tündökölj s dalolj csak, E végtelen vizen büszkébben usszál S csudáljanak, hogy méltóbban repül Zilált szárnyad az égi Sziriusznál.
Szent vagy s ha mégis lenyilaz az Éhség, Mint vadludat rozsdás vessző találja, Ne sírj, dalold el híres éneked, Hogy nyögve várjanak ujabb csodára!
1923. máj. 18.
FURCSA FOHÁSZ A SINEK KÖZÖTT
Te a lelkek összessége Fönn az égbe Lenn az égbe, mindenségbe Meghallgatsz-e, Istenem?
Itt feküszöm elhagyottan, Krisztus voltam, Beteg nárcisz eldobottan Halhat így magában el.
Már utamról visszatértem, Sose kértem, Port sose nyalt izzadt térdem, Meghallgatsz-e, Istenem?
Most se mondom, hogy harangozz, Bár a ranghoz, Bocsánat bátor bitanghoz, Megcsudálva illenék.
S messziről jön a vonat már, Ünnep-naptár Piros szeme s virradatnál Fénye szebb-enyhén dereng.



79
Nem gőz, keserűség hajtja, Enyim fajta S mindegy, hogy ki tüzel rajta Hogy ki lesz a gyilkosom.
Ide senki több ne jöjjön Ige-böjtön, Tetvek megdicsőült főkön, Éhen hadd pusztulnak el!
Marnak a símító jobbon S én szabódom Tölcsérezni csudamódon Lehetetlen koponyát.
1923. máj.
MÁJUSI ÉNEK
Örök reménység istenajka csókol Keserű számra, Ember, égi dalt: Nagy, szűz virág a roskadozó lombból S Világbékesség szívedből kihajt És szeretettel, illatával hódol Világszabadság, tavasz, téli rajt, Undok lélek-fagyot feledve, Ember Rácsókolom magam kezedre rajt, Kérgén lihegjek Világszerelemmel, Mert a Békesség egyszer csak kihajt. Ó halleluja, Május a szivekben, Hozsánna, nékem ezt kell énekelnem: Az Isten legszebb gondolata lelkem!
1923. máj.
A KOZMOSZ ÉNEKE
Szonettkoszorú
A melegszivű Költőnek, a nagyszivű Embernek, JUHÁSZ GYULÁNAK aki örök Atyám és Bátyám, nagy szeretettel és ezzel az ajánlásfélével:
Lelked valami különös csoda: Meleg szivárvány őszi éjszakában. Ilyet még ember nem látott soha: Elszomorodott megenyhülés.



80
S mint ifjú fiatal menyasszonyát Nászán meleg s halk csókokkal fogadja, Bus negyven évedet szivünkön át Már az Örökélet öleli.
Ujjongva hozom örök Koszorúm - Tizennyolc évem legszebb rózsa rajta És méltó: vedd: Én túl a vak borún, Bátyám, Krisztusig emelkedem!
1
Külön világot alkotok magam. Mert mint baktériumnak csepp is tenger, Idegen, messzi bolygó minden ember, Kinek csak álma, vágya, gondja van.
És, jaj, nem élhet senki gondtalan! S az erős is forog, de mint a henger, Mely úttestet simít s dübörg, de nem mer Fölsírni sírva: Fáj az oldalam!
S mert ez örök-Rendünknek tábla-bronzza, Eggyét száz más kimért körökbe vonzza. S csak néhány bús lakója sír e merszen.
Csak néhány gondolat őrül bele, Hogy mért virít, bár marja Űr szele, Kerengő bolygó friss humussza, lelkem.
2
Kerengő bolygó friss humussza lelkem, Nehéz ekével szántja milliárd Vad, barna fájdalom s hegyes vasát Mélyen lenyomva gázol át a telken.
Gőzös, meleg barázdákon vetetten Kincses kalászok bólogatnak át Az út felé, hol kényes, büszke fák, A Szépség fái súgnak át a berken.
Alattuk Ámor űl, ki mindig éhes, Sötét szeme s paraszti szája véres. És éles sziklán gyilkos késeket fen.
Egy tiszta-Érzés arra bandukol S forró vér gőze száll ködökbe, hol Szépség-fák állnak illatokkal telten.



81
3
Szépség-fák állnak illatokkal telten, Lombjuk örök, tél sem vehette el, Ágaikon énekel a pehely S észbontó pompa nő a téli berken,
Hogy dús istenkéz ősi fenyvesekben Karácsonyokra nem diszitne fel Igy minden ágat, hajnalon ha kel Komoly nap is, ragyogva fényesebben.
Ilyenkor két gonosz titán-gyerek - Kedvvel piroslik tátva-nyitva szájuk Csinál a hóbul élő, furcsa bábut
És hógolyóz, mig messzi munka van, Hol tört Robot izzadtan ténfereg, Dübörgő gépváros zugó agyam.
4
Dübörgő gépváros zugó agyam: Hangja, mit roppant barlang-viszhang adhat Mély orgonára, és a gondolathad Rokkant derékkal görbed untalan,
Mint korhadt fűz görnyed szomoruan Deres partján zajló, jeges pataknak. (Az épitők téglát téglára raknak, Molnárok szijja suhogón suhan.)
S mind robotol, minek? maguk se tudják, De egyszer tán megunják ezt a munkát, Izzadt ölükben őrület fogan
S - egyszerre mind! - kizúdulván a kába Műhelybörtönbül bősz anarkiába Szétkujtorognak részeg-boldogan.
5
Szétkujtorognak részeg-boldogan, Elűzve a zsarnok királyt, a Gondot, A gondolatok és az ízes lombok Alól örök tavaszba száll, rohan
Lelkük, mint ha a nap sugáriban Fölébredő baba kacag s a boldog, Ifjú anya fülébe szárnya-oldott Öröm csattog. De addig munka van.
Csak halk éjfélutáni éjszakán, Mint szunnyadó kedvest meleg leány, Cirógatja gyötört szivük az álom.



82
S mint éjjel-nyíló áloé-virágon, A kertben, úgy csókolnak elheverten A holdas fények rajta, mint ha kertben.
6
A holdas fények rajta, mint ha kertben Nyugodt rögökre bő eső ölel Jó áldást és a föld lomhán lehel Sulyos, meleg szagot, mely égbe terjeng,
Vagy napsugár ha bódult szembe lebben, Hogy száz mámorszin víg ünnepre kel: Erőt vagy vak mámort ugy hintnek el A holdas fények emberbolygó-lelken.
Igy-ugy: Örök a férfibolygó társa, Örök az Asszony, örök a varázsa. S szerelme sokszor lidércként ragyog
S szépsége, fénye, hideg és balog. Pedig kigyúl a vére, ha estenden Világbogárkák szárnya csókra rebben.
7
Világbogárkák szárnya csókra rebben; Az elefánt nagy vére mennydörög; A vadgalamb turbékol és sürög; Az Ember szebben csókol s véresebben.
A nagy, elomló asszony-test esetten Vonagló vággyá őrjít, mint örök Földéhes izzadt gazdát a rögök Fekete zsírja, kapzsi révületben.
Az orditás a torkom elrepessze: Én - jaj - tudom, ez lesz az Ember veszte. Egyszer hiába búg illatozó est
A Gyermek ködbe pusztul kóboran. Kit úgy ringat, mint Nilus egykor Mózest, Sötét hitem, szent hömpölygő folyam.
8
Sötét hitem szent, hömpölygő folyam. Mélyében földet, iszapot keverget, De szűzre mos minden fekélyes lelket Hideg hulláma s mormol komolyan
És hangja mint bus apaszó, olyan: - Gyertek fürödni hozzám, gyertek, Ó gyertek hát fürödni, lelkek! S kirúgott, éhes kutyaként rohan.



83
De nyáron új erőt dajkál a földnek, Komor télen rajt jégtáblák törődnek S kiönt, ha zúdul bánat görgetegje.
Mely fényét róla híven visszakapja, Fölötte a magyarság bolygó napja. S kereng a bolygó, mint fáradt agy este.
9
S kereng a bolygó, mint fáradt agy este Örökké kínzó nagy kérdés körül És mint a rab, ki börtönén belül Falat tapint őrülten - hátha gyenge.
Ó mért nem lendülhet a végtelenbe Külömb, szebb Nap felé, amely hevül S ölelő sugárt szálló-mederül Melegen ont, megértően izenve.
Ó jaj nekünk, hogy így van immár mindíg, Szebb útra innen semmi el nem indít S napunk hideg, mint rideg őszi este.
Tán fénye nem is volt soha meleg! Szeretetemtül csak hevülne meg: Amint kihűl, lehull az éjbe esve.
10
Amint kihűl, lehull az éjbe esve Ó szűkösen, de addig birja ki Napom, amíg még Isten is - aki, Mint vőlegény menyasszonyára lesve,
Kiváncsian kandít kitárt szivembe, (Mert nem tudok gyöngyszót hullajtani S bus nyáj-nyögést aklán tulhajtani) Hajnalt kacag, mert nagy-nagy szeretetre
Minden napok Egy-Nappá égnek össze, Hogy minden bolygót melegen fürössze Betelt életben lángjuk, mely lobog
Ujulva. - Isten, szörnyü álmodó, Kiolvad szívünkből a téli hó, Mint feledésbe hulló verssorok.
11
Mint feledésbe hulló verssorok, Nagy bánatok is feledésbe hullnak, Beteg ölébe megvacogó Multnak S szépségük vissza is csak úgy ragyog,



84
Mint déli tájra messzi havasok. Koldús-fekély nem bűzlik testvér-úrnak, Rohadt sebek szelíd búvá lágyulnak, S meleg szép szóvá büszke kardvasok.
Puha kenyérhez bő, meleg tejecskét: Szerető szívhez lesz Világbékesség. Az éhendöglődő szellem röpülhet
Új-izmú sasként Titok-csúcs fele: Miért az Én? és végtelen fele, Ha bolygók és világok mind kihülnek.
12
Ha bolygók és világok mind kihülnek, Minden atóm az Ősbe visszahull, Minden lélek az Úrba szabadúl, Fakír és kéjenc ott eggyé békülnek.
Tömeggyilkos meg Krisztus testvérülnek, Mint illat s dögbűz a magasba, túl, Nyögés s röhej, mely tébolyog vadúl, Fönn halk illatszimfóniába gyülnek.
Minden világ a Mérhetetlen része, Az Isten is a lelkek Egy-Egésze. S szépségfáimra miért-varjak ülnek.
Minek? károgják és én nem tudom. S tovább kereng bolygóm a bús uton, Igazságnak gyujtván hűs fényt, az Űrnek.
13
Igazságnak gyujtván hűs fényt, az Űrnek (Mert az Igazság: Élet és az Út, Az Űr, a Mérhetetlen s fáj ha zúg Hűs szele, mint ha komor felleg ül meg
Kezdő sárkányos jégvihart s kidülnek Táltossa torkából nekivadúlt Jeges lihegések s a meglapúlt Vándor bőrén maróra keserülnek)
Az apró bolygó éppen annyit ér Kicsiny körében, mint a Végtelen Fény, Az Őslélek mérhetlen végtelenjén.
Velem az is, ki csakis halni él,
Egyenlő; ám hogy választott vagyok, Komor bolygóm a legszebben lobog.



85
14
Komor bolygóm a legszebben lobog, Mert nem zugat fényt senki szabadabban A süketség éjébe s éhes rabban Sültek szaga meg illatos borok
Se mankózzák úgy vágyát, mint robot Után ha lángom rácsán át beharsan Fásult szivébe, mint hol észak-sark van Felbukkan bús, de tiszta napkorong...
A Békesség-Noé szivembe jöjjön Nagy tisztulás-özön zug bennem és Bár keserűségvulkán dübörögjön,
Lávás szitokkal födve a vetést, Nekem van szörnyü s lesz szép igazam. Külön világot alkotok magam.
Mesterszonett
Külön világot alkotok magam. Kerengő bolygó friss humussza lelkem, Szépség-fák állnak illatokkal telten. Dübörgő gépváros zugó agyam.
Szétkujtorognak részeg-boldogan A holdas fények rajta, mint ha kertben Világbogárkák szárnya csókra rebben. Sötét hitem szent, hömpölygő folyam.
S kereng a bolygó, mint fáradt agy este, Amint kihűl, lehull az éjbe esve, Mint feledésbe hulló verssorok.
Ha bolygók és világok mind kihülnek, Igazságnak gyujtván hűs fényt, az Űrnek, Komor bolygóm a legszebben lobog.
1923. jan. - máj.
ALKOHOL
A rózsakötőjü nap csak nékem integet, De nem borulok elé, mert úgyis rogyadozik a lábam S nem is harcolhatok érte, Mert az alkohol Kopjás fiatal gerincemet A nyomoruság abroncsává görbíti már Lomha lángu poklos katlanában.



86
Erős kezemmel remegéssé bomlok, ám A kérges, jó becsületű kéz Nyugodtan heverész Kinyíló nagy pihenésben az árnyék homlokán.
Nincs asszony, kire véres szememmel kancsalítsak!
Engem a legforróbb május is csak Subás nyárral ültet vacsorához S az íze is kevés.
S most szívem sem lombos erdő, hol szelíd remete Békült szóval intne: Fiam imádkozz! A tisztaság napos mezőit s hűs fenyvesét bevonta Az elfásult mámor hója, jege, Ijedten zuhan ott a kétségbeesés Vasalt szánkója Ismeretlen üregek borzalma fele.
Meglehet, hogy nem iszok többet, Hiába köszönget Síma, udvarias arccal az alkohol. Többet nem packázik énvelem!
De akarásom leölt hizóként haldokol És agyam szúvas, megrecsegő fáján, Vén öngyilkos a padlás gerendáján, Kinyúló nyelvvel lóg az értelem.
1923. máj. 24.
MŰTEREM
A műterem kopott, öreg falán Reám nevet száz ismeretlen ember. Ez gyermek itt, az már nincs is talán, Ez pocsolya, az kristálylelkű tenger.
Reám nevetnek bágyadtan, vigan S az én arcomat mosolyogják össze. Ez engem álmodik álmaiban, Az engem átkoz, hogy szivét fürössze.
S én nem vagyok és nincsen más, csak ők, A szomorúak és a nevetők Az arcomat hogy összemosolyogják.
Mint szivemben a dolgok képei Búsan és vígan összenevetik Az Énnálam is erősebbnek arcát.
1923. máj.



87
AZ ŐRÜLT HAJÓTÖRÖTT
Hahó, te gálya, Rohanj, mint égő üstökös az éjbe, Győzelmesen rohanj A nagy Igazság szűk kikötőjébe, Hejh! ott daloljon ágyúim száz Keserű keselyűje békességet, A hideg ég s a lángoló pokol Hogy dögvészes borrá langyuljon át, Hejh ujszülött, hejh, aki haldokol S te is, te girhes, pókhasú világ, Ihattok, mint a szomjas kút esőben, Ezer cigány lesz, mind a gonosz lelkek, Lakodalom a dicső Pusztulással És Isten koronája lesz a serleg! Szeretnétek, heh, tudni, mi lehet még? Éjfélt Hungária lehányja leplét S mi víg hajnalba átmulatozunk
Haha, szép ám a másvilági hajnal! S ott istenpálinkát iszik mindenki Egy-egy szívvel, de rugjatok még itt be, Hisz pálinkáspohártok oly kicsinyke! Dagadj vitorla, mint dagad a lelkem! Hát hulljon szét a föld, ha ráfutunk, De kikötünk az ősi telken!
(Hahó! - rikolt a zord sziklák fölött S utolsó rongyát vitorlának tűzi A víg magyar, őrült hajótörött.)
1923. máj. [?]
VILÁG MEGOKOLT ÚTÁLATA
Nincs itt semmi szép, mert nincs igazság, Kenyér-anyót veri az alkohol.
Elvonult a szép lélek-magasság S ifjú apácaszívként haldokol.
Don Quijottként girhes koronánkon Okos Panzákkal harcolunk s bután.
Nincsen illat sehol a világon, Hullák rothadnak Volgán és Dunán.
Ó az Ember!! - hagyja karosulni Az eszmét a butaság szöllején.



88
S mint ki vágy Krisztus sebébe nyúlni, Ugy undorodok magamtól is én.
Aromaként öleli itt minden Magába át a gyűlölet-ködöt.
Nagyon útálkozhatott az Isten, Hogy ilyen csúnya planétát köpött!
1923. jún. 2.
EL INNEN
Hol a tiszta szavak nem dadognak, El innen, végre, a magasba, föl!
El se mondom majd a csillagoknak, Hogy a teremtő ember öldököl.
Teremtő ember? hát a teremtésük, Vélték-e valamikor, hogy mi az?
Igaz életre való szelidségük Csörömpölő páncélon rongy viasz.
Áldd meg, te Krisztus, a mi fegyverünket! Az ének száll és kúszik a mise.
S a megdühödt vak látnivélőt büntet, Pedig még fényt nem látott senki se.
Ó, él a fény, a tavaszi, ha itten Fénynek is hiszik az őszi ködöt!
Nagyon útálkozhatott az Isten, Hogy ilyen csúnya planétát köpött.
1923. jún. [?]
HARC A BÉKESSÉGÉRT
Gondom földörögő tankja alatt a föld, Meddő nemzetem hadd nyögje dühödt vasát. Ágyúzó keserűség Marja puhára göröngye szíkjét.
Hörcsöghad bolya, hol vétve terem kalász: Lőárkon nyomorúl gazda barázda helytt S kóborgó ebek osztják Pénze kidőlt igahúzó barmát.
Jóság légyen e föld, lassu eső ha reng Új istent kereső bujdokolás egén!



89
Jusson végre igazság Bő kenyeréhez a munka s eszme!
Kell, termő ez a föld: hullt bele sok derék, Megforgatni ölét ésszel akarta mind S éhen dőlt bele mind: itt Száz akarat bomol őserővé.
Lelkem, gépvezető, hajdan időn kapás, Föl ne hányd sorodat: nagy proletári sor! Gyűlölség-zuzatóban Áldd a vető s arató munkáját.
Gondom földörögő tankja, a szörnyeteg Rút végzetje után szép hivatása: mint Békesség deli gépe Vonja az emberi szív ekéjét.
1923. jún. 12.
JUHÁSZ GYULÁRÓL VALÓ NÓTA
Hát huszonötév rút robotja kellett Szép, szűz szándékok postakocsiján, Hogy egy ital bor légyen áldomása? Hát ezért szédült nagy, szerény szive, Kürtjét fujván a tündöklő bakon? Az értetlenség és a félreértés, Magyar, dacos, konok-sörényű mének Nagy bánatának szelid gyeplején, Hogy végre mégiscsak falunkba értek.
Magyarország, duhaj legények falva, Ó, itt nem is vár senki levelet, Nem tud olvasni senki itt igét, Csak néhány ember nem írástudatlan. Itt több a csaplár, mint a néptanító, Ki fölolvassa a szerelmes szókat. S az igehozót fitymálja a törpe, Pedig nagyobb, mint száz Napóleon!
Huszonötéves málhás kocsijáról Mindenkinek jár távoli csomag S egy égi izenet, amit hozott, Ahonnan jött, az örök szeretetből S hová már vissza is tér nemsokára, Csak huszonötév robotja után Megissza ezt a hitvány áldomást.
1923. jún. 16.



90
URAM!
Nagy bánatomnak égő csipkebokrán, Ó én Uram, hogy megjelentél nékem, Tán már nem is bús fájdalmam lobog, Te tündökölsz e fonnyadt büszkeségen.
Átlátsz, tudom, a bűnök cifra gyolcsán, Erény rongyán, bátorság mentebőrén, Mégis mindent levetkezem, Uram, S elődbe küldöm lelkem szűzi pőrén.
Dús életemnek ifju vára omlott Mohos magánnyá szépült és ma benne Csak csipkebokrok nőnek, ó pedig Egy lánynak csókja mind liliom lenne.
Uram, ki küldtél büszke vár urának, Engedd, már lelkem riadót ne fujjon. Szelíd remeteként az öregek Szűk szíve odvas odujába bujjon.
1923. júl. 28.
(Ó SZŐKE CSÓKOK PARTJA...)
Ó szőke csókok partja, konok leány! Meddig vonaglik még szomorú habom Forrongó fergetegje elcsitulva?
Árbócom átok: gályahitem sülyedt Nagy roncsa hullván pattog a szárazon: Erős hajó parton silányka hulla.
Hát minden érces, nagy hitet összetör A balga Asszony? - Harc ez, az ár s a part Bús harca s hozzá holdfény-mámor járul.
De úr a tenger, mig csak e csúf világ Almája érett áporodásba nem Pondrósodik le Isten ős fájárul.
És így megy, így ez: százezer év után Most is hiában bukkan ez ének itt Szűzen, de szűzen: termőföld-ruhátlan.
Mert ártörő a nóta, ha sorsos és Száz ringó csókom feccsen az égbe szét Kibukkant ének színes zátonyában.
1923. júl. 29.



91
RÖG A RÖGHÖZ
Jöjj, testvérkém, atyánk, a bujdosó nap a távol falujába ballagott.
Fönn már kigyujtják üvegét a holdnak, a hamvas, égi templomablakot.
Fészkében ring a száz cikázó fecske, szívemben minden mámoros szavad.
Reszket - mint ujjunk - mind a levelecske és röghöz szorul a rög és tapad.
Egymás mellett mi is rögök vagyunk most, minket a gyönge, friss vetés szeret.
Jöjj, kedvesem, tested lelkembe hullasd, bennünk a föld barázdát rejteget.
Az est sötét báránya ballagóba, feketébb hulló selyemgyapja már.
És szőke hajad mintha mező volna, mit teljesen betölt a holdsugár.
1923. aug. / 1934
MEGFÁRADT EMBER
A földeken néhány komoly paraszt hazafele indul hallgatag. Egymás mellett fekszünk: a folyó meg én, gyenge füvek alusznak a szívem alatt.
A folyó csöndes, nagy nyugalmat görget, harmattá vált bennem a gond és teher; se férfi, se gyerek, se magyar, se testvér, csak megfáradt ember, aki itt hever.
A békességet szétosztja az este, meleg kenyeréből egy karaj vagyok, pihen most az ég is, a nyugodt Marosra s homlokomra kiülnek a csillagok.
1923. aug.



92
TANÍTÁSOK
1
Lesznek, akik majd kinevetnek. Ti ne hallgassatok azokra.
Olyanok ők, mint a cserepes Urasági kastély gyermekei: Nevetik a durvaorrú parasztot, Mikor trágyás szekerén elindul, Hogy kenyérré kovászolja a földet.
És lesznek, akik elszörnyülködvén Ilyesféléket beszélnek egymásnak: Miket össze nem fecseg ez az ember! Hisz ez bolond, zárjuk el hamar, Lázas hitét lehűti majd a magányosság.
Erre pedig csak azt mondhatom, Az én akarásom nem bolondság, Hanem tövigkalászos táblája a tibennetek Még csak csirázó búzaszemeknek. Az én hitem a földnek melegsége És miként a föld szétosztja melegét Gyenge füveknek, rengeteg erdőknek egyaránt, Az én hitemet úgy osztom szét közöttetek.
Ti mégse hallgassatok a szörnyülködőkre És meg ne vessétek őket: Mindannyian és egyformán Testvéreim vagytok.
2
Ti jók vagytok mindannyian, Miért csinálnátok hát a rosszat?
Néha ugy vagytok a rosszal, Mint az ópiumot szívó a pipájával. Ameddig csak tart a mámor, gyönyörűséggel telik meg, Aztán pedig irtózik önnönmagától is. Mert miért isztok pálinkát tej helyett? Hisz anyátok teje sose válik pálinkává.
Ti jók vagytok mindannyian, Hisz mindnyájan örültök a jónak S fontoljátok meg amit mondok: Nem sánta az, aki Együtt lelkendezik a csúszkálókkal.



93
3
Ne legyen bennetek kegyetlenség És irgalmasság se legyen bennetek.
Ha kegyetlenek vagytok, Fiaitok is kegyetlenek lesznek. Ha valamely bokron tövis terem, Sarjadékán is tövis terem. S elszaporodván tövestül kitépi És kemencére veti a gazda. Igy szakajtja ki kövér földjéből Az ártatlanul kegyetleneket, Már csak szüléjük miatt is S tűzre, háborúba veti: az idő.
Ne legyen bennetek kegyetlenség És irgalmasság se legyen bennetek.
Az irgalmasok irgalmasságra várnak, Ti pedig éljetek úgy és úgy tegyetek, Hogy ne legyen szükségtek irgalomra S ne legyen miért irgalmazni nektek.
4
Most a jövendő férfiakról szólok.
Ők lesznek az erő és szelidség, Szétszakgatják a tudás vasálarcát, Hogy az arcán meglássák a lelkét. Megcsókolják a kenyeret, a tejet S amely kezükkel simogatják gyermekük fejét, Ugyanavval kifacsarják az érckövekből A vasat és minden fémeket. Városokat raknak a hegyekből, Nyugodt és roppant tüdejük a vihart, A fergeteget magába szívja S megcsöndesülnek mind az óceánok. Mindig várnak váratlan vendégre, Az ő számára is teríttetnek És megterítik a szívüket is. Az Isten szerető öccsei ők.
Legyetek hasonlók hozzájuk, Hogy kisgyerekeitek liliomlábaikkal Ártatlanul mehessenek át Az előttük álló vértengeren.



94
5
Az üvegöntők nagy tüzeket raknak És vérükkel meg verítékükkel Összekeverik az anyagot, Mely katlanukban átlátszóvá forr. Azután meg táblákba öntik S erős karjuk fogyó erejével Egészen simára hengerelik. És amikor megvirrad a nap, A városokba meg a tanyai viskókba Elviszik vele a világosságot.
Néha napszámosnak hívjátok őket, Néha pedig költőnek mondjátok, Noha nem több egyik a másiknál. Lassan egyformán elfogy a vérük, Ők maguk is átlátszóvá lesznek, Ragyogó, nagy kristályablakok A belőletek épülő jövendőn.
6
Előttetek egy ember ment el S utánatok is jön egy ember.
Néhányatoknak mégis fáj a járás S fájnak a földes, iszapos tavak, Hol a verítéket és az út porát Le kell mosni a fáradt tagokról. Irtóznak tőlük s tisztaságra vágynak S tán alázattal fürödnének mindig Kristályvérében a megváltóknak, De nékik az élet iszapos gödör, Boldogtalanság öblögeti őket Míg patyolat-fehérré facsarodnak, Mint a mosott ruha jó anyám kezében.
Reszketnek a vizek iszapjától És mégis, mégis, tisztátalanul Semmi kedvük sincsen továbbmenni.
Ti boldogtalanok, nem egyedül vagytok, Előttetek egy ember ment el S utánatok is jön egy ember.
Nézzetek apró unokáitokra: Boldog örömmel élik a fogócskát És nézzetek ősz nagyapáitokra: Boldog örömmel ballagnak ők is, Miként azok a katonák, Kik akár vesztett, akár nyert csaták után,



95
Békességet áhító szivekkel Fáradtan, de fütyörészve hazafele mennek.
7
A tegnapiak és atyáitok A jajok lúgjával próbáltak mosakodni S íme, tinéktek nem kell kutakat ásni És nem szükséges, Hogy telesírjátok a kiapadt tavakat, Csak gyertek velem És el ne maradjatok tőlem, Az én számról friss források fakadnak, Merítsétek bele véres értelmeteket, Hányjátok el fegyvereiteket, Mert a szerszámok nem férnek kezetekbe, Még a múzeumokból is vessétek ki azokat, Nehogy ők, akikből én előrejöttem, Titeket vessenek ki majd magukból, Mint a fegyverek fegyvereit, Mert hogyha már muszáj választani, Inkább testvéreink közül hulljon el egy, Mint két idegen felebarát.
8
A koldusszegénynek krajcárt adtok, Noha ti is igazságot kértek S nem vagytok különbek a gyilkosoknál, A sikkasztóknál, akik lányra pazarolnak, Mégis felakasztjátok, becsukjátok őket. Vagy hová lett a békesség a földről? És kik pazarolták ölebekre A felebaráti szeretetet?
Bizony, mindezek a dolgok Meglátszanak az idő könyvében.
Ó, jaj azoknak, akik Nem másszák meg a magasságokat S úgy kerülik szavamat, mint a szakadékot, Mert az anyák teje könnyekké változott, Testvéreink elhulltak úgy, Mint jégzivatarban a gyümölcsök, Amelyeket senki, senki, senki Kosarába többé nem szed össze.



96
9
Isten országát hirdetem néktek.
Szelid lehelete megsimogat minket És a börtönöket elsodorja. Fölméri örökeddigi szenvedésünk, Fájdalmunk végtelen homoksivatagját. Hiába hullott veritékünkkel, Könnyünkkel vérünkkel gondolatunkkal Televénnyé forgatja majd, Hogy víg erdők és komoly akadémiák Hazatrallalázzák bujdosó kedvünket.
Megbékélt nyáját a fegyvereknek Nyugodt szavával gyárakba tereli, Az irigy gépek szerelemmel magasztalják S arató kezeit Alázattal nyalogatják a búzaföldek.
Isten országát hirdetem néktek, Aki eljön hozzánk: a földre, Aki nagyobb ünnep nálunk, Mert mindnyájunk ünnepe.
Készüljünk rája illendőképpen: Igazi lelketek, melyet elzártatok, Hogy be ne szennyeződjék a robotban, Vegyétek elő immáron s öltsétek magatokra. Foltozzák be a nem-törődömséget És kössék maguk elé az asszonyok Legtisztább anyaságukat, Illatosítsák meg homlokukat És szakállukat a férfiak Ősi testvériségükkel, jószándékaikkal, A gyerekek kezében virágok legyenek És gondatlanságot adjatok nékik. Bölcs szivekkel örvendezzetek És siessetek, siessetek,
Mert alighogy méltón fölkészültünk, Akit elűztek a hadnagyok, Nyugodtan biztosan észrevétlenül Isten országa hazatalál.
-----------------



97
13
Mikor raktok parazsakat Már-máron látó szemetekbe, Hogy ne csak lássanak, Világítsanak is! Szurkos fáklyát gyujtanak szemükben Immár a hátulgombolós négerek is S bennünk még sötétben alusznak a galambok. Denevér-szárnyon röpködjenek? Mert eljönnek a kormos fütyülő fickók És darabos piros kiáltással behajítják A földszintes mult apró ablakait.
14
Bölcs, vén könyvekben áll, hogy por vagyunk. De én, aki a füvek beszédjét S a kométák dübörgését delelőtökre terelem, Tudom, hogy nemcsak por vagyunk: Por és Istenpor vagyunk.
Visszahullván A por a porral elkeveredik, Visszahullván Igy keveredik el Istennel a lélek.
Ki szagolta meg közületek az égi virágokat? Ki állna nyugodtan robogó vonat előtt? Lám, az örökké-könyörgők se S mégis eltemetik a lelkük elevenen. Le kéne vágni szemhéjukat, mert mindig lecsukják, S akadna-e közülük is, Aki élő izmait elásná?
1923 ősze
A SZÁMOKRÓL
Tanultátok-e a számokat?
Bizony számok az emberek is, Mintha sok 1-es volna az irkában. Hanem ezek maguk számolódnak És csudálkozik módfölött az irka, Hogy mindegyik csak magára gondol, Különb akar lenni a többinél S oktalanul külön hatványozódik, Pedig csinálhatja a végtelenségig, Az 1 ilyformán mindig 1 marad És nem szoroz az 1 és nem is oszt.



98
Vegyetek erőt magatokon És legelőször is A legegyszerűbb dologhoz lássatok Adódjatok össze, Hogy roppant módon felnövekedvén, Az Istent is, aki végtelenség, Valahogyan megközelítsétek.
1923 ősze [?]
(A LOVAK...)
A lovak kihaló fajából való Húsz évszázad döglött ki alattunk. S de jó a fáradt embernek az ágy. Szálláscsinálónk megbolondult, Komám, itt más már nem marad, A mában bérelünk szobát.
Mivelhogy hát sokat szaladtunk, Azt hittük, hogy sokat haladtunk. Ótától-ótáig lerongyolódott Lábunkról már a lábbeli, Vargát ugyan találhatsz eleget, Foltnak valót is éppen eleget, De ezt a világot kinőttük mi már, Nagyobb kell, jobb kell: bennünk s a tetőn A szélkakas ősz szele kornyikál.
Ez az ősz nem ért el volna minket Ha el nem hagytuk volna az eszünket, De visszamenni s ugy újra előre? Nyárson sütöttük valaha a csókot S most köhögés ellen szopogassunk Csóknak csúfolt cukros kis izét?
1923 ősze [?]
FÉRFISZÓVAL
1
Erdő vagy, ifju lombos, ezredéves, Mely éjenként vad titkokat susog, Ott leskődnek lapulva terebélyes Nyugodt kéjekhez szörnyű gyilkosok,



99
A gyilkosok, kik mosolyodnak kését Riadt szivemben forgatják vadúl, Míg más tájon a szerelem s a szépség Vígan dúdolva bölcsőket gyalul.
A szőkeséged kora hajnalég És űzöm egyre, loholó bolondmód, Kiben az őrület tallója ég. Mérföldet lép ő, fellegekbe bomlót.
Mint izzó létra, végtelent hatolt át Vágya, de rajta szédül és hebeg, Ki futván, égnek viszi a lajtorját És el nem éri soha az eget.
Bronz kebled hasonló a föld rögéhez: A végtelen, mélységes földeket Álmodják csiraszagu istenségek. Szeretném asszonyként ölelni meg,
Ha forró, szomjas záporok után Nagy roppant teste gőzöl és liheg még Ölelj meg, ó, most benned is talán Minden lányt, asszonyt egyszerre ölelnék!
1923. dec. 5.
2
Énektestű és ismeretlen Ő, az igazi kedves mindig. Szivünk ormán él s minket is Szelíd erővel odaindít.
Hogy meredekjén bátorítson, Szerelme mély mezőkre tárul, Ilyenkor egy-egy üstökösláng Lelkünkbe hull a homlokárul.
Mosolya vízcsepptiszta tenger S az ő szomoru mosolyába Beléömlik minden más asszony Tisztító, éhes kacagása.
Szelíd keze csak símogat majd, Szeméből kibuggyan a kláris. Zenélő, örök sebeinkből Kihajtanak még violák is!
1924 nyara



100
KIÁLTUNK ISTENHEZ
Isten! Kiáltunk hozzád: Légy a mi érző, meleg bőrünk, Mert megnyúztak bennünket, A fájdalomtól már semmit se látunk És hiába, hiába tapogatózunk, Nem érezzük meg a dolgokat, Csak azt, hogy irtózatosan fájnak.
Mi haszna, ha tudjuk, de nem látjuk, Hogy belőlünk lobbannak ki tavasszal a rügyek, Hogy fáradságnál hősebb a karunk S agyunk robbantóbb minden dinamitnál. Szavunk gyapjúja megpörkölődik És keserű füstként hordozza a szél, Mert nem takarózik senki sem bele. Mindenkiből kicsurog a lelkünk, Mint rozsdalyukasztotta kannákból a tej. Szeretetünkkel sajttá ojtjuk mégis, Hogy legalább a fiaké legyen, Mert most leaggathadd magadról a csillagokat, Itt a garasok fénye maradandóbb. S nem fogad az asztalához senki, Hegyek barlangos gyökereit rágjuk, Az égen sem nap - aranytallér ragyog, A mezőkön kutyatej sem érik. Ó, légy a mi érző, meleg bőrünk, Hogy a fájás leperegjen rólunk, Mint a ludak tolláról a víz, Hogy végre egyszer megfaraghassuk már A márványszobrot és a deszkalócát Nem akarjuk, hogy holnapra maradjon S a vizeken már delelnek a felhők, Eztán már az árnyak sokasodnak, Dologvégzetlen kell, hogy hazatérjünk, Meghálni lecsukódó szemeid alá.
1923. dec. 13.
(LEGALÁBB 20 FOK HIDEG VAN...)
Legalább 20 fok hideg van A vén hóhányó jeget izzad Az ég olyan mint a megfagyott vér A jégpályáról most jön el a banda A korcsolyázók sose fáznak A farkasok már régen kipusztultak



101
Helyettük is ordít most egy rikkancs Mindkét öklét szájába venné S szeretne összébbhúzni magán egy télikabátot Meleg ételt is enne De mindezt csak jövőre kap majd A tüdőbetegek otthonában
Nem adom senkire gummiköpönyegem Ostobaság is volna Nem ér semmit és én meghülnék A lányok is fáznak a sarkon Nekem csak meleg kellene Hideg van és beszélek a szélnek Tán megenyhül leheletemtől S nem borotválja bőrebbig a fagy A vak koldus meg a gyerek arcát
Jó most ahol nem vágtak ablakot Fa nélkül is befűl az emberektől De hova teszik majd a muskátlikat
Aki magyar az nem fázik De a hidegben mindenki ember Aki fázik melegedni akar
Minket nem éget halálra a láng Csak a hideg sorvaszthat össze Hiszen magunk is tüzek vagyunk Ne hamvadjunk széjjel hát hiába Melegítsük az éghetetlen embert Gyujtsuk fel a fagyott századok Esztendőktől jégcsapos hodályát
1923. dec.
FÖLDMADÁR
Egyszerű volt és természetes Hogy megtanuljon szebben énekelni Városokat tett a nyelve alá, Okosabb volt a dologkerülőnél, Karom helyett jóság nőtt a lábán S ha csak egyet lendült is a szárnya, Megrengette a levegő-vizeket, Ismeretlen dolgok bukkantak elé És harmatos-zöld fejére tapadtak. Nappal fényporban fürdött, Boldog volt és jó bizalommal, Komolyan összeszedte a gondolatokat, Hogy fészket rakjon saját hóna alatt.



102
De egyszer aranyból kívánta a búzát Telhetetlenül száz feje nőtt S ezer szeme közül egyik se látott, Csak a másikat nézte, Hogy belegázoljon csőrével. Azóta nem röpül tovább, De a veríték zuhog róla, Dolgos ujjai közt most nádasok nőnek És egészen bolondul tollakat, Meg népeket szaggat ki magából.
Ó, hintsünk tiszta búzát szemei közé! Fáradt már szegény és kimerült, Hadd legyen egyszerű ismét és természetes Álljatok szárnyaira, hadd ragyogjanak megint, Egyetlen feje lesz és nem értelem nélkül, Ha összecsókolózik mind a száz, Gyujtsuk meg a szemében magunkat, Lásson ismét és kedve legyen szállni, Megmerevült erein illanjunk szét villamosan És saserejű szelíd galambként fog röpködni majd Isten békességes homloka körül.
1923. dec. 23.
KARÁCSONY
Legalább húsz fok hideg van Szelek és emberek énekelnek, A lombok meghaltak, de született egy ember, Meleg magvető hitünkről Komolyan gondolkodnak a földek, Az uccák biztos szerelemmel Siető szíveket vezetnek, Csak a szomorú szeretet latolgatja, Hogy jó most, ahol nem vágtak ablakot, Fa nélkül is befűl az emberektől; De hová teszik majd a muskátlikat? Fölöttünk csengőn, tisztán énekel az ég S az újszülött rügyező ágakkal Lángot rak a fázó homlokok mögé.
1923. dec.



103
[TÖREDÉKEK]
Kis Asszonyom ne sírj, nagy Egy vagyunk mi ketten, A végtelenbe megmaradsz velem Az Ének én vagyok s én rólad énekeltem.
1923. jan. vége
*
Rossz vágy járatja jaj velem bolondját, Két asszony s egy se s fáj az agyvelőm. Sűrű olajnak fájhat így midőn Hengerben lassan, lassan összenyomják.
1923. jan. vége
*
Szép, ártatlan, fehér galambot öltem: Szivem, fogadd be ifjuságomat.
Rongyos, fakult hitem vadul sikálja, De szűzre mossa ismét a harag.
1923. márc. eleje
*
Boruljatok csak össze bennem, Bús Ember, bús Magyar Mert Egy vagytok ti mindaketten.
Istentelen bú sarkvidékén Bús Ember, bús Magyar, Boruljatok csak össze békén.
A fájdalmak nagy, éhes kedve Ugyis megmar, miként Veszett fókát nagy, szörnyü medve.
S fájásotok csak egy nagy fájás.
1923. máj. eleje
*
Mint tenger alól felrobajló vulkán Úgy szökken már vágyam feléd, hogy szörnyű És forró szikláin neked, a messzi, Vidám vincellérnek szent, csókkaros És lángoló csudaszőlő teremjen.
1923. nov. 6.
*



104
Jaj azoknak, akik az isten Kinőtt cipőit fényesitik
Akik elrongyolt lobogóval Szívükkel, dobott önmagukkal Fényesitik, Jaj azoknak, akik az isten Kinőtt cipőit fényesitik
Lehet foltozni minden világot
1923 ősze



105
1924
ÉS KERESSÜK AZ IGAZSÁGOT
Lábunk elkophat hónaljig, Sej haj, fütyülve baktatunk, Igazságot keresünk, de Nem találunk még seholse.
Nincsen batyunk, csak az agyunk, Betyárkodó Ábel vagyunk, Nem kérdik, hogy szívünk dög-é, Gondolatunk az ördögé, Lelkünket meg Isten fogja Sziklaszántó ostorosba.
Hogyha tél van, hát didergünk S nem is tudjuk, hogy didergünk, Szemünk, fülünk lefagy együtt, Lázas szóval melengetjük, Nem hálunk soha árnyékban, Zsebünkben is csak szándék van, Magunk vagyunk: a kenyerünk, Hogyha vesztünk, úgyis nyerünk, Ínség, asszony nem bir velünk, Északnak meg délnek megyünk, Koldusokkal parolázunk, Ott a tanyánk, ahol ázunk, Összenőtt már a két kezünk S nem könyörgünk, nem vétkezünk, Nagy éhünk van s nem éhezünk, Mindig korábban érkezünk, Szájunkra a jövő hágott, Kiáltunk emberebb világot, Szeretetet, szabadságot, Szél a lábunk, arcunk áldott, Nézünk minden követ, ágot, Ahol utat ki se vágott, Sej haj, dallal, jó vigasszal, Asztaltalan szómalaszttal Keressük az igazságot.
1924. jan. 4.



106
KÖVEK
Öreg kövek, ne haragudjatok, Ha taposlak, hiszen tinálatok Nagyobb és mozgóbb taposó vagyok.
Szólok hozzátok, vén testvéreim, Mozgóbb, nagyobb taposó tapos engem S nem szól, csak jár az emberköveken, Nem szól, nem szól, vagy jelekben beszél És tán ti vagytok súlyos szavai? Ó, némák, meg nem értlek titeket sem!
Miért van kő, ha nem lesz épületté?
Hát nem segít a jaj s az allelúja? Se hit? se malter? se Krisztushabarcs? Széthullt az ember millió darabra, Mint esőben a vályogkalyiba. És hol van az erős, terméskő-ember, Kit nem tapos fájóra semmi láb? Ó, borzalmas így: útfelen heverni, Ha bennünket nem épit városokká Gránithalmokba semmi épitő. Hiszen kölyökkorában az időnek Egymást-karoló barlanghegyek voltunk, Hol békesség és szeretet lakott.
Széjjeltördelt a bölcseség s a bomba, Szétbomlasztott a gejzirlábu vér S nyomoruságos könnyekbe merülve Száz megváltó agy forr már, mint a mész, Hogy értelmes várossá magasodjunk, Mert most minden s egyetlen értelmünk Az úton heverő kövek fájdalma, Mely porban és piszokban taposódva Templomtorony kupolájába vágyik!
1924. jan. 6.
IDE ÚJRA A SZERETET JÖN
Fejünkre tapodták a multat, Hanem a jövő csak megérik, Dudvából föl a magas égig, Mely ízes gyümölcsű embert hirdet.
Már izmainkká lett a szándék, Tél-túl a szemek már nem sírnak S volt-göthös anyák szerelmes pírnak A napot kendőzik magukra.



107
Szándékoló, roppant kohókból Már ömlik a vas okos formába S nótás acél zeng majd, hol máma És tegnap aranyat imádkoztak.
Az átkok már elátkozódtak, A vér elvérzett, széjjelmarva, És elrothadt gonosz hatalma A gyümölcsdögvesztő rothadásnak.
Ide újra a szeretet jön S gonoszok vége nyögi jöttét, Nem mint eddig, hogy leütötték S a jókat áldozták eléje.
Ide újra a szeretet jön S mindenkinek fakad bocsánat, De addig jaj, kik látva látnak S a vaknak nem adnak szemükből!
1924. jan. 22.
MIÉRT MONDOTTÁL ROSSZAT NÉKEM
Miért mondottál rosszat nékem? Én nem bántottalak, barátom, Hogyha valamiért haragszol, Szívesen bocsánatot kérek S szeretném, ha most velem jönnél, Megnézzük majd a favágókat S leheverünk együtt az erdőn, Fejünk fölött hullámzanak a lombok, Hűs tengerfenékről az eget nézzük, Ahol meg zsenge felhők lombosodnak. Ott nagy nyugalom karol majd belénk És nékünk az most olyanigen jó lesz, Háromszoros a jó, ha kettő kapja, Azért szeretném, hogyha velem lennél, Mig odahallik este a harangszó, A bogáncsokat leszedjük egymásról S hazaballagunk éppolyan fáradtan, Miként a kapás, szótalan munkások, Akik a földek békés erejébe Százannyit termő magokat vetettek.
1924. jan. 23.



108
LÁNYSZÉPSÉG DÍCSÉRETE
Dícsérlek hát, mig minden erőm itthagy: A férfiból kiszakadt gondolat vagy, Hallgatsz, de szól a trombiták szava S ledől az elzárt Jerichó fala.
Remek városok, puszták és az ég is Körülötted van minden s azért mégis Csak téged lát meg, téged, aki lát. Éretted volt csak eddig a világ...
Eh, ostoba, nem igy, de lelkesebben, Mint tűzimádónak vak rengetegben Áldó hozsánna zengne ajkirul, Ha körülötte az erdő kigyul!...
Csak vergődés a méltó hódolat: ha Egy kőre lépsz, az fájdalmunk darabja. S hogy befejezzem a dicséretet, Szedjenek nagybetűből TÉGEDET!!
1924. jan.
KEDVESEM,
Bizony a szirmok összeborulnak este. Nem akartalak megcsókolni se, Csak hogy kicsit itt érezzelek mellettem, Mint kisgyerek az édesanyját. A vackorfa a beojtott ággal összenő, Én is jobb vagyok, hogy beojtottál csókjaiddal, Én kedvesem, És szebb is vagyok, miként az éjszaka A számlálhatatlan csillagoktól.
Meleg vagy: esőt hozó tavaszi szél, Mely fogócskára tanítja a gyerekeket És fölkelti a sáros füveket. Régóta várt mellem bozontos rengetegje, Hol éhesen, meg félfagyottan Indulatok aggancsos csapata öklelődött És most, íme, Békén legelgeti liliomszavaidat Meg a violákat.
Mert megjöttél, hisz meg kellett jönnöd, Én kedvesem.
Még sötét van, Leheletünk se látszik, De ablakunkon ragyognak már a jégvirágok,



109
Odaki hajnalodik S én még mindig csókokat beszélek.
1924. jan.
NYÁR VOLT
Nyár volt, De mindnyájan fáztunk, Hát begyújtottunk a mesekályhákba, Ott melegedett belém, Hogy valahol, ahová elérünk, Vár ránk a lány, aki mi vagyunk, Vár rátok a legény, aki meg ti vagytok, Biztosan és észrevétlenűl, Mint hóborított földekben a tavasz És előjön és megigéz, Ha napszivünk kisüt szép homlokunkon.
1924. jan.
NŐ A TÜKÖR ELŐTT
A tükör előtt öltözik. Csupasz, Akár a frissen megköszörült penge. Nem látta férfi, mégis beleszúrja Kegyetlen tükre minden férfi-szembe.
A tükör előtt öltözik. Gyapjú Kelmét neki növeszt a férfi nyája. Szoknyaként veszi magára a poklot S az ég fodorként hullámzik alája.
Hajára aggat mély rejtelmeket, Vagy hajnalból köti ragyogó kontyát S a férfierő roppant vásznait Ujjai apró szallagokra bontják.
Fülönfüggőül szívünket veszi, Nem hallott zenét csak neki zenéljen És nyelve alatt jéghegyeket hordoz, Hogy forróságát elvermelje mélyen.
Lelkiismeretünket gyújtja föl, Hogy szemöldökét véle bekormozza, Tíz manikűrözött méregfogát és Ajkát vérünkkel festi meg pirosra.
S már készen van és nincsen rajta más. Á, dehogy! tán csak egy virágszál éppen! Annyira egyszerűen indul el, Hogy szőnyegére: holt agyunkra lépjen.
1924. jan.



110
KOMOLY LETT MÁR
Komoly lett már hejehuja lelkem, Addig jártam ősz Uramhoz én. Ott is, ott is mindig csak követelőztem, De mit akartam, de mit is akartam?
Kalapáló, hajórakó kedvet, Meleg asszonyt, hálószőni is, Hogy én, gyarló eszem szerint értelmetlen, Botor tengerének értelmet is adjak.
Mi voltam én?... Oktalan próféta, Cifra szóvá gyötört akarás, Irigy, ha a másik szebben mond igét. Hiuságból vágytam töviskoszorúra.
A fájdalom Isten feddő szava S fájdalomtól csöpög a szívem, Mint bő veritéktől a szegények arca S meleg olajtól a gépek karjai.
Nem kérek már bús bocsánatot se, Csak igenigen alázkodom. Nincsen az az asszony, akit nem kivántam S asszonyriasztóra könyörgöm az arcom.
Érzem, hajnali falucska lettem, Szelidség nyugodt tehenei Ballagnak belőlem az Ur kegyelmének Friss és térdigfüves legelője felé.
1924. jan.
LÁZADÓ SZENTEK
Ülök én újfent dögrovást a porban. De gonoszok csontjából őrölt porban.
Uram, én is keresztelek ujra. De fejemet oda nem adom ujra.
Én nem áldozom föl többé Izsákot. Inkább magam, de soha Izsákot.
Szólok, hiába, Szodoma rám se hallgat. Szólok, de annak, aki majd meghallgat.
Menyország kulcsát én a földre ejtem. Vén szivemet is a földre ejtem.
Csak bennem legyen gonoszság helyettük. Engem büntess meg tűzön őhelyettük.



111
Csak a szegények jutnak a pokolra. Én nem vigyázok többet a pokolra.
Gyógyíthatót én meggyógyítok most is. De halottakat nem keltek föl most is.
1924. jan. 28.
VILLÁMOK SZERETŐJE
Ördög röhög és Isten sír belőle, Pap és csibész a villámok szeretője.
Mindig beszél: „Mondd, testvérem, nem alszol?” S legszebb álmában kenyérhéjat majszol.
Búzát vet s hideg csillagokat gyomlál, Korgóbban korog húsz dühödt gyomornál.
Hordókra áll és templomokba tér be, De vasgerincü és még nincsen térde.
Ha szép idő van, a földeken fekszik, Csak ritkán békít, csak ritkán verekszik.
De fergetegben hegyormokon állva Villámszivét az éjszakába vágja.
S mig ember, barom, fa szeliddé retten, Boldogan sír a megtárult egekben.
1924. jan. 28.
NYOLCESZTENDŐS LÁNYOK
Hosszú sorban jönnek, mennek, Apró ördögök, de szentek, Homlokuk friss, meleg kenyér, Szén a szemük, szénparázs.
Hosszú sorban jönnek, mennek, Mint a virág, úgy szeretnek, Ugy szeretik a fiúkat, Akárcsak a gyöngyvirág.
Hosszú sorban jönnek, mennek, Ha sírnak is: csak nevetnek. Messze vannak, messze vannak, Mint a vídám csillagok!
1924. febr. 8.



112
LOPÓK KÖZÖTT SZEGÉNYEMBER
Lopók között szegényember, Szegényember sose fél, Minek félne, szíve, lelke Erősebb a többinél.
Lopók között szegényember, A Jóisten megsegél! Nincs tehene a szegénynek, De ha van is elvetél.
Lopók között szegényember, Szegényember kapanyél. A világot megkapálni, Szegényember annak él.
1924. febr. 11.
MŰVÉSZET AZ EMBEREK KÖZÖTT
Kerekek lehettek a talpán, A táncosnő begurult szemeinkbe, Egyszerű volt, de ragyogott, mint a kolibrik.
Képzeld el a lápon libegő És nyujtózkodó, nyurga lidércet. Szebben ugrált a fiatal kecskénél, Vagy mint a hamarkedvű komondorkölyök, Ha futkároz és hempereg a fűben!
Még az esztendőalvók is Szivesen vele-riszálódtak volna!
Azt se tudom, ki volt mellettem, Az ujjongás együtt sejhajozott bennünk - Aztán hirtelen kihült a terem S mi, emberek, szegények, ismét Idegenül néztük végig egymást.
1924. febr. 12.
(SZŐKE HAJAM...)
Szőke hajam már kibontom a szélnek De arcomat mosolyba takarom A hiába várt csókok igazát Elbocsátja az asszony-hatalom.
Rózsákból rakni mindig-égő máglyát Jól csókos tűzimádó tudna csak



113
Hát elbocsátlak csókos csóktalan, Már lángot hívőbb kezek gyujtsanak.
Megosztozunk most iker életünkön Tiéd a vágy, enyém a szerelem S kihullsz belőlem, mint az üstökös, De emlékcsillag száz marad velem.
1924. febr. 13.
SZELID, BÚCSÚZÓ ASSZONY
Pusztába viszi csókjait magával Bölcs, bús fakír lett asszonydervised, Hullámzó violamezőket lábal, De virágot nem ad már senkinek.
Akartam volna: Ragyogó árnyék légy, Mely büszkén gyönge, víg nyomomba jár, De már fölöttem barna lett a kék ég És ragyogásod kísértetre vál.
De nyugodt vagyok, mint a végtelenség, Vagy falevél a zúgó tengeren, S az emberekhez mosolyogva mennék, Hisz akkor se lesz senki sem velem.
A falak sírtak nagy szomorúságot, Naptalan életemnek falai, Nem én sírtam, mikor szivembe vágott, Hogy búcsuzót kell immár mondani.
Könnyű legyen emlékem, mint az illat, Mely egekig száll és legyen örök, Amíg szivemből máglyarózsák nyilnak S feláldozott szerelmem füstölög.
1924. febr. 19.
JÓNÁL JOBB
Páris, Berlin, Moszkva és Szeged Kevesen vannak jó emberek.
Akik meg vannak, jajgatni vannak. Narancshéjnak is útjába vannak.
Gyönge harmat, ösztövér: fölszíjja a nap. S folyómedret mosni? Ki hallott olyat?
Huncut a jóság, ha szégyent hoz a jóra Minek jóság-festék a jót-akaróra?



114
Van hű komondora, van bő karikása Melyik juhász bőg, ha megszalad a nyája?
A vasnál több az olvasztó kohó, Jónál több, jobb a jót-akaró.
Washington, Wien, London és Czegléd, Rossz ember úgyiscsak mutatóba lesz még.
1924. febr. 22.
SZERETŐK
Furcsák és betegek, Kik sebeket vetnek egymásba, hogy Beboronálhassák. Télen tüzek - nyáron Források fakadnak ujjaikból.
Fáradatlanul csak Az örök gyönyört szigonyozgatják, Jégtömböket olvaszt És szöllőhegyeket Szárít ki sivatag lehelletük.
Kalászos szemükből Kiszédült az arcok meleg magva, Kihull az értelem Rossz vihederéből Bomlottpántú, meghasadt agyuknak.
Összemart szájukra Még tétova mosolyt tetoválnak S csókjuk, ölelésük Zengő kerteken át Egy bibére lopja a szerelem.
Míg a bolygó-bimbók Meg a virágok milliárdjai A fényt és virágport Frissen, egészséggel Minden társuknak széthajigálják.
1924. jan. - febr. [?]



115
ROKKANTAK
Parasztlábaikról Leamputálták az ásót... Nem veri Színek meleg essője többé Szemük szárazságát.
Gránátokba törte Karcsú gerincük acélobeliszkjét A sátános tankokká vedlett Harangok ütése.
Áttört tüdejükön Tajtékos borzalmak marsolnak nyögve És lágy agyukra internálták A Szibériákat.
Ők azok, akikből Még visszakaptak valamit az anyák Amaz emberebb gödrök vámján, Hol most meszesednek
Eggyé mindenfajta Dadogó Krisztusok, hogy irtózatos Hegyibeszéddé magasodjék A hörgés bacchanálja.
Hiányzó karjukon A kenyeres tenyér megöklösödött És szívükben égve harangoz A Békesség elé.
1924. jan. - febr. [?]
KAKUK MARCI
Kakukkos isten rakott idegen világ pihéibe, Arcunkra könyvelt bizonyossággal Mi tudjuk, ugye, gyöngyöm-bogaram. S kihajitnak csavargónak az utakra, Ahol vásárra szekerezik az öröm. De megterít a nyár eperfák zöld abroszán. Testes mosónővé negyvenévesedik Diaboló-derekú Beatricénk, Kinek szemében galambok laktak egykor. Lábainkon kolonc az országút, Megennénk egész kukoricatáblát, S elhiheted, az a legnagyobb bajunk, Hogy muszáj lenni becsületes ősállatoknak is, Akik nem hordják zsebben a gerincüket.



116
Rózsás alakod is csukaszürkére mázolják, Torkodat elvitték gépkocsitülöknek, Hirdetőoszlopok árnyéka vagy, Más se maradt belőled, mint a: Kakuk Marci.
Néha van úgy, hogy fejed szomorúság zsuzsuja És a piszkos járdáig fityeg. Ilyenkor kivilágitják a városokat S legszebbre festik magukat a lányok. Zokognál is, de nyelvem alá duglak, Mert ángyod is tudhatta, mikor megszülettél, Azért születtél, Hogy plébánia légy a templom egerének. És szélben szoknyaként gyűrődő bőröd alatt Mennél jobban szétsárgul a papirmadzag, Inaimra annál inkább drótkötelek nőnek. Te vagy sokunk szándékának rúdja És nem vagyunk vak csillagászok, Azt akarjuk, vakondok is lássa, Hogy a kelő nap mennyire illik hozzánk!
1924. márc. 11.
SZOMORÚFŰZ
Lábonjáró szomorúfűz, Hivesség csal, hivesség űz, Hivesség űz, hivesség csal, Ez patakkal, az meg faggyal.
De patakra nem találok, Mindenütt csak fagyot látok. S patak kéne, napfény kéne, Lehevernék az ölébe.
Megduzzadnék, mint a többi Szerencsésebb erdőföldi. Virágoznék, mint az égbolt, Ha a kakas kukorékolt.
Bokrok előtt alázkodok Csillagokhoz fohászkodok: Hé csillagok, jó csillagok, Patakra már hol akadok?
Leveleim, vigasságom, Nem ér utól bolygó lábom: Elhullajtván vigasságom, Marad a szomorúságom.
1924. ápr. 16.



117
KI VERNÉ FÖL LELKÜNKBEN A LELKET?
A meddő dombok homlokából Kiemeltük a csillagvizsgáló gondolatokat, Föl, föl a magasságig Repülőgépeket hajigálunk És roppant, visszahulló pályájukkal Kipányváztuk a madarak birodalmát, Mozdonyokkal korcsolyázunk messze földre És kantárt holnap elektromos hajókból dobunk A sörényes, üvöltő tengerekre, De emberek, emberek!
Ki venné újból észre, Hogy le kell sikálni asztalainkat, Ki mondaná meg az asszonyoknak, Hogy kisöpörhetik a szomorúságot, Ki ültetne kerteket szemünkbe, Ki verné föl lelkünkben a lelket?
1924. máj. 10.
HÉT NAPJA
Tintába mártom tollamat És tiszta, kék égbe magamat.
Félrerángatom a harangkötelet, Falbaverdesem szegény fejemet.
Ki látja meg, hogy már látszanak Kilógó nyelvünkön az igért utak, Hogy nincsen hiába semmi és a minden Nem siklott ki föltépett ereinken, Hogy kristály szeretne lenni a patkány is S a darabkább utálja már a darabkát is, Hogy magadat tisztán találod meg másban És nyugalom van a szükséges rohanásban, Hogy leheletünktől kigyúlnak a házak, És engesztelő vízzel már locsolgatnának, Hogy hídak robbannak a szegényemberekben?!
Ó, barátaim, hét napja nem ettem.
1924. máj.



118
IGAZ EMBER
Szemeim, ti fényfejő parasztnők, Fordítsátok ki a sajtárokat, Nyelvem, szép szál kurjantós legény, Hadd abba hát a kubikolást, Állat, szaladj belőlem Ázsiába Izzadó erdők gyökereihez, Gerincem, szédülj az Eiffel-torony alá, Szigonyod a szagot elkerülje, Orrom, vitorlázó grőnlandi halász, Kezeim, Rómába zarándokoljatok, Lábaim, árokba rugdossátok egymást, Szolgáltassátok be a cíntányérokat, Füleim, a cíntányérokat! Combom, ugorj Ausztráliába, Te harmatos-rózsaszínű fiahordó, Gyomrom, te könnyű léggömb, Repülj a Szaturnuszig, a Szaturnuszra! Mert úgyis kilépek számszélire S íves kiáltással füleikbe ugrom, Mert fölhúzták már a megállt órákat, Mert ívlámpákként ragyognak majd a falvak, Mert fehérre meszelik a városokat És csigolyáim szétgurulhatnak a világba, Én már akkor is egyenesen állok A görbén heverő halottak között.
1924. máj.
KOLDUSOK
1
Öreg, én eztán lopni fogok! Fiam, mindenki azt teszi. Ne tedd!
De a nők, a szagosak, a gazdagok! Ládd, én csak úgy tapogatom az eget.
Öreg, a mankóm szaladni akar! Fiam, hát nem jön erre senki se?
Ha akad is, mindig csak száraz karaj! Tej kéne, nem birok már enni se.
Egy kirakatot még ma betörök! Börtönbe jutsz és megvernek. Szamár.
Egy kirakatot mégis betörök! Psszt, meghallják s nem ad, aki erre jár.



119
2
Öreg, a varrás újra gennyezik. Annál szebben tudsz könyörögni majd.
De rúgnék vele, a szent mindenit! Te mást se csinálnál. Mindig csak a bajt.
Engem nem akart a lányod, öreg. Örülj, hogy látod az áldott nyarat.
Most rád se köpne, nyomorult, vén cövek. Legalább néki ruhára is marad.
Selyemszoknyánál nincs becsületje több! De kéne neked, te korcs, te torzszülött.
3
Fiam, nem élek soká, azt hiszem. Én pedig azt, hogy éltél eleget.
Meghalok s nem fog sírni senki sem! Elég, hogy míg éltél, vezettelek.
Én Istenem! - Mondass vagy két misét! Azon már inkább kolbászt is veszek.
Téged még meg fog verni a nagy ég! Meg ám, ha mint te, véngonosz leszek.
Légy jó, hisz egyszer elpusztulsz te is! De addig csak enyim lesz a sarok.
Nem félsz a pokoltól? Meghalsz te is! Félnék, de élni - s kölyköt akarok.
Könyörgök érted ott. Mondass misét! Ép lányokért, hogy nőjjön rengeteg!
Sokszor fogsz sántán megbotolni még! Csak legyen majd egy ép, erős gyerek!
1924. máj.
TAVASZ VAN! GYÖNYÖRŰ!
Tavasz van, tavasz van, gyönyörű tavasz, A vén Duna karcsú gőzösökre gondol, Tavasz van! Hallod-e? Nézd, hogy karikázik Mezei szagokkal a tavaszi szél.
Jaj, te, érzed-e? Szerető is kéne, Friss, hóvirághúsú, kipirult suhanás. Őzikém, mondanám, ölelj meg igazán! Minden gyerek lelkes, jóizű kacagás!



120
Tavasz van, gyönyörű! Jót rikkant az ég! Mit beszélsz? korai? Nem volt itt sose tél! Pattantsd ki a szíved, elő a rügyekkel A mi tüdőnkből száll ki a tavaszi szél!
1924 tavasza
A VILÁG MEGTEREMTÉSE
Igen, tudom, még nem volt a világ, Csak az erők nyugalmas vize, Fojtott dühű, nagy vize, Nem volt még hal se, de halat akart, Nem volt még dal se, de dalolni akart, Asszony se volt még, isten se volt még, Vagy isten volt-e az egészen férfi, Egészen gyermek, nem tudom, - Most munkás lehet, vagy talán költő, Hiszen mindegy a munkás, a költő Ő volt még egyedül, nagyon magába, Mint én vagyok most, olyan magába. Tehetetlen volt, csak szeretet volt, Társat akart és csak szeretet volt.
Nem tudott tán még beszélni se, Nem tudott tán már hallgatni se, Társakra gondolt, asszonyra gondolt, A te víg, meleg szemedre gondolt, Aki ha látná, nagyon szeretné, Aki ha lenne, nagyon szeretné, Frissen fürödve jobban szeretné. A te víg, meleg szemedre gondolt S a vízbe lépett, A víz fölbömbölt, ahogy belépett, Elnyelte, mint a villámot az éj És ő lesüllyedt a fenekéig, Feneketlen víz nincs-fenekéig.
A víz felhőkbe szállt a szíve fölött, Jéghegyekké vált a háta mögött, Akkor születtek a hideg csillagok, Akkor születtek a meleg napok, Ő volt még egyedül, nagyon magába, Társat akart és csak szeretet volt, Terád gondolt és az, az megölte, Meglett a világ - csak szeretet volt Akkor megölte.
1924 tavasza



121
MOST A TEREMTÉS KEZDETÉN VAGYUNK
Ime, már megvan az egysejtű ember, Él és mozog, Gondolatokat nyujt ki magából És visszahúzván kinyujtja újra, Hogy valamivel is előbbre jusson. Eddig vergődött, most már ténfereg, De serény és így mindig erősebb lesz.
Kegyes miattunk a szigorú törvény. Holnap már ügyesek leszünk Könnyen úszunk, szaladunk, repülünk És ennek így kell lenni Hogy akkor már nem törődvén mással, Lelkünk tiszta ruhája legyen, Kívánt álmunk szűz teste legyen, Teste ének s igazság legyen, Alakja Istenhez hasonlóbb legyen Az eljövendő többsejtű embernek, Aki belőlünk vetül majd elő Aki mi leszünk, A nagy Továbbcsináló, Akiért most beteg a világ.
1924 első fele
MAGYAROK
Ó jaj, mi igazán tiszták vagyunk, Nyisson ajtót nekünk a reménység!
Űlünk, űlünk a mindenség szélén, Tán arra várunk, hogy fölfaljon a bánat? És várunk, csak várunk szomjasztó várásban, Átalfolyik rajtunk a világosság, De elhagytuk valahol kőedényeinket, Elhagytunk valahol minden akarást S most minden volt és jövendő szomjúság Itt van, itt van, ó nagyon itt van bennünk, Hogy friss kenyereink halomra száradnak! A négylábúak, melyeket megettünk, Most előjönnek és kinevetnek minket, Ezer és harmincegynehány esztendő Zuhog végtelen szomorú szemünkből S nem birja elmosni buta bűneinket.



122
Most nagyon messze van tőlem a föld, Mégis azt érzem, hogy magyar vagyok, Keserű számnak ki mutatna cukrot? Ki hinné még el, hogy élni akartok?
Jöttem, kölcsönkérjek még ezer kezet, Mert hogy adhatnék eleget kettővel? Két bárány volt én adó két kezem S a farkasok elbántak mindkettővel. Most minden kedvem holtan terül el, Mert levegőtlen vihar a jajom:
Leszámitva az ostobaságot, Multunkat, életünket és a gyomraink, Ó jaj, mi igazán tiszták vagyunk, Nyisson ajtót nekünk a reménység!
1924 első fele
TÜNTETÉS
Kiszaladt a vér ereinkből S most az utcákon nyargal végig, Ime, eljöttek a gyárkémények Szikrát lehelő arkangyalai, Hogy visszavívják a pokoltól Ádámot és Évát.
Szánkból sistergő meteorok hullnak És a rendőrök szelíd testvéreink, Kiáltások tarka pántlikákkal Kontyot kötnek a hajadon jövőre.
Hát hol az a tenger, amelyik Ily kedvvel ringatna gyönyörű hajót, Mint ez a kormos és éhes tömeg A lelkesedés karcsú suhanását, Hol az az évszak, amelyik Ily remek virágot tűzne ki a földre, Hol az az égbolt, amelyik Ily erős karokkal ölelné a földet, Hol az a vaskapu, mely nem olvadna széjjel Ekkora nagyszerű hévség előtt?!
Micsoda fölséges égiháború A külön lábak együttes dobbanása! Ilyen pompás ütések alatt Szénné sajtolódna erdő, mező. Az ég ekhóját mellünk visszadobja És minden bezárt, pókhálófödte ablak Csörömpölve darabokra pattan.
1924 első fele



123
TŰZ VAN!
Tűz van! Ég a malom! Ne bántsatok, én nem akarom, Jaj, tán csak bennem ég az a malom? Ne bántsatok, én nem akarom, Csak néha hittem úgy, álmaimban. Azért ordítok, hátha elhiszik, Hogy tűz van, tűz van.
Nagykedvü, éhes nyujtózásokkal Nyurga karokkal kalimpál az égnek, Belül ég, de kívül éget, Hát senki se érzi, csak én? Vagy meghaltak már mindannyian? Meghalt a magyar, a lyány, a legény? Hiszen itt járnak körülöttem, Húsból és vérből vannak, Moziba mennek, esznek, isznak, Hát én hiába bőgök nekik? Vagy nem sírok én csak magamnak? Elég a búzánk, elég a lisztünk, Hát jobb lesz, hogyha majd a füstből Az angyalok sütnek kalácsot?
Tűz van. És ti a tüzes tűzben jártok. Ha engem láttok, bolondot láttok, Mert én tudom a ti haláltok, Szemetek elé este állott, Fületekre a csönd leszállott, Nem érzitek a faló lángot, Ó, én tudom a ti haláltok, Mégis a fületekbe állok S dühödten bőgve, konokul, Reszketve félve csak kiáltok:
Tűz van! Tűz van! Tűz van!
1924 első fele
FIGYEL A KANCSAL
Mindig figyel valaki - biztos kancsal A hátunk mögött. Hátrafordulok: Ki vagy?... Gügyögve gyűjti már a hajnal Pihés csibéit... Alszom? Vagy élek? A kancsal Parazsat dobál hátamra. Jajdulok:



124
Csak én vagyok, csak én! Ó, virradattal Csak engem szül a fény, te, semmise! (Az Isten is kinőtt cipőket talpal És lelkünk csupasz lábbal jár a kancsal Sziklás, szurós szemén.) Mért jössz ide?
Az én vágyamból sarjadzik a hajnal!.. Mindig figyel valaki, aki kancsal.
1924 első fele
EGYSZERŰ EZ
Lement a nap nyugaton, Följött a nap keleten. Egyszerű ez. Él az, aki eleven.
Rongyos mindegyik zsebünk, Rossz a magyar zsebe rég, Egyszerű ez Elveszett az ezerév.
Ha elveszett, elveszett, Nem keressük már elő, Nem érünk rá, Vonaton jár az idő.
Expresszen jár az idő S gépből csinált madarán, A gyalogos Bizony hogy elmarad ám.
Szolgabíránk az agyunk, Nem parancsol más nekünk, Egyszerű ez, Mi már mótorral megyünk.
Nem vagyunk mi bölcs urak S nem is vagyunk szamarak. Új ezerév Új magyaroknak marad.
1924 első fele



125
MINDEN RENDŰ EMBERI DOLGOKHOZ
Van egy színház, végtelen és mibennünk lakik, Világtalan angyalaink játszogatnak itt, Nyugtalanok, szerepük egy megfojtott ima. És a dráma mindig mindig csak tragédia.
És az ember, szegény ember csak lapul belül, Benn, magában s ezer arccal egymagában ül, Három láng nő homlokából, zengő, mély virág És zokognak, elzokogják a litániát:
„Én csak voltam! - Én, jaj, vagyok! - Én meg csak leszek! Leszaggattak, elültettek, fognak rossz kezek, Életünk az ember kedve, hanem hol van ő, Hol az ember? Hát hiába teremtett elő?”
És az ember, szegény ember, csak lapul belül, Feje körül zengő szavak villáma röpül; No most, no most fölszáll majd az igazi ima! És a dráma mindig mindig csak tragédia.
Jön a gond és jön az asszony, jön a gyávaság, Jön a kétség, jön a vágy és jön az árvaság S valamennyi fölsikolt és eggyé alakul: Magad vagy és magad maradsz magadnak rabul!...
Világtalan angyalaink sugárlábakon Átugranak a világi köntörfalakon, Fölkapják és fölhajítják hozzánk szíveink S fölkapnak és eldobnak a szívünkből megint.
És muszáj és meg kell tenni, szólni valamit, Ami vagyok, gyémánt, amely látóra vakit, Az egyetlent, ezt a soha nem látott rabot! S dadogok már, dadogok, de - magamban vagyok.
Ó angyalok, segítsetek. Hol van az a fény, Amelyikről tudtam egyszer, hogy az az enyém, Amelyik majd szól helyettem. Az álom fia!... És a dráma mindig mindig csak tragédia.
S elmegyek és másik jön és az is én vagyok: Elsiklanak talpam alatt sziklás századok Mit akarok? s akarjak-e? Mi az az örök? S könnyű porban hullnak reánk az örök rögök.
Tiszta gyümölcs, férges gyümölcs egy ágon terem S könnyen adják, könnyen veszik, de mi lesz velem?... Pokolbeli gonosz tenger vonagló agyunk S világtalan angyalaink mi magunk vagyunk.
1924 első fele



126
CSUDÁLKOZUNK AZ ÉLETEN
Ha mosolyog, mosolya csupa csillag, De ha szomjazom, akkor friss patak, Az én kedvesem az egeknek nyílhat, De megcsókolni csak nekem szabad.
Haja szurokkal elkevert arany, Harmatos erdők az ő szemei, Küszöbe elé terítném magam Lábtörlőképpen, de nem engedi.
Szavunk zugában megbuvik a csók, Testvéreihöz lopva jön ide... Mező álmodhat össze annyi jót Az én kedvesem a füvek szive.
Este a csókok megszöknek velünk S végigfutván a világi teren, A hajnali égre leheveredünk És csak csudálkozunk az életen.
1924 első fele
SZEGÉNYEMBER BALLADÁJA
- Szegényember, hogy adod a bölcsőt? - Csöpp a gyerek, hogy adnám a bölcsőt? - Király vagyok, bírok nagy erővel, Ha nem adod, elveszem erővel.
Szegényember, hejh, csak egyet szólna A király már katonákért szólna. De a bölcsőt a tóba hajítja, Csöpp gyerekét utána hajítja.
Szegényember sír-rí a börtönben. Szegényember nevet a börtönben. Nincs a gyerek már a rossz világban, Jobb sora lesz, hajh, vizi-világban!
1924. jún.



127
SZEGÉNYEMBER SZERETŐJE
Világ van a szegényember vállán, Istent emelt mindig másik vállán. Dühödne meg okosan egyszerre, Mindakettőt ledobná egyszerre.
Szegényember sose kér kalácsot, Szegényember sose kap kalácsot. Kis kenyérrel, nagyon feketével, Fehér lelkét őrzi feketével.
Szegényember sója is ízetlen, Szegényember kedve is ízetlen. Eladó kis holmija vetetlen S ha van ágya, az is megvetetlen.
Szegényember akkor lop, ha éhes, Akkor se lop, dehát nagyon éhes. Akkor is csak szegényebb szegény lesz. S míg lesz szegény, mindig több szegény lesz.
Kisgyereke sohase veretlen, Asszonya se marad megveretlen, De akármily gyönyörű lány lennék, Szegényember szeretője lennék.
1924. jún.
NEM ÉN KIÁLTOK
Nem én kiáltok, a föld dübörög, Vigyázz, vigyázz, mert megőrült a sátán, Lapulj a források tiszta fenekére, Símulj az üveglapba, Rejtőzz a gyémántok fénye mögé, Kövek alatt a bogarak közé, Ó, rejtsd el magad a frissen sült kenyérben, Te szegény, szegény. Friss záporokkal szivárogj a földbe Hiába fürösztöd önmagadban, Csak másban moshatod meg arcodat. Légy egy fűszálon a pici él S nagyobb leszel a világ tengelyénél. Ó, gépek, madarak, lombok, csillagok! Meddő anyánk gyerekért könyörög. Barátom, drága, szerelmes barátom, Akár borzalmas, akár nagyszerű, Nem én kiáltok, a föld dübörög.
1924 első fele



128
MILYEN JÓ LENNE NEM ÜTNI VISSZA
Mikor nagyokat ütnek rajtunk, Milyen jó lenne nem ütni vissza Se kézzel, se szóval, Világitni a napvilággal, Elaltatni az éjszakával, Szólni a gyávaság szavával, De sose ütni vissza.
Lelkeimmel pörölnöm kéne S élvén is vagyok most a béke. Kristály patakvíz folydogál Gyémántos medrü ereimben. Szelid fényesség az ingem És béke, béke mindenütt, Pedig csak én élek vele!... Fölemelnek a napsugarak, Isten megcsókolja minden arcom És nagy, rakott szekerek indulnak belőlem A pusztaság fele.
1924. júl. 10.
SZÓLT AZ EMBER
Volt az ember. Járt, megállt, szétnézett, Aztán azt mondta: Körtefa vagyok. S gyökere lett a föld, dereka a magasság, Lombja az ég És körtét ettek a bogarak, A madarak, az éhes csillagok.
Akkor tovább ment. Járt, megállt, szétnézett, Aztán azt mondta: Szén és vas vagyok. És csörömpölő acélműhelyekben Tűzre dobta a nagy hegyeket, Hogy a halállal és az új időkkel Száguldják meg a versenyt dübörögve Szédítő, karcsú expresszvonatok.
Szólt az ember, szólt, megállt és elment S csak azt nem mondta, hogy ember vagyok.
1924. júl. 17.



129
(TENYEREMRE TETTEM...)
Tenyeremre tettem a lelkem: Nézd meg, milyen szép százlátó üveg! De Ő gyémántokat szedett elő, Mert Ő az embert sose érti meg.
1924. júl. 17.
A GONDOLKODÓ SZONETTJE
Dübörgő gépváros zúgó agyam. Hangja - mit roppant barlangvisszhang adhat Mély orgonára és a gondolathad Rokkant derékkal görbed untalan,
Mint korhadt fűz görnyed szomoruan Deres partján zajló, jeges pataknak. Az épitők téglát téglára raknak Molnárok szíja suhogón suhan.
S mind robotol - minek? maguk se tudják, De egyszer tán megúnják ezt a munkát Izzadt ölükben őrület fogan
S - egyszerre mind! - kizúdulván a kába Műhelybörtönbül bősz anarkiába Szétkujtorognak részeg-boldogan!
1924 nyara
A SZERELMES SZONETTJE
Kerengő bolygó friss humusza lelkem Nehéz ekével szántja milliárd Vad, barna fájdalom s hegyes vasát Mélyen lenyomva gázol át a telken.
Gőzös, meleg barázdákon vetetten Kincses kalászok bólogatnak át Az út felé, hol kényes, büszke fák, A szépség fái búgnak át a berken.
Alattuk szívem űl, a mindig éhes. Sötét szeme s paraszti szája véres. És éles sziklán gyilkos késeket fen.
Egy tiszta érzés arra bandukol S forró vér gőze száll ködökbe, hol Szépség-fák állnak illatokkal telten.
1924 nyara



130
MÉRT HAGYTÁL EL, HOGYHA KÍVÁNSZ
Igaz-e, hogy érezlek most is, Amikor messzire vagy tőlem? Mért hagytál el, hogyha kívánsz, Ha bennem lehetsz csak ünneplőben.
Mért nem csókolsz, ha úgy esik jól? Mért fáradnak el a rohanók? Mért rág szú-módra szét a tenger Karcsú, viharra teremtett hajót?...
Tudom, hogy jössz majd. Úgy esel belém, Mint szép, szikrázó mennykő a tóba! De megégetnők-e a világot, Vonagló lángokként összefonódva?
S pocsolyákba árkolt bús arcomba Birnál-e nézni, ha én is belelátnék?... Ó asszonyom, te balga, te bolond, Játszót-játszó, ostoba, semmi játék!
1924 nyara
BOSSZÚSÁG
Azt hiszik, ha ők karikáznak, Te legalább is frászkarikával fogsz karikázni S elvégre már tudhatnád, Ha csőstül is ömlenek panoptikumokba, Az egészségügyi muzeum csak fontosabb. S ha jó is a holdas éjszaka, Azért inkább kell nappal a napvilág. Kutya dolog a népekkel törődni? Magaddal törődni még kutyább S végeredményben mégis egyre megy. Regélni fogsz úgyis, az itéletnapig, Mert nincs jogod befogni a szádat, Ameddig csak foszlik belőle a szó, Épp, mint karácsonykor a parasztkalács. Most azért csak dühöngd ki magad, Mondd el párszor könnyülő, igaz szívvel: Fene, aki megeszi! Mert a csorba ekevasakat Immár igazán kicserélhetnék.
1924 nyara



131
FORDULÓ
Változások nehéz szagát görgeti a szél, Vincellérek enmagukat ütik csapra már, Enmagukat köszörűlik ifju harcosok S az elásott tojásból is Kibúvik és égre száll a madarabb madár.
Most az órák mutatói ventillátorok, Jó földünk az óriási lenditőkerék Mely most minden kart-kereket szédületbe ránt. Szándékaink - széles szíjjak Megölelik s úgy rohannak országút-iránt.
Hálóbb-szemmel halászember új folyóra les, Minden gazdátlan komondor küszöböt keres, Fáradtabban fáradnak a szegényemberek, Tél-túl néha tiszta kézzel Őszintén ád új portékát ravasz ószeres.
Furulyáló juhász mellől nyája szétszalad, Mintha mindenki utazna s üres a vonat, Kiáltások raknak csöndből külön halmokat, Üstökös hull, bútor roppan, Gőgök álla szemlesütve mellükhöz tapad.
Szellőtől is földighajló, sudár derekán Jövendőnek feszít ijjat mindegyik leány, Frissült kedvünk habzó mezőt göndörít alánk S mocsárkodó tenger alól Zászlós-piros lobogással kiugrik a láng.
1924 nyara
SZÉP NYÁRI ESTE VAN
Szép, nyári este van.
Vonatok dübörögve érkeznek, indulnak, Gyárak ijedten vonítanak, Kormos tetőket kormoz az este, Rikkancs rikolt ívlámpák alatt, Kocsik szaladgálnak összevissza, Villamosok csengetnek nagy körmenetben, Transzparensek ordítják, hogy: vak vagy, Mellékuccákba ballagó falak Visszalobogtatják a plakátot, Előtted, mögötted, mindenfele - látod Plakátarcú emberek rohannak És - látni - a nagy háztömbök mögött Allelujázva-üvöltve-nyögve-káromkodva



132
Lihegve-hidegen-ravaszul-kapkodva Emberlajtorján másznak magasra Emberek S a dühödt körutak nyakán Kidagadnak az erek, Hallani, hogy sikoltanak a néma hivatalnokok, A hazatartó munkások lassú lépéseit, Mintha öreg bölcsek lennének mindannyian, Akiknek már semmi dolguk sincs a földön. Hallani zsebtolvajok csuklóinak puha forgását És odábbról csámcsogását egy parasztnak, Aki szomszédja kaszálójából Épp most nyúz le egy jó darabot. Hallok mindent, aki hallgatok. Kolduscsontokban nyöszörög a szú, Körülszimatolnak asszonyok, De én nagyon messziről jöttem Kiűlök szíves küszöböm elé És hallgatok.
Szép, nyári este van.
1924 nyara
HAJÓN MEGYEK PESTRE
Épp 1000 korona, hajón megyek Pestre. Annyit néztem, hogy belefáradtam, Azért elnézném még esztendeig Dehát itt az este.
Csíp a kémény füstje, nem baj, Éppen ilyen bodor, tömött a haja, Mint két csónak egymásután, Tán még karcsúbb forró dereka, Orra szökken, mint az Erzsébethíd, Vagy mint aki Fejest ugrik róla.
Eh, elég belőle... Mégis furcsa, Hogy Pest ragyogása szeméhez hasonlít. Kettős Bazilika-tornya kettős melle S hány ekkora kazán lehet benne!
Ugy érzem, mintha összeszidtak volna,
De bizonyos, ha olyan szomjas lennék, Amennyire most furán vagyok, Rögtön kiinnám alólunk Tán az egész Duna-folyamot!
1924 nyara



133
ESTE VOLT S A BŐRÜNK ÖSSZEÉRT
Este volt s a nyári égről Rohanó, tüzes vágyak estek belém, Mikor a bőrünk össze-összeért, Egész életemmel ott éltem én, Azon a kicsi, darabka helyen, Ahol a bőrünk, A bőrünk összeért.
Most már tudom, őt, őt kerestem, Mikor jelenést kért az eszem. S ó, ti kis virágok s ti embertelen messzeségek, Értitek-e az ő szavát, ölét? Mert már nem birom el s az egész asszonyt Méhike-zümmel és hatalmas Üstökös-dobó kiáltásokkal Kihirdetem.
Micsoda melletted a napsütött szöllőhegy, A hajnalszőrű friss, égi állat, Vagy a bokrok reggeli ringatódzása A hajadon földek zsenge tomporán? Minden asszony csókja összebugyog benned S már sokszor félek, nagyon félek tőled, Mert mi nagyon összebogozódtunk
S még minden szabad szálat elkeversz. Ó, mi akkor is kívánjuk egymást, Mikor énrajtam szörnyű kövek vannak És te könnyű felhőkön heversz!
1924 nyara
SÍRDOMB A HEGYCSÚCSON
A holtan megbántott Adyé
Üveghegy ez. Ezerszínű üveg. Az ördög csuszkál oldalain föl-le. Hántott héjú szivekből ez a hegy Már régen épült. S énekelni megy Hajnalban ez a hegy a vaksi földre.
- Sej haj, meghalt!... Ó, meghalt!... Hosszu csend. A hegy kigyúl és táncolni kezd aztán. Egy sírdomb megy a hegy csúcsára. Fenn, Ott fenn megáll. Lefekszik. Vértelen Fénylelke forrón leömlik az arcán.



134
Hullámzik még és lépcsőkké mered. - A hegy csúcsáról nagyon messze látni, Fennebb, a hantról, még messzebbre látni, Ki akar látni, apró emberek? Csak csend. És újból zeng, ragyog a hegy.
1924. aug. 20.
OLY FRISS
Oly friss-ízű az ég, én tudom, én tizenkilenc esztendős vagyok A szebbik biplánon mindenki hallja a toronyóra ütéseit, az éhesnek körte a csillag is, ott már ebédelnek, de Magyarországon még nincsen rádió Minden emberben ketrecek élnek, ezek esznek vagy énekelnek És egyik emberben acélból vannak a másikban pedig furulyákból Ha alszom, hozzám képest mi lesz a harmat Egészen ostoba csak egy van s az az elégett itatóspapír, - szegényke vizet se látott Ne haragudj, jóíze van az égnek És a szúnyogok amúgyis meghalnak éhségükben.
1924. szept. [?]
KESERŰ
Ó rádióaktivitás! most olvasom és görögdinnyét eszem és erősen tudom Hogy a világ csak bennünk változik Szines kereplő vagyok csupán, halljátok? arcom átlátszó mögötte virágok röpködnek, amint fölbuktak az elektromos hullámokból Szeretőmtől is elszakít a humanista század, ó lepipált szomorúság, gyújtsd föl ma éjjel a menhelyeket A bárányok birkák, én szamár vagyok s csak hosszú elnyúlt árnyékom a pásztor Ha szemem behunyom, az eroplánok lezuhannak és azok is Melyek belőlem szállnak föl naponta Te csillogó porszem, állítsd el aranyos motoraidat, reggel úgyis kisöpör az asszony Ó az asszony, a szeretőm csak sír, csak sír és könnyei tovább hajtják a régi turbinákat Kár, kár miértünk is De éljenek a köszörűs inasok, akik fütyörésznek És nem is tudják, hogy az égbolt fejünk fölül elvitorlázott a pénztárcákba.
1924. szept. [?]



135
MOST FEHÉR A TŰZ
Vigasztaljátok a szenvedő alkonyokat, közéjük való kedvesem is Szomorú lángjaival zokogva kergetőzik
Előttem szalad, megcsókoltam s az idő nagy némasággal elsüllyed körülöttünk De üres kezemmel hiába kapkodok utána A fájdalom vakító felületén Temetőkben világít a villany Könnyeink fekete kristályokat mosnak Nincsen szavunk, amit kimondhatnánk Elhamvadt maradék álmunk Csak a gyilkosok sötét reményei világítanak még A butaság expresszvonaton robog előttünk Minden madarunk szárnyaszegett Olyan ártatlan, mint a kavicsok fehér homlokai Én mindig Riának hívtam Gyékényünk sincs és mégis kihúzzák alólunk Ünnepeink ájultan hevernek
Énekelj tiszta szomorúság Lefekszem itt, a hold a fejemalja Énekelj tiszta szomorúság Lefekszem itt, a hold a fejemalja.
1924. szept. [?]
NÉHA SZIGETEK
Néha szigetek buknak föl fejünkben, madarak szállnak el fölöttük, új, csodálatos növényzet magvait hullajtják rájuk A gép arcából is csurog verejték, anyák szeméből könny, rólunk a munka olajcsöppjei Lassan így fordul tovább a világ Tegnap azt hittem, körtefa vagyok s még ma is jönnek hozzám kisgyerekek Csókolnak és megrázzák bennem a roskadó körtefákat Első szerelmem spirituszba raktam s most néha elnézem, milyen furcsa kis állat Szervusz, szervusz, hogy vagy, köszönöm megvagyok és te, hát csak lassan, ilyenkor mintha vágyunk se volna De vacogva mászkálunk Mont Blancok tetején s imádkozunk, te Isten, te Isten Mért nem teremtesz hegyeket is Nektek úgy adom oda magam, mint az anya meleg teli mellét az ő éhes kicsikéjének A bokrok már alszanak, én is lefekszem tibennetek, hogy reggel kéznél legyenek majd kedvelt, acélhomlokú szerszámaim.
1924. szept. [?]



136
ÉN DOBTAM
Én dobtam ide magamat, szivünkben vakok topognak, de szándékunk egyet jelent a rádiummal Maholnap Jehovák leszünk, hogy emberré teremtsük magunkat újra Ez a szerelem s a patakhúrú ének, mely most kinyujtozkodik, hogy fölérjen valahogy kedvesem bokájáig A lélek hullámhossza éppen a magasságom, ezért van az, hogy csóknak mondjuk a szédítő naprendszereket Forognak és zengő fekete hajuk alatt szelíden mosolyognak az imádságok.
Nehéz álomban hervadnak az órák De violakert úszik belőlünk arasznyira a város fölé Odaindul a vonat s a könnyek árnyékában odasikoltanak a karcsú tornyok Hát gondoljatok a hárfaszemű fiatalokra, szegények Nincs, aki friss, tiszta vízzel borulna ártatlan életükre.
1924. szept. [?]
EKRAZITTÖMEG
Ki lesz a madár, ha meghalunk és a világok ékköveit csiszolgatjuk Az utak lassanként fölemelkednek s észre se vesszük, hogy levegőben járunk Eltévedt sugaraink visszaszállnak a vadmadarak tojásaiba Kiégett kiáltásokból épül a porszem Az óceánok szinén gondolat lebeg és gyógyítgatja holdkóros testvéreit Holttetemek, nosza ugorjatok ki barátaimból Lelkünket kivisszük a napra melegedni Lángok csúcsain zuhanunk és emelkedünk fürkészhetetlen titkainkkal Oly mértékben sírunk, amint a vizek párolognak Füvek láthatatlan fényszálaiból Együgyű szavakat szövögetünk, melyek szomorúan mosolyognak a tükör előtt De kegyetlenül bízom az erőmben Elbocsátom távozó éheimet Nagyszerűen Konok ekrazittömeg Arcotok mögött a hangtalan mélység és szivetek Lassan végkép lesüllyednek benne a befalazott, lobogó aranyajtók.
1924. szept. [?]



137
RIÁNAK HÍVOM
Riának hívom őt De éppúgy mondhatnám sónak, vagy villámnak is Sok értelmetlen dolgot csinálunk, azt mondjuk rá, hogy szép s azután kiejtjük kezünkből Röntgenfényből faragták, átsugárzik a falakon és szavaimon Haj, de igen messze van Ha egyedül vagyok, odaül homlokom elé, nagyon fájhatok neki Sóhajt s testemre hullajtja fájdalmait Csodálatos, hogy más nem vette észre feje fölött a virágokat Pedig én láttam, hallottam is, szines harangokat dobálnak jobbra-balra Belőlük mosolyognak föl jövőbeli gyerekei Közöttük jár, nagy gonddal ügyel rájuk, de erről sem tud Azt hiszi ilyenkor, hogy takarít, vagy, hogy engem kínál meg vacsorával
Egy hangvilla két ága vagyunk S mégis, ha egymásra nézünk Néha rekedten száll föl a szomorúság.
1924. szept. [?]
ESTI FELHŐKÖN
Esti felhőkön fekete fű nő lassan fölszíjja a fényességet és gyémántlevegőt locsol izzadt arcainkra nyugodt lehelet a világ ellebeg a jéghegyek fölött ezek ilyenkor egész elolvadnak ha követ dobunk föl nem esik vissza hanem csókká válva nagy meleg szárnyakon röpül föl-föl egészen mihozzánk csontjainkban a velő foszforeszkál akár a sarkcsillag kettejük fényénél meglátjuk a vizet és kenyeret melyek elbujtak tenyereinkben mi az igazság kérdem a falaktól erre eltünnek és a csillagok alatt valamennyien itt ültök körülöttem a szemhéj selyemüvegből van simogat ha lecsukjuk de azért tovább látunk az áloé másodpercenként virágzik álmainkban ismeretlen kedvesünkkel hálunk ő az aki cirógatván figyelmeztet ha takarónk lassacskán lecsúszik.
1924. szept. [?]



138
KILÓMÉTEREKKEL
Kilóméterekkel vagyunk magunk előtt és meglóbáljuk elvesztett lelkeinket melyekben vágyaink virrasztanak Eltáncolt öregek felülnek még az ágyon Titokban fejet is függesztenek hajuk alá, hogy megtévesszék a mitsemsejtő gondolatokat Pedig hiába minden szakértelem mikor hajnali levegő siklik szivünkön át Kedvesünk ő, akinek meg kell köszönni párunk libegő mosolygását És mégis körülményes becsukott kézzel járni a szemünkben A világ is több sokkal, ha kinyujtózunk, nagy hegyekre mászunk És mélyen hullámaink alatt kábelek szállnak melyek tengerbe vetik elkorcsult fiaikat
Angyal kovályog nyelvünk felületén Szikrasineken vörösmozdonyok zuhannak előre Szemtől szembe Ria karcsúbb a liliomillat esteli árnyékánál De csapzott homlokomon kinyílnak a sípok Feszültség szemverős rakétáiban röppentsük föl a fiatalok egyetlen osztályharcát.
1924. szept. [?]
DÍCSÉRTESSÉK
Rózsa, rózsa, szállj és énekelj... És dícsértessék csúf, hazug szava, Olyan hajnal lengesse szivét, Amilyen örök bennem ő maga.
Minden lelkem csak kőrakás neki. Fölötte holt galambok csapata Mélyen magában leljen a virágra, Ha nincs is színe, nincs is illata.
Dícsértessék. Tőle szállt fölém Egy magasztos nyugalmu pillanat, Mikor nem vártam. És még akkor is Minden kristályom sírva széthasadt.
Csúcsán, sötét, különös fényeken Siklik bennem és nem tudni, hova. Kiégeti a szememet belülről. De dícsértessék csúf, hazug szava.
1924. okt. 6.



139
AKI SZEGÉNY, AZ A LEGSZEGÉNYEBB
Ha az Isten íródiák volna S éjjel nappal mozogna a tolla, Úgy se győzné, ő se, följegyezni, Mennyit kell a szegénynek szenvedni.
Aki szegény, az a legszegényebb, Fázósságát odadja a télnek, Melegét meg odadja a nyárnak, Üres kedvét a puszta határnak.
Köznapokon ott van a dologba, Várt szombatját száz gond nyomorítja, S ha vasárnap kedvét megfordítja, Akkor máris hétfő szomorítja.
Pedig benne laknak a galambok, Csillagtollú éneklő galambok, De így végül griffmadarak lesznek, Hollónépen igaz törvényt tesznek.
1924. nov.
ITT EGY FA, OTT EGY FA
Itt egy fa, ott egy fa, Villámsujtott, lombtalan, Szenesszivű, keserű, Büszke fa. Itt egy fa, ott egy fa.
Mért nem zöldek? - kérdik a mezők. Fekete porukat kerülik a méhek. Suttognak az almafák: Legalább Mért nem hoznak vadalmát Mit henyélnek?... Gerendának nem valók Akasztófának se jók. Csupa kérdés szidja őket, Szomjas kérdés öli őket. Kiesett a fényes ég Összeégett karjuk közül! Állnak, mint a kútgémek, Mégsem jelölnek kutat: Igy is élni! Mit akarnak?... Itt egy fa, ott egy fa, Összeégett szívvel-karral Messzi egekbe mutat.



140
Hejh! Ha mi egyszer az Úristen elé - Papunk mondta, hogy mindent ő ad Ki a sorbaállást adta, Szívünk helyével, szótlanul Sorbaállunk elszánt csapatba És követeljük az ifjúságot!
1924. nov.
MINDENT HAGYOK
Nagyon útálkozhatott az Isten, Hogy ilyen csúnya plánétát köpött Ó, szépség, jóság!... De már mindent hagyok. Villámokból font kerités tövébe, Ma lefekszem a szívem közepébe. Egész nyáj leszek benne. Egyedül, A nagy akolban egyedül vagyok.
Hittem, hogy a hitványabb lettem én, Akin az idő csak tovább fut át És úgy magasztaltam a minden-embert, Mint akinek Csak magyarázták a megvolt csudát.
Ha hitvány voltam, ezért voltam hitvány. Ó, egy percre megláttam magam. Ott álltam én a Napban! Ott a Napban! Bordám szaggattam! A Nap suttogott: Véredben állsz, te, ha bennem állsz!... És lassan, lassan süllyedtem a Napban.
A szél sikoltott. Fölkapta a szívem S egy csöpp vérem, ami még megmaradt, Végiggurult lobogva az égen. Utánaszaladt. A földre ekkor tűzcsóva esett.
Mindent hagyok már. Bomolj meg magadban, Világ, ó világ! Én szivemben alszom. Tiszta mosolyom hideg víz hulláma, Hogyha néha fölemelem arcom.
1924



141
A CSODA
Kár volna magamat eladnom Célért, eszméért, okért, hitért. Hogy magyarázzam az eget másoknak. Eladni magamat semmiért.
Te vén szilvafa, ugye, igazam van? Te tudod, te százesztendőt éltél!... S akkor sikított, elbőgte magát A kert mellett egy vén acéltehén.
Nem is acél volt, hanem drágakő. Pálmaág-farkkal. Ott kinyúlt szegény. Tele gyerekekkel Kőrhinta forgott búgva, vidáman, Szarvai hegyén.
És sírt és sírt, csak sírt, míg meg nem halt, Késnyelek hullottak pengétlenül A szemeibül. - Ó, mennyi dinamit lakik Én élve síró szemeimben! A föld egyszerre elszaladt alólunk És elszaladt alólunk minden; Ég, csók, tűz, magam s a semmi. A tehén lángszőre szintén elszaladt, Aztán visszajött S a homlokomon kezdett énekelni.
Fehér vízben hevertünk egymás mellett, Szivemben ő s az ő szivében én. Hátulról keresztülnéztem magamon S úgy láttam, hogy bennem él tovább A tehén. S tele gyerekekkel Kőrhinták forogtak vidáman Szarvai hegyén. Nem szúrt vele, csak fölemelte. Arrabökött, amerre elszaladtunk A föld, az ég, a tűz, a semmi s én
S én szégyenverten lopózkodtam arra, Hogy embertszülő tüzet énekeljek Örökké, újra Jeges, havas Ismeretlen hegyek tetején.
1924



142
TI JÓK VAGYTOK MINDANNYIAN
Ti jók vagytok mindannyian, Miért csinálnátok hát rosszat?
Néha úgy vagytok a rosszal, Mint a gyerek a csavargással. Ujjong, eltéved, sirdogál S hazakívánkozik.
Ti mindannyian örültök a jónak S fontoljátok meg, mit mondok: Nem sánta az, aki Együtt lelkendezik a csúszkálókkal!
1924
ÜVEGÖNTŐK
Az üvegöntők nagy tüzeket raknak És vérükkel meg veritékükkel Összekeverik az anyagot, Mely katlanukban átlátszóvá forr. Azután meg táblákba öntik S erős karjuk fogyó erejével Egészen símára hengerelik. És amikor megvirrad a nap, A városokba meg a tanyai viskókba Elviszik vele a világosságot.
Néha napszámosnak hívjátok őket Néha pedig költőnek mondjátok, Noha nem több egyik a másiknál. Lassan egyformán elfogy a vérük, Ők maguk is átlátszókká lesznek, Ragyogó, nagy kristályablakok A belőletek épülő jövendőn.
1924
JÖVENDŐ FÉRFIAK
Ők lesznek az erő és szelidség, Szétszaggatják a tudás vasálarcát, Hogy az arcán meglássák a lelkét. Megcsókolják a kenyeret, a tejet S amely kezükkel símogatják gyermekük fejét, Ugyanavval kifacsarják az érckövekből A vasat és minden fémeket. Városokat raknak a hegyekből,



143
Nyugodt és roppant tüdejük a vihart, A fergeteget magába szívja S megcsöndesülnek mind az óceánok. Mindig várnak váratlan vendégre, Az ő számára is terítenek És megterítik a szivüket is.
Legyetek hasonlók hozzájuk, Hogy kisgyerekeitek liliomlábaikkal Ártatlanul mehessenek át Az előttük álló vértengeren.
1924
IMÁDSÁG MEGFÁRADTAKNAK
Alkotni vagyunk, nem dicsérni. Gyerekeink sem azért vannak, Hogy tiszteljenek bennünket S mi, Atyánk, a te gyerekeid vagyunk. Hiszünk az erő jó szándokában. Tudjuk, hogy kedveltek vagyunk előtted, Akár az égben laksz, akár a tejben, A nevetésben, sóban, vagy mibennünk. Te is tudod, hogyha mi sírunk, Ha arcunk fényét pár könnycsepp kócolja, Akkor szivünkben zuhatagok vannak, De erősebbek vagyunk gyönge életünknél, Mert a fűszálak sose csorbulnak ki, Csak a kardok, tornyok és ölő igék, Most mégis, megfáradván Dícséreteddel keresünk új erőt S enmagunk előtt is térdet hajtunk, mondván: Szabadíts meg a gonosztól. Akarom.
1924
A KUTYA
Oly lompos volt és lucskos, A szőre sárga láng, Éhségtől karcsú, Vágytól girhes, Szomorú derekáról Messze lobogott A hűvös éji szél. Futott, könyörgött.



144
Tömött, sóhajtó templomok Laktak a szemében S kenyérhéját, miegymást Keresgélt.
Úgy megsajnáltam, mintha Belőlem szaladt volna Elő szegény kutya. S a világból nyüvötten Ekkor mindent láttam ott.
Lefekszünk, mert így kell, Mert lefektet az este S elalszunk, mert elaltat Végül a nyomorúság. De elalvás előtt még, Feküdvén, mint a város, Fáradtság, tisztaság Hűs boltja alatt némán, Egyszer csak előbúvik Nappali rejtekéből, Belőlünk, Az az oly-igen éhes, Lompos, lucskos kutya És Istenhulladékot, Istendarabkákat Keresgél.
1924
GYÉMÁNT
Mindenkor idejük van a zsoltároknak.
Gyémánthegyen állunk, De zsebünkben kavicsok vannak. Nagyon elfelejtettük, hogy angyalok voltunk, Kövér vánkosokba tömtük fehér szárnyaink. Most könyörgések szomjazzák erőnket És térdünk alatt lyukassá kopnának a kövek, Szívünkben a csillag megfagyott.
Igen. Igen. Elsüllyedtek a haditengerészek: Szelid révészek csónakáznak Isten felé. Még a nagyon öregek is Kiülnek a dolgok előtti egyszerű lócára S türelmet prédikálnak messze, A mulandóság halainak. Igen, igen.



145
Ne higyjük el hát barátaim, Hogy lapdák helyett ökleinkkel lapdáztunk! Mindent meg kell simogatni, A hiénákat, a békákat is.
Gyémánthegyen állunk, Szigorú hó, takard el bűneinket, Oldozd föl nyelvünket, mennyei világosság! Te határtalan kristály!
1924
NEKEM MINDEGY...
Nekem mindegy: van isten, vagy nincsen S bizonyisten hinnék benne, De még annyi szabadidőm sincsen.
Ha megsegít, csak neki jobb, Ha nem segít, rosszabb se lesz. Ha van, hát a mostaninál Ugy se lehet rosszabb, Ha van: kutyába se vesznek, Ha nincs: kutyába se vesznek, Se nem jobb, se rosszabb.
Előbb-utóbb a szegénynek Ugyis meg kell bolondulni, Vagy fölakasztódni valamelyik ágra, Ha csak észre nem tér, Mert a szegény itt az isten, Világot-teremtő isten, A gazdag csak angyal; Sóhajtásunk ad rá szárnyat S a vonagló teremtésben Minek kell az angyal?
1924
ÉRZITEK-E?
Barátaim, a pilátusok megfürödtek, Lemosakodtak tetőtől-talpig szublimáttal És mi igen gyönyörű gyerekek leszünk, Kezünkben cukorrá változnak a dolgok. Érzitek-e a XXV. századot? Ha csak rágondolunk, Mintha meleg halak surrannának gerincünkön, A gyönyörűség fölfogja bennem a gejzireket És képtelen vagyok meglocsolni száraz napjaink.



146
Mindnyájatok helyett megcsókolom a számat, Túlkiabálom a fergeteget És halkabban hallgatok a csöndnél, Olyan vagyok, mint az elhagyott lövészárok És mint egy roppant, harsogó pályaudvar, Ahová minden vonat egyszerre befut!
Villogó vágyú lányok, asszonyok, Istenigazában mi ölelünk meg benneteket, Akik negyvenemeletesre építjük a századokat, Ölelésünk tiszta, mint a patakba hulló fény, Egészségesek vagyunk, erősek és mohók. Mohón ölelünk, mintha csak tudnók, Hogy minden ölelés egy állatot öl meg bennünk!
Héjj, elevátorok, meg birnátok-e mozdítani ekkora kedvet?
Frissest pörgök, Bálozó parasztlegények nyelve hegyén, Amely ugyancsak megforgatja a hetvenhét menyország szentjeinek rubintos rézangyalát.
1924



147
1925
ÉRIK A FÉNY
Megrázhatom fáimat, már közelednek testvéreim.
Ívlámpák vagyunk egymás szívei fölött, a kicsi madarakat látod-e vállainkon? Mi vagyunk azok és szelíd arcunk is egymáshoz ér Nyissuk ki egészen magunkat, egyszerre jusson mindenki a szeretetbe.
A Napra akasztjuk sugarainkat, megszabadult kenyerek telepednek küszöbeinkre Gyémánthidak szökkennek mindenfelé s az elaludt aknák Pacsirtákként emelkednek szívünkbe és szelíden fölrobbannak csókjainkban.
Hát pazaroljuk szét harangjainkat, kitárt ajtónál mosolyogjunk Szemünkben rejtőzik a torony, melyről beláthatjuk ismeretlen hazánk vidékeit Készen vagyunk már égboltjainkkal s készen vagyunk a fényességre Aki hajnalonta gyönge virágokat okoz.
1925. febr. [?]
A FERGETEG ORMÁN
Szólnom kell akármit is és ha már együtt vagyunk, hát nektek beszélek. Mindegy, ha azt is hiszem, hogy magamnak szólok. Néha meghalljuk nevünket, de akkor ott vagyunk, ahol a madár se jár A fergeteg ormán sugárzunk fölfelé messze a sugarak portengerétől
Csak a szívünkből zuhanó szelek lengetnek fölfoghatatlan villamosságot Följebb tolom fejemről a fellegeket, de azért érzem a levegővel Cirógatnak a tavalyi bimbók, s a lehullott levelek nyomdokai
Szólnom kell akármit is és ha már együtt vagyunk, hát nektek beszélek A madarak meghalnak fölötte, szívére hull kicsi, hideg testük.
Nagyon szegény az ember, Ha egyedül van és kedvesét szeretné harapdálni, De úgy, hogy az őneki mégse fájjon.
1925. febr.



148
SZÉLKIÁLTÓ MADÁR
Szegényember, hát már megint lázadsz?
Jaj, dehogy lázadok, a gunyám szakadt el. Másikat szeretnék, olyat, amelyiknek Kevesebb a foltja.
Hát tán már elittad mind a fizetséged?
Nem volt nekem, uram, soha fizetségem, Nem is volt, nincsen is semmi fizetségem. Ha szóltak, dolgoztam piros napestéig, Piros napkelettől dolgoztam, dolgoztam, Mondta öregapám, nem lesz fizetségem.
Hallod-e, te koldus, hordd el magad innen!
El is megyek innen a tengeren túlra, A tengeren túlra: társaim szivibe, Ott pedig elmegyek szélvész közepibe, Danoljon, ha az kell, hej, de danol is már, Fennen danol már a szélkiáltó madár.
1925. márc. eleje
TISZTA SZÍVVEL
Nincsen apám, se anyám, se istenem, se hazám, se bölcsőm, se szemfedőm, se csókom, se szeretőm.
Harmadnapja nem eszek, se sokat, se keveset. Húsz esztendőm hatalom, húsz esztendőm eladom.
Hogyha nem kell senkinek, hát az ördög veszi meg. Tiszta szívvel betörök, ha kell, embert is ölök.
Elfognak és felkötnek, áldott földdel elfödnek s halált hozó fű terem gyönyörűszép szívemen.
1925. márc.



149
REGGELI
A kakas forgó szavakat szól, a néni a tyúknak magot szór s a kenyerek erősen, bízva, kelnek, harangszó ömlik a Tiszába, frissen, nyujtózva kel a lárma, derékig mosdok s a vizet reápacskolom a fejemre. Oly hűsen, tisztán símul hozzám úgy ring a tálban, úgy zenél, mint a danoló lányok melle. Kitárt ajtómon szellő jön be, szaglász, vigyorog diadallal s mint rozsvetésben kisgyerek, édesen rúgkapál hajamban.
Álmomban kazalról gurultunk, rózsámmal bukfencet vetettem, tótágast állnék most is én, de már munkába kell sietnem. Fürgén, vigan viszem magam, most úgyis én vagyok a legszebb és szépet, tisztát kell már egyszer fölmutatni az embereknek. Szeretnek majd, ha eljövök, szeretnek, mert közöttük voltam, együtt jártuk a széles utcát, zápor előtt velük loholtam. Az apókkal és az anyókkal, akik ráncaim tervét hordják, fiúkkal - s lányokkal, kik munka után a mellüket kibontják.
1925. márc. / 1928
TAVASZI SÁR
Az uccán a téren és a mezőn is Zuhog az eső. Zúg a kanális kiönt az árok Öreg házak vakolatja máll A lovak tagjain csurog a lé Az áldott tiszta lé És a tetőkön is Víz és sár víz és sár. Puha meleg sár a föld A lovak a házak az ég



150
Puha meleg sár. Az ablakokban gyerekek állnak Nézik hallgatják esik esik S az ő szivük is Puha meleg sár.
Most a magok békessége él Házakban lovakban emberekben A magok békessége mely leszáll Oda ahol minden testvér és örök Puha meleg sár.
Milyen jó is vakon zuhanni Eltékozolt csókjaim után.
1925. ápr. eleje
SZÉP CSÖNDESEN ALUDJ
Szép este van. Szép csöndesen aludj. Szomszédjaim is lefeküsznek már Az uccakövezők is elballagtak. Messze-tisztán csengett a kő. Meg a kalapács Meg az ucca S most csönd van. Régen volt amikor láttalak.
Dolgos két karod is oly hűs Mint ez a nagy csöndű folyó. Nem is csobog csak lassan elmegy. Oly lassan hogy elalusznak mellette a fák Aztán a halak A csillagok is. És én egészen egyedül maradok.
Fáradt vagyok sokat is dolgoztam Én is elalszom majd. Szép csöndesen aludj. Bizonyosan te is szomorú vagy Azért vagyok én is szomorú.
Csönd van A virágok most megbocsátanak.
1925. ápr. eleje



151
ÁPRILIS 11
A talló kalászait hányva S a verebek közé belesvén Nagy szél kapott föl egyszer engem Hirtelen, áprilisi estén.
Gyerekeit kereste arra S engem talált ott épp az utban. Bömbölt, örült s én mosolyogva Rengeteg mellén elaludtam.
Vitt falvan, földeken keresztül, Meghempergetett jó sárosra, Cibálva és kacagva vitt egy Pesti, csatakos külvárosba.
Az uccán vídám jasszok lógtak S még vidámabban verekedtek, Kiabáltak, kiabáltunk és A jasszok végül berekedtek.
Mondom, valami nagy ünnep volt, A hívek templomokba mentek És reszketve, szomorú kézzel Áldották őket meg a szentek.
S hogy a harangok búgtak, fölnőtt A szívekben nagy, esti béke. A gyilkos végzett emberével S úgy menekült, kalaplevéve.
Reménységnek és tulipánnak Kicsikis deszka alkotmányba 1905-ben ígyen Iktattak be az alkotmányba.
A kártyás munkásnak fiúként, S a szép, ifjú mosóasszonynak, Ligetnek, sárnak, vágynak, célnak, Fejkendőbe kötözött gondnak.
A szegényasszony rég halott már, De fiát a szél el nem hagyja, Együtt nyögünk az erdőn éjjel S együtt alszunk el virradatra.
1925. ápr. 11.



152
A PARADICSOM ÉLETTÉ LESZ
A fák megálltak mozdulatlan, A vizek nyugtalanok lettek, Különös zaj támadt a kertben, Valami bántotta a kertet.
Egy hattyú énekelt és úszott Hullámos, karcsú lebegőben, Énekelt, úszott s hirtelen csak Meghalt ott fönn a levegőben.
A fűszálak elszomorodtak, Kis homlokukat eltakarták, A bogarak szivére köd jött S a fűszálakat összemarták.
Éhes lett minden, a virág is, Melyet jószagú szellő ápol, A harmatból a légy kimászott S Isten eltünt a trónusáról.
Fellegbe ment, hogy majd a porban Megsirassa szép, álnok testét. S két ember - átkozták ők egymást S zokogva már egymást keresték.
1925. ápr. 22.
EZÜST ÉLET
1
Ne bántsatok, ha most rossz vagyok, Ha most kicsit halkabban élek. Halkabban élnek a felhők is, Meg a halottak, meg a rétek.
Győzni épp oly szép, mint a virág, De én az uccákon lődörgök, Vagy esőt hallgatok szobámban S nagyon hallgatok, hogyha dörgött.
Ezüstös lesz majd nagy szivetek, Bárha a győzők ti maradtok, Zászlótok is ezüstté őszül S egyszer győzni is elfáradtok.
Csatazaj mögött eljön halkan Hozzátok is az ezüst élet. Nagyon halkan élnek a felhők, Meg a halottak, meg a rétek.



153
2
Nagycsöndű, komoly kisértet kisér S hová lépek, kibú a föld alól Az árnyékom, mely mindenütt követ S találkozunk is egyszer valahol.
Olyan szép dolog elfáradni és Pihenni, mit nem ad se harc, se más, Kedves árnyékban leheverni, le S bennünk eleve ott a fáradás.
Bennünk eleve ott a fáradás, Mely a szűz hónak testvére lehet Ha nagyon fázik már a föld, lehull, Csak hull a hó s új tavaszig befed.
Egy télestén a földet csöndesen Betakarta a fáradtság, a szent, Az én szavammal együtt, hisz az is Végtelen hideg világban kereng.
1925. ápr. 23.
SZÉP LOBOGÓVAL, VAGY ANÉLKÜL
Azért vagyok, hogy virág nőjjön A szemeimben, Ezért öntözik kedveseim, S a fák, a városok meg minden.
Szép lobogóval, vagy anélkül Győzünk mi mindig Mindnyájan győzünk szomorúan, Minket a szívünk győzni indít.
S erre, arra, egészen mindegy, Hogy merre tartunk, Kit csönd, kit nagy zaj vár a parton S elsüllyedünk, ha nincsen partunk.
1925. ápr. 23.



154
KÖDBŐL, CSÖNDBŐL
Nem várom már az életet. Vagyok úgy, ahogyan lehet.
S ha nem lehet, akkor sehogy, Ha sok a nap, hát soká fogy.
Két szememből a nap kivész. Már csupán a lámpába néz.
Ha tűz lobog, hát majd elég. Ha vér ömlik, hát van elég.
Aki megbánt, én nem bántom. Aki sajnál, nem sajnálom.
Örülhetnek a hadnagyok. Mert én már éhes sem vagyok.
Történt valami énvelem, De nem halál s nem türelem.
Rúgtak itten, rúgtak ottan S egyszer mégsem káromkodtam.
Egyszer megláttam a ködöt A nagy fényességek mögött.
És meghallottam egyszer én, Hogy túl harcom vad zörején,
Akárha lent, akárha fönt, A szegényé csupán a csönd.
A köd, a csönd sosem ragyog. Én már ködből, csöndből vagyok.
Ami énbennem botorkál, Elbukik egy vak ároknál.
Iszonyatos, nagy bosszu ez, Várni, várni, mig vége lesz.
S tudni, vannak így még többen, Mignem valaki megdöbben,
Mig valaki föl nem ordit, Ködből, csöndből föl a holdig,
Föl a pestishez magához! Aki irtózattal átkoz,
Megátkoz ebtartót, ebet S legelőször is engemet.
1925. ápr.



155
BALGA KÖLTŐ
Nem adatott meg mindenkinek A balgaság, mely a füvekben ég, Tudom én jól, tudom én. Csak pazaroljam, Csak tékozoljam Szegénységem, Alázatosságom, A friss levegőt, A rigókat, A földek bőízű nedveit, A futkározó mezei virágokat, melyek homlokukon hordják álmaim S huncutul dörgölőznek A nyihogó kancák bokáihoz.
Lehetnék én a kőműves, aki Mikor ölel, Megroppantja az asszony derekát Házat, börtönt és templomot épít magasra, De délben lehever a téglák mellé, Megeszi a kenyeret, szalonnát, hagymát, nagyot nyujtózkodik, Szusszantva-kortyantva vizet iszik még És máris alszik és mosolyog, Mint a legbölcsebb halott fáraó. Lehetnék én a könyvelő is, Akinek vannak főnökei, Vagy a szabó, kit nem irigyelnek, Ha jól varr kabátot s rossz az asszonya Sokat dolgozik, de sztrájkol, Ha kicsi a bér Lehetnék vándor hasbeszélő, Hisz annyi sok madár zokog, csapkod, kacag benn a szivemben, És szónok is, szellemes, aranyszájú! Aki fönn áll az emelvényen, Kis pocakját megveregeti S beszél a nép nagy nyomoráról, Melyet csak ő tud eltiporni, Francia szabású félcipőben S éljen! éljen - dübörög a nép, Egymást tiporják, hogy jobban hallják Mintha nagy, sötét alagútban sok szép gyorsvonat rohanna egymásba S én szebben tudnék bolonditani! Lehetnék paraszt, pap, remete, zsúrfiú, bankár és király is!



156
Fogadjátok hát balgán, együgyüen Balga, együgyü szivemet.
1925. ápr.
ISTEN
Hogyha golyóznak a gyerekek, az isten köztük ott ténfereg. S ha egy a szemét nagyra nyitja, golyóját ő lyukba gurítja.
Ő sohase gondol magára, de nagyon ügyel a világra. A lányokat ő csinosítja, friss széllel arcuk pirosítja.
Ő vigyáz a tiszta cipőre, az utcán is kitér előre. Nem tolakszik és nem verekszik, ha alszunk, csöndesen lefekszik.
Gondolatban tán nem is hittem. De mikor egy nagy zsákot vittem s ledobván, ráültem a zsákra, a testem akkor is őt látta.
Most már tudom őt mindenképpen, minden dolgában tetten értem. S tudom is, miért szeret engem tetten értem az én szívemben.
1925. ápr. / 1934
ISTENEM
Dolgaim elől rejtegetlek, Istenem, én nagyon szeretlek. Ha rikkancs volna mesterséged, segítnék kiabálni néked.
Hogyha meg szántóvető lennél, segítnék akkor is mindennél. A lovaidat is szeretném és szépen, okosan vezetném.
Vagy inkább ekeszarvat fogva szántanék én is a nyomodba, a szikre figyelnék, hogy ottan a vasat még mélyebbre nyomjam.



157
Ha csősz volnál, hogy óvd a sarjat, én zavarnám a fele varjat. S bármi efféle volna munkád, velem azt soha meg nem unnád.
Ha nevetnél, én is örülnék, vacsora után melléd ülnék, pipámat egy kicsit elkérnéd s én hosszan, mindent elbeszélnék.
1925. ápr. / 1934
EGYÜGYÜ ÉNEK
Fiatalember, húszesztendős, velem egyidős Szép szeretőjét nagyon szereti Ugy szereti, épp mint medrét a folyó, amelyikben a halak is lebúnak az iszapba, ha elfáradtak Csak símogatja és nagyon szereti Ha virágot kap, mint odaadja, a kenyeret is odaadja, nem szegi meg maga
Fölolvassa neki az ujságot, megvárja, amig elalszik, aztán elalszik ő is Tüzet rakni is segít és fütyörészve vágja föl a fát Ha volna szeretőm, én is nagyon szeretném Éppen mint a medrét a folyó.
1925. ápr.
KERTÉSZ LESZEK
Kertész leszek, fát nevelek, kelő nappal én is kelek, nem törődök semmi mással, csak a beojtott virággal.
Minden beojtott virágom kedvesem lesz virágáron, ha csalán lesz, azt se bánom, igaz lesz majd a virágom.
Tejet iszok és pipázok, jóhíremre jól vigyázok, nem ér engem veszedelem, magamat is elültetem.
Kell ez nagyon, igen nagyon, napkeleten, napnyugaton ha már elpusztul a világ, legyen a sírjára virág.
1925. ápr.



158
JÓZSEF ATTILA
József Attila, hidd el, hogy nagyon szeretlek, ezt még anyámtól örököltem, áldott jó asszony volt, látod, a világra hozott Az életet hiába hasonlítjuk cipőhöz vagy vegytisztító intézethez, mégiscsak másért örülünk neki
Naponta háromszor megváltják a világot, de nem tudnak gyufát se gyujtani, ha igy megy tovább, nem törődöm vélük Jó volna jegyet szerezni és elutazni Önmagunkhoz, hogy bennetek lakik, az bizonyos Minden reggel hideg vizben fürdetem gondolataimat, igy lesznek frissek és épek A gyémántból jó, meleg dalok nőnek, ha elültetjük a szívünk alá Akadnak olyanok, akik lovon, autón és repülőgépen is gyalog vannak, én a pacsirták hajnali énekében heverészek, mégis túljutottam a szakadékon Igazi lelkünket, akárcsak az ünneplő ruhákat gondosan őrizzük meg, hogy tiszta legyen majd az ünnepekre.
1925. ápr. [?]
ROSSZ VOLT, ELSZÉLEDT SZÍVEMBŐL
Az asztal alól fölnyúlnak emlékeim A halottak is eszembe jutnak, pedig sohase gondolok rájuk Kedvesemben a lányok, asszonyok összebúnak és dideregnek Fuldokló kapkod valahol utánam Tenyerembe dobom a fejem Az a muzsika, a füveké, láttátok-e? szép volt A föld meleg arcával simogatott, behunyt szemmel fekszem a szemében, vele látok, egy kisgyerek lehelete ringat S akkor valaki elszéled szivemből, rossz ő nagyon Tegnap délután könnyezett a föld Mi lesz fölösleges virágaimmal?
1925. ápr. [?]
ISTEN
Én az Istenem ugy szeretem, Hogy a szívemet földbe vetem, Megérik, akkor learatom, Fölösét pedig másnak adom.
Meg is köszöni, akárki az, Akárha huncut, akár igaz, Ha mindörökre, ha csak percre, De az Isten fölébred benne.



159
Ha lány az, hozzákomolyodva Rongyos kabátom megfoltozza, Hogyha meg ember, csak megállít Ki is kisér az ajtajáig.
Ha éppen főzik az ebédet, Ottan marasztnak várt vendégnek S ahol az asszony sose hamis, Meghínak ott még máskorra is.
Aztán csak amikor dolgoznak, Rólam is el-elgondolkoznak. S hogy munkaközben megpihennek, Erejét érzik a szivemnek.
Nem csinálnak egymás közt mozit, Bennük már Isten álmodozik, Álmodik tágas, erős égről, Kicsiny fiának nagy szivéről.
1925. máj.
MIKOR AZ UCCÁN ÁTMENT A KEDVES
Mikor az uccán átment a kedves, galambok ültek a verebekhez.
Mikor gyöngéden járdára lépett, édes bokája derengve fénylett.
Mikor a válla picikét rándult, egy kis fiúcska utána bámult.
Lebegve lépett - már gyúlt a villany s kedvükre nézték, csodálták vígan.
És ránevettek, senki se bánta, hogy ő a szívem gyökere-ága.
Akit ringattam vigyázva, ölben, óh hogy aggódtam - elveszik tőlem!
De begyes kedvük szivemre rászállt, letörte ott az irígy virágszált.
És ment a kedves, szépen, derűsen, karcsú szél hajlott utána hűsen!
1925. jún. / 1928



160
TÜZEK ÉNEKE
Ott alszunk a száraz fában, villogó bő szénrakásban, ifju asszony keze kelt, sustorgunk a katlanokban, szikránk pattog úgy szalad, pírt adunk a szőke kőnek, kövér darab husok főnek fölöttünk a tarka cinfedő alatt.
Zöld fa lombjait bekapjuk, vastag nyelvvel megforgatjuk, szörnyű szarvval szertehányjuk, zúzzuk az avart, bika derekára kormot rovunk ha borjúra morgott s toklyótülökkel lékelni, öklelni akart piros pozsgás ifiakban csimbókos gyümölcsünk csattan csatakban csordítva rengő velőt és tejet, gyümölcs pattan visszacsapó, dühöngők ijjának való ágakon, melyek őserdőben századhosszat ropogósan hajladoznak, bőrükből meg bomlik, forr a lé s roppant arany madarakat nyujtanak a tágas ég felé!
Kerek kazal tetejében Isten guggol ördögképben, vörös paprikaujjakkal dalunk pengeti, gördülő farát a sok lány körbe rengeti, nyujtózkodnak a fiúkkal, míg megértik csendes énekünk, s ha megértik, összerogynak, pörnyét hint fejükre istenünk, zörgő imákat rebegnek, földre rogyva öregednek, öregen pedig töpörödött kicsi testük a mi erős hamvainkba ríva fektetik.
1925. jún. / 1928
HAJNALBAN KEL FÖL, MINT A PÉKEK
Kedvesem erősderekú, karcsú asszony, ültem már repülőgépen, magasból ő is kicsinek látszik, de pilótalétemre is megbecsülném.
Maga mossa a ruhát, a hab álmodozva reszket karjain, letérdel, mintha imádkozna, fölsikálja a padlót és nagyot kacag, ha elvégezte, kacagása mint az alma, melybe héjjastul beléharap, olyankor az is hangosan nevet, ha kenyeret dagaszt, hajnalban kel föl, mint a pékek, akik a jólsütő kemencék rokonai, hosszú lapáttal őrködnek fölöttünk, fölverődik a liszt és odaszáll a szép, szabad mellükre, ahol meg nyugodtan elalszik, mint kedvesem a jószagú ágyban, hogy elmosogatott s tisztára ölelte szívemet.
Feleségem is ilyen lesz, ha majd egész emberré növök és megházasodom, mint az apám.
1925. júl.



161
FIATAL ASSZONYOK ÉNEKE
Pihés, huncut, görbe állunk, formás fejünk, fürge lábunk, szép egyenes, fehér hátunk, meg a szemünk, meg a szánk.
Táncos-hajlós lángot rakunk, sütünk, főzünk s hogy az arcunk tüzesedik, a kalácsnak kényesedik, fényesedik fonatja.
Kelleti magát a szél is, nyílnivaló, gyönge mellünk tapogatja, jószagunkat terelgeti, kerek szoknyánk emelgeti, lobogtatja.
Takarítunk, törülgetünk, a hajunkat kontyba kötjük, lépegetünk, úgy ringatjuk, mint kakas a taréjját.
Hűs derekunk hintázása, karunk-farunk hullámzása, mint harmatos, magas fűben tíz-húsz kövér, víg gyerek sivalkodva, meztelenül ha rakáson hempereg.
Hogy az urunk megjön este, mosdóvízzel, vacsorával, csókkal várjuk ingerkedünk, játszadozunk, csicsítjuk, ha bajjal van, egész éjjel ölelgetjük s gömbölyödő kis hasunkat nézegetjük hajnalban.
1925. júl. - aug.
[BIBLIAI]
A te hajad kövérfürtű feketében lecsordul, Mint a jóillatú kátrány, Mikor kéthektós kondérból gőzölögve kifordul. Lebeg is, mint három csapat Erős testü, fodor fekete holló A te melled, szerelmesem, Szőke kenyerekkel teli kosarakhoz hasonló
Rokona vagy A nagy Meleg teheneknek, Melyek tejszagú csordában Füzes parton Egymás mellé heverednek. Fürödjünk meg a folyóban, szív a szívben, Hiszen mi is tiszták vagyunk, Hátha mi is elfolyunk a tiszta vizben.
Tiszta vagyok, azért vagyok, Mert szeretlek, Látom én az Istent, amint Szivét adja a szivednek.



162
Hogy tebenned jött most elém, Azt is látom Ő az én örök szerelmem S a halálom.
Szerelmesem, mi már egymást úgy kivánjuk, úgy szeretjük, Hogy ruhánkat, szemérmünket, alig vettük, már levetjük. Akkor is, amikor énrám sok szörnyü és nagy kő esnék És te könnyü fellegeken heverésznél, mint az esték.
Most akár a történelem Európa két zúgába szétzavarhat, Megszerethetsz másik fiút, aki téged igy akarhat. Szerelmesen, mint én veled, evezhettek föl a viznek Csak az Istent, szerelmesem, Az én szép, nagy Istenemet, Megőrizzed.
1925. júl. - aug.
NAGY VÁROSOKRÓL BESZÉLT A MESSZI VÁNDOR
Nagy városokról beszélt a messzi vándor Ott az emberek nem ismerik egymást A katonák se hordanak puskát, hanem a nagy tereken muzsikálnak Sokan gyűlnek oda, a gyerekeket magasra tartják, ugy hallgatják Meghallgatják, aztán odahaza elmesélik, milyen szép volt és azok is örülnek neki A lányok ott is kinevetik a fiúkat, de azért szeretik őket Fényes nappal is szeretik egymást Nagy hidak vannak, amelyeken el lehet álldogálni és nézni a vizet meg a hajókat Úszkálnak ide oda, az utasok meg hangosan fölkacagnak Hirtelen elhallgatnak s úgy nézik a nagy vizet, amint komolyan elmegy a hullámok alatt Azok meg csillognak, mint a pengék S olvashatni a gyönyörű könyveket, akkora nagy a világosság Pedig már egészen beesteledett.
1925. aug. [?]
A NAGY VÁROSOKAT
A nagy városokat sehogysem tudom elfeledni, az idegen is csak róluk beszélt, a mi kertünket észre se vette, nem is tudom, mi hozta ide, a szinházba se jött el hogy híttuk, a szomszéd kisasszonnyal se törődött, pedig azt mindenki megcsodálja, szőke és magas mint a torony a házak fölött, ha megy az uccán, ablakba állnak, ugy néznek utána az asszonyok is, aztán sóhajtva főzik tovább a jó vacsorát,



163
hallgatagon megterítik az asztalt és várnak, még nem beszéltünk, csak mosolyogtunk, de én azért köszönök néki, ha találkozunk, ő meg éppen csak rápillantott, csak elment mellette, hozzá se nyult a kalapjához.
Én akkor is köszönnék néki, ha láttam volna nagy városokat, ahol szebbek a kisasszonyok, karcsúbbak mint a diaboló és magosabbak, ott a torony is magosabb, hajladoznak, ha fú a szél és kipirulva lefogják szoknyájukat, én akkor is köszönnék néki, akkor még meg is szólitanám s a nagy városokat, ahol még ő se járt, nagyon szépen neki is elmesélném.
1925. aug. [?]
IFJÚMUNKÁS
Gyere, menjünk édesapádhoz, ott ül a lámpa előtt Fekete kenyeret eszik, friss vizet önt a poharába, csobog, mint a fiatal állatok lelke Mindjárt meghallják szomszédai, keresztet vetnek, lehajolnak, fölemelik a roppant lakatot S csitt csatt - bezárják ajtóikat.
No gyere már, a kémény füstje kékebben száll most otthonába Bizony, hogy nagyon szeret téged az édesapád és nagyon vár Kimegy este a városszélre, aztán fáradtan hazaballag Anyáddal még ébren van soká Kinyílik nehéz tenyerük, no gyere már Ideje, hogy a pávák széttárják gyönyörű farkaikat.
1925. aug. [?]
MUNKÁS
Tedd le kissé a szerszámokat Engedd szabadon szivedet acélhomlokú barátaival Sok mindent akarok elmondani elfeledett testvéreidről, akik a vén fák gyökereit betakarják Hová melegen búnak a kígyók, isznak a csillagok szelíd tejéből, aztán szép halk énekbe fognak Árnyékképük is kicsúszik a félős gyerekek álmaiból Sápadtak azok és meghalnak, mire az ég tehene megérkezik bő, meleg ajándékkal.



164
És elhoztam én a madarat is, hisz te akartad Egyszerüen akarok szólni, hisz te akartad Mindent, amit megérintettem, odaadok a kezeidbe, Mindent elmondok, amit előtted elhallgattak.
1925. aug. [?]
VISZEM A FÖLDEM
Magyar vagyok, de európai. Párizs, szeress, én földemet viszem, Szép földemet, mely csókjaidra vár, Mert nem csókolja itten senkisem.
Telt melleire varjak szállanak, Erős husában vakondok lakik Párizs, te nagy vagy s az én földem is Nagy táncos városokról álmodik!
Bőízű szíve sötéten csorog, Részeg szagától tántorog a szél A nehéz, zsíros televény alól Városok tornyos öröme beszél.
Csak egyszer megfoganja álmait S karcsú tornyokkal csengve énekel Párizs, szeress, én földemet hozom És csókjaidat néki viszem el.
1925. aug.
LÁTOD?
A nap kigyulladt vonata elrobogott Egykedvü küszöböm előtt.
Eredj csak A te lábaid nyoma Nem fáj már néki többé.
Csönd van Csak egy csobbanás: Kövér halamat visszaadom a folyónak Egy surranás: Gyönge madaram visszaadom a mezőnek Eredj csak Elfedezi megcsorbult levelét A virág.
Látod? Már esteledik.
1925 ősze



165
A TAVI TORONY HARANGOZÓJA
Takarékos emberhez illőn Répaleveleket kevertem dohányomba Ezért pipám Igen hálás volt Göthös szavakkal noszogatott Kékszivü Fia után S hogy elértem a tavi toronyhoz Az estéli violák lelke A szűz kicsi fiúkák tavának mélyén Már költögette Az aranyhajút: - No ébredj, látod, ma is oly sokat nőttünk Már a boltos is azt mondta: Urfi S jövőre már egész biztosan Hosszú nadrágot vesz nekünk Az édesanyánk -
És ott A hiú némbernek rakott toronyban Az alkoholtilalom ellenére Felkötötte magát A harangozó.
1925 ősze
PIROSSZEMŰ
Sok szárnyad alatt melengeted Együgyü, szebbik szivemet. Már hullnak a legpirosabb almák, Ők is Visszagondolnak szemedre. Pirosszemű madaram hol vagy? Bejártam Sok fekete földet utánad. Repülj csak. Aztán gyere vissza. Én várlak. És sokat járkálok az uccán, keresem Piros nyomod a levegőben. Kavicsokat dobtam a folyóba, Ő is itthagy most engem. Oly magos házak közt élek. El is vesznék, ha nem vigyázna rám Nehány ittfelejtett éneked. Pedig Szeretnék nagyobb lenni mint a házak Meglátnál messziről, amint



166
Szemem fölé emelt tenyérrel Nézelődöm és szomorú vagyok. Pirosszemű madaram hol vagy? Sok szép földet bejártam utánad.
1925 ősze
OLYAN BOLOND VAGY
Olyan bolond vagy Szaladsz Akár a reggeli szél Még elüt valamelyik autó. Pedig lesikáltam kis asztalomat És most Tisztábban világit kenyerem enyhe fénye. No gyere vissza, ha akarod Veszek takarót vaságyamra Egyszerü, szürke takarót. Illik az Szegénységemhez, aki szeret téged És az Úr is szereti nagyon És engem is szeret az Úr Nem jön soha nagy fényességgel Nem akarja, hogy elromoljanak Szemeim, akik Nagyon kivánnak látni téged És nagyon szépen néznek majd terád Ha visszajössz Vigyázva foglak megcsókolni Nem tépem le rólad a kabátot És elmondom mind a sok tréfát Mert sokat kieszeltem azóta Hogy te is örülj Majd elpirulsz Lenézel a földre és kacagunk Hangosan, hogy behallatszik szomszédunkba A szótlan, komoly napszámosokhoz is behallik És fáradt, összetört álmukban majd elmosolyodnak ők is.
1925 ősze



167
ISTEN
Láttam Uram, a hegyeidet S olyan kicsike vagyok én. Szeretnék nagy lenni, hozzád hasonló, Hogy küszöbödre ülhessek. Uram. Odatenném a szivemet, De apró szivem hogy tetszene néked? Roppant hegyeid dobogásában Elvész ő gyönge dadogása S ágyam alatt hál meg a bánat: Mért nem tudom hát sokkal szebben? Mint a hegyek és mint a füvek Szivükben szép zöld tüzek égnek Hogy az elfáradt bogarak mind hazatalálnak, ha esteledik S te nyitott tenyérrel, térdig csobogó nyugalomban Ott állsz az utjuk végén Meg nem zavarlak, én Uram, Elnézel kis virágaink fölött.
1925 ősze
FÉLIDŐ: 0-0
Vörös dresszünkön elmaradt nyarak Vérlódító, nagy forrósága izzik. Gyerekek, Félidő: 0:0. A vizek Okos erővel elöntenek mindent. Érzitek-e, hogy árad az idő? S a vér, Szép, ifjú vérünk lüktető lovak Módjára harmatos mezőn nyerit. Ma nincs, Ki áhitattal meg ne irigyelné Baráti jobbunkat, melyet Odanyujtunk a roskadó világnak. Félidő: 0:0; karcsu tagjainkból Hajbókoljatok ki cédrusok, Kövek, tüzek és elektromos álmok! Őrizzétek, mint kövér kisdedet Jövő nagy országlásunkat, ahol Szépek, tiszták és becsületesek Maradhatnak jó, gyönge társaink. Idegen autók taposnak el. Erős Kovácsok markában a vas Kipirul, mint a fiatal leány, Ha futva ér virágai közé. Mi már Meg sem tudnánk maradni, üldögélni, A távcsöves, kényelmes páholyokban. Egy pohár friss vizet s aztán tovább



168
Kedvünkre győzünk: Félidő: 0:0, gyerekek Hátunk mögött a Szél, a Nap s az Isten!
1925 ősze
PILÓTA
Szép szál legény vagy, egy röpüléssel Magosabb vagy a magos madárnál. Csinos mesterség a tiéd, de az az enyém is. Szijjas nyergedben hátradülsz, nézed, hogy a föld elfordul kelet felé, Én meg hosszu seprűvel takarítom az egyesület poros termeit, Tagok se nyitják ilyenkor erős lökéssel sarkig az ajtót, Tárva áll az, a nap arany deszkákat nyujt be rajta. Papir is akad, hát lehajolok, derekamra dől a seprünyél, Ugy bámészkodik fölfelé és verset is írok, Azt se magamról, olyan egyszerü az életem. Szállj, csak szállj, én ügyellek téged, a rendőr is fölemeli szigorú fejét Hegyes sisakja két szélén két torony karcsu póznáival Nyujtott nyakkal futnak a lovak, a tejes kannák össze-kocódnak, Öt ujj között a fölnyujtott alma csillog. Te elröpülsz, A felhők gyűrődnek, mint a paplanod, Lassan te is megöregedsz, hosszu szakálladon átsüt a napfény S homlokod fölött az ég Lehorpad és földuzzad megint A fiatal lányok szagától.
1925 vége
KOVÁCS
Kovács, kovács, fölgyűrted jól az inget, aztán megemelted két szép gyereked és bemártottad a tűzbe. Most ott pirosodnak, ahol a fiatal madár! Meg ahol a sokkal nagyobb virágok, melyeket oda kéne tenni a házad elé. A nap is ott kél ha meglóbálod fejed fölött a kalapácsot s az üllő megcsendül belé, akár a dalolók szive. Ez a legkékebb tavon él, ahol a halak vert ezüst lelke nyugszik, este eljön tisztán, kéken, bekocog minden ablakon: Kalapálj csak, hiszen szépeket kalapálsz te! A juharfa is úgy nő, ahogy nagyot lépsz, fütyülsz és a homlokod megbököd! Te vagy a kovács és kikalapálod a virágokat.
1925



169
1926
A CSAPAT
Gáspár Katának
A dombon két gyerek tornyot rakott magosra a szép, puha sárból, Összedugták a homlokukat, nézték, fejük között elnyulva jött föl a nap, Lassan gurult föl a fatörzsön, vonta a csapatot arrafelé Legelől a jóhúsú ifjak, kacagnak és két teli marokkal füvet nyujtanak föl az égnek, Meg a lányok, lányok - bő harmat gördül domboru melleteken, Cseresnye van a hajatokban, szaladtok és kezetekben lobog a szallag! Odadőltök a magos fának, vártok lihegve társaitokra, Akik komolyan lépdelnek mögöttetek, lenéznek és ugy mosolyognak Erősek is a férfiak, vállukon jólcsinált csákány, Hegye úgy mozog, mint az inga, lépésre mozdul, figyelik jól az aggastyánok S közben-közben leülnek a nagy fehér kövekre, azok meg csöndben fölemelkednek, Szállnak lassan előre, mig ezüst fejük is rájahajtják, Aztán jönnek a friss halottak, átlátszók ők még, mint az ablak, Alvó fehér hal lebeg a törzsük közepén Utánuk már a régebbiek, szép testükből nagy darabokat vetnek a bokrok alá S a csontvázasok kitárt karjukkal, piros madarak röpültek arra, Énekelnek a karcsú széllel, mely a port magosba dobja, Rajta átcsillognak zuhogó És frissen fakadt nagy, tömör vizek.
1926. jan.
A RÁK
Nagy, ezüst halak árnyéka suhan a korállok fölött, Elhozzák nékem barnuló szined, gyönge fövényen lebeg tova, Megérinti a fáradt csigákat s azok csöndesen elalusznak. Én még sokáig figyelem a meduzák átlátszó világosságát S erős ollómmal utat vágok a moszatok közt, csengő karikák röpülnek föl a tiszta vizben Amerre a legszebben csillog, Arra gyere. Sok akart dolgaimban néha Kis beteg csillagot nyujtok föl én a sugaraknak: Jól gondolj rám te is és ügyelj, Kertedben, hol a kagylók már nyitott szárnyakkal virágzanak.



170
Páncélom erős áramok sodrában keményedik, Pirosságát legjobban te érted Kék virágállat fénylik hátamon: A legfehérebb kavicsnál várlak...
- Hullámok, szaladjatok gyorsan a dombról! A virágállat bő, lobogó szirmai közé Kövér falatokat hadd adogasson magosra A rák.
1926. jan.
HIVOGATÓ
Röpül a rigó, röpül, megáll, lebukik a tó közepe fölött éppen, Növény várja tárt szirmokkal, levelei elsimulnak a viz szinében Itt fáj, itt fáj - beszéli a hullám, azután elcsendesül szépen. Most már síma a felület, nyughatnak rajta a pártalan szeretők remegései, De azért csak mondják: Gyere már, gyer ide ki, Ne mosolyogj, mert szél ered, aztán ha föléhajolsz és belenézel, a tó is megtréfál majd téged. Gyere, gyere, majd meglátod, szép erős fiatalember áll ki a parton teelébed, Teleszívja magát kékkel, a bokrot frissiben átugorja, Tenyerét a vizbe meríti, domború mellét is meglocsolja, Aztán szerszámját fölemeli, jóhangú csengőket kalapácsol, A halak a partra jönnek, ott csillognak az ő dalára Sok csengőt csinál s egy marékkal belekötöz majd a hajába.
1926. jan. - márc.
CSAK A TENGER JÖTT EL
Melled két pólusa közt a kék sugár A kötéltáncos álma áll azon.
A felhő elfoszlott, hogy föllebeghess És én már túlsokat kerestelek Nyugodt, mély vizek leheletével száll már az enyém S magányos, nagy fenyőmről hullong a jóhúsú toboz.
S a legmagosabb füvek is kinőttek már a dombon, Szivükben szép, zöld tüzek égnek, Hogy az elfáradt bogarak mind hazatalálnak, ha esteledik S az Úr Nyitott tenyérrel, térdig csobogó nyugalomban Ott áll az útjuk végén...
De én nem vagyok fáradt, kedvesem Csak a tenger jött el a küszöbömig.
1926. jan. - márc.



171
(A SZERETŐK HALLGATVA ÁLLTAK...)
A szeretők hallgatva álltak, A tóban elrejtették szivüket S megbeszélvén a hullámokat, Széjjelváltak.
Most már kimehetsz a partra, Kinálhatsz nevetve egy almát föl a fának, Nagyot szaladhatsz A tóból minden kanyarodónál Hűvös szemmel egy arc fordul utánad.
1926. jan. - márc.
ACÉLGÖMB FÖL, FÖL! EMELKEDJ!
Acélgömbbe tömíttetett egyedülvalóság, Lassan, csillogva, kéményem ormáról - emelkedj!
A magos virág szirmaiból véled száll föl Isten elvesztett koponyája, Fönnsíkok fagyott zuhatagja zokogva indul néked Ki gurul most végig rajta roppant hurjait zengetően?
Acélgömbbe tömíttetett egyedülvalóság, Körben térdeplő elefántok irányozott ormányai fölött: emelkedj!
Minden szépen füttyentő vonat beleragadt az alagutakba, Vén gőzök buggyannak a kátrányfolyam buktató medrén Dühödt ebek terelik ott a bús hullák keserű nyáját.
Ki az esőt sötét barlang odvából vigyázza, Kedves annak az árva ég vakságot dobó dördülése Minden villám feléd cikáz és benned hal meg Acélgömbbe tömíttetett egyedülvalóság, Emelkedj!
1926. jan. - márc.
(A KELŐ KORONGBA HAJÍTOM...)
A kelő korongba hajítom heggyel Vadbika vörös húsán kalapált gerelyét a fiatal szűznek.
Most indulsz el, hogy hazavezettesd falaimat Változó árnyékaim ittmaradnak elhagyott hűvösében.
Érzed a viharszellőt, az egymáshoz közelre bujtogatót? A tétetett város előtt bosszúsan köszörűli csorbított szerszámait.



172
Most indulsz el, hogy új földet találtass magvaidnak Kövér gyerek alatt sem törik ott ketté a faág, Leveleivel fölfogott kötényed ráncait igazítja.
Bontsam-e hát a felhőket magosba érő térdeimről? Fektessem-e már szivünket egymásra a patak fehérlő kavicsain?
Melledet két domb őrizze kétoldalt, Gyönge, kifejtett szádat marék érintetlen cseresnye óvja!
1926. jan. - márc.
DALOCSKA
Mikor a szeretők veszekednek akkor hajlongva magasodnak, mikor a szeretők ölelőznek akkor a földdel elsímulnak.
Énekeljünk haja ha! Bömbölődjünk böm-böm-böm! Susogjunk, hogy sususu üss egyet a hátamba!
1926. jan. - márc. / 1928
(PUCÉR CSAPAT DOBOG...)
Pucér csapat dobog a dombon, Keresztülgázol kertemen. Belénevetnek kutamba, Hogy kékje nyugtalan legyen.
Szépek, erősek, egymás húsát Jóltépett lombokkal verdesik Ugrándozzatok csak magosra S a friss széllel Gyertek el ujra kertemig.
1926. ápr.



173
KOPOGTATÁS NÉLKÜL
Ha megszeretlek, kopogtatás nélkül bejöhetsz hozzám, de gondold jól meg, szalmazsákomra fektetlek, porral sóhajt a zizegő szalma.
A kancsóba friss vizet hozok be néked, cipődet, mielőtt elmégy, letörlöm, itt nem zavar bennünket senki, görnyedvén ruhánkat nyugodtan foltozhatod.
Nagy csönd a csönd, néked is szólok, ha fáradt vagy, egyetlen székemre leültetlek, melegben levethetsz nyakkendőt, gallért, ha éhes vagy, tiszta papirt kapsz tányérul, amikor akad más is, hanem akkor hagyj nékem is, én is örökké éhes vagyok.
Ha megszeretlek, kopogtatás nélkül bejöhetsz hozzám, de gondold jól meg, bántana, ha azután sokáig elkerülnél.
1926. ápr.
ERŐSÖDIK
Pillantásomtól az almák pirosodnak és gömbölyödnek, térdigérő erős búzában henteregnek a fiúk, a lányok. Én a magos fa ágán ülök, lelógatom a lábomat, kacagásuk fürtjeimet megbodorítja.
Nem tudják ám a leányok, hogy én mennyire kedvelem őket. Akkor szaladvást jönnének el, sokszázan gyűlnének össze itt körülöttem, én meg a zöld leveleket két marokkal szórnám hajukba, hanem előbb még minden szálat futtában is kétoldalt megcsókolnék.
Erősödik az ág alattam, erősödöm én is a világon, sokaggancsú szarvasa hátán egyszer csak megérkezik a meztelen leányzó. Akkor indult el, amidőn anyámra szememet fölnyitottam, huszonegy éve már, hogy elhagyta értem az erdőt.
1926. ápr.
(BETEG VAGYOK...)
Beteg vagyok, 3 napja nem láttam senkit, a szomszédasszony tejes köcsögöt állított asztalomra, Nem halhatok meg, nem szabad, mig meg nem találtam a tisztaságot, Nem tudom még, milyen lehet, szeretném, ha sok haja volna, én a hajat kedveltem mindig,



174
Beletúrnék az ujjaimmal, de csak vigyázva, Belevesznék egészen végül s jószagától nyujtózkodva ott elaludnék.
Igen kicsim, egyszer még mi is örülni fogunk.
Mert leheletem segít a felhőn s a kis öreg hosszan bámul az eltünő csapat után, Óvatosan indul meg aztán, pipája is kialszik közben. Hűvösödik, Az uccára dobott cselédlány fiacskája holttestét költögeti.
1926. ápr.
(ANYÁM MEGHALT...)
Anyám meghalt, most nem tudom, hogy viselkedjem vele szemben, Megfoltozná kabátomat, megnézné milyen szép vagyok meztelenül, Még soha senkise látott meztelenül! A parasztok learattak, kis padokon várják a halált Poloska marja álmainkat, tányérunk csak falakra való, Csak egy csöpp vajat adjatok kenyeremre. De jobb ebédet akarunk, hogy jobbak legyünk, Több pár cipőt az ágyunk mellé, hogy többek legyünk: A híd lassan kijön a ködből, a túlparton szuronyok állnak Itt az olló, ott pedig a szövendő szövet Mire várunk?
1926. ápr.
MÉGIS ELVESZEM
Ballagok lassan hazafelé, Vert hadak futnak hazafelé Nem volt énnékem feleségem, Vár rám nagyon a feleségem.
Elébem jön, szemével mondja, Elfut tőlem s zendítve mondja: Simogassál meg, édes uram. Bosszús tüzeddel verj meg, Uram!
Kis küszöbén kicsit megállok, Magos szivén zengve megállok. Könnyel takarja el csókját. Lábam elé teríti csókját.
Köréje rejtő erdő száll le, Énkörém égő erdő száll le. Igy vesz el engem diadallal. Mégis elveszem diadallal.
1926. ápr.



175
PÁNCÉLVONAT
Kigyulladt a repülőgép a világ alatt. A zengő sziget Érthetetlen módon elúszott. És két fiatal szerető Még mindig keresi A boldogságot. Minden gyűlöletem a feneszép jövőnek Miért késik a vas-szagú, Mikor annyira várom! Az összecsődített házak letérdeltek, Csak a legkarcsúbb torony követelőzik, Nem ejti le fáradtan harangját, De nem büszke a városra többé. Egy elfeledett bús alagútból Kiront még zúgva a páncélvonat, Ütegeiben tömített fények Az én pazarolt, sok szép erőm. Mint a legnagyobb, Legmegkivántabb szerelem, Vagyok számító; kíméletlen; És erős.
1926. ápr.
A MENNYEI PÁNCÉLVONAT
Éjjel, Mikor a fáradt harcosok őrt állnak az épülő kapu előtt, A leggyötörtebb tompán a földre puffan, Szive kifuttatja a vágányokat S a fények szédítő pályaudvaráról Kirobog a mennyei páncélvonat.
A páncélvonat megdördül haraggal, De csak a pávák hallják s kitárják rá farkukat kénytelen S a fiatalok vérébe zuhog Ütegeiből a szerelem.
Mert küzdeni kell a halálban is: A fáradt élet nem bír minden harcokat Mikor még friss eleven voltam, Mért nem akkor zúdultál szivemből Jobbharcú, mennyei páncélvonat!
1926. ápr.



176
A VILÁG HA ELBUJDOSTAT
A világ ha elbujdostat Csak visszahív harangozni. Elbujdosott harangozó Csak visszajön harangozni.
Ha visszajön meg is bánja, Elbúcsúzhat harangszóval. De ha tűz van megint jöhet, Megint jöhet harangszóval.
Aztán egyszer nagy ünnepkor, Mikor keresik halálra, Visszajön még harangozni, Harangozni, de halálra.
1926. ápr.
POHÁR
A pohár friss, tiszta növény, A mezőn csillog és a harmatcseppek rárepülnek. Ha egy kisgyerek poharakra néz, Halkan Megcsendülnek.
A források szivén pohár nő, De az üvegesek sem tudják eme titkukat. A lányok és fiatalemberek Mindig összetévesztik poharukat.
Összevétettem egyszer én is, Nékem azóta ízes vízzel pohár nem akad, Pedig a szomjan haldokló madár Észreveszi az ég mögött a sok szép poharat.
1926. ápr.
VIRÁGOS
Virágos fák közt ballagok, Feleségemhez ballagok, Kinő a földből már a nyár, Feleségemmel vár a nyár.
Fényekkel ott a küszöbön, Szívemmel ül, mint küszöbön, Komoly örömmel énekel, Erős urának énekel.



177
„Neveltem kövem patakon Ne bujdosódj már patakon Csobogott nap mint nap a víz, Tiszta már kövem, mint a víz.
Sokat kerested, tiszta vagy, Tornyunkat rakni való vagy; Lakom szivedben, én uram, Gyere már haza, én uram.”
Hivj csak, hivj, kedves, én megyek, Zászlókkal, zenékkel megyek, Mikorra kedved könnyet ér, Akkorra urad odaér.
1926. ápr.
BŐDÜLJ TORONY
Kardhegyen pörg a világ. Háborúság a hitem. Szépekkel, nagyokért Nincsen jobb a csatánál!
Behúnyom a szememet: Ki rúg belém nagyobbat? Kacagok, nyilt a szám: Ki dúg békát beléje?
Tréfás koldús a világ. Bot volnék a kezében. Földbe szúr - virágzom: Inkább hajít a tűzbe.
Bődülj torony, rohanj hát! Fusd ki magad kedvedre! Szépekkel, nagyokért Hiszen ugyis visszajössz.
1926. ápr.
ÉRTED HARAGSZOM, NEM ELLENED
Mikor fölkél a nap, a sosem haragvók hajától eltéritődik a harmat, ne bántson téged az én haragom soha, kedves.
Sokszor gondolok nagy futós terekre, ahol lehet el kell majd esnem, az árbocfaragók árbocokkal jönnek oda tömött sorokban,



178
és győzvén ott, égnek hajítja hatmillió vasas az ő csengő szívű kalapácsát. Szerszámok égi viharába csókjaidat hadd viszem én is el oda kedves.
Észre sem veszed hogy kihúzom magam, mikor a jövőről szólok, ha akarod, hát csak ama városdaloló győzelem után térek meg hozzád, vagy majd a pékek összekötik kenyérvető, jó lapátjaikat, végigfektetnek rajta engem és lehajtott lisztes fővel elhoznak lassan az ágyadig.
Érted haragszom én, nem ellened, nosza szorítsd meg a kezem, mellyel magosra tartalak álmaimban, erősítsen az én haragom, dehogy is bántson, kedves.
1926. jún.
JUT MOST ELÉG VIRÁG
Ha ki erős ember, erős az ő dolga, vagyok én a magam búsultató dolga. Kaszát kalapáltam s vittek háborúba, menjek hát, kaszával, menjek háborúba.
Erős az én szívem s vagyok éhes, rongyos, nem akarok lenni én már éhes, rongyos. Inkább akarok csúf, tapodott holt lenni, méginkább új rendben sorsom ura lenni.
Csúf halottak sírja kivirágzik szépen, csúf halottak sírja csak besüpped szépen. De ki győzésig élt, följebb jut virága, szabad szeretőknek eljut a virága.
Jut most elég virág majd a szabadoknak, tetszik is akkori finnyás szabadoknak. Tetszhet is: ma harc az igazoknak rendje s igazok harcának győzelem a rendje.
1926. jún.
(CSODÁLKOZÓ BOGARAK KÖZT...)
Csodálkozó bogarak közt lépkedek bátran, Ha felhő volnék, szárazságban járnék csak erre, Elkerülném a kirándulókat, összeszedik ők a papirt, nehogy jövőre eső legyen, Viseltes ruhájuk alól forró testük felesel a siető nyárral, Hétnapravalót játszadoznak és egy bujtató lombról Feledékeny madár figyeli Az örömüket.



179
A lányok szagos lépte nyomán kibútt ez az ártatlan kavics, Ez a kavics nem József Attila és a fű se, én se vagyok az, Én a barátja vagyok itt mindennek, tenyeremben a jó dió háládatosan roppan ketté, A belékevert szalmaszálat hajamból vigyázva kihúzza az ág Mező, mező, szaladtató, akár a kedvesem termékeny karjaival, Téritő lengésű szoknyájával a fiatalemberek élén jár ő, Minden szagodat néki adtad, virágozzunk most hát nélküle.
Te rengeteg, Ég felé fordított paizs!
1926. jún.
SZERETŐK LÁZADÁSA
Eljön az az éjjel, melynek minden csillaga szívig ég el. Föllázadt szeretők szaladnak lobogó hajakkal, zenékkel.
Nótázva hozza mind a partig görnyesztő piros drágaságát. Megtárul morogva a tenger s kincseiket mind bedobálják.
- Győztél, eljöttünk szerelemmel, ízedet visszahoztuk néked, nosza fogadd bilincseinket, kötözd be fájó szívverésed.
Nosza fogadd hát koronánkat, a harangot, sapkánkon a csörgőt, egy zacskó lisztünk s egy marék elbúsult, ragaszkodó szöllőt.
Fogadd most-tépett ágainkat, vedd jólcsinált szerszámainkat. Fogadd seprőnket, tányérunkat, de ágyunk helyett, nesze, magunkat.
S füstölgő, parazsas homlokkal fiúk és lányok leguggolnak, fölöttük reszketve ereszkednek pártalanul nagy, teli holdak.
S a víz a sok vad ajándéktól kijön értük, elönti őket, hanem hiába zúg, zúgása erősbíti az éneklőket.



180
A lányok dalát: Tenger vagyunk, keserű só vagytok ti bennünk a fiúk dalát: Partok vagyunk, keserű tenger vagytok bennünk.
S a víz habzó, kibomlott kontyán ragyogó holtakat ringat csengve és háborogván emlékezik az elcsöndesült szerelemre.
1926. jún.
(MINDIG JÓTANÁCSOT SZISZEGNEK...)
Mindig jótanácsot sziszegnek S még ifjú hülye akad ezeknek Az óvatosaknak, kopaszoknak, Nagyhasú, huncut okosoknak.
Ha messzehangzón fölbúg a mellem, Törvényt tesznek szeretők ellen. S pénzzel - mig mennyégre tanítnak Minden szép lányt elkaparítnak.
Hogy kell rohanni, magyarázzák A köszvényes lábú strázsák. S mutogatva sok vacak érmet, Győzelmeinkről lebeszélnek.
Szopós isten pelenka-lenben Fenék szültek meg a szivemben: Kölyökséged örökidőnyi, De végül is föl kell már nőni!
Akik kályhánál sosem ültünk, Kell, hogy egyszer mi is befütsünk! Megsütjük mind az okosokat, Legelőbb is: a kopaszokat.
1926. jún.
HANGYA
A bábok között elaludt a hangya. Szél, a bábokat most el ne fúdd! Különben jó az is.
Kis, fáradt fejét csillámokra hajtja és alszik véle csöpp árnyéka is.



181
Egy szalmaszállal fölkelteni szépen! De jobb, ha már indulunk haza erősen beborult -
A bábok között elaludt egy hangya és - hopp - egy csöpp már a kezemre hullt.
1926 nyara
HAJAD AZ UJJAMÉ...
Hajad az ujjamé, a szoknyád alatt Ámulva búvik a szivem S zizegve hull a naptár levele.
Vén küszöböm sír, mint a gyerek Amikor jössz, hogy többször gyere.
Erős csapatban régi napjaim Elfúlva rágják a fülem Bennünket mért nem csókoltál belé?
És nem értik, hogy sápadtak, buták, Hogy fényük nem lehet a szemedé!
1926 nyara
ÜLNI, ÁLLNI, ÖLNI, HALNI
Ezt a széket odább tolni, vonat elé leguggolni, óvatosan hegyre mászni, zsákomat a völgybe rázni, vén pókomnak méhet adni, öregasszonyt cirógatni, jóízű bablevest enni, sár van, lábujjhegyen menni, kalapom a sínre tenni, a tavat csak megkerülni, fenekén ruhástul ülni, csengő habok közt pirulni, napraforgók közt virulni vagy csak szépet sóhajtani, csak egy legyet elhajtani, poros könyvem letörülni, tükröm közepébe köpni, elleneimmel békülni, hosszú késsel mind megölni, vizsgálni, a vér hogy csordul, nézni, hogy egy kislány fordul



182
vagy csak így megülni veszteg fölgyujtani Budapestet, morzsámra madarat várni, rossz kenyerem földhöz vágni, jó szeretőm megríkatni, kicsi hugát ölbe kapni s ha világ a számadásom, úgy itt hagyni, sose lásson -
ó köttető, oldoztató, most e verset megirató, nevettető, zokogtató, életem, te választató!
1926 nyara
TÁNCBA FOGNAK
Ismeretlen érveket ki győz bús fejével bizton birni le!... Már hajóra szállok, elmegyek, egyszer aztán észre is veszik, hogy hiába főtt a jó ebéd és hiába szólnak énnekem, nem hozok a pincéből szenet. Majd a rendőr elgondolkodik, hogyha csillagos, nagy este lesz s nem kószál az utcán senki sem. Érzik majd a lányok is nagyon, hogy nem annyi szem néz hosszasan vízben hajló nád-lábuk után, de csak összekacagnak megint, táncba fognak valamennyien és vidáman elénekelik:
annyira szerette kedvesét eme, hogy hajóra szállt s az elsüllyedt vele.
1926 nyara



183
NÉGYEN UGROTTUNK VÍZBE
Négyen ugrottunk vízbe. A habok Szivünkben zúgnak, zubognak, fehér Tarajuk lobog, mint kigyulladt zászlók. Barátaim, szép, tiszta, hűsitő Nagy lángokat kavartunk a nyugodt Vizekből, melyek bátor vágyaikkal Dallal vonulnak roppant hegyfokok Istenünk-rakta tornyai alatt. Az áldott anyaföldet más ki vinné Friss karjaiban, testében, szivében, Ilyen erőt-foganó, tiszta nászba? Ki fojtaná el borus könnyeit, Bús sóhaját az árva panaszoknak, Hogy szivében fájóra földagadjon Minden, mi Istendicsérő, derék, Emberben-bízó cselekedet volna Az új kapuk gyémántos fordulóján? Ki maradna még komoly és erős? Ó maradjunk is erősek nagyon, Ha majdan eljön bensőbb rokona Erőnek, földnek, víznek, tisztaságnak, Elporló emlékünk fölött ne hallja Bús szózatát az igaz kritikának: Elfordult arccal vették be a földek, És némán vették vissza a vizek, Kik az erőt: A földet izmaikban, S szivükben a háborgó vizeket Egy gyönge korban gyáván megtagadták.
1926 nyara
JUT AZ EMBER
Jut az ember két virághoz egyik jön a kalapjához a másikat odaadja mindakettőt elhervasztja
nekibúsul hidon ballag fölszól a víz - le nem csallak s ő valamijét leejti aztán azt is elfelejti
nevet s vacog - esteledik vizen a hab sebesedik karjára dűl el is alszik de csak jobban sötétedik.
1926 nyara



184
CSENGŐ
A csengetyűcsinálást Felfedezni csak az tudta, Aki kedvese kék szemét Elfeledni sohasem tudta.
A fákon megszólalnak a csengők: Valaki megérkezett. A hajnalnak is sok csengője van, A hajnal Fiatalasszonyok szivéből keletkezett.
Egy bosszus leány A bokrok közé dobta csengőjét S most halványan figyel az elveszett csengő szavára. S egy gazdag úr Csengőt akasztott szolgája nyakába.
S a csengőszó Néha átszáll a szolga álmán. Ha nem volna csengő akkor én magam Kitalálnám.
1926 nyara
FELESÉGEM
1
Engem küldtek mindig boltba gyermekkoromban Az ostobák engem nevettek mindig jobban Én a feleségem megtaláltam. Az én feleségem szeme hűs akár a gyógyszertárak És mint a harmatos dombok melyeket hegyes galambok körüljárnak Az én feleségem patak mélyén neveli csókjait olyan tiszták. Van-e valami fölmutatandó frissebb a most vágott almagerezdnél? Van-e valami erősebb a tűzvészben fennhangon éneklő sziveknél? Vasasok én mindig pártoltalak benneteket Állítsatok magos szerkezetet Az én feleségem alá. Én a feleségem megtaláltam És most az uccára kimegyek Lássák meg az én arcomat a komor kapuk És nyiladozzanak és örüljenek.
2
Ki az akinek szomjúságára az ivóvíz zavara leülepszik? Ki az aki komiszok közt igazat tesz a szépségével? Az én feleségem nógat engem:



185
Nosza keress kenyeret hamar a te két karod erejével. Az én feleségem nevet engem: Nosza fuss kalapod után míg a szoknyám legszebben lobog... Az én feleségem igazán nagyon szép Összecsókol munka után ha megmosdatott. Gyere kedves Erre jönnek barátaim - a mi esténk összehozóan holdas Kinyitom én az ablakot a szebbiket hogy te eléjük kihajolhass.
1926 nyara
VÉGÜL
Kazánt súroltam; vágtam sarjat; elnyúltam rothadt szalmazsákon; bíró elítélt; hülye csúfolt; pincéből tódult ragyogásom. Csókoltam lányt, aki dalolva ropogós cipót sütött másnak. Ruhát kaptam és könyvet adtam a parasztnak és a munkásnak. Egy jómódú leányt szerettem, osztálya elragadta tőlem. Két naponként csak egyszer ettem és gyomorbajos lett belőlem. Éreztem, forgó, gyulladásos gyomor a világ is és nyálkás, gyomorbeteg szerelmünk, elménk s a háború csak véres hányás. S mert savanykás csönd tölti szánkat, szivembe rúgtam, ordítson már! Hogyan is hagyna dolgos elmém feledtető, de bérdaloknál. Kínáltak pénzt nagy sok bosszúmért, pap mondta: Fiam, szállj az úrhoz! S tudtam, ki üres kézzel tér meg, baltát, kapát meg köveket hoz. Villogó szívű, győzni bíró vagyok, kinek kell legyen kedve igazat tenni, pártot állni, ím, e szigorú emlékekre. De emlékhez mi közöm nékem? Rongy ceruzámat inkább leteszem s köszörülöm a kasza élit, mert földünkön az idő érik, zajtalanul és félelmesen.
1926 nyara / 1930



186
ESIK
1
Esik esik a por nedvesen reszket életünkön
csattog, dörög dörömbölnek - hallod? - a szivünkön!
Meztelenül futni futni tárt karral futni egy erdő felé - -
esik esik kis tenyered mért tartod ki a menykő elé? - -
A szél hozta a szél hangosan kacagó lányok bontott hajából zudulva lebeg - -
recsegve jajdulnak az ágon hibás-szivű száraz levelek.
2
És szoknyád szagát is akarom tőled s te csókolsz, ütsz és sohase vársz hogy tisztulhatna meg hát a szerelmem, ha látlak, hallak, hogy szólsz és hogy állsz nézd, fáj a homlokom az ütközéstől és fáj, hogy elmulik ez a fájás, mert bomlott melled varként rátapad s elfordult szemmel hiába tépem róla, ne félj, nem gyógyul, csak tovább szakad - -
s hiába bánkódsz, az igazak lehelte felhő nem segít a te könnyeiden az én szememmel kell kisírnod mindent, hogy érted el ne pusztuljon szivem!
3
És isten lábánál ülünk le együtt, te kettős melled bontod összecsengve, ő elhalványul, én közönnyel nézem, hogy két lélek mellettem újra gyenge, hogy szivemben csak kerestétek egymást, akik ágyamban találkoztatok - -



187
de úgy mondom csak a közönyt s az istent, mert bús fennszóval sírva rothadok.
4
Hullj eső hullj és öntsd el e világot, mely ilyen nőkkel verte meg magát, ki védené azt bicskával szurom le, a történelem ha parancsot ád. S bár piszkos vagyok már a nagy jövőre, ott leszek én a barrikád előtt az új szeretők, sárgák és fehérek, ne lássanak mint gyönge szenvedőt. Találkozzanak vágyó testemen Sanghajtól Wienig, Chikagon keresztül, csak mosolyogjanak ezen a versen, melyben meghülyült korunk kínja rezdül. Szabad közösség, jöjj, feléd megyek, néném könnyei feléd hullanak, mind szenvedünk s nagyon kiérdemeltük, hogy megérjük már néhány napodat!
1926 nyara - 1927 vége
SZOCIALISTÁK
Fájás, nyomor és jóság hajtott össze, Erős búzában gázolunk, kedves fegyverünk böködi tomporunkat Kedves fegyverünk, böködd csak szüntelen tomporunkat, Hadd tudjuk meg újra és újra - nem győzünk semmikép véletlenül.
Nem sietünk, erősek vagyunk, tudjuk, kit miért állítunk törvény elé. Tanácsot állunk a dombon, gyönge fürjek, nyulak búnak meg nyugodtan lábainknál Elmegy fölülünk a felleg, hogy észrevehessünk minden idegen repülőgépet.
Te délre mégy, te nyugatra, én pedig északra, Elvtárs!
1926 nyara [?]
ENGEM TEMETNEK
A pap mosolyog és derűsen gondtalan üdvű istent dícsér. Darazsak dongnak s poros úton végig zümmögő gyásznép kísér.



188
Egy barna és ijedt leányka ablakhoz nyomja orrocskáját és papája a pipaszárral megveregeti farocskáját.
S harmatos füvek gyenge ízzel. A fákon hajnali pirosság. Lombok zizegnek, szöcske ugrik, a pókok hálójuk foltozzák.
Emlékem egyre merevebb lesz. Valaki rábök homlokára, síromig setteng s jó kutyámat nem uszíthatom többé rája.
1926. aug. / 1928
KÉT VERS, KERTRŐL
1
Új borzongást gondolt ki a kert hozzámvalót és énekeltetőt tudott engem és öltöződve várt és én szívét még nem láttam előbb
legszebb fáit dombra küldte fel hogy zúgjanak ha kél a homlokon s vízig hajolva mosták gyökerük kik elémjöttek völgyi útamon
völgyi úton érek égbe én de ezt a dombot én nem engedem elpusztíthat már választott veszély itt pusztul el a kert a szívemen.
2
Szeretem és szeretnek nagyon szőke ajándék hibás uzsora csengő habok s a tompa por de már por nem szállhat a szívemig soha
tükröm mögé faháncsot teszek kirakom fűvel: itt járt valaki hajába szalmaszálat fútt a szél és itt egy ág vigyázva húzta ki
most meg elmegyek a fák közé az erősök pálcáját letöröm három virágot ütök el vele hogy illatozzanak az övömön.
1926. aug.



189
AZ OROSZLÁN IDÉZÉSE
Volt fogam közt már szivar, csuklómban megállt a kés, mosdatott habos vihar, alvó számba szállt a légy, néni szunnyadt ágyamon, szépet álmodott szegény. Tiszteltek, ha vért köhögtem, mégse köptem hóba én. Voltam vonító kaján: halljunk hát nevetni holtat, vagy a holt is él talán? Erre ittam jó borocskát, rágtam főtt malaclapockát, kezet fogtam balkezemmel, megpöngettem szemfogam, isteneim mind eladtam, ez a ruha másé rajtam, kereshet pipogya ember, az én megnyurgult szivemmel, tükröm mögött szerelemmel, oroszlánra várok én -
Első ízben cipőm fényét kényesítse bús sörénye, másodízben cirógasson, körme torkomat kitépje, behunyt szemmel végignyaljon harmadízben az ágyamon, pártalanul és üvöltve őrizze a ravatalom.
1926 ősze [?]
KULTURA
A virág elfáradt már szagosodni. Unta, hogy mifenének tettük asztalunkra. S igyekezett árnyékot vetni, nagyobbat, mint a kertben s elfáradt, mikor nem néztünk oda.
De észrevettem.
1926 ősze [?]



190
ANYÁM A MOSÁSBAN GYÁSZKOSZORÚ
Hirsch Albertné asszonynak sok szeretettel
Anyám meghalt, most nem tudom, mit tegyek véle, a bögrét két kezébe fogta, egy vasárnap, ugy estefelé, csöndesen elmosolyodott, akitől virágot kapott, nem volt anyakönyvi lapja még a házmester sem látta, ha Kínában él, őt küldik el a sárkányokhoz, de ő föláll, a sárkány messze lakik tőlem, kis rizsemért most hazafutok gyászkoszorúm is megfonom helyettetek.
Megfoltozná kabátomat, megnézné milyen szép vagyok meztelenül, még soha senki se látott meztelenül, a mosásban kicsit meggörnyedt, én nem tudtam, hogy fiatalasszony, álmában tiszta kötényt hordott, a postás olyankor köszönt néki.
1926 ősze [?]
(ALUDJ...)
Aludj egy fáradt vén fa fölrepült és elpihent a legkönnyebb felhőn a vízcsepp lábujjhegyen gurul reszkető szíved fölött szeretném ha kócsag lebegne mosolyodban hó hull komoly fekete medvék vonulnak én nem tudom hogy férnek el kicsi tavaszi szobánkban nem is rád gondoltam tavaly mikor hirtelen fölgyógyultam amerre jársz jószagú friss fehérnemű lebeg a fejed fölött könyvek hallgatnak köröttünk nagyon örülni nem szabad vigyázz a halott virággal legyezlek melyet hajadból nekem adtál
1926 ősze [?]



191
1927
CHANT DE PROLÉTAIRE
Sur les eaux fraîches et immenses les continents nagent en silence parapamm paramm papamm les continents nagent en silence
l’on a des pots et des choux ronds nous vivons sales et nous mourons parapamm paramm papamm nous vivons sales et nous mourons
oh pourquoi pleures-tu? pourquoi? je rłve une chemise neuv’ sur toi parapamm paramm papamm je rłve une chemise neuv’ sur toi
il n’a de deuil il tue il vainc dont seul le Parti prend soin parapamm paramm papamm dont seul le Parti prend soin.
1927. jan.
DÚDOLÓ
A rétek, útak csendesen úsznak a hűvös vizeken sejhaj úsznak a hűvös vizeken -
Van krumplink és van kanalunk, piszokban élünk s meghalunk sejhaj piszokban élünk s meghalunk -
Mért görbül kicsikém a szád? új inget gondolok reád sejhaj új inget gondolok reád -
Senkije sincs, nem éri gyász, akire csak egy párt vigyáz sejhaj akire csak egy párt vigyáz.
1927. jan. / 1928 vége



192
BIZTATÓ
Kínában lóg a mandarin. Gyilkolt ma is a kokain. Zizeg a szalma, menj, aludj. Gyilkolt ma is a kokain.
Az áruházak üvegén a kasszáig lát a szegény. Zizeg a szalma, menj, aludj. A kasszáig lát a szegény.
Végy kolbászt és végy kenyeret, őrizd meg jól az életed. Zizeg a szalma, menj, aludj, őrizd meg jól az életed.
Aki majd főz is, csókol is, kerül majd egyszer asszony is. Zizeg a szalma, menj, aludj, kerül majd egyszer asszony is.
1927. jan. / 1928 vége
A BŐR ALATT HALOVÁNY ÁRNYÉK
Egy átlátszó oroszlán él fekete falak között, szívemben kivasalt ruhát hordok amikor megszólítlak nem szabad hogy rád gondoljak munkám kell elvégeznem, te táncolsz, nincsen betevő kenyerem és még sokáig fogok élni, 5 hete, hogy nem tudom mi van veled az idő elrohant vérvörös falábakon az utak összebújnak a hó alatt, nem tudom, hogy szerethet-e téged az ember? néma négerek sakkoznak régen elcsendült szavaidért.
1927. jan.
SZABADOS DAL
Ahol nincsen villanylámpa gyújtsd a burzsujt gyertyalángra, ahol nincsen hús a babban füstölt burzsuj főjjön abban, ugy biz édes cimborám!
Rossz cipőd nem ér egy füttyöt? Burzsujszemmel kend a bütyköd; hát az ablak? vedd a sorját



193
gitteld be a burzsuj orrát, ugy biz édes cimborám!
Hol titkolni kell a harcot, burzsujbőrbe kösd be Marxot; ha nem Marxot, akkor inkább Bakunint és Kropotkinkát, ugy biz édes cimborám!
Egyre többen, egyre jobban, irtsd a burzsujt megfontoltan; aki gyönge anyámasszony, az csak százhuszat akasszon, ugy biz édes cimborám!
1927. ápr.
BEVEZETŐ
Lidi nénémnek öccse itt, Batu khán pesti rokona, kenyéren élte éveit s nem volt azúrkék paplana; kinek verséért a halál öles kondérban főz babot hejh burzsoá! hejh proletár! én, József Attila, itt vagyok!
1927. máj.
(Ó EURÓPA...)
ó európa hány határ minden határban gyilkosok ne hadd hogy sirassam a lányt ki két év mulva szülni fog -
ne hadd hogy szomorú legyek mert európai vagyok szabad medvék komája én szabadságtalan sorvadok -
verset irok hogy szórakozz a tenger a hegyfokra jött s egy terített asztal uszik a habon fellegek között -
1927. júl.



194
KÉT VÁZLAT
Simon Jolán
Egyszer, ha nem veszi észre, nézzetek arcába hosszan, magános férfiak gondolták ki, amikor én még futballoztam.
Élete: peng a levegőben, borítsátok be nagykabáttal, sosem szavalt még verset tőlem, súrol, szalad egy könyvállvánnyal.
Ha volna kollektív iparosfa, téli cipőjét megteremné, ha volna igazszívű kecske, az ő dícséretét mekegné.
1927 vége / 1928. aug.
Németh Andor
Egy nagyon tiszta vízcseppet dörgöljetek a szemire harminchat éve várja már térden a kékpúpú teve.
Lidi, főzz neki húslevest, rabbi, mondj neki kabbalát, vegyetek békákat neki, hogy legyen népe legalább.
Vad ágyúszóval vágtatott gyöngyház-korán a tenger át, két fürtjén őrzi a leölt halacskák szürke sóhaját.
1927. szept. 22. / 1928. aug.
KISZOMBORI DAL
Oly sok zavart okoztál - kedvesebben bánsz legjobb barátommal, mint velem. Csak hajadat szeretném simogatni. Alig is érnék hozzá. Idegen érzések bántanak meg. Vízcsepp alakjában világítsz álmaimban. Csak kapáltam nap mint nap egyre. Kis ösvényecském el van keveredve búsító fürtjeiddel.



195
Sándor úrnak jó keztyűje van s az én kezemet nem melengeted. Iddogálnak - hej! - a legények, ünnep van és én nem tudok örülni neked.
1927 vége [?]
[TÖREDÉKEK]
Ó bánat ne érj el csak holnap ma nem voltam csók senkinek eredj felhő hisz úgyis mennél ha árnyad nem volna hideg!
1927. máj.
*
Örökkön háborog a tenger örökkön zúgnak a lombok örökkön fájdalmas az ember örökkön kicsik a dolgok.
1927. jún.
*
főzz neki lüszi huslevest fogd meg ügyetlen karjait mig hátranézel eltünik és rózsaszinné változik
egy felhőn alszik délután húzd összébb jól a sálodat
1927 vége
ÁLDALAK BÚVAL, VIGALOMMAL
Áldalak búval, vigalommal, féltelek szeretnivalómmal, őrizlek kérő tenyerekkel: búzaföldekkel, fellegekkel.
Topogásod muzsikás romlás, falam ellened örök omlás, düledék-árnyán ringatózom, leheletedbe burkolózom.



196
Mindegy, szeretsz-e, nem szeretsz-e, szívemhez szívvel keveredsz-e, látlak, hallak és énekellek, Istennek tégedet felellek.
Hajnalban nyujtózik az erdő, ezer ölelő karja megnő, az égről a fényt leszakítja, szerelmes szívére borítja.
1927 karácsony



197
1928
KÉT DAL
Éji dal
Néhány éjjelre, padra, kőre, adjatok nékem fekhelyet. Én nem vagyok jó gazda ökre, se lány, se bolha, se beteg.
Jusson a néniknek nagy bögre, szerető mindnek, ki szeret áldott, mert élek én örökre, aki egy éjre eltemet.
1928. márc. / dec.
Dal
Derűs vagyok és hallgatag, pipám is, bicskám is elhagytam. Derűs vagyok és hallgatag.
Hopp, szél, fúdd szét e dalomat! Nincs senki, akire rámondjam: „Örömét lelte nyomoromban.” Felhő valék, már süt a nap. Derűs vagyok és hallgatag.
1928. febr. 10. / dec.
KÉT VERS
K. S.† tbc-ben
Elsirattam - sírni szabad legjobb, sánta elvtársamat.
Kevés jó csók volt a fején: harcos volt és cipészlegény.
Dolgozott is, hallgatott is, mikor örült, topogott is
nem csinál már több lábbelit, szeretőt is talált pedig,
harcos volt a teste-lelke, díszt: sortüzet érdemelne.



198
A három kovács
A három rettentő kovács halottunk sírjánál megáll
az egyik tüzet fujtató, hogy meg ne hűtse a halál.
A másik tüzes, százkilós abroncsból glóriát csinál,
szoknyában van a harmadik, izzó gyereket kalapál.
1928 eleje
MUNKÁSOK KÓRUSA
A világ szakszervezeteinek
A vekker nem tud semmiről, a munkásember bériről, hamar megfáradt férfiről, az asszonyok jó vériről!
Csak két kezünk, sok gyerekünk, téglát és zsákot emelünk, óh - botor ellenségeink jövőjéért is szenvedünk!
Óh kalapáljuk a vasat, mert a vas szíve meghasad, ha nem verjük ki rajta, mit embernek sírni sem szabad!
Óh jó a jövőnek: jövőnk! Óh jó az ételnek: erőnk! Óh jó az igazságnak is: győzni fog mégis mivelünk!
Nincs géppuskánk, se templomunk! Egy héten hatszor meghalunk! Mert nékünk jaj! jaj: széthuzunk és pusztulunk! és pusztulunk!
1928 eleje



199
JÓZSEF ATTILA
Vidám és jó volt s tán konok, ha bántották vélt igazában. Szeretett enni s egyben másban istenhez is hasonlitott. Egy zsidó orvostól kapott kabátot és a rokonok úgy hívták: Többé-itt-ne-lássam. A görög-keleti vallásban nyugalmat nem lelt, csak papot országos volt a pusztulásban,
no de hát ne búsuljatok.
1928 eleje
NEMZETT JÓZSEF ÁRON
Nemzett József Áron, szappanfőző, aki már a Nagy Óceánon szagos füveket kaszál.
Megszült Pőcze Borcsa, kit megettek a fenék, gyomrát, hasát sorba, százláb súroló kefék.
Szerettem Lucámat, de Luca nem szeretett. Bútoraim: árnyak. Barátaim nincsenek.
Bajom se lesz többé, lelkemmé lett mindahány, élek mindörökké gazdátlan és ostobán.
1928 eleje
PÖTTYÖS
Imhol őzike-lépésekben kis rüggyel szájában a lány. Bűvös fogam koppanva ejti megszolgált, kesere pipám.



200
Ifjui kínokban szenvednek mind-mind a vénülő füvek. Emlékeznek: mikor is láttak szellőcske járású szüzet.
Hopsza! fű leszek én ma este, görnyesztnek bíbor harmatok, ropogós, tűrő fű, amelyben új kedved is topoghatod!
De pöttyös ruhádban, lobogván, ahogy látsz, itt hágysz engemet, s meg kell öntöznöm hűs csöbörrel a kigyulladó füveket.
1928 tavasza
TÓSZUNNYADÓ
Tószunnyadó békességgel, elülő végtelenséggel óvja szerelmem, ki adta s tenyerével megnyugtatta.
Bajocskáimat felejtem, karddá nőtt bicskám elejtem sáppadsz, kiáltó virággal, és ő dereng, csendes ággal.
Szavad: nem értem, de sürgés. Szava: nem értem, de zengés. Nagyon szerethet már engem, megtür téged is szivemben.
1928 tavasza
LUCA
Menyasszony-mulásban szerelmem nő mogorván, üres szél a társam, gyenge szivem sodorván. Hétszámra hallgatok, meg se kérdem istenem szerelmet mért adott, hogyha rossz a szerelem.
Ahogy úr lelkemen, tán már istenkáromlás. Ez a bús szerelem szépnek jónak megromlás.



201
Jércének éles kés, békés völgynek hóbika, hímeknek herélés, gyászlovaknak bóbita.
S nem halhatok én meg, amig el nem érhetem, örökös kényének örökös életem.
1928 tavasza
CSÜNGŐJE VOLTAM
Csüngője voltam én Lucámnak s ő rázott férfi s nő előtt. Fogyó kincsemül, én-mátkámnak, nem leltem nagyobb szeretőt. Megpattant, hűvös tűzhelyemhez, tejecskén nevelt életemhez, nem leltem másik szenvedőt.
Nagyon kell, most hát Isten óvja, kis csorba bögréjét, szivem. Majd féltvén két kezébe fogja, hisz érte bánattal izen. Jó volt és rossz volt ő: embernyi, most nem jó s nem rossz, ám szeretni ma is lehet még szeliden.
1928 tavasza
RINGATÓ
Holott náddal ringat, holott csobogással, kékellő derűvel, tavi csókolással.
Lehet, hogy szerelme földerül majd mással, de az is ringassa ilyen ringatással.
1928 tavasza



202
LUCÁHOZ
Lucám, hiába válok tőled, hiába vágok a mezőnek, baj mindenütt, mit szörnyű csép hadar, jobban busít sok búsuló magyar.
Gulyáink, kik még terelődnek, üszökszagú szelektül bőgnek s a görbült, öreg számadó cseléd sóhajtva tolja hátra süvegét.
Hátát jegenye támogatja, fáradt az is, de nem mutatja. Nem búg lombjáért, az jó földbe hullt, de az egen, hol alszik a borult,
mindegyre keserűbben zörget. S köröskörül a megvert földek összemásznak, hogy motoz a setét, mind nyögve-súgva kéri istenét.
Hijja van a legjobb kalásznak. Bosszús parasztok nyargalásznak, sírból jött lelkük dörgés, förgeteg, rongyos ködmenjük zsíros föllegek.
Egy keserű nép sír belőlem, hát ne szeress, de ne félj tőlem, szövetség ez már, nem is szerelem, a kezedet add és kiáltsd velem:
Orvosunk, szebb jövőnk szaladj hát! E bús nép ház előtti padját letörli: várnak komoly kurucok, míg pókos lovad mégis bekocog!
1928 tavasza
TEDD A KEZED
Tedd a kezed homlokomra, mintha kezed kezem volna.
Úgy őrizz, mint ki gyilkolna, mintha éltem élted volna.



203
Úgy szeress, mint ha jó volna, mintha szívem szíved volna.
1928. máj. - jún.
VIRÁG
Mártinak
Megőrized-e lángvirágom, mit kezem szivedre tűz? Heve: nyaram, s ő nyíló berkem: gyomnyi fekete tűz.
Volt úgy, hogy nem volt füstgyomocska, de bokros mennyei jel, a pokolvihar a virágzást tőle tanulta el.
Tőle tanulta s fellegszirma fodrozva, rengve vonult, s mint jácintporzók, kihajolván villámival, lenyult.
Szaggatta, tépte gyomocskámat. Harmatja jégeső, és megborzongva rája rázta, ki friss-nedvet leső.
Most virágpora leheletnyi, és talán meddő korom, mely, ím, reszketve száll hajadra és gyászfátyolba von.
Szeresd és viseld lángvirágom, mit kezem szivedre tűz, forró nyaram ő s csendes berkem: gyomnyi fekete tűz.
1928. máj. jún.
GYÁSZ ÉS PATYOLAT
A gyenge szűz, a patyolat már utánozza hajadat; barna, barna, mintha gyászolni akarna.



204
A gyász, a gyász is megremeg, mintázza fején fejedet; barna, barna, mintha pirulni akarna.
Örök gyász, örök patyolat irígyelik a hajadat. Barna, barna, mintha vérembe takarna.
1928. máj. - jún.
TUDTAM ÉN
Tudtam én, hogy itt leszel közel erre fordította kőfejét minden napraforgó és a lég salátánkat úgy borzolta fel.
Mormolgattam: szoknyád szele ez! csermely: pipacsbúborral habos, aranyhalak raja benn a rozs, illanásuk mosolyodnyi nesz.
Fürdőm vagy te, csengő italom. Karod hűs ár, melled kavarog, fülemben is csupán úgy csobog, hogyha lélegzel a vállamon.
Zúdulj fogamra! parázsban remeg! Igyalak én, mert szomjas a halál: óriási korsó sör a nyár, habok rajta pufók fellegek.
1928. jún.
GYEREKSÍRÁS
Anyám melle tárula feléd, erős valék mint az anyatej s ajkad közül sírva folyok el, édes fogad elejté csecsét.
Mért nem ikertestvérem levél? Összebujnánk télen melegen s aranymoszatokkal fejeden kádacskámban velem fürdenél.



205
Láttam én, míg száradt künn az ing: tátott szájjal büszkén szendereg, együtemre ringva két gyerek s halkan járnak vad szomszédaink.
Óh, magamban vénít az idő! Hanyatt esett bogár búja ráz, kezem-lábam ríva hadonász, mint viharban ezer rózsatő.
1928. jún.
GYÖNGY
Gyöngy a csillag, ugy ragyog, gyöngyszilánkokként potyog, mint a szöllő, fürtösen, s mint a vizcsepp, hűvösen.
Halovány bár a göröngy, ő is csámpás barna gyöngy; a barázdák fölfüzik, a bús földet diszitik.
Kezed csillag énnekem, gyenge csillag fejemen. Vaskos göröngy a kezem, ott porlad a sziveden.
Göröngy, göröngy, elporlik, gyenge csillag lehullik, s egy gyöngy lesz az ég megint, egybefogva szíveink.
1928. júl. 6.
FÖRGETEG
A förgeteg fekete vadezüst; csattogó szivek árnya! Munkaruhám ő, szivemet hüvös hajlásaiba zárja!
Ő mennyköves, virágos kalapot nem is csap más fejébe, csak annak, aki húzódik fagyott akác kemény tövébe,



206
mint én s bár érez vasszuronyokat, melyek husába vágnak, behúnyva szemét rétjén szántogat egy jobb szikű világnak.
Jó förgeteg, szerelmek dörmögő nagyatyja, csattos angyal! Bosszúinas, rajt piszkos kék kötő, mennyet letörlő ronggyal.
Mert ez már nem a régi tétovás, a vénség tüsszentése de helyettünk szakadt káromkodás, köpés a földre, égre.
Az szülte, mikor rablót orditott a csősz, csatakba ülvén, sárga foga közt kikavarodott, a kastély ellen dülvén.
Hogy két öklével hadonásza már az ősz varkocsu jobbágy a csordában ha villámkutya jár, lábába mar a korbács.
Vert-e már téged valaki, vihar? Ostorral kergetett-e? Sötét erődbe bujtál-e, vihar, úgy mint a szégyenedbe?
Tartalmad vagyunk - robbanás-alak! Zászlós a dúlók rangján! Csettintek én! és felszólítalak, kínzottak hulló hangján
Te förgeteg, fekete vadezüst, parasztharag bográcsa, rotyogó mérget, engem főzz, nagy üst, és fordíts a világra!
1928 nyara
PERNYETÁNCRA
Te tűzkazal, mint pernye úgy röpködök körötted. Bicegve szállok édes kunkorgó száraidból. S hipphopp orrod hegyéről mosolygok rád, te drága. Subába jő az alkony, hüvös pipába fogja



207
fickándó lángjaid, kik pofoznak jobbra-balra. Guggolsz már ugye, hékás? Ládd, lefejti magáról a bokor piros szoknyád, mit rádobtál, hogy vélem nyujtózva szemtelenkedj. Hát húzd be tüzes szarvad, feküdj a gyenge fűre. No majd be is borítom fehérrel barna szíved.
1928 nyara
ÖREG MINDEN
Öreg itt minden, a vén vihar görbe villámra támaszkodva jár, tüskeszakállu rózsáknak dudál s velük totyog rossz lábaival.
Öreg minden. A forradalom dobálni való hegyes köveken köhögve guggol s csontos keziben fillér fénylik: legszebbik dalom.
Kezem mért nem átlátszó-öreg, hogy tapogatván arcom ráncait ölembe ejtném s aki látna így, hinné: szememből a könny pereg?
Ifjuságom! oltáros korom! Juj, fickándozó, hüvös hal gyanánt az alkony hálójába reng a láng s békanyál lesz meghaló porom.
1928 nyara
SOK GONDOM KÖZT
Sok gondom közt veled vesződöm, bóbiskós szántón mérgelődöm s harmatos, dobogó dombokon szememre húzom a kalapom.
Hosszúkat lépek s keserülvén legelgető borjak közt ülvén orrocskájuk is téged idéz s rózsás csülkökkel szivembe lépsz.



208
Zsákom rádobom a bokorra, bottal ütök a virágokra, ordítok, ha szól a billegő, a folyóig szenved a mező.
Ha kerülsz, ne kerülj el messze, köténykéd lennék, ne tépj össze, dalocskád lennék, ne hallgass el, kenyérkéd leszek, ne taposs el.
1928 nyara
KLÁRISOK
Klárisok a nyakadon, békafejek a tavon. Báránygané, bárányganéj a havon.
Rózsa a holdudvaron, aranyöv derekadon. Kenderkötél, kenderkötél nyakamon.
Szoknyás lábad mozgása harangnyelvek ingása, folyóvízben két jegenye hajlása.
Szoknyás lábad mozgása harangnyelvek kongása, folyóvízben néma lombok hullása.
1928 nyara
AZ ÉDESANYJÁNAK
Rajzás és nyüzsögés szivemben, széllé kellene kerekednem, ablakról ablakra szétfutni s függönyötökben elaludni.
Jobbkezed csendes órazengés, balkezed télesti derengés. Örülök néked ködön át is, ledobnék érted pacsirtát is.



209
Arcomat olajtól haraggal hányszor törültem zsákdarabbal! és nyálkás kosarakkal jártam. Engedd, hogy fátokat fölvágjam.
Lábadhoz leülvén, simitsd meg, hulló hajamat erősitsd meg, szülőcském, fillérem aranyja, mennyezetemnek édesanyja.
Szelid dörgésben, jó harmatban csurgóra húzott rossz kalapban nem fogok bolyongni már többé, űlök és mosolygok örökké.
1928 nyara [?]
DERENGŐ RÓZSA
Óh, köd a lelkem, ködben áll a rózsaszál, a rózsaszál. Papagáj-hajnal szállt fölötte, szárnyával hátba is ütötte és ő mosolygott, a balog s amikor csendes este volt, levelén megpihent a hold és tüskéin a csillagok.
Derengő rózsa, szomorú, derekán szalmakoszorú. Derű, de bú a foglalatja. Tavaszom, hajnalom lakatja. Szerelmem atyja! el ne dülj! Bár reszketésre született, böködik nagycsontú szelek, hópelyhek zümmögik körül.
1928. szept. 12.
MIÓTA ELMENTÉL
Mióta elmentél, itt hűvösebb a sajtár, a tej, a balta nyele, puffanva hull a hasított fa le s dermed fehéren, ahogy leesett.
A tompa földön öltözik a szél, kapkod s kezei meg-megállanak, leejti kebléről az ágakat, dühödten hull a törékeny levél.



210
Ó, azt hittem már, lágy völgyben vagyok, két melled óv meg észak s dél felől, a hajnal nyílik hajam fürtjiből s a talpamon az alkonyat ragyog!...
Soványan űlök, nézem, hogy virítsz, világ, kóró virágja, messziség. Kék szirmaidban elhamvad az ég. A nagy szürkület lassan elborít.
1928. szept. 13.
(ÖRDÖG FARÁBA...)
Ördög farába, semmi husába s harapván Isten fehér hasába, hajnal-nyelvem a világra öltöm lelkem még jó e rossz étkü földön.
Teteje felhő, mocsok az alja, az se kóstolja, aki kavarja. S ha már csak bicska volna ebédem, akkor is meggyfa volna cselédem.
Csak aki főzte, énvelem enne, csak egy csipetnyit nyelvire venne, fájdalom volna kóstoló nyála, nálam is lakna sok vacsorára.
Fátyolból varrná törülgetőjét, csontjából venné kevergetőjét, elmosó tálja gyermeke lenne, piros fedőnek ülne szivemre.
1928. okt. 1.
(NYÜZSÖG A BOLDOGSÁG...)
Nyüzsög a boldogság bennem, a napfény se fér be tőle, lecsurog szakállam fonatán a lábaimra. Kalapom, repülj a mennybe a kopasz felhő fejére ha meg prüsszent lebbenhetsz a kékorru kaparóra. Pipacsot szedett a kedves, belefonta fürtjeimbe s ha elalszom köd-ölében a szirmocskák ringatóznak.
1928. okt. 10.



211
ZUZMARA
Fürtöm szöllőkhöz volt hasonló s most hüvelyében rohadt borsó. Fekete szemei peregnek, hulló könnyemmel keverednek.
Óh kínos, szögletes mulásom, széltörte, fehér hajlongásom! Koppanó hátam iramlása! Csonka szerelmem forradása!
Óh égbolt csontos tisztasága éhen halottak fagyossága! Hunyor nélküli nyugalommal! Tettembe vetett bizalommal!
Gyémántos, hűs heringen élek, bútoraim az égi fények, körmeim egyre keményebbek, de a rózsái fehérebbek.
1928. nov. 16.
PIROS HOLD KÖRÜL
Piros hold körül denevérek, bársony koszorú, bodor féreg. Malacvilágosság az égen. Hűvöslő szalmazsák a réten.
A saláták az estharmatban borzonganak, kotyognak halkan. Már-már rikoltva fölrepülnek. S tollászkodva megint elülnek.
Pokoli tompa puffanások, puha füveken járkálások. Szarvasok agancsai hullnak. Vagy virág után ágak nyúlnak?
Piheg a meggy kicsattant ajka, még a kórón is, fönnakadva. S hogy tágul, szűkül gyors ütemre az egész világ! Mint a melle...
Minden lábához ejti kincsét. Lábamhoz ess-e, ó szegénység? Ki terhel majd, gyökig hajolva, miként ha termésem ő volna?
1928. nov. 16.



212
ÓH SZÍV! NYUGODJ!
Fegyverben réved fönn a téli ég, kemény a menny és vándor a vidék, halkul a hó, megáll az elmenő, lehellete a lobbant keszkenő.
Hol is vagyok? Egy szalmaszál nagyon helyezkedik a csontozott uton; kis, száraz nemzet; izgágán szuszog, zuzódik, zizzen, izzad és buzog.
De fönn a hegyen ágyat bont a köd, mint egykor melléd: mellé leülök. Bajos szél jaját csendben hallgatom, csak hulló hajam repes vállamon.
Óh szív! nyugodj! Vad boróka hegyén szerelem szólal, incseleg felém, pirkadó madár, karcsu, koronás, de áttetsző, mint minden látomás. 1928 vége
HOSSZÚ AZ ÚRISTEN
Hosszú az Úristen, rövid a szalonna, nyavalyás a szegény ember, mintha gazdag volna.
Úgy meggörbül, mintha réti ösvény volna s rajt libegnének a lányok tejért a majorba.
Hosszú és kemény is, püspököké mégis, rábízná pedig siralmas dolgát a szegény is.
Jutna neki kolbász, asszonyának szoknya az ájtatos Úristenhez vigadozva szokna.
Délszemmel ha néz a sokútú világra, a legbajosabb dülőkön a szegényt találja.
Ha ma sincs, hogy értünk seregekké lenne, szegény ember, ha elpusztul, nem is pihen benne. 1928



213
MAGYAR ALFÖLD
Magyar Alföld - gond a dombja; temploma cövek; talaja mély aludttej, de benne hánykolódnak szögletes kövek.
Magyar ember - rongya zászló; étele a tál: dudvaszedő nemzet vagyunk, értünk mezítláb jön foltozott halál!
Nosza költő! Holt a holdad; köldököd kötél; csettintésed égő város, tollad füstölög s egy szál gyufát nem ér!
Ó, kik nőttök felhőt leveledzvén, bodzás kis fenék nézzétek, ím, országúton, némán vándorolnak ki a jegenyék!
1928
SZERETNÉNEK
Jóról és rosszról nem gondolkozom, csak szenvedek én és csak dolgozom.
Csinálok csempét, csavaros hajót, bánatba rosszat, közönyömbe jót.
Munkámnak nincs se száma, se szeri. Kedvesem tudja, ő számba veszi.
Ő számba veszi, hisz valamiben. S ha kérdem, rámnéz s nem mondja, miben.
Ha fa volnék, hát fészket igazán a varjú is szükségből rakna rám.
Ha föld volnék, mit kapás vénje tört, csicsókás volna az a krumpliföld.
Krumplival is csak úgy volnék teli, ahogy a munka megköveteli.
Ha víz volnék, hát volnék pocsolya. Ha tűz volnék, hát volnék hamuja.
S ha én volnék az úr, az úr helyett, nagyon szeretnének az emberek.
1928



214
MEDÁLIÁK
1
Elefánt voltam, jámbor és szegény, hűvös és bölcs vizeket ittam én, a dombon álltam s ormányommal ott megsímogattam a holdat, a napot,
és fölnyujtottam ajkukhoz a fát, a zöld cincért, a kígyót, a kovát, most lelkem: ember - mennyem odavan, szörnyű fülekkel legyezem magam -
2
Porszem mászik gyenge harmaton, lukas nadrágom kézzel takarom, a kis kanász ríva öleli át kővé varázsolt tarka malacát
zöld füst az ég és lassan elpirul, csöngess, a csöngés tompa tóra hull, jéglapba fagyva tejfehér virág, elvált levélen lebeg a világ -
3
Totyog, totyog a piócahalász, bámul, bámul a sovány kanász, lebeg, lebeg a tó fölött a gém, gőzöl, gőzöl a friss tehénlepény
egy fáradt alma függ fejem felett, a hernyó rágott szívéig szemet, kinéz hát rajta és mindent belát, virág volt ez a vers, almavirág -
4
Lehet, hogy hab vagy, cukrozott tejen, lehet, hogy zörej, meredt éjjelen, lehet, hogy kés vagy ónos víz alatt, lehet, hogy gomb vagy, amely leszakad
a cselédlány könnye a kovászba hull, ne keress csókot, ez a ház kigyúl, hazatalálsz még, szedd a lábodat füstölgő szemek világítanak -



215
5
Disznó, de akin jáspis a csülök, fábul faragott istenen ülök, hejh, bársony gyász, a tejen tünj elő! meghalok s mázsás szakállam kinő
s ha megrándul még bőröm, az egek, hátamról minden hasamra pereg; hemzsegnek majd az apró zsírosok, a csillagok, kis fehér kukacok -
6
Ragyog a zöld gyík, sorsom keresi, zörget a búza: magvát kiveti, rámnéz a tó, ha belé kő esett s a sírók sóhajtotta fellegek,
a háborúkkal hívott hajnalok, ugró napok és rezgő csillagok körülkóvályogják nyugodt fejem világizzása hőmérsékletem -
7
A küszöbön a vashabú vödör, szeresd a lányt, ki meztéláb söpör, a szennyes lé lapulva árad el, tajtékja fölgyűrt karján szárad el
én is bádoghabokba horpadok, de kélnek csengő és szabad habok s végigcsattognak tengerek lován a lépcsőházak villogó fogán -
8
Borostyánkőbe fagy be az ügyész, fekete frakkban guggolva kinéz, meredten nézi, hogy mi féltve föd, cirógat, áld a fény, a szél, a köd,
befut a rózsa, amint rothadok, pihévé szednek hűvös kócsagok és őszi esték melege leszek, hogy ne ludbőrzzenek az öregek -
9
Barátommal egy ágyban lakom, nem is lesz hervadó liliomom, nincs gépfegyverem, kövem vagy nyilam, ölni szeretnék, mint mindannyian



216
s míg gőggel fortyog a bab és sziszeg, főzelékszínű szemmel nézitek, hogy széles ajkam lázba rezgve ring s fecskék etetnek bogárral megint -
10
Szakállam sercenj, reccsenj, kunkorodj, boronaként a vetésen vonódj az ég fölött, mint lent a fellegek, egy cirógatás gazdátlan lebeg
s e hűvös varázs húzva, szeliden, szakállamon majd egykor megpihen s vörös fonatján bütykömig csorog jó ízzel-gőzzel, mint a gyógyborok -
11
Huszonhárom király sétál, jáspiskorona fejükben, sárga dinnyét edegélnek, új hold süt a balkezükben.
Huszonhárom kölyök császkál, csámpás sityak a fejükben, görögdinnyét szürcsölőznek, új nap lángol jobbkezükben.
12
Az eltaposott orrú fekete, a sárga, kinek kékebb az ege, a rézbőrű, kin megfagyott a vér és a lidércként rugódzó fehér
----------------------------------------------------------------
1928



217
1929
LACI BÁ’
Kopaszodsz és őszülsz te! Bölcsebb, korod előtt hajolj! Zsandár sandít, bőszülsz-e? Ne bánd, jó vagy, derülj, danolj!
Pipabagó nem ország, ne bomolj, ha szutyka csorog! Ebed szeret, vihar vág, kell-e más, ha meggondolod?
Forg a világ! csakhogy lenn, miként a megnyomott darázs, dong a napban, szívemben dehát ez is csak hallomás.
1929. ápr.
KÉT KESERVES
Csin-bin
- Hoppsz, hopp! Mint bő parasztleányok szoknyába suttyant adomája, elszállsz az ég alól, vagányok félig ludtalpú Attilája; s tünő, foltozott fenekedre, hol aranygyapjas rended hordod, tátva bámulnak kecske, medve s szüzek! anyókák! napraforgók!
Medália
Hiába, hogy tegnap sem ettem, evett az ördög énhelyettem csülköket, országot, jövendőt. S bár ő töltötte meg a bendőt
helyén a holdaknak, napoknak, vad ürülékeim ragyognak, pecsétei disznó halálnak! Hancuroznak és muzsikálnak...
1929. máj.



218
ESIK
Állok, lábamnál tócsa nő a pocsolyához - az a dolga. Bevont farokkal bú elő az eb, hogy lábam megszagolja. Kövér az ég, az üdv a gondja, pislog, dagad a püspök dombja, fütyülnék s számra pára jő hát megfontoltan, mint a dudva, gőzölgök szépen, komolykodva, révedek én is, révedő.
Fütyültem könnyedébb koromba... Esik, hogy nőjön sár meg bodza, csak egy hűvösen heverő répa, egy jámbor meszelő meg én hallgatjuk gondolkodva.
Lassudad, országos eső hulló hajamat panaszolja.
Dörmögő vagyok, dörmögő. Meg ballagó, hisz evező nem kell soha az országútra!
És dünnyög, motyog a cipő, hogy csizmának is elég volna.
Feszeng a tök, busong a boglya, esik a mezitlábasokra, a munkátalan munkásokra, esik a remegő toronyra, a lágy talajra, tulajdonra, gödörlakó kubikusokra, párnás, polgári lakásokra, esik, esik, hisz az a dolga.
Lassudad, országos eső, nehézkedve és panaszkodva.
1929. júl.
DÖRMÖGŐ
Avas szalonnán élt, mint az idő. Telt-mult naponta, sárgán görbülő; szalmát számolt, vagy nézte az eget, a csillagokban szíve zizegett.



219
Tudta, nagy nap kél a hegyek mögött. Hosszan pipált és lassan köpködött. Ha förgeteg csapkodta, ballagott zúgó vízárnál ült és hallgatott.
Hát így. És most e gyűlő hajnalon odatopog egy bokor hajadon s dönög, donog. Hát elbosszankodott s markos bajszába mormolt, mormogott.
- Ejh, dudorássz csak, míg a szerelem hulló levélen hajadon pihen; míg fürtödre a giz-gaz rátapad, karod rángasd és ringasd derekad!
Könnyen becsípik proletár-ludak tapadó bőröd, majd ha meglohad. S csimbókba barnul, mint a naspolya, két ringó melled ringló mosolya.
Fortyos fazekad gőgben szenvedő? Megnyugszik minden csapkodó fedő. S a tollas karalábé görcseit a fejeden új ifjak föllelik.
No, dalolj, rózsaromboló leány!... (Igy feledte a lángos lány után, hogy zokszava bár vág, akár a sás erős a sorsunk, mint a csikarás!)
1929. aug.
HARMATOCSKA
Guggolva ringadoz a málnatő, meleg karján buggyos, zsiros papiros szendereg.
Lágy a táj, gyöngy az est; tömött, fonott falomb. Hegyek párája rezg a halmokon s dalom.
Hát dolgoztam hiven, zümmögve, mint a rét. Milyen könnyű a menny! A műhely már sötét.
Fáradt meg együgyű, vagy tán csak jó vagyok s reszketek, mint a fű és mint a csillagok.
1929. aug.



220
MARGARÉTA
Itt kuksolok a szilvafák között, kakukkolgat a hamvas szerelem, kakukkolgat. A berekháti köd pamutpapucsban lépked szívemen.
Elültem, mint az öreg szúnyogok. Összébb simul a szittyó meg a nád, hever lábamnál a szél és morog; borzas a szőre. Sóhajt a világ.
Tégla a boglyán, öklöm fejemen, egy margarétán búsulnék magam, már pára hátán illan életem s - vén görbe bú - munkám még lombtalan.
Csak bámul göbbedő hodály alól a barna kapa hűvöslő nyele - Ökörnyál után ugrik a bokor, zsibongva rebben száraz levele.
1929 nyara
NYÁR
Aranyos lapály, gólyahír, áramló könnyűségű rét. Ezüst derűvel ráz a nyír egy szellőcskét és leng az ég.
Jön a darázs, jön, megszagol, dörmög s a vadrózsára száll. A mérges rózsa meghajol vörös, de karcsú még a nyár.
Ám egyre több lágy buggyanás. Vérbő eper a homokon, bóbiskol, zizzen a kalász. Vihar gubbaszt a lombokon.
Ily gyorsan betelik nyaram. Ördögszekéren hord a szél csattan a menny és megvillan kék, tünde fénnyel fönn a tél.
1929 nyara / 1934



221
TISZAZUG
A báránybunda árnyakat tűlevelű fák fércelik. Szalad a puli pillanat, fagyon koppantja körmeit.
Hümmögőn áhítgat a nép s házacskák gondolkodnak, ím zsuppjának zsíros süvegét lehúzza ablakára mind.
Kárál a tyúk keservesen az eresz alatt, mintha már vénasszony lelke volna, mely rimánkodóan visszajár.
Belül is pöttyös állatok, ütődött, kékes öregek guggolnak, mordulnak nagyot, csupán hogy ne merengjenek.
Mert sok a révülni való, ha már az ember nem kapál. Szép, puha gond a pipaszó, tört ujjak közt pamutfonál.
S mit ér a vén? A kanalat elejti, csöppent, etetik s ha ő etet, a malacok habos vödröstül fellökik.
És lágy a tanya, langy az ól. Csillagra akasztott homály! Kemény a menny. A gally alól bicegő cinke sírdogál.
1929 nyara
ÁKÁCOKHOZ
Száz göbbedő odvas falunkba’ homokot kötözni magunkba’ - ákácok, vigyázzunk magunkra! az úri szélben ez a föladat.
Zizegni minden bizalomra keserülő e marxi munka, de kössünk, kössünk lágyan zsongva, a homok elfut, a föld megmarad.



222
Törzs vagyok-e, vagy már csak torzsa? Nem sors az egyes ember sorsa! Fogom én, lám kötöm ujjongva, a jó fa zúg, az édes táj dagad,
Recseg az ég odvas falunkba’, csikorogva hordja halomba tört águnkat, csörög a lombja, de meleg földet fogunk föld alatt.
1929. nov. / 1931. febr.
FAVÁGÓ
Vágom a fát hűvös halomba, fényesül a görcse sikongva, zúzmara hull szárnyas hajamra, csiklándani benyúl nyakamba bársonyon futnak perceim.
Fönn, fönn a fagy baltája villog, szikrádzik föld, ég, szem, a homlok, hajnal suhint, forgács-fény röppen amott is vág egy s dörmög közben: tövit töröm s a gallya jut.
- Ejh, döntsd a tőkét, ne siránkozz, ne szisszenj minden kis szilánkhoz! Ha odasujtsz körül a sorshoz, az úri pusztaság rikoltoz a széles fejsze mosolyog.
1929. nov. / 1931. febr.
BETHLEN ISTVÁN
A napba bámul sebtiben hűl már a langyos Balaton, árnyéka hosszabb a vizen, mint ő maga a szárazon.
Rólunk nem tud, hisz rá sem ér! S még száznál többen is vagyunk! És éretlenül ér a dér: savanyú szöllő az agyunk.
Elhullunk, mint az ő haja. Hisz ott is, hol nem vágta gép, földünk kopasz. Idestova jöhet az új, parókanép.



223
Ezt, mikor éhen összeestem, tisztes bosszúból verselém, mert meghalok, de ő e versben örökkön él e sártekén.
1929
BETLEHEM
A gyolcs ködökben puha varjak ülnek, csüggedt borókán fészkel a homály. Tömpe szobácska vert földjére dülnek két botos pásztor és három király. Az asszony leszáll a kamrai létrán, Mennyből az angyal! - zeng öt atyafi. Az öreg kapás az ólban ganét hány, kántálnak sírva lompos tyúkjai. Fagyos szalmában sáros krumpli gubbaszt, borostás állal komorul a zsupp s fodor leveske szaga áraszt vígaszt, mely a danával mennyezetre fut. Jézus, kinek szállása sárga irka, heverő papírbarmok közt örül s a tűz fényénél a jámborok mintha ugrándoznának a jászol körül. De ez nem igaz. Részes-szalmát hajszol az úri szél és gőzlik a magyar s a két pásztor fonott kalácsot majszol s a három király pálinkát nyakal.
1929. dec.
BETLEHEMI KIRÁLYOK
Adjonisten, Jézusunk, Jézusunk! Három király mi vagyunk. Lángos csillag állt felettünk, gyalog jöttünk, mert siettünk, kis juhocska mondta - biztos itt lakik a Jézus Krisztus. Menyhárt király a nevem. Segíts, édes Istenem!
Istenfia, jónapot, jónapot! Nem vagyunk mi vén papok. Úgy hallottuk, megszülettél, szegények királya lettél. Benéztünk hát kicsit hozzád,



224
Üdvösségünk, égi ország! Gáspár volnék, afféle földi király személye.
Adjonisten, Megváltó, Megváltó! Jöttünk meleg országból. Főtt kolbászunk mind elfogyott, fényes csizmánk is megrogyott, hoztunk aranyat hat marékkal, tömjént egész vasfazékkal. Én vagyok a Boldizsár, aki szerecseny király.
Irul-pirul Mária, Mária, boldogságos kis mama. Hulló könnye záporán át alig látja Jézuskáját. A sok pásztor mind muzsikál. Meg is kéne szoptatni már. Kedves három királyok, jóéjszakát kívánok!
1929. dec.
[TÖREDÉKEK]
Arcodon könnyed ott ragadt kicsike kezed megdagadt kicsim ne búsulj tartsd magad azért hogy rongyoskodsz, velem szövetség ez s nem szerelem lakásunk műhely s jégverem hol zúg a szél
az ember nagykabátban él az ember él kenyeret eszik és remél várja hogy elmuljon a tél hogy egy padon a napba üljön és fölpiruljon még a vér
*
Mikor dolgozol csendesen, érzed e néha kedvesem, hogy bár éhezve, fázva buvunk össze a nyirkos házba,
*



225
Zúgó, fehér falkában ujból ránk tört a tél.
Semmi remény. Gyémánt a mennybolt, erős, kemény.
Begyujthatunk? Muszáj. Oly lágyak, gyengék vagyunk.
Az ágy meleg. Simuljunk összébb. Vágy nem feled.
Ruhát, neked, s teritett asztalt, uj székeket.
*
Erős, kemény gyémánt a mennybolt. De te meg én?
Gyengék vagyunk; szenet kell venni, begyujtanunk.
Mint más szegény, pénzt és nyugalmat terveztem én.
Vágy nem feled. Simuljunk összébb. Az ágy meleg.
*
Én Kedveském, ha szemed lágy lobogásait összegyüjthetném s pici polcaink közt libbennének - öreg butoraink puha táncukat elmosolyodva néznék.
Ő
Édeském ........................ ................................ ................................ ................................



226
Én Kedveském, ha szelíd két karod átölel, mintha édes, holt anyukám öléből lassú lelkem, a lágy, még ma se lépve ki mind csak aludna a gyors világban.
Ő
Édeském, ha szerény friss vacsoránk után földerülten jaj ki se mondhatom, hogy büszkén, boldogon - ugy kell
*
Mily szép vagy, milyen gyönyörü, mindenütt kerek s gömbölyü
Alvást ér, ha rád borulok, mikor ölellek, megfulok s holtomból ujjá éledek, hogy el ne vesszelek tégedet.
*
Repedt kályhámon macska ül ne hadd, hogy szomorú legyek, ne hadd motyognom félszegül hogy élni kell és nem lehet.
Töprengett ősszel szilajon, havazik gondolkodva most kérdezem hát, ha nem tudom: követ tépjek, vagy papirost?
Tél van, puhán jár, mint a köd a síkló, soknyákú, kegyenc kékorru katonák között polgár vagyok-e, vagy fegyenc!
*
Ragyog az ég. Terülő, fagyos háló, a jeges bogok rajta csillagok. Itt nyárfa sír. S a tömör vizben gázló halászok csendes árnya ring amott.
Most partra lépnek rekedt csizmáikban, s mig lágyan málnak iszamos rögök, a halak husa fölpattanva villan s a háló-alji kis vizben csörög



227
A bulldog csuka sötét fényü teste mint árnyék fekszik a keszeg hasán, s mintha taknyos ponty lágyságára lesne tátogván kap a görgő víz után.
*
Csendes, kévébe kötött reggel, zsömle-zizegésü világ, porhanyó falucska, mondd el a lágy kenyér dalát.
Im, a könnyü szél elősurran, tereget szép búzamezőt s tovaringatja lágy fodorban a zümmögő időt
a lombok közt borzong az este már. Tömött gondját bontja a béres.
Gyenge muharos mezőt terít a szél könnyedén, a fű zümmögő időt ringat rezgő levelén.
Az idő futva terem mint bab
Esős, kisímult vidékem tócsába foglalta a holdat.
*
Szegény ember hova menjen? Megfogott egy marék bolhát
*
A vásártéren sátrat ütnek, vernek
süvölvények közt ácsorog a Gyermek egy roskadozó deszkapolc előtt.
A deszkapolcon bádogdobozok
Én nem vagyok te, én nem csupán látszom, én játszom.
Fedezheti igazamat a napsugár elől Kazamata, fogaim közt leng a zamata.
Nem testedben, ám tebenned, a nedvek ha meg-megcsillantják a tünde kedvet



228
Vassal csorbitott csontváz-leletek mutatják, hogy itt mivé lehetek, ha mellemre kitüzöm jeletek, csirkefogók! Nem játszom veletek!
*
Dagadt hentes bárdja vágjon át, tátott hátadba hulljon bé a hó
te kézrebbentő hülye elnyomó
*
Szamár széllel pajtáskodni vén bosszankodó rózsa vagyok én
*
Mióta egyéb nagy írók bús másolását vállalom
*
Szélnevelő, tágas pusztán soványkodunk tökkáposztán
1929-1932



229
1930
FÜST
Kis, nyurga füst virágzik hold előtt. Ezüsttel köt meg old, hajlong, ledől. Áttetszel rajta, égi hűvösség.
Sokat szenvedtem, hát sovány vagyok, elszállok, mint a köznapi bajok áttetszel rajtam, égi hűvösség.
Elszállok, el, de a lágy remegés az életért, világot ringat és áttetszik rajtad, égi hűvösség.
1930. jan.
ADY EMLÉKEZETE
- Meghalt? Hát akkor mért ölik naponta szóval, tettel és hallgatással is? Mért békitik a símák alattomba’ lány-duzzogássá haragvásait? Földön a magyar és földben a költő, dühödt markába rögöket szorit, melléről égre libbent föl a felhő, de tovább vívja forradalmait.
A televény titokzatos honában izgat tovább, nem nyugszik, nem feled. Ezer holdon kiált és haragjában szeleket űz a Hortobágy felett. Szeleket, melyek úri passzióból a begyüjtött kis szénát szétszedik s a sülyedt falun fölkapják a hóból Dózsa népének zsuppfedeleit.
Teste a földé. Földmívesé lelke, ezért koppan a kapa néhanap. Sírja három millió koldus telke, hol házat épit, vet majd és arat. Verse törvény és édes ritmusában kő hull s a kastély ablaka zörög, eke hasit barázdát uj husában, mert virágzás, mert élet és örök.
1930. márc. 23.



230
EGY KÖLTŐRE
Sakált kiált, hollót hörög, ki jól dalolni restel; és idenyög a Dala-dög, az éveire mester. Nem a szipolyt, ő azt gyalázza, kinek nem álma pálmaháza.
Pálmáját öntözzék ebek, álljon közibük ő is. Kertésszen őszi kerteket, hol megtrágyázzák őt is. És orrát vájván, mint a vermet, csak higyje azt, hogy elmerengett.
Mit koslat ködgyűrűk körül szárnyaska szamarával, ha nem vivódik emberül a népek nyomorával! S a poshadt ködöket habossá, ha nem habarja viharossá!
Ha nem bú, nem baj őneki, hogy oszladozó felhő ez édes nép, mert szétszedi az úri szél, a dörgő. Míg sorsunk rongy és alant szárnyal, tapogatódzó ökörnyállal!...
Kóró a lelke, űl azon kis varasbéka ékül; vartyog s míg zizzen a haszon, vénebb békákkal békül. Ha hitted messziről smaragdnak, csak fogd meg, ujjaid ragadnak.
... Olcsón adódott el, hiszen szerény, akár a kórság. Adjuk rá néki iziben ezt a jószagú rózsát. ‘sz künn azért zúg nemes viharja, mert benn a hasikát csikarja.
1930. ápr.



231
EGERES
Megy a mező, mint a viz. Cincog a fűszál is. Egér lett a búza is, Egér a bogár is.
Egymás vállán kis kezük, Táncra kerekednek, Fölrugják az életünk Arany porfellegnek.
Nyüzsög, izog, föltolul, Ráncolódó bunda. Akasztotta fene úr Ide a nyakunkba.
Szegény paraszt reményét Megeszi a kórság, Tántorodó kéményét Megüti a grófság.
1930. ápr.
REGÖS ÉNEK
Koromorrú bikát fejtem, rege, róka, rejtem, sorsot nézni bikatejben, rege, róka, rejtem. Hét csöböröm jó vasában, rege, róka, rejtem, lobot vetött habosában, rege, róka, rejtem. Lángos csöbörim befödni, rege, róka, rejtem, szertefuttam rózsaszedni, rege, róka, rejtem. Nép rozsa ring a rózsában, rege, róka, ejtem, kasznár szíve káposztában, rege, róka, ejtem. Keni urát oly kenőccsel, rege, róka, ejtem, fizeti a népet lőccsel, rege, róka, ejtem. Váljon szénájuk szalmává, rege, róka, ejtem, tányér tészta piócává, rege, róka, ejtem.



232
Láng legyen kecskéjük szarva, rege, róka, ejtem, böködjön a paplanukba! Rege, róka, ejtem.
1930. ápr.
BÁNAT
Futtam, mint a szarvasok, lágy bánat a szememben. Famardosó farkasok űznek vala szivemben.
Agancsom rég elhagyám, törötten ing az ágon. Szarvas voltam hajdanán, farkas leszek, azt bánom.
Farkas leszek, takaros. Varázs-üttön megállok, ordas társam mind habos; mosolyogni próbálok.
S ünőszóra fülelek. Hunyom szemem álomra, setét eperlevelek hullanak a vállamra.
1930. jún.
TÖMEG
Munkát! kenyeret! Munkát! kenyeret! Jön a tömeg, a tömeg! Mint a megriadt legyek röpülnek róla a kövek. Szálló szikla apró szikra, mint ki a szemét kinyitja, ha vasdorong ütötte meg. A tömeg járó erdő rengeteg, ha megáll, vér a gyökere. Termőföld talpa, tenyere.
Százezer hegy a kenyere, itala nem férne ködnek s a ködök bár hegyet födnek, a tömegnek nincs kenyere.



233
Kenyértésztaként dobódik, hánykolódik, dagasztódik a tömeg. Tömény őssejt, püffeteg tapogatóit kibontja, nyúlik, válik amőbaként, más dudorait bevonja.
Világ, bekap a tömeg! Felleget fú orralika, odvas foga bérkaszárnyák görbe sora. Kapkod, nyúl, ahova ér, csűrért, gyárért, boglyáért, hétórai munkáért, a Göncölért, Fiastyúkért, bővízű, alföldi kútért -
Nyirkos, görbedő atyáim, édes, sovány leánykáim a tömeg. Körötte füstölgő csövek. Folyót piszkál a szalmaszál, ni, kapja, viszi már az ár! és sodorja a padokat, a kiszniket, a kocsikat, a csákókat, a lovakat, a fölmutatott kardokat -
Óh! Minden más hiábavaló, az alku, az átok, a csönd, a szó! Ő
az épület s az építő, lenn alapkő és fönn tető, a dolgozó, a tervező -
Éljen a munkásság, parasztság, nem fogja polgári ravaszság, fölrugja milliónyi láb, hú! tömegek, tovább! tovább!
1930. szept. 1.
LEBUKOTT
Megvallattak, hogy vérzett a husunk. Elvtársunk, ki még sétálsz, mint a fény, gondolj reánk, kik fel-le futkosunk és messze nézünk cellánk szögletén. Lágyult az izmunk, fekhelyünk kemény,



234
eledelünket kiköpi a szánk, gyomor- s tüdőbajt ítéltek reánk s ha nem pusztulunk, elpusztítanak. Még harcolunk, de testünk oly sovány. Testvér, segítsd a lebukottakat.
Otthon a tűzhely hűvös és repedt, hideg fazékban készül az ebéd: a csarnok nyirkos kövéről szedett kis káposztalevél és hulladék. Az asszony szédül, szidja gyerekét s a szomszédné a gangon kiabál, hogy tőlünk sosem kapja vissza már az ujjnyi kevés lámpaolajat. Tél lesz, ragyog a fagy s az éhhalál. Testvér, segítsd a lebukottakat.
Gondoljatok a büdös kiblire, mely ködgomolyban küld új nyavalyát. Adjatok szappant, lóhúst s télire apadt testünkre adjatok ruhát. Küldjetek könyvet, bármily ostobát, mert megőrjít a patkánypuha éj, az asszony nélkül gyötrő szenvedély. Enyhítsd kínunk, ha munkás vagy s szabad, Elvtárs, hisz te vagy a Vörös Segély! Testvér, segítsd a lebukottakat.
Küzdtünk híven a forradalomért, nem halhatunk meg, élnünk kell tovább. Zizegve várnak a röpcsik, a hék s éhbérrel várnak mind a burzsoák. A mozgalom vár, munka és család, míg megbukik a kizsákmányolás, sarló villan, lesújt a kalapács s börtönről, gyárról lehull a lakat. Éljen a Szovjet, a munkástanács! Testvér, segítsd a lebukottakat.
1930. nov.



235
FARSANGI LAKODALOM
Tőke és Fasizmus jegyesek Minden külön értesítés helyett.
Kuka kakuk mekegett, kis göndör domb röfögött, mosoly szállt az érre s a kiázott fák töve sárga foggal röhögött a lakzi hirére. Lám, lám.
„- Édes úrnőnk házasul! Hé munkás! Hé bércseléd! Meghivott a tőke! Itt a levél, legalul napszám-pengő a pecsét kétség nincs felőle!” Lám, lám.
„- Görbe karónk meghizott! Kolbász lesz belőle, ám paraszti bendőbe! Napszámos is inni fog sárga bor a láthatár, pezsdül erjedőbe!” Lám, lám.
„- Kiki ezer egeret kap a mezőn - fogja meg! Jó lesz egyelőre, az idén, hogy spájz legyen s hogy ne álljon üresen a kamra jövőre!” Lám, lám.
„- Mert a tőkés uraság nem az ördögök menye; ég a főkötője! Ezért áll a napvilág helybe, mint a jegenye viharos időbe.” - Lám, lám.
1930. nov.



236
KISPOLGÁR
Szállt a daru. Tüntén révedtél mereven. S csak mormolgattad ülvén: az ott a szerelem.
A tömör földeken dünnyögtél tétován. Tünődtél, mért hagy el a jómódú leány.
A faj, a faj szavát gyűrte össze a szád. S nem tudtad, hogy a fajt. megosztja a világ.
Hogy tuskó kezű munka s nyúlt ujjú élvezet igazít utunkra. Tied hová vezet?...
Nyúlós, tömött e táj, hájas homály dereng. Hüllők hona. Megállj! A víz tompán mereng.
Vékonyulsz, elhajolsz e puszta szélinél s széjjelkapkod a sors mint a füstöt a szél.
1930. dec.



237
1931
ANYÁM
A bögrét két kezébe fogta, úgy estefelé egy vasárnap csöndesen elmosolyodott s ült egy kicsit a félhomályban -
Kis lábaskában hazahozta kegyelmeséktől vacsoráját, lefeküdtünk és eltünődtem, hogy ők egész fazékkal esznek -
Anyám volt, apró, korán meghalt, mert a mosónők korán halnak, a cipeléstől reszket lábuk és fejük fáj a vasalástól -
S mert hegyvidéknek ott a szennyes! Idegnyugtató felhőjáték a gőz s levegőváltozásul a mosónőnek ott a padlás -
Látom, megáll a vasalóval. Törékeny termetét a tőke megtörte, mindíg keskenyebb lett gondoljátok meg, proletárok -
A mosástól kicsit meggörnyedt, én nem tudtam, hogy ifjú asszony, álmában tiszta kötényt hordott, a postás olyankor köszönt néki -
1931. jan. 6.
TŰNŐDŐ
Vihar
Mint gyerek a páncélos bogarat, két ujjal megfogtam hóna alatt, imígy morogván: Ez hát a vihar!... S kapálódzott kis villámaival.



238
Eperfa
Öreg eperfa áll az út felén, zömök, tömött, mint hős paraszti dajka. Úrvezető vigyázz! a törzs kemény! S óh koldus, nézd, mily lágy a gyümölcs rajta.
Keresztény
Kövér kazlak közt éhen sorvadok meg-megsimít a bú. Fejem fölött csillagos ég ragyog, mint töviskoszorú. Kedvem ellen keresztény így vagyok, míg nem lesz háború.
Írásjel
Ez mind csak játék. Ceruzával írom, uraktól kapott pénzen vett papíron. Még nem gépfegyver-züm-züm e betű. Váj, mint a nyomor, csíp, mint a tetű.
1931. jan.
(SZÉL CSAPTA...)
Szél csapta égi rózsabokromat. Kerengve száll a fonnyadt alkonyat. Elnyomott népre hull a levele. Játszik a bánat szellője vele.
1931. jan.
BESZÉL A TEJ
Csöpp, gyenge, csetlő-botló reggel. Guggolok lim-lomok között. Lágyan elülünk, komoly szemmel. Ájtatosak a teli köcsögök.
Alszom s a világ szelíd máza alélva sárgul szívemen. Várok a Dolgos Óriásra. S vár sonka, kolbász, kamra hűsiben.



239
Vár föld és gyár - óh éhes, jösszte!... (A tömött tejszín megremeg, álmában érinti csöpögve a bajusztörlő, tuskódad kezet.)
1931. jan.
ÖT SZEGÉNY SZÓL
Az égen ha felhő volna, égő kendőként lobogna. A síkon ha dinnye volna, sisteregne és ugorna. Öt szegény szól: - Megfürödnénk, megöblítenők az inget, azután meg továbbmennénk. Megcsinálnánk mi már mindent.
De rivall a csermely csősze, békák botosa bottal mondja, vicsorogja víz vitéze, ordas inas, úr bolondja. - Eltakarodj, öt tekergő! Kotródj innen, kujtorogó! Fattyúnak itt nincsen fürdő! Csavargónak nincs csobogó!
Világ valamennyi vizét hazatereld, víz juhásza! Csíbor húzzon tücsök-zenét undok urad udvarába! Holott rakjon tanyát, aklot, nagyobb uraságra vallót feje fölé vízből zsuppot, talpa alá vízből pallót!
Habos tengert egyengessen a vasfogú boronával! Hosszúszárú esőt vessen, gyűjtse boglyába fiával. Ha már van elég halpénze, kárászoknak nyisson kocsmát! Örvény-süveg a fejére! Húzzon vizi-gödör csizmát!
Paplana csendes folyóvíz legyen a bolhája béka! Azt szedje a szoknyából is édes lánya-ivadéka! Álmát kotró kotorja fel! Zöld legyen a virradatja!



240
Elsodorja - sodorja el a verejték áradatja!...
1931-1932 tele / 1934
ARANYBOJTÚ
Aranybojtú nyár lóg vállamon, fontolgatom vastag dühömet; darázslepte tarkóm vakarom hetven öregasszony körbe hümmöget.
- Csimbókos a bútól, úgy bizony! de harcos e dal, mint a tömeg! Uszít is a tőkés nép-iszony ellenforradalmi kis ördögöket!
- Hogy’ fondorkodnak! Csak hallgatom a lőcslábú, sáfrány dögöket. Piszkafával, barna bivalyon, böködik vöröslő énekeimet!
Uszulj föl, uszító nép-iszony! Forgóst köpök, mint a förgeteg - Eldöngöljük, elvtárs - el bizony! az álkulturáért mind a dögöket!
1931-1932 tele
SZOCIALISTÁK
Le a kapitalizmussal! Hatalmat, húst a dolgozóknak!... A tőke szennyében gázolunk, kedves fegyverünk böködi tomporunkat Böködj, böködj csak szüntelenül, kedves fegyverünk, hadd tudjuk meg újra és újra, hogy véletlenül, tusa nélkül csatát nem nyerünk.
Nem sietünk, erősek vagyunk, rengeteg az elevenünk, a halottunk, tanácsot állunk a dombon, melyre pincéből, bányából, kubikos gödörből feljutottunk viszi az idő a ködöt, tisztán meglátni csúcsainkat.
Viszi a ködöt az idő s az időt mi hoztuk magunkkal, hoztuk harcunkkal, tartalék nyomorunkkal, a kenyérrel, mely megpenészedett, amíg a munkás megszeghette, a kásával, mely megdohosodott, amíg a munkás megfőzhette, a tejjel, amely megsavanyodott, amíg a munkás köcsögébe belecsobbant, a csókkal, amelyből cafraság lett, amíg a munkás fiatalába beledobbant, a házzal, amelyből omladék lett, amíg a munkás beleköltözött, a ruhával, amelyből rongy lett, amíg a munkás beleöltözött, a szabadsággal, mely elnyomás lett, amíg a munkás megszületett, a bőrszivarral, mely bagó lett, amíg a munkás felnövekedett, -



241
a tőkével, mely munka lesz, míg megnő az inas s kalapácsával odavág világ! ahol a legfehérebben izzik a vas!...
Vers, eredj, légy osztályharcos! a tömeggel együtt majd felszállsz!...
Te délre mégy, te nyugatra, én pedig északra, Elvtárs!
1931-1932 tele
PÁRBESZÉD
Hexaméterek
BURZSOÁ: Szép proletár, hova mégy? No fiam, nézd, állj meg a szóra!
PROLETÁR: Nem fogsz úgyse becsapni, minek tartasz föl utamban!
BURZSOÁ: Áll, jaj, a drága üzem, jöjj, dolgozz, nagy fizetést kapsz!
PROLETÁR: Öntudatos munkás, amig él, nem tör soha sztrájkot!
BURZSOÁ: Öntudatos munkásról szólsz s az csak te magad vagy!
PROLETÁR: Én magam-é? Nem társaim tettek-e öntudatossá?
BURZSOÁ: Társaid eljönnek munkát könyörögni maholnap!
PROLETÁR: Majd mikor eljönnek könyörögni, velük jövök én is!
BURZSOÁ: Gondold meg, hogy az asszony vár az üres fazekakkal!
PROLETÁR: Eddig is úgy várt, színig üres fazekával az asszony!
BURZSOÁ: Kölyköd is elpatkol, már most oly deszka-soványka!
PROLETÁR: Arra felelj, mért vékony, hogyha töröm magam érte?
BURZSOÁ: Visszaveszek mindenkit, tégedet újra kidoblak!



242
PROLETÁR; Együtt tettük le, föl is együtt vesszük a munkát!
BURZSOÁ: Járhat a szád, egyedül csavarogsz majd éhen az uccán!
PROLETÁR: Biz egyedül, kereken tizenöt millió proletárral!
BURZSOÁ: Látom már, te valál üzememben a fő-fő uszító!
PROLETÁR: Én, mikor én s amikor nem, akkor a másik, a többi!
BURZSOÁ: Még tréfálsz, te bitang? Besoroztatlak katonának!
PROLETÁR: Éppen jó, katonáéknál kell most agitátor!
BURZSOÁ: Elvetemült uszitó! Fegyházba vitetlek azonnal!
PROLETÁR: Torkodat, ejh, használd, mielőtt a kötélre kerülne!
Így sietett el a burzsuj a rendőrségre haraggal, hozni a csizmás andrisokat, hogy a drága üzembe sortűz hajtsa a munkások seregét haloványan s elsietett proletártestvérünk is, hogy a géppel megfontolja, miként vihetik vérszín lobogóval társaik ősi ügyét a cipész szakmában is addig bérletörés ellen harcolván béremelésre, míg okulón eme harcból is belátja a többség, hogy csak az öntudatos proletárok diktaturája vethet véget a burzsikizsákmányolásnak örökre.
1931. máj.
BUZA
Zúdul a szél a rétekre, sóhajunkkal keveredve. Dohog a föld, zúg a buza, zeng a buza.
Verejtékünk egy-egy cseppje száraz földdel gyúrva egybe buzaszem a buzaszáron. Zúg a buza.



243
Kenyér magva, tőke magva, megy a csűrbe, fut a bankba. Hozzánk nem ér, csak a hangja: zúg a buza.
Nő a buza, nő az ínség. Fegyverkezik az ellenség. Csöndet kíván a fasizmus! S zúg a buza.
- Ahol növök, táborom van, hadirend a táboromban golyó, sortűz kalászomban (zúg a buza)
- Ide, aki földet szántott! Ide, aki traktort gyártott! Segítsetek, proletárok! Zúg a buza!
1931 [?]
BÁNAT
Hát kijöttem ide, az erdőbe. Lágy libegés, - a levelek zizegnek, mint a röpcédulák. A föld csöndje
fekszik, nehéz. Ágak, karok nyulnak: Minden hatalmat!... Lombos hajamba száraz ág hull. A száraz ágak hullnak.
Csak egy pillanatra martak ki, csak. Zúgj, erdő elvtárs! Szinte csikorgok. Egy pillanatra se martak ki, csak
az az elvaduló csahos rám támadt s kijöttem, hogy erőm összeszedje, mint a néni a gallyat, a bánat.
Könnycsepp, - - egy hangya ivott belőle, eltünődve nézi benne arcát és mostan nem tud dolgozni tőle.
1931 ősze [?]



244
MUNKÁSOK
Forgolódnak a tőkés birodalmak, csattog világot szaggató foguk. Lágy Ázsiát, borzolt Afrikát falnak s mint fészket ütik le a kis falut. Egy nyál a tenger! Termelő zabálás, kis, búvó országokra rálehel a tátott tőke sárga szája. Párás büdösség-felhő lep bennünket el.
S hol zápfog rág, a város érdes része, hol a vasbányák fuvallata ing, gép rugdal, lánc zúg, jajong ládák léce, lendkerék szijja csetten és nyalint, hol a fémkeblü dinamókat szopják a sivalkodó transzformátorok, itt élünk mi. És sorsunk összefogják a nők, gyermekek, agitátorok.
Itt élünk mi! Idegünk rángó háló, vergődik benn’ a mult sikos hala. A munkabér, a munkaerő ára, cincog zsebünkben, úgy megyünk haza. Ujságpapír az asztalon kenyérrel s az ujságban, hogy szabadok vagyunk poloskát űzünk lámpával s a kéjjel s két deci fröccsel becsüljük magunk’.
Elvtárs és spicli jár a csöndben erre, részeg botlik, legény bordélyba lóg, mert hasal az éj s pörsenéses melle, mint szennyes ingből, füst alól kilóg. Igy élünk mi. Horkolva alszunk s törten, egymás hátán, mint odvas farakás s hazánk határát penész jelzi körben a málló falon; nedves a lakás.
De - elvtársaim! - ez az a munkásság, mely osztályharcban vasba öltözött. Kiállunk érte, mint a kémény: lássák! És búvunk érte, mint az üldözött. A történelem futószallagára szerelve ígyen készül a világ, hol a munkásság majd a sötét gyárra szegzi az Ember öntött csillagát!
1931. dec.



245
FAGY
Töprengett ősszel szilajon, havazna gondolkodva most s kemény fagy tiszta ablakán dobol az ingerült idő.
Bankárok és tábornokok ideje ez, jelen idő, ez a kovácsolt hideg, e villanó, e kés-idő.
A csördülő ég vasban áll. Ez a fagy átszúr, döf tüdőt, rongy mögött meztelen kebelt köszörűn sikoltó idő.
Mögötte mennyi hallgatag hideg kenyér és pléhdoboz, megdermedt dolgok halmaza kirakat-üvege-idő.
És kiáltoznak: „Hol a kő, hol az a deres vasdarab? Vágd bele! Zúzd be! Lépj belé!...” - - Milyen idő - - milyen idő -
1931. dec. / 1934



246
1932
HOLT VIDÉK
Füstöl a víz, lóg a káka kókkadón a pusztaságba. Dunnába bútt fönn a magas. Sűrű csönd ropog a havas mezőben.
Kövér homály, zsíros, csendes; lapos lapály, kerek, rendes. Csak egy ladik, mely hallhatón kotyog még a kásás tavon magában.
Jeges ágak között zörgő időt vajudik az erdő. Csattogó fagy itt lel mohát s ideköti csontos lovát pihenni.
És a szőlő. Közbül szilva. A tőkéken nyirkos szalma. Sorakozó sovány karók, öreg parasztoknak valók járkálni.
Tanya, - körülötte körbe fordul e táj. A tél körme oldaláról egy keveset repesztgeti még a meszet; eljátszik.
Az ól ajtaja kitárva. Lóg, nyikorog, szél babrálja. Hátha betéved egy malac s kukoricatábla szalad csövestül!
Kis szobában kis parasztok. Egy pipázik, de harasztot. Ezeken nem segít ima. Gondolkodva ülnek im a sötétben.
Uraságnak fagy a szőlő. Neki durrog az az erdő. Övé a tó s a jég alatt neki bujnak a jó halak iszapba.
1932. jan.



247
MONDD, MIT ÉRLEL...
Mondd, mit érlel annak a sorsa, akinek nem jut kapanyél; kinek bajszán nem billeg morzsa, ki setét gondok közt henyél; ültetne krumplit harmadába s nincs szabad föld egy kapa se, s csomókban hull a hajaszála s nem veszi észre maga se?
Mondd, mit érlel annak a sorsa, akinek öt holdja terem; lompos tyúkja kárál a torsra s gondjai fészke a verem; s igája nem zörög, sem ökre nem bőg elnyújtva - nincs neki s mélyéről párolog a bögre, ha kis családját eteti?
Mondd, mit érlel annak a sorsa, ki maga él, maga keres; levesének nincs sava-borsa, hitelt nem ád a fűszeres; egy tört széke van, hogy begyújtson, repedt kályháján macska ül, ritmust lóbál az ajtókulcson, néz, néz, s lefekszik egyedül?
Mondd, mit érlel annak a sorsa, ki családjáért dolgozik; veszekszenek, kié a torzsa, és csak a nagy lány néz mozit; a nő mindíg mos - lucsok holtja szájíze mint a főzelék s a szigor a lámpát ha eloltja, csend fülel, motoz a setét?
Mondd, mit érlel annak a sorsa, ki a gyár körül őgyeleg; helyén a kapszlit nő kapdossa s elfakult fejű kisgyerek; s a palánkon hiába néz át, hiába cipel kosarat, szatyrot, - ha elalszik, fölrázzák s lebukik, hogyha fosztogat?
Mondd, mit érlel annak a sorsa, ki sót mér, krumplit, kenyeret, hozomra, újságpapirosba s nem söpri le a mérleget; s ritkás fény közt morogva rámol



248
- az adó hosszú, nagy a bér s mi haszna sincs, hiába számol többet a petróleumért?
S mondd, mit érlel annak a sorsa, ki költő s fél és így dalol; felesége a padlót mossa s ő másolás után lohol; neve, ha van, csak áruvédjegy, mint akármely mosóporé, s élete, ha van élte még egy, a proletár utókoré?!
1932. jan.
ESŐ
Kaszák villannak az egen, suhogó rendekben dől a zápor. Nagy nyalábokban, szélesen borul a szál, zizeg, aláhull. És búzaszemekként a cseppek tetőkön pattognak, peregnek.
Kaszák villognak? Szuronyok. Golyók kopognak, csörögnek boltok, futók sortüze vet lobot, porzik a füst, összeszorított foggal a föld tömege zendül. Setét lé bugyog az erekből.
Vagy csak motor zúg? S gép szövi az aláomló puha kelmét? S a kínzott talajt befödi, mint orsózaj a fáradt elmét?... Ősz anyó, - kerek tükröt vágott. Mit láttok benne, proletárok?
1932. máj.
KÜLVÁROSI ÉJ
A mellékudvarból a fény hálóját lassan emeli, mint gödör a víz fenekén, konyhánk már homállyal teli.



249
Csönd, - - lomhán szinte lábrakap s mászik a súroló kefe; fölötte egy kis faldarab azon tünődik, hulljon-e.
S olajos rongyokban az égen megáll, sóhajt az éj; leül a város szélinél. Megindul ingón át a téren; egy kevés holdat gyújt, hogy égjen.
Mint az omladék, úgy állnak a gyárak, de még készül bennük a tömörebb sötét, a csönd talapzata.
S a szövőgyárak ablakán kötegbe száll a holdsugár, a hold lágy fénye a fonál a bordás szövőszékeken s reggelig, míg a munka áll, a gépek mogorván szövik szövőnők omló álmait.
S odébb, mint boltos temető, vasgyár, cementgyár, csavargyár. Visszhangzó családi kripták. A komor föltámadás titkát őrzik ezek az üzemek.
Egy macska kotor a palánkon s a babonás éjjeli őr lidércet lát, gyors fényjelet, a bogárhátú dinamók hűvösen fénylenek.
Vonatfütty.
Nedvesség motoz a homályban, a földre ledőlt fa lombjában s megnehezíti az út porát.
Az úton rendőr, motyogó munkás. Röpcédulákkal egy-egy elvtárs iramlik át. Kutyaként szimatol előre és mint a macska, fülel hátra; kerülő útja minden lámpa.



250
Romlott fényt hány a korcsma szája, tócsát okádik ablaka; benn fuldokolva leng a lámpa, napszámos virraszt egymaga. Szundít a korcsmáros, szuszog, ő nekivicsorít a falnak, búja lépcsőkön fölbuzog, sír. Élteti a forradalmat.
Akár a hült érc, merevek a csattogó vizek. Kóbor kutyaként jár a szél, nagy, lógó nyelve vizet ér és nyeli a vizet.
Szalmazsákok, mint tutajok, úsznak némán az éjjel árján -
A raktár megfeneklett bárka, az öntőműhely vasladik s piros kisdedet álmodik a vasöntő az ércformákba.
Minden nedves, minden nehéz. A nyomor országairól térképet rajzol a penész. S amott a kopár réteken rongyok a rongyos füveken s papír. Hogy’ mászna! Mocorog s indulni erőtlen...
Nedves, tapadós szeled mása szennyes lepedők lobogása, óh éj! Csüngsz az egen, mint kötelen foszló perkál s az életen a bú, óh éj! Szegények éje! Légy szenem, füstölögj itt a szívemen, olvaszd ki bennem a vasat, álló üllőt, mely nem hasad, kalapácsot, mely cikkan pengve, - sikló pengét a győzelemre, óh éj!
Az éj komoly, az éj nehéz. Alszom hát én is, testvérek. Ne üljön lelkünkre szenvedés. Ne csipje testünket féreg.
1932



251
RITKÁS ERDŐ ALATT
Ritkás erdő alatt a langy tó, lukba búvik piros bogárka, fű biccen szürke csöpp varangytól és a szántón borong a nyárfa.
Magos muharban hasán horkol odvas dorong, a végén gomba. Nézi teltkeblű öreg hordó; puha moha meg zsíros donga.
Lebeg a hosszú szél lebontva, - késő, szép délután ez, késő fodraiból a levelet fésüli zümmögő fésü.
S a köd szoptatós melle buggyan a ráncos szoknyájú hegyek közt, így volt. Egy ember ült a porban s eltünt a kifeslő jegyek közt.
1932
ORDAS
Éles a szeme a vadnak, ragadozónak, szabadnak. Mint a kék tél s a gyötrelem, világos és könyörtelen.
Ordas kapál az ugaron; ugassatok az udvaron. Vonítsatok, de ne nagyon, meghallja az árny a fagyon.
Zúzmara-lógókkal illan, jég fénye közt tovavillan; a kín csattogó hercege, álmunk házőrzője, ebe!
Friss havat zabál még s érzi husotok, amint bevérzi. Eltünődik, száját nyalja s morog, de maga se hallja.
1932



252
A HETEDIK
E világon ha ütsz tanyát, hétszer szűljön meg az anyád! Egyszer szűljön égő házban, egyszer jeges áradásban, egyszer bolondok házában, egyszer hajló, szép búzában, egyszer kongó kolostorban, egyszer disznók közt az ólban. Fölsír a hat, de mire mégy? A hetedik te magad légy!
Ellenség ha elődbe áll, hét legyen, kit előtalál. Egy, ki kezdi szabad napját, egy, ki végzi szolgálatját, egy, ki népet ingyen oktat, egy, kit úszni vízbe dobtak, egy, ki magva erdőségnek, egy, kit őse bőgve védett, csellel, gánccsal mind nem elég, a hetedik te magad légy!
Szerető után ha járnál, hét legyen, ki lány után jár. Egy, ki szivet ad szaváért, egy, ki megfizet magáért, egy, ki a merengőt adja, egy, ki a szoknyát kutatja, egy, ki tudja, hol a kapocs, egy, ki kendőcskére tapos, dongják körül, mint húst a légy! A hetedik te magad légy.
Ha költenél s van rá költség, azt a verset heten költsék. Egy, ki márványból rak falut, egy, ki mikor szűlték, aludt, egy, ki eget mér és bólint, egy, kit a szó nevén szólít, egy, ki lelkét üti nyélbe, egy, ki patkányt boncol élve. Kettő vitéz és tudós négy, a hetedik te magad légy.
S ha mindez volt, ahogy írva, hét emberként szállj a sírba. Egy, kit tejes kebel ringat, egy, ki kemény mell után kap, egy, ki elvet üres edényt,



253
egy, ki győzni segít szegényt, egy, ki dolgozik bomolva, egy, aki csak néz a Holdra: Világ sírköve alatt mégy! A hetedik te magad légy.
1932
EMLÉK
Apró, kemény kontyú ángyom réz-homloka fénybe cikkan, réz-hajlással földet érint, búzát kötöz csörögve a nyomainkban.
Ki kél pergő, könnyű hintón? Arany haja sétál, mászkál. Mi mint búza s ő pirosló napernyővel, mint a pipacs, fölöttünk száll.
Ángyikám mint rézből öntött, áll a zizegő mezőben. Por lombjai hajladoznak. Bogár szemén piros villog eltünőben.
Majd áttetsző krumpli gőzlött, hűtötte a csendes este. Ángyom sóhajtott s elvillant a sűrűlő szürkületben még egy fecske.
S jóéjszakát szólt a szalma. Jószágaink cirpelgettek s jószágunk volt a föld, az ég, a tücsköknek a csillagok felelgettek.
1932
MEDVETÁNC
Fürtös, láncos, táncos, nyalka, aj de szép a kerek talpa! Hova vánszorogsz vele? Fordulj a szép lány fele! Brumma, brumma, brummadza.
Híres, drága bunda rajtam, húsz körömmel magam varrtam. Nyusztból, nyestből, mókusból, kutyából meg farkasból. Brumma, brumma, brummadza.



254
Gyöngyöt őszig válogattam, fogaimra úgy akadtam. Kéne ott a derekam, ahol kilenc gyerek van. Brumma, brumma, brummadza.
Azért járom ilyen lassún, aki festő, pingálhasson. A feje a néninek éppen jó lesz pemszlinek. Brumma, brumma, brummadza.
Kinek kincse van fazékkal, mér a markosnak marékkal. Ha nem azzal, körömmel, a körmösnek örömmel. Brumma, brumma, brummadza.
Szép a réz kerek virága, ha kihajt a napvilágra! Egy kasznárnak öt hete zsebbe nőtt a két keze. Brumma, brumma, brummadza.
Állatnak van ingyen kedve, aki nem ád, az a medve. Ha megfázik a lába, takaródzzék deszkába. Brumma, brumma, brummadza.
1932
HATÁR
Dongó ődöng az erdő szélinél. Harkály kopog, gyík ragyog. Marha bőg. S tovaringatja fodrosan a szél a tűnődve zümmögő időt.
Gyűrt, sárga táj, az égi mellig ér, muharmező, kemény kötény, nehéz mi van benne? Amott fut egy kis ér s itt ház ül. Kisfia, az ól, idenéz.
Poros a víz, nincs kedve kékleni. Zörrenő fák közt pikkelylik az út és gomolygón új korunk vénjei, kik elhagyták az omladó falut.



255
Hátha kenyér nő idegen igán. Lassan ügetnek, barnák s csontosak. Csöpp cókmókjuk gunnyaszt a taligán. Fönn felhők lágy batyui bomlanak.
S sziszeg a por, rájuk locsog a sár na, ki ád nektek munkát, kenyeret?... Tétova szunyog sír és a határ száraz szemekkel magába mered.
1932
A KANÁSZ
Az én falkám olyan falka, ondolálva van a farka. Orrukban csak magyar mód csillog egy kis aranydrót.
Van egy pösze kis malacom, fővárosi grófkisasszony. Sóhajtott is egy ízbe, nézi magát a vízbe.
Van nekem egy oly kis kanom, szelid szóra kezes nagyon. Az ha fogja s egyet túr, a kőkastély felfordul.
Van egy semmi kis furulyám, nem nőtt az, csak datolyafán. Azt ha fúvom, hull a makk, a fák táncra állanak.
S ahány felhő, összeszalad, ha csördítem ustoromat. Réz a nyele, szikrázik. De sok szoknya megázik!
1932
A CIPŐ
Költő vett föl, pici lábán egy ilyen tapos, két megtörött, szelid orcám azért bánatos.
Fény deszkázhat, ég füstölhet. Lekvár lesz a sár? Neki mindegy. Füzőmből meg kanócot csinál.



256
Sziszeghetek, ügyet se vet rám, a marcona. Kiadhatom a lelkemet, ennek nincs hona.
S ha szivemet künn az uccán elébe teszem, elpirul ugyan, de aztán döfköd mérgesen.
Nyelvem néha rája öltöm; visszanéz csunyán s ő is, az én morcos költőm nyelvét ölti rám.
Volt fényes és szép életem. Hordott egy huszár s váltogatott, a hűtelen. Ennek vége már.
Ne tartott vón ilyen árra, vetett volna ki Észak homályló havára dérrel porlani,
vagy Dél izzadt erdejében tigris tépne szét, vagy gyik fülelné belőlem az éj gyors neszét,
vagy egy éjjel hordanának szét a termeszek, - vagy tengeri zöld homálynak, ahol elleszek
virágállatok közt csendben, mint cipő-virág, mig belepnek puha testtel iszamos csigák.
Oh, sudarán fa lombjának, szagolna maki, vagy csak mocsári gólyának vetett volna ki!
Az is befüzne kigyóval, szállana velem, lassút lépne s állva tollal fedné egy felem.
Rab vagyok a költő lábán, két éve tapos, két megtörött, szelid orcám azért bánatos.
1932



257
FÁK
Puha szántások esővert, leves gerezdjei között csüggedten várják a fák a sebes, apadt mellű ködöt.
Sárga levelük lefele konyul, törzsük vizes, ragyog. Kisírtan állnak - gyorsan alkonyul s e fák magányosok.
Még gallyas, vágatlan, sudár alak mind: hántatlan dorong. Fényes gyümölcsük helyén hallgatag, zömök varjú borong.
Görcsösen fogja ijedt gyökerük az elmálló talajt. Nedvük sebesen kering, tüdejük még zörren, még sohajt.
Rügyre gondolnak mormolva e fák. S a tág ég tiszta, nagy reggel az erkölcs hűvös, kék vasát megvillantja a fagy.
1932
HÁLÓ
Hull a hajam, nincs kenyerem tollam vásik, halász bátyám így veszett el. Él így más is.
Idegeim elmeritem, mint a hálót, hust fogni s a nehéz vizen könnyű álmot.
Szakadt lehet - gondolkozom, az én hálóm. Kiaggatom, megfoltozom. S íme, látom
Kiterített fagyos hálóm az ég, ragyog jeges bogai szikrázón a csillagok.
1932



258
(TEHERVONATOK TOLATNAK...)
Tehervonatok tolatnak, a méla csörömpölés könnyü bilincseket rak a néma tájra.
Oly könnyen száll a hold, mint a fölszabadult.
A megtört kövek önnön árnyukon fekszenek, csillognak maguknak, úgy a helyükön vannak, mint még soha.
Milyen óriás éjszaka szilánkja ez a sulyos éj, mely úgy hull le ránk, mint a porra a vasszilánk?
Napszülte vágy! Ha majd árnyat fogad az ágy, abban az egész éjben is ébren maradnál?
A raktár előtt poros lámpa ég. Csak látszik, nem világit, ilyen az ész, ha áhit. Pislog élénken, holott nagy halott fény az ég.
1932 [?]
(HOVÁ FORDULJON AZ EMBER...)
Hová forduljon az ember, ha nem tartozik a harcosok közé, nem dob be ablakot, nem tép föl uccaköveket? Hová forduljon az ember, ha nem tartozik a harcosok közé és nem elégedetlen, bár nem elégedett?
Hová forduljon az ember - ismétli megint az ismerős. Borostás arca mintha látna, de szeme semmit se néz, akár a halé. Milyen gyönge és bánatos! És bánata mily alapos, erős! Meghalni semmiért sem tudna, de ha villamos ütné el, bátran állna a halál elé.



259
Tudja mindazt, mit én tudok, de nem onnan tudja, ahonnan én. Eszét külön, szivét külön szárnyalja be az egyröptü szó. Madarat lát? - pihe suhan s a csontváz ott áll messzi kopasz ág zörgő tetején - néki a fogalmak hideg vasak, miket csak messziről szemlélni jó.
Nézd! szólnék, de mit is mondjak? Meghallgat, de legbelül egy öregre figyel ki szomorúan mosolyogva őszi esőben lebontott hajjal bolyong hűvös szelét már én is érzem s megrendülök. El innen, el Ellenség ő, ellenségünk páralepte szemeivel nekünk vaskörmével kivül, a hideg kályhán csörömpöl, guggol a gond.
1932 [?]
SÁRGA FÜVEK
Sárga füvek a homokon Csontos öreg nő ez a szél A tócsa ideges barom A tenger nyugodt, elbeszél
Dúdolom halk leltáromat Hazám az eladott kabát Buckákra omlott alkonyat Nincs szivem folytatni tovább
Csillan a nyüzsögő idő Korallszirtje, a holt világ A nyirfa, a bérház, a nő Az áramló kék égen át
1932 [?]
BALLADA
Vizcsepp az ég, viszi a szél
Ajánlás:
Legalább N. A. sejtse meg Ki izlelő nyelven beszél E gorgonzola-versemet
1932 [?]



260
INVOKÁCIÓ
Énekelni oly nehéz, hol kiváncsi szemek figyelnek, Mégis, elfogódva bár, Fujd el dalod, zengd a munkások dalát. Föl vagy húzva az életre s végül minden óramű lejár. Nyisd meg szived, a világ alázatosan ül a kapunál. Ez itt körül mind ellenség, gondold meg jól, az nyugalmat ád. Énekelni oly nehéz itt, énekeld a munkások dalát!
Tekints körül e tört sikon, melyre kövér falkában épp betör a homály. Nincs ideje vigadásnak, ládd, a nap is feldöntött pohár. Mi már nyugtalan álmunkhoz készülődünk - drága a világ, Cirpelni kezd a fáradtság; énekeld a munkások dalát!
Óh hogy fetreng a nagy este! Erdős öléből sötéten dől a vér. Az orvos szerint százhúsz milliónak nem jut egy falat kenyér. Ama százhúsz millióban, mely a hold-zsupp födte ólban rongyaiba váj,
Megszületett az a Gyermek, kit nem véd sem Isten, sem Király Egész világ ege alatt Emeld föl műszered, szavadat, Ismered a modern pszichológiát, Szíved elől nincs menekvés. Énekeld a munkások dalát!
Rebbentsd meg a kiváncsiak gúnyos csapatát. Hölgyek, urak, ismerősök. Mosolyogni akarsz, mint barát. Rájuk vagy utalva. S mintha néznétek egymást ablakon át. - Csörrenjen meg az az üveg! Énekeld a munkások dalát!
1932. dec.
[TÖREDÉKEK]
Állás nélkül élek, akár a madár, idestova másfél esztendeje már.
Vásárcsarnok nyirkos boltjai alatt hordott ölem nyálkás, bő kosarakat.
Mintha fojtogatnék, eltorzult kezem deresen hüvöslő drótköteleken.
Voltam könyvügynök, ki nem olvas, de ád Móriczot, Shawt, Barbusse-t, Cocteaut meg Zolát.
Kerek kenyerek közt vékony kenyeres, ki száz karajt ád el, mig egyet keres
Nem volt szalonnám s min piritnám, tüzem, lucskos padon háltam, harmatos füvön.
tehetségem pusztul vígasztalanul



261
*
Hétért - magamat kérdem adsz-e hatot? Játszom. Azé az érdem, ki játszhatott.
*
Költő szerelme szalmaláng, azért oly sebes és falánk
*
Nyári könnyü szellők, lányok közt szökellők szoknyákat libbentők
játsztok a bokorban, szalmaszállal porban boldog gyermekkorban.
*
Jó volna-e, ha megdermedne fönt hülten a súlyos arany napkorong? - Nem! Az a jó, ha a szobában friss kávészag tolong!
És mint reklám léggömb, majdnem elrepül a szalmaszinü, könnyü nyári ég csak egy sovány nő feje nehezül reád, aranyból öntött nagy vidék!
Sárga füvek a homokon, a dél szikrázik, elült, lefolyt a tors között a szél, a tócsa bőre ráng idegesen.
Egy pók fut át a homokon, a dél csiszolva űl a sárga füveken, elült, lefolyt a tors között a szél, a tócsa bőre ráng idegesen.
foszforeszkál az üres levegő
füstöl a föld, egy óriási nő gyémánt-melle-vonala villan el egy szál vadzab, ki kardot vont elő a porba réved emlékeivel
*



262
A kerten, hallatlan semmit idézve bálvány hőség borong, pókhálót fog kicsiny ráncos kezébe s untan legyint a lomb.
A tócsa finoman bolyhos a portól
*
A nyárfák közt ezüst habokkal az édes szellő folydogál s csak fürdik benne aranyos tagokkal az óriási nyár.
*
Kásásodik a viz, kialakúl a jég és bűneim halállá állnak össze.
*
Hizlalt eső kapirgál a vastetőn csak kotyogj, vén tyúk s immár költsd ki az én időm.
Te drága anya, tojj s költs tojásokat, aranyos, kék, piros, zöld gyönge nappalokat!
S én addig várok. Pénzem nincs semmire. Szivem ver és ráz; érzem, hogy’ száll a pihe.
Ráz, ver. Borongva, hetykén elhallgatom. Ez a csavargó gondja a lukszusvonaton.
Esik, esik fecsegve s hol ott, hol itt, mint hálót hal, szelecske rángatja szálait.
*
távol tar ágak szerkezetei tartják keccsel az üres levegőt.
Nedvesedik mélán az elhagyott homokbánya, nagy fekete lukak lélegzenek s a kezdő csillagok békadudára járják táncukat



263
Lesz-e nap holnap, mely békét igér? És végre munka, mely nem gyötrelem!... Az ágakról, mint fátyol, lóg a szél, a szürkület. Én nagyon szeretem.
*
A csipogó árnyakból fiókáit összegyüjti a szürkület. Már ég a lámpa, de még nem világit ami fehér volt, szürke lett.
Az ég szine, mint könnyü női ingben kék s rózsaszin selyempapir.
*
Tollászkodik a sárga lomb A mennyek langy asszonya hervad s az ellágyuló őszi talajon
Az ellágyuló őszi talajon végighever a hervadt levegő
*
A pipafüst lenyúl a földig. Embergyujtotta láng vergődik a kályhán s kacsint a gyerekre az is hancurozni szeretne.
A zsupptetők, a templom tornya, a hóba ejtve, hóba szórva, mint a bárányok ürüléke, feketéllik a messziségbe.
Fehér szelek - csordában járnak minthogyha lovak suhannának tiszta fagyból s nem láthatóan, szikrát üt patájuk a hóban.
........................... a napot csak sejti az ember, mint remélő a boldogságot onnan tudom hogy süt, mert látok.
*
A tó jegét kásás hó fedi
*



264
A kínhoz kötnek kemény kötelek, be vagyok fonva minden oldalon és nem lelem a csomót, amelyet egy rántással meg kéne oldanom.
És szenvedek, de nem lesz kegyelem, ha megszabadít, aki egy velem, amazoké lesz minden fájdalom.
*
Fagyon veszve, vagy éhen. Igy a sorsom. Már rálépett a lábomra a tél. Bordáimat kiálló lécként hordom és kócmadzagként lóg bennem a bél.
*
Arcuk egy-egy kis külváros, ahol nincs kövezet és nincs jó kocsma sem. Kis, zsiros hajuk a sipka alól előkanyarul vizesen
*
APÁM ÉS ANYÁM
Amig fiatal volt a legény, Sokat megérzett az ujja hegyén, Megérzett mindent a bőrén, Kicsit
*
Oly lágy az este, mint egy szöllőszem, gurul puhán emlékeim között. Egy szőke est. De már nem emlékszem,
*
A hallgatag gép, nézd, helyére ér, még nyikorgó törzseken gördül tova. Nyög az anyag. A tömegeken így gördül elő a dolgozók sora.
Nagy a mű. Hogy férne ilyen szűk kapun, melyen kétoldalt porló istenek fehér szemükkel ki-be libegő bankárok után elmerengenek?
Töredeznek a világ pántjai.



265
Meg fogjuk alkotni csiszolt kövön a dolgozók finom fém-államát mint bérházon az énekszó, belülről a jel, darabos arcukon úgy suhan át.
*
Lassú álmodozásaiból amint fölemeli fejét a gyermek, bólint az angyal, ki a kínnal fölötte ing s porba ejtik fejüket a kígyók, akik feléje mérgeket lövellnek.
*
Tizenöt éve írok költeményt és most, amikor költő lennék végre, csak állok itt a vasgyár szegletén s nincsen szavam a holdvilágos égre.
*
Valamikor volt a tett, abból lett a gyülölet, ebből pedig szeretet s a világnak vége lett.
*
Még nem volt olyan disznó, ki elájult, mikor meglátta a moslékos vályut.
*
Ének, hajolj ki ajkamon s te bánat, ne érj el, csak holnap. Mélyebbre kell még hajlanom, hogy semmit nem tudón dudoljak.
És énbennem is leng a mérleg, de nem húzza le, ami kell. Lágy verőfény! Semmit sem értek, csak hallom, kislány énekel.
„Szádon az igazság bugyogjon s te nyelj, hiszen te ugy hazudsz! Ez a bölcs átok addig fogjon, mig vitatni s szeretni tudsz!”
*



266
Nem! nem! kellene kiáltoznom s azt suttogom: igen, igen, hogy a sors ringatózást hozzon a tenger sirás vizeiben
*
Diványon fekszem, sziszegek: „Na várjatok!...” S egyszerre hallom - gyötrően munkát! kenyeret! kiabálnak az uccasarkon. S rohanok, majdnem azt sikoltom „Várjatok hát! Megyek, megyek!...” Mit gyerekes dac! Igazi voltom küzdő, emberi szeretet.
*
mert megoszlik, mint az egy-élet az egy-igazság maga is
*
A kövezeten kis csatak hunyorgott, megszállták a várost az árnyak s a sok veréb, mely fölcsipogva forgott, némán, erősen markolta az ágat, mert jobban ragaszkodik, aki alszik, mint az éber, ki tovaszállni kész, az emberek, a villamosok, taxik sürögtek, mint az ösztön meg az ész.
Egy kapu alatt egy lányt csókoltam szájon s a többi nép közt elvegyültem én, majd kiváltam, hogy azután kiváljon sok gondom közül ez a költemény. Már megformálta lassu tünődésem, hogy állati búm értelmes, emberi bánat, amely magát e tündöklésben hirdetményekben is fölismeri.
*
Öregem, no, mi van veled? Élsz, ahogy élsz s ezt te ne tudnád? Vizes homokon kötelek kötnek-e ki? Te azt sem unnád. Bátorság! Lesz még olyan munkád, amelyben kedvedet leled, most - bárha egek ura ront rád, teremtsd elő a kenyered.



267
Hisz itt a szenvedés belül de ott kivül a magyarázat. S hogy’ olvasod le emberűl, hogyha tagjaid citeráznak? Ez a fegyenc-kor leigázhat, de szabad leszel, ha belül nem raksz magadnak olyan házat, melybe háziur települ.
Jöjj világra! Anyád apád te légy! Ne less tündéri nőre s szakállas végzetre, ki rád vigyázzon, - ne légy bölcs, te dőre! Gondolj a ravasz csecsemőre, sír-ri, hogy szánassa magát, de mig mosolyog az emlőre, növeszti körmét és fogát.
*
Ember, ne félj! Milyen gyermeki vagy, törődj belé, ma nem tudunk szeretni. Szemeidből a csillogás kihagy, megtanulnak a dolgokra meredni. Lépj ki a bérházból! Nézd, emeletnyi, áttetsző, sikos állkapcsát a fagy meghordozza az egeken. Feledni nem tudsz annyit, hogy ember ne maradj.
*
A csillám szememből kihagy, szemem már tanul rámeredni a dolgokra. - Gyermeki vagy - szól - én már nem tudok szeretni. Én azt látom, hogy emeletnyi áttetsző állkapocs, a fagy, siklik ott fönn... Annyit feledni nem tudsz, hogy ember ne maradj.
*
Most már nem tudom, mit tegyek, öljek-e, vagy olvassak ponyvát. Ösztöneim az életet, bármily kegyetlen, meg nem unnák. Jobb szeretik a bő uzsonnát, mint én a tünő felleget, egy lány mosolyát, mint a munkát én és a tündér képzelet.
*



268
Mi emberek, sötét erők, érezzük, napjaink letelnek. S ha érezzük, a vég előtt, mint dögöt légy, a világ ellep. Eszmék északi fénye mellett mért őriznők hát az időt? Miért piszkálnánk hunyt szerelmet? Én fölgyujtom a temetőt.
*
Szépen beszélsz! Fogalmad úgy világít, mint ott kinn a nyers tél s igazad van! De most aludj, ma éheztél és nem kerestél, egész nap új világra lestél.
1932-1933



269
1933
EGY KISGYEREK SÍR
A sötét szoba sarkában zokog egy tehetetlen, guggoló gyerek. Sír, mint a cipő alatt a homok. Vergődik, mint a nehéz tengerek.
Könnyes, miként északra nyíló völgy. Könnyes, mint könnyes a szem ürege. Könnyes, miként a kő alatt a föld. Könnyes, miként az ablak üvege.
Sír, mint ahogy a vízben sír a mész. Sír, mint a víz sír a fedő alatt. Sír, mint a holt fa, melyet tűz emészt. Sír, mint csarnokban a futószalag.
Melybe az ember, állat és növény belehelt minden élő meleget s jegesen porlik sziklák peremén sír, mint a szél az Érchegység felett.
Sikolt, mint ölben újév malaca. Sikolt, mint kés-él, ha köszörülik. Sikolt, mint rozs, ha szeli a kasza. A tepsiben a hús nyöszörög így.
... Mint könyvelő, ki csendben hazatér, ruháját rendben székére teszi, ágy szélén mereng, morog, útrakél puffannak apró, gyors lépései -
egy síkra, havat kóstolva üget a zöld holdfényben, merev éjszakán, kotor, vakog, nyalná a sós eget, így vonít ő; a pusztán a magány...
Vinnyog, mint hántott kukoricacső. Vinnyog, mint szalma az alvó alatt. Vinnyog, mint hülye, kit nyom az idő. Vinnyog, mint eb, mely ostorba harap.
A sötét szoba sarkában zokog egy tehetetlen, guggoló gyerek. Szaporáz, mint a könnyű mótorok, ellustul, mint a nehéz tengerek.
1933. jan.



270
TÉLI ÉJSZAKA
Légy fegyelmezett!
A nyár ellobbant már. A széles, szenes göröngyök felett egy kevés könnyű hamu remeg. Csendes vidék. A lég finom üvegét megkarcolja pár hegyes cserjeág. Szép embertelenség. Csak egy kis darab vékony ezüstrongy - valami szalag csüng keményen a bokor oldalán, mert annyi mosoly, ölelés fönnakad a világ ág-bogán.
A távolban a bütykös vén hegyek, mint elnehezült kezek, meg-megrebbenve tartogatják az alkonyi tüzet, a párolgó tanyát, völgy kerek csöndjét, pihegő mohát.
Hazatér a földmíves. Nehéz, minden tagja a földre néz. Cammog vállán a megrepedt kapa, vérzik a nyele, vérzik a vasa. Mintha a létből ballagna haza egyre nehezebb tagjaival, egyre nehezebb szerszámaival.
Már fölszáll az éj, mint kéményből a füst, szikrázó csillagaival.
A kék, vas éjszakát már hozza hömpölyögve lassudad harangkondulás. És mintha a szív örökről-örökre állna s valami más, talán a táj lüktetne, nem az elmulás. Mintha a téli éj, a téli ég, a téli érc volna harang s nyelve a föld, a kovácsolt föld, a lengő nehéz. S a szív a hang.
Csengés emléke száll. Az elme hallja: Üllőt csapott a tél, hogy megvasalja a pántos égbolt lógó ajtaját, melyen a gyümölcs, a búza, fény és szalma, csak dőlt a nyáron át.



271
Tündöklik, mint a gondolat maga, a téli éjszaka.
Ezüst sötétség némasága holdat lakatol a világra.
A hideg űrön holló repül át s a csönd kihűl. Hallod-e, csont, a csöndet? Összekoccannak a molekulák.
Milyen vitrinben csillognak ily téli éjszakák?
A fagyra tőrt emel az ág s a pusztaság fekete sóhaja lebben - varjucsapat ing-leng a ködben.
Téli éjszaka. Benne, mint külön kis téli éj, egy tehervonat a síkságra ér. Füstjében, tengve egy ölnyi végtelenbe, keringenek, kihúnynak csillagok.
A teherkocsik fagyos tetején, mint kis egérke, surran át a fény, a téli éjszaka fénye.
A városok fölött a tél még gőzölög. De villogó vágányokon, városba fut a kék fagyon a sárga éjszaka fénye.
A városban felüti műhelyét, gyártja a kínok szúró fegyverét a merev éjszaka fénye.
A város peremén, mint lucskos szalma, hull a lámpafény, kissé odább a sarkon reszket egy zörgő kabát, egy ember, üldögél, összehúzódik, mint a föld, hiába, rálép a lábára a tél...
Hol a homályból előhajol egy rozsdalevelű fa, mérem a téli éjszakát. Mint birtokát a tulajdonosa.
1933. jan.



272
REMÉNYTELENÜL
Lassan, tünődve
Az ember végül homokos, szomorú, vizes síkra ér, szétnéz merengve és okos fejével biccent, nem remél.
Én is így próbálok csalás nélkül szétnézni könnyedén. Ezüstös fejszesuhanás játszik a nyárfa levelén.
A semmi ágán ül szivem, kis teste hangtalan vacog, köréje gyűlnek szeliden s nézik, nézik a csillagok.
Vas-színű égboltban...
Vas-színű égboltban forog a lakkos, hűvös dinamó. Óh, zajtalan csillagzatok! Szikrát vet fogam közt a szó -
Bennem a mult hull, mint a kő az űrön által hangtalan. Elleng a néma, kék idő. Kard éle csillan: a hajam -
Bajszom mint telt hernyó terül elillant ízű számra szét. Fáj a szívem, a szó kihül. Dehát kinek is szólanék -
1933. márc.
A VÁROS PEREMÉN
A város peremén, ahol élek, beomló alkonyokon mint pici denevérek, puha szárnyakon száll a korom, s lerakódik, mint a guanó, keményen, vastagon.
Lelkünkre így ül ez a kor. És mint nehéz esők vastag rongyai mosogatják a csorba pléhtetőt



273
hiába törli a bú szivünkről a rákövesedőt.
Moshatja vér is - ilyenek vagyunk. Uj nép, másfajta raj. Másként ejtjük a szót, fejünkön másként tapad a haj. Nem isten, nem is az ész, hanem a szén, vas és olaj,
a való anyag teremtett minket e szörnyű társadalom öntőformáiba löttyintve forrón és szilajon, hogy helyt álljunk az emberiségért az örök talajon.
Papok, katonák, polgárok után igy lettünk végre mi hű meghallói a törvényeknek; minden emberi mű értelme ezért búg mibennünk, mint a mélyhegedű.
Elpusztíthatatlant annyian, mióta kialakult naprendszerünk, nem pusztítottak eddig, bár sok a mult: szállásainkon éhinség, fegyver, vakhit és kolera dúlt.
Győzni fogó még annyira meg nem aláztatott, amennyire a csillagok alatt ti megaláztatok: a földre sütöttük szemünk. Kinyilt a földbe zárt titok.
Csak nézzétek, a drága jószág hogy elvadult, a gép! Törékeny falvak reccsennek össze, mint tócsán gyönge jég, városok vakolata omlik, ha szökken; s döng az ég.
Ki inti le - talán a földesúr? a juhász vad ebét? Gyermekkora gyermekkorunk. Velünk nevelkedett a gép. Kezes állat. No, szóljatok rá! Mi tudjuk a nevét.



274
És látjuk már, hogy nemsoká mind térdre omlotok s imádkoztok hozzá, ki pusztán a tulajdonotok. De ő csak ahhoz húz, ki néki enni maga adott...
Im itt vagyunk, gyanakvón s együtt, az anyag gyermekei. Emeljétek föl szivünket! Azé, aki fölemeli. Ilyen erős csak az lehet, ki velünk van teli.
Föl a szívvel, az üzemek fölé! Ily kormos, nagy szivet az látott-hallott, ki napot látott füstjében fulladni meg, ki lüktetését hallotta a föld sok tárnás mélyeinek!
Föl, föl!... E fölosztott föld körül sír, szédül és dülöng a léckerités leheletünktől, mint ha vihar dühöng. Fujjunk rá! Föl a szivvel, füstöljön odafönt!
Mig megvilágosúl gyönyörű képességünk, a rend, mellyel az elme tudomásul veszi a véges végtelent, a termelési erőket odakint s az ösztönöket idebent...
A város peremén sivít e dal. A költő, a rokon, nézi, csak nézi, hull, csak hull a kövér, puha korom, s lerakódik, mint a guanó, keményen, vastagon.
A költő - ajkán csörömpöl a szó, de ő, (az adott világ varázsainak mérnöke), tudatos jövőbe lát s megszerkeszti magában, mint ti majd kint, a harmóniát.
1933 tavasza



275
ELÉGIA
Mint ólmos ég alatt lecsapódva, telten, füst száll a szomorú táj felett, úgy leng a lelkem, alacsonyan. Leng, nem suhan.
Te kemény lélek, te lágy képzelet! A valóság nehéz nyomait követve önnönmagadra, eredetedre tekints alá itt! Itt, hol a máskor oly híg ég alatt szikárló tűzfalak magányán a nyomor egykedvű csendje fenyegetően és esengve föloldja lassan a tömény bánatot a tűnődők szivén s elkeveri milliókéval.
Az egész emberi világ itt készül. Itt minden csupa rom. Ernyőt nyit a kemény kutyatej az elhagyott gyárudvaron. Töredezett, apró ablakok fakó lépcsein szállnak a napok alá, a nyirkos homályba. Felelj innen vagy? Innen-e, hogy el soha nem hagy a komor vágyakozás, hogy olyan légy, mint a többi nyomorult, kikbe e nagy kor beleszorult s arcukon eltorzul minden vonás?
Itt pihensz, itt, hol e falánk erkölcsi rendet a sánta palánk rikácsolva őrzi, óvja. Magadra ismersz? Itt a lelkek egy megszerkesztett, szép, szilárd jövőt oly üresen várnak, mint ahogy a telkek köröskörül mélán és komorlón álmodoznak gyors zsibongást szövő magas házakról. Kínlódó gyepüket sárba száradt üvegcserepek nézik fénytelen, merev szemmel. A buckákról néha gyüszünyi homok pereg alá... s olykor átcikkan, donog, egy-egy kék, zöld, vagy fekete légy,



276
melyet az emberi hulladék, meg a rongy, rakottabb tájakról idevont. A maga módján itt is megterít a kamatra gyötört, áldott anyaföld. Egy vaslábasban sárga fű virít.
Tudod-e, milyen öntudat kopár öröme húz-vonz, hogy e táj nem enged és miféle gazdag szenvedés taszít ide? Anyjához tér így az a gyermek, kit idegenben löknek, vernek. Igazán csak itt mosolyoghatsz, itt sírhatsz. Magaddal is csak itt bírhatsz, óh lélek! Ez a hazám.
1933 tavasza
HASZON
Dagassz gázlángnál kenyeret, vagy égess lukas, vörös téglát; törje kapa a tenyered; áruld magad, míg leng a szoknyád; feküdj hanyatt és deszkázz aknát; cipelj zsákot a piacon; tanulj, vagy ne tanulj ki szakmát itt állsz és ott ül a haszon.
Öblíts benzinben selymeket; szedd guggolva a vörös hagymát; ölj kecskét, amely rád mekeg; jól szabj, hogy álljon jól a nadrág; csak rajta, mikor abbahagynád! Kirugnak s mit nyerhetsz azon? Koldulsz? Betörsz? A rend lecsap rád itt állsz és ott ül a haszon.
Költsél epedő verseket; pácolj prágai módra sonkát; gyűjts gyógynövényt; fejts kőszenet; vezess főkönyvet s rejtsd a titkát; viselj aranyzsinóros sapkát; élj Párizsban vagy Szatymazon, mire a béredet kikapnád, itt állsz és ott ül a haszon.



277
Attila, folytatnám, de unnád; tudod, hogy nem élsz lazacon vagy ténferegsz, vagy adnak munkát s itt állsz és ott ül a haszon.
1933 tavasza
ÓDA
1
Itt ülök csillámló sziklafalon. Az ifju nyár könnyű szellője, mint egy kedves vacsora melege, száll. Szoktatom szívemet a csendhez. Nem oly nehéz idesereglik, ami tovatűnt, a fej lehajlik és lecsüng a kéz.
Nézem a hegyek sörényét homlokod fényét villantja minden levél. Az úton senki, senki, látom, hogy meglebbenti szoknyád a szél. És a törékeny lombok alatt látom előrebiccenni hajad, megrezzenni lágy emlőidet és - amint elfut a Szinva-patak ím újra látom, hogy fakad a kerek fehér köveken, fogaidon a tündér nevetés.
2
Óh mennyire szeretlek téged, ki szóra bírtad egyaránt a szív legmélyebb üregeiben cseleit szövő, fondor magányt s a mindenséget. Ki mint vízesés önnön robajától, elválsz tőlem és halkan futsz tova, míg én, életem csúcsai közt, a távol közelében, zengem, sikoltom, verődve földön és égbolton, hogy szeretlek, te édes mostoha!



278
3
Szeretlek, mint anyját a gyermek, mint mélyüket a hallgatag vermek, szeretlek, mint a fényt a termek, mint lángot a lélek, test a nyugalmat! Szeretlek, mint élni szeretnek halandók, amíg meg nem halnak.
Minden mosolyod, mozdulatod, szavad, őrzöm, mint hulló tárgyakat a föld. Elmémbe, mint a fémbe a savak, ösztöneimmel belemartalak, te kedves, szép alak, lényed ott minden lényeget kitölt.
A pillanatok zörögve elvonulnak, de te némán ülsz fülemben. Csillagok gyúlnak és lehullnak, de te megálltál szememben. Ízed, miként a barlangban a csend, számban kihűlve leng s a vizes poháron kezed, rajta a finom erezet, föl-földereng.
4
Óh, hát miféle anyag vagyok én, hogy pillantásod metsz és alakít? Miféle lélek és miféle fény s ámulatra méltó tünemény, hogy bejárhatom a semmiség ködén termékeny tested lankás tájait?
S mint megnyílt értelembe az ige, alászállhatok rejtelmeibe!...
Vérköreid, miként a rózsabokrok, reszketnek szüntelen. Viszik az örök áramot, hogy orcádon nyíljon ki a szerelem s méhednek áldott gyümölcse legyen. Gyomrod érzékeny talaját a sok gyökerecske át meg át hímezi, finom fonalát csomóba szőve, bontva bogját hogy nedűid sejtje gyűjtse sok raját s lombos tüdőd szép cserjéi saját dicsőségüket susogják!
Az örök anyag boldogan halad benned a belek alagútjain



279
és gazdag életet nyer a salak a buzgó vesék forró kútjain!
Hullámzó dombok emelkednek, csillagképek rezegnek benned, tavak mozdulnak, munkálnak gyárak, sürög millió élő állat, bogár, hinár, a kegyetlenség és a jóság; nap süt, homályló északi fény borong tartalmaidban ott bolyong az öntudatlan örökkévalóság.
5
Mint alvadt vérdarabok, úgy hullnak eléd ezek a szavak. A lét dadog, csak a törvény a tiszta beszéd. De szorgos szerveim, kik újjászülnek napról napra, már fölkészülnek, hogy elnémuljanak.
De addig mind kiált Kit két ezer millió embernek sokaságából kiszemelnek, te egyetlen, te lágy bölcső, erős sír, eleven ágy, fogadj magadba!...
(Milyen magas e hajnali ég! Seregek csillognak érceiben. Bántja szemem a nagy fényesség. El vagyok veszve, azt hiszem. Hallom, amint fölöttem csattog, ver a szivem.)
6
(Mellékdal)
(Visz a vonat, megyek utánad, talán ma még meg is talállak, talán kihűl e lángoló arc, talán csendesen meg is szólalsz:
Csobog a langyos víz, fürödj meg! Ime a kendő, törülközz meg! Sül a hús, enyhítse étvágyad! Ahol én fekszem, az az ágyad.)
1933. jún.



280
A CSODASZARVAS
Ükös ükünk, ősök őse, ázsiai puszták hőse, vágyat nevelt csodavadra, szarvast űzött napnyugatra.
Űztön űzte kis sereggel, éjten éjjel, reges reggel, át az éren, át az áron, fegyveres népű határon.
Csodaállat, csak elillant, lombokon át, ha megcsillant. Csak a nyomát hagyta minden füves földön, fájó szívben.
Az az előd nem volt boldog. Nem boldogok az utódok. Az ős haza odaveszett, de a vágy nem emlékezet.
Hejh magyarok, hajh szegények, hova űzni azt a gímet? Aki hajtja, belepusztul asszonyostul, csapatostul.
Az is, aki látta, végre, hagyja immár békességbe. Tisza mellett, Duna mellett, az a szarvas itt legelget.
Ázsiai nehéz szaga ázott pusztán füstöl tova s aranyszőre, mikor illan, gyári füstön általcsillan.
Kortyolgat az ég tavából, villó aggancsa világol ága-boga tükörképe csillagvilág mindensége.
1933. júl. [?]



281
VIGASZ
Ne hadd el magad, öregem, bőröd ne bízd kereskedőre, ki elád felhőt az egen s a földön telket vesz belőle. Inkább segít a kutya szőre a teríthető betegen, semhogy magát miértünk törje, aki sorsunktól idegen.
Magának rág mind, aki rág, a fogacskák azért fogannak. S mert éhes rongy vagy, a fogát elkoldulhatod-e a kannak? Fázol. Hát mondd, hihetsz-e annak, ki fűtve lakik öt szobát, falain havas tájak vannak, meztelen nők meg almafák?
Hihetsz-e? Szagos kis dorong édes szivarja s míg mi morgunk, ő langyos vízben ül s borong, hogy óh, mi mennyire nyomorgunk! Ha pincéjébe szenet hordunk, egy pakli „balkánt” is kibont! Szivére veszi terhünk, gondunk. Vállára venni nem bolond...
Bús jószág, ne vetéld magad! Együtt vágunk a jeges télnek. A jégből csak lucsok fakad, de hű társ - éhezők kísérnek. S ha most a tyúkszemünkre lépnek, hogy lábunk cipőnkbe dagad, rajtad is mult. Lásd, harc az élet, ne tékozold bizalmadat.
1933. okt. 19.
SZÁMVETÉS
Ettem-ittam fekete, undok mocskot és csípős trágyalevet; ember vakmerőbb nem lehet. Ám eddig sohasem voltam boldog.
Ebben a megváltott világban egy pillanatom nem volt nemes; sem langyos, édes, kellemes, mint disznónak a pocsolyában.



282
Engem sunyiságra oktat az erkölcs. (Rólad is ezt hiszem.) Huszonnyolc éve éhezem. Rajtam már csak a fegyver foghat.
Ezért ülnek oly sötét dolgok, oly hatalmak a szívemen, hogy szorong lágy arcú kedvesem, ha ránézek; pedig mosolygok.
Komor ég alatt üldögélek, mint hajléktalan a híd alatt. Mindentől fölmentem magamat, mert nem lesz utolsó ítélet.
1933. nov. 11.
(MAGAD EMÉSZTŐ...)
Magad emésztő, szikár alak! Én megbántottalak.
Botot faragtál, ábrákkal tele, beszélt a nyele, aztán meguntad. Igy volt? S eldobtad, ahogy az égbolt az unt csillagot ejti le. Én fölvettem és rádhuztam vele.
Igy volt? Sajnálom, kár volt.
Világomon, mint üvegen át hallgattam uj álmod madara dalát. Azt hittem, annyi az ének, amennyi a magány üvegének vastag tábláin átszüremlik.
S hallottam, emlit az a szó isteneket, kik nem hajolnak ezután neked. Pedig te nem szolgálsz többé nekik.
Most már értelek. Pörös felek szemben álltunk, de te szintén más ügyben, más talaj felett tanuskodtál, mint én.
Már értelek. Mit érsz vele? A mult tüntető menete elvonult, a lomb lehullt



283
s a fájdalom ágai benned, mint mindenkiben, elkövesednek az aláomló évek, évadok, rétegek, szintek és tagok óriási nyomása alatt.
Akár egy halom hasitott fa, hever egymáson a világ, szoritja, nyomja, összefogja egyik dolog a másikát s igy mindegyik determinált. Igy él a gazdag is, szegény is, igy szenvedünk te is meg én is s még jó, ha az ember haragja nem az embert magát harapja, hanem valaki mást, dudás a fuvolást, én téged és engemet te, mert mi lenne, mi történhetne, ha mindig magunkba marna az értelem iszonyu karma?
S ha már szólok, hát elmesélem, villamoson egy este a Széna téren találkoztunk. Kalapot emeltem, talán nyeltem, köszöntem és te csodálkozva vettél észre.
S még ottan egy pillanatig szórakozottan eltünődtem, - hiszen lehetnénk jóbarátok, együtt mehetnénk a kávéházba s teát kavarva, szépet, jót, igazat akarva beszélgethetnénk irodalomról, vagy más ily fontos emberi lomról és telt szavadra, mit óvatosan vetnél a latra, utalván a tapasztalatra, indulatom messze ragadna, te - hozzátéve: „Szivedre ne vedd” leintenél, mint az öregebb, mint az apám s én bosszankodnék, de nem mondanám.
1933 [?]



284
[SZÜRKÜLET]
Ez éles, tiszta szürkület való nekem. A távolban tar ágak szerkezetei tartják keccsel az üres levegőt. A tárgy-egyén mind elválik a többitől, magába mélyed és talán megsemmisül. Ki tudja? Válaszolna erre ösztönöm, de mint az eb, melyet gazdája megszidott s kedvetlenül borong a rideg udvaron s ha idegen jő, rávonít, de nem beszél, olyan most ő. Mihez foghatnék nélküle? Csak egy bizonyos itt - az, ami tévedés. Még jó, hogy vannak jambusok és van mibe beléfogóznom. - Járni gyermek így tanul. Hisz gyermek is csupán azért nem lehetek, mert túlnyügös volnék, makacs és kétszinű, talán mivelhogy minden ember épp ilyen ravasz és csökönyös, ha az - hogy tudjam én? Az egyik rámkacsint s azt mondja, szép fiú s a másik: randa dög, megint nem dolgozol, de hasadat azt félted! (Hát ne féltsem-e?) Ez pénzt nyom a kezembe s így szól: Boldogulj, megértelek, szenvedtem én is eleget s amaz ellopja tőlem a szemetet is. Ez ideránt, az odahúz, mind fogdos, vartyog, taszigál, de észre egyikük sem veszi púpomat, mit úgy hordok, mint őrült anya magzatát, amellyel - azt hiszi - ősi némaságot szűl vagy tiszta űrt.
1933 [?]
ESZMÉLET
1
Földtől eloldja az eget a hajnal s tiszta, lágy szavára a bogarak, a gyerekek kipörögnek a napvilágra; a levegőben semmi pára, a csilló könnyűség lebeg! Az éjjel rászálltak a fákra, mint kis lepkék, a levelek.



285
2
Kék, piros, sárga, összekent képeket láttam álmaimban és úgy éreztem, ez a rend egy szálló porszem el nem hibbant. Most homályként száll tagjaimban álmom s a vas világ a rend. Nappal hold kél bennem s ha kinn van az éj - egy nap süt idebent.
3
Sovány vagyok, csak kenyeret eszem néha, e léha, locska lelkek közt ingyen keresek bizonyosabbat, mint a kocka. Nem dörgölődzik sült lapocka számhoz s szívemhez kisgyerek ügyeskedhet, nem fog a macska egyszerre kint s bent egeret.
4
Akár egy halom hasított fa, hever egymáson a világ, szorítja, nyomja, összefogja egyik dolog a másikát s így mindenik determinált. Csak ami nincs, annak van bokra, csak ami lesz, az a virág, ami van, széthull darabokra.
5
A teherpályaudvaron úgy lapultam a fa tövéhez, mint egy darab csönd; szürke gyom ért számhoz, nyers, különös-édes. Holtan lestem az őrt, mit érez, s a hallgatag vagónokon árnyát, mely ráugrott a fényes, harmatos szénre konokon.
6
Im itt a szenvedés belül, ám ott kívül a magyarázat. Sebed a világ - ég, hevül s te lelkedet érzed, a lázat. Rab vagy, amíg a szíved lázad úgy szabadulsz, ha kényedül



286
nem raksz magadnak olyan házat, melybe háziúr települ.
7
Én fölnéztem az est alól az egek fogaskerekére csilló véletlen szálaiból törvényt szőtt a mult szövőszéke és megint fölnéztem az égre álmaim gőzei alól s láttam, a törvény szövedéke mindíg fölfeslik valahol.
8
Fülelt a csend - egyet ütött. Fölkereshetnéd ifjúságod; nyirkos cementfalak között képzelhetsz egy kis szabadságot gondoltam. S hát amint fölállok, a csillagok, a Göncölök úgy fénylenek fönt, mint a rácsok a hallgatag cella fölött.
9
Hallottam sírni a vasat, hallottam az esőt nevetni. Láttam, hogy a mult meghasadt s csak képzetet lehet feledni; s hogy nem tudok mást, mint szeretni, görnyedve terheim alatt minek is kell fegyvert veretni belőled, arany öntudat!
10
Az meglett ember, akinek szívében nincs se anyja, apja, ki tudja, hogy az életet halálra ráadásul kapja s mint talált tárgyat visszaadja bármikor - ezért őrzi meg, ki nem istene és nem papja se magának, sem senkinek.



287
11
Láttam a boldogságot én, lágy volt, szőke és másfél mázsa. Az udvar szigorú gyöpén imbolygott göndör mosolygása. Ledőlt a puha, langy tócsába, hunyorgott, röffent még felém ma is látom, mily tétovázva babrált pihéi közt a fény.
12
Vasútnál lakom. Erre sok vonat jön-megy és el-elnézem, hogy’ szállnak fényes ablakok a lengedező szösz-sötétben. Igy iramlanak örök éjben kivilágított nappalok s én állok minden fülke-fényben, én könyöklök és hallgatok.
1933-1934 tele



288
1934
NYÁRI DÉLUTÁN
Cseveg az olló. Néne nyesi a pázsitot, guggol. Hátulról nézve is látni, ásitott.
Rádió nyüzsög. Szárnyak dongnak az üvegen. Lágy szellők táncot járnak a puha füveken.
Az idő semmit játszik, langy tócsa most, megállt. Hogy elleng, abból látszik, hogy remeg a virág.
Én sem tudom már régen, alszom? vagy dolgozom? Megterit feleségem szép fehér abroszon.
Az eget is a tájon vászonfény lepi el. Csillog, mert üvegtálon ül, a földieper.
Boldog vagyok? A kedves mellettem varrogat s hallgatjuk, amint elmegy egy vak tehervonat.
1934 nyara
FALU
Mint egy tányér krumplipaprikás, lassan gőzölög lusta, langy estében a piros palás, rakás falucska.
Itt is, ott is karcsú füst - remény tünődni, merre szálljon, áll kicsit a kémény küszöbén és int a tájon.



289
Akácocskát babrál a homály. A fa telt, kicsi keble beléreszket, csöpp sóhaja száll levegő-lepke.
S körülem, míg elfed hallgatag a lágy borongás bokra, ugatások némán hullanak nagy bársonyokra...
... Lámpát gyújtanak az asszonyok. És erőlködve, rángva, égbe röppenne, mint elnyomott lélek, a lángja.
El is lobban mind... Egy fény a rét. Az anyás hold-világa elé nyújtja kövér tenyerét egy bodza-ága.
Örök boldogság forrása mos egy rekedt, csorba téglát. Smaragd Buddha-szobrok harmatos gyepben a békák.
A vadzab, ki kardot vont elő, fejét mélyen lehajtja. Most a dicsőség és az erő a repedt pajta...
... Benne csend van. Mintha valami elhangzott volna csengve. Fontolni lehet, nem hallani. Nincs, csak a csendje.
S ahogy földerül az értelem, megérti, hogy itt más szó nem eshetett, mint ami dereng: eke és ásó.
Szó, mert velük szólal a paraszt napnak, esőnek, földnek. Szó, mint szóval mondom én el azt gondos időnek.
Szó, mint csecsemőnek a mosoly. Veregetés a lónak. Szó. De tiszta értelmű, komoly tagja a szónak...
... Hallgatom az álmodó falut. Szorongó álmok szállnak; meg-megrebbentik az elaludt árnyú fűszálat.



290
Alszanak az egek, a mezők. Ostorok, csizmák, kések. Lombok közt a tiszta, tág közök. S a levélrések.
Alszanak a nyers, nehéz szavú, kiszikkadó parasztok. Dombocskán, mint szívükön a bú, ülök. Virrasztok.
1934 nyara
SZAPPANOSVÍZ
Im, - a hűs udvar téglakocka vörösén előbb meglapul, majd óvatosan, ágra-bogra oszolva előrenyomul
a szappanosvíz, de megtorpan s kis kék fején hol ott, hol itt, szinte meglátni láthatatlan, reszkető, apró csápjait,
amint az akadályt leméri. Fel-alá futkos, mint a rab. A szappanosvizet eléri a halál és továbbhalad.
Még megrázza habos sörényét, színe reszket, mint ideges állatok bőre. Sárga fény ég zöld-kék testén, melyet az est
hamvas ujjával nem talál már. Nem lesz. De amíg ott remeg, semmicske borzongása átjár, az én furakvó lelkemet
is megrezgeti vergődése, én is szállnék s szállna az ág, a ház, a szalma, felhő és e sok egymáshoz kötött világ!
1934 nyara



291
ALKALMI VERS A SZOCIALIZMUS ÁLLÁSÁRÓL
Ignotusnak
1
Fák közt, virág közt ülök egy padon. Kotyogok, mint elhagyott csolnak, sok lágy levegő locsolgat a szabadság nagy csendjét hallgatom. S valami furcsa módon nyitott szemmel érzem, hogy testként folytatódom a külső világban nem a fűben, a fákban, hanem az egészben.
2
Ahogy fölvetem boldog szememet, mind följebb oszlanak az egek s egyszerre elém suhannak itt gólyákként lengő szavaid, te hamvadthajú öreg. És mint a tájon - mosolygok rajtad.
3
Nem érzem én, csak értem aggodalmad. S azért tolom el a csendet, hogy belásd, öreg vagy és nem az elmulást siratod, mint helyedben én siratnám, hanem a munkát, a fölszabadulást, magát az emberi alkotást, a láthatatlant, mert rátipornak hitvány és látható hatalmak.
4
Ha beomlanak a bányát vázazó oszlopok a kincset azért a tárnák őrzik és az lobog. És mindig újra nyitnák a bányászok az aknát, amíg szivük dobog.
5



292
A dolgos test s az alkotó szellem, mondd, hogy törhetne egymás ellen? Az elme, ha megért, megbékül, de nem nyughatik a szív nélkül. S az indulat muló görcsökbe vész, ha föl nem oldja eleve az ész.
Azt hiszem, fáj sok fölgyűlt éved és azért a szerető tévedés. S jobb is volna, ha most elnéznéd velem, hogy’ köt hálót szellő faleveleken.
6
Már karcsú idomaira pongyolát ölt a lég. Az alkony a felhőn fésű... Ülünk együtt, mint kedves és fia...
A fűben gyepként sarjad a sötét. A homály pamutlombjai ingnak.
S mi várjuk, hogy mikor lesz látható reszketésű bennünk az első csillag.
1934. aug. eleje
BÉRMUNKÁS-BALLADA
Hordunk vinnyogó kosarat, kapálunk reszkető salátát, vályognak dagasztunk sarat, szabjuk a divathölgy ruháját, fejtjük a sertés-oldal háját, zsírt olvasztunk, libát tömünk, s az est ha bontja lengő táját, bérünk van, nincsen örömünk.
Hiába emelünk falat és rakjuk sorsunk kaszárnyáját, fiúnk uccán, üveg alatt nézi csak építőkockáját s ha lányunk babaruhácskáját kéri - hisz szövetet szövünk összeszorítja puha száját bérünk van, nincsen örömünk.
Szemünk előtt csak szíj szalad, csinálunk kocsit, hozzá pályát, földben, föld fölött, föld alatt elültetjük a világ fáját,



293
begyűjtjük a rét gabonáját és még büszkék se lehetünk tűzbe vetik, vízbe dobálják. Bérünk van, nincsen örömünk.
A krumpli úgy nő, ha kapálják! Ott nincs hiba, hogy küzködünk, nem az rágja az ember máját. Bérünk van, nincsen örömünk.
1934. aug.
ANYA
Az őszi eső szürke kontya arcomba lóg zilálva, bontva. Harmadik napja sírja, mondja, mint tébolyult anya motyogja - mert csecsre vágyom - rám meredve: Reátaláltam gyermekemre, aludj el, édes kedvesem, te, csitt, csitt, kicsikém, tente, tente...
1934. szept. eleje
A FÁN A LEVELEK...
A fán a levelek lassan lengenek. Már mind görbe, sárga s konnyadt, puha.
Egy hallgatag madár köztük föl-le jár, mintha kalitkája volna a fa.
Igy csinál lelkem is. Jár-kel bennem is, ágról-ágra lépked egy némaság.
Szállhatnék - nem merek. Meghajlik, remeg a galy, vár és lépked a némaság.
1934. szept.



294
MAMA
Már egy hete csak a mamára gondolok mindíg, meg-megállva. Nyikorgó kosárral ölében, ment a padlásra, ment serényen.
Én még őszinte ember voltam, ordítottam, toporzékoltam. Hagyja a dagadt ruhát másra. Engem vigyen föl a padlásra.
Csak ment és teregetett némán, nem szidott, nem is nézett énrám s a ruhák fényesen, suhogva, keringtek, szálltak a magosba.
Nem nyafognék, de most már késő, most látom, milyen óriás ő szürke haja lebben az égen, kékítőt old az ég vizében.
1934. okt.
ISZONYAT
A szobakonyhán félhomály van. Az alkóv mögött szendereg csücsörgő szájjal, rongy pólyában s fölnyög néha egy kisgyerek.
Rezeg, rándul, mint őszi szélben tócsa a rideg köveken. Egy kislány, gondolkodva mélyen, ül a sarokban félszegen.
Csak ketten élnek az alkóvban, kiket vágy éltet s gyűlölet. Bundás kutyával, megkopottan, Rákóczi-árny az ágy felett.
A kislány hétéves. Kiszökne s itt benn ugrálni sem lehet. A mama lelkére kötötte ezt a dögöt, a gyermeket.
Futna!... Ám oly nagyon tünődik, hogy majdnem elalszik bele. Erőt is érez, hogy a földig egy várost lerontson vele.



295
... Ám dagadt szemét nyitja s menten fölsír a csöpp fiúgyerek. A lányka végigméri; csendben megmelegíti a tejet.
A kékülő arcú gyerekre mereven néz és hallgatag. Fakó haján, mint halott lepke, lógatja szárnyát a szalag.
Majd az ordító szájba tolja a tejes üveg cucliját. A fiú köhög fuldokolva s mint bot, ha törik, úgy kiált.
Mint tenger, ráng az apró termet; a cucli csöpög, mint a csap; a lány elveszi és a gyermek nyel, vonít és utánakap.
Majd ismét a szájába nyomja, mert már csak tátog és feszül s mire az szopva megnyugodna, kiveszi ajkai közül.
A gyermek nem tudja, örüljön, vagy sírjon véghetetlenül; haragja rázza. A tej följön kis gyomrából s ajkára ül.
Akárha most született volna, oly vörös; fején az erek, mint pondrók, másznak vonagolva; lába nagyujja megmered.
Üvölt és hápog; szopna s retteg. Inyével a homályba kap. Csak mikor istenek születtek, szülőkben kélt ily iszonyat.
A gyermek irtózattól nyirkos, ha adja, miért veszi el? A leány hideg, mint a gyilkos. Az udvaron vak énekel.
Igy játszik egy félóra hosszat, némán és mosolytalanul. Mikor egy szomszéd nő kopogtat, megrezzen, mégis válaszul
lágyan szól ki a hasadékon: „Tán most kap szegényke fogat!” Aztán az alkóvba ül s vékony tíz kis ujjával játszogat.



296
Az anya este - hetek óta így van ez - ölébe veszi fiát, az őt marokra fogja s az édes tejet nem eszi.
Az üveg láttán sírni kezd el; csak az öl erős melegét kéri s mint roskadt öregember, reszketve húnyja le szemét.
Az anya nem tudja, mi lelte, (kendőjét ekkor veti le). A kisleánynak perg a nyelve: „Időben adtam ennie.”
„Mama, engedjen főzni engem!” Már frissen, vidoran nyafog. A mama fáradtan, esetten érzi, aludni volna jobb...
Éjjel a csillagok nem égnek, évszakok sírnak és egek. Álmában sír az anya s ébred, azt hiszi, sír a kisgyerek.
Azon néma vinnyogás dermed. Az anya ágyából kikel úgy látja, mosolyog a gyermek, és megnyugodva alszik el...
Mikor munkába siet reggel, készít egy kis tízórait s indul. A kisleány is felkel s míg ruhát ölt, fogadkozik.
De nyomja nagy magánya itt benn, kín löki - játsszék odakint. Ismét fölsír a gyermek s minden előlről kezdődik megint.
1934. nov.
(INDIÁBAN, HOL ÉJJEL A VADAK...)
Indiában, hol éjjel a vadak zöld szeme cikkan át a dzsungelen, mikor dédapa is kicsi volt még, élt egy nagy fejedelem.
Parancsot adott, büszkét, szigorút: „Fogjon mindenki szerszámot! Oda, hol a lombzenére táncot lejt a hold, épüljön hétszáz ékes palota!”



297
Hétszáz ékes palota közé kincstárat vasból rakatott s a napot akarta ráveretni, mint óriás, tüzes lakatot.
Hiába szörnyedt el a nép s kérlelték vének és papok: „Ami égi, ne hozd a földre!” A kapu pántja kérte a napot.
Feszült létra a felhő szélihez. Megbillent az; a létra leszakadt. Fogtak sasokat könnyü szekérbe. A hámot szétszedték dalos madarak.
S míg sürgött irtózva, serénykedett a dolgos népek megdöbbent zöme, kisült a vetés, kigyult a város; kicsordult a nap lángos özöne.
Mint a zuhatag, hullt alá a tűz. Állva száradt el a fejedelem. S a hétszáz palota helyét elfoglalta az őserdő egy hűvös éjjelen.
1934-1935 [?]
[TÖREDÉKEK]
lesz lágy hús s mellé ifju karalábé ökör hizik és nő a csalamádé de az már a mi porunkból fakad
*
mint oroszlán, ki ketrecében bömböl az öreg bácsi kerti útat döngöl
*
és testem végül megbetegedett mert férfi vagyok és nem tudja senki, még magam sem, hogy mennyit szenvedek.
*
Egész testében reszket, mint a gyermek, kit rajtakaptak, hogy buktát lopott
*
vadász szemünkre lányok térde les és haragomban megölnék egy tündért



298
holott talált és lukas életünkért belátom - ölni meg nem érdemes.
*
mint locspocs-fényben a vastaligákkal zörgő, seszinü alakok ugy vonulnak a fejemen által karácsonyesti gondolatok
nem éppen olyanok hogy fönn az egekben ily talicskákon hozzák a felhőhegyen a havat libasorban kéklő seregben az angyalok, hogy inség munka legyen
nem, hanem
EGY BÜNTETŐTÖRVÉNYSZÉKI TÁRGYALÁS IRATAIBÓL
BŰNÖS Azért jöttem, hogy följelentsem magam, mert nem birom tovább adni a szendét, ostobát. Szótlanabb, némább bűne nincsen enyémnél senkinek, bevallom. Szeretném, hogyha itt, te vád, szemtől szemembe mondanád a bűnt. Mert nem lehet meghalnom.
VÁDLÓ Én legyek bünének tudója mit motyog a reménytelen! Én csak a bűnöst ismerem, ki szemét lesüti s kitolja. Mit vall be? Amit mind tudunk már iramló fényt a tengeren, de bűne íze (rengve lenn) fogai s ínye között bujkál!
BÍRÓ Lépj közelébb s figyelj. A törvény tudod, betellik szószerint. A biróság, ha rád tekint, a tűzön ítél, nem a pörnyén. Mig eleven bizonyság nincsen, mig itt nem illan fürge tény, bár szánlak, fiam, nincs remény, a bíróság föl kell hogy mentsen.



299
VÁDLOTT Óh, nem lehet ilyen kegyetlen törvény a tűzön, a vizen! A bűnt, mely elnémit, hiszen igy ujra el kéne követnem! Végtelen semmi vár, tudom jól s nem bocsánat. Ám ennyiben nem kényszeríthet senkisem, hogy a bűnt elkövessem ujból.
VÁDLÓ Arcátlan szenvedő! Nem átalsz rettegni! Kínod örömét. A tengerfenék gyönyörét. Süt a nap és te éjszakát vallsz. A pocsolyákból száll a pára hajtván gépeid kerekét s te mozdulatlan, mint a jég, akarsz megérni a halálra!
BÍRÓ Látlak fiam s nem csal a látszat. Szemedben könnycsepp ég - hazudsz. Bánod a bűnt - megbánni tudsz, így jelzel a cinkos világnak. Ammiatt az ember bánkódik, mit nem tett, vagy nem tehetett, de a bűnt nem bánhatja meg, mert az igazság megbántódik.
VÁDLOTT Amit kivántok, lehetetlen. Hisz emlékezni sincs időm, mikor már tűnődnék merőn, lökdös az éhség tehetetlen. Belátom, hogy hitvány e bánat, a gyengeséghez sincs erőm. Engedjétek - ez nem öröm hogy tanúnak hívjam anyámat.
VÁDLÓ Im anyját falta föl magzatja vonítva s mohón e cseléd. Két kézzel tépte emlejét, ahogy most önmagát szaggatja. Nem emlékezik arra persze, mint vette vérét és tejét s lógatja fondor fafejét, hogy elhigyjük, nincs bűnre mersze!



300
BÍRÓ Anyád meghalt tizenhat éve - ezt meg kell állapítani le vannak rágva csontjai és szülőhúsa meg van éve. Igaz-e hát, hogy őbelőle táplálkoztál, te hajdani élősdi kisded. Majd ami
1934-1935



301
1935
ALTATÓ
Lehunyja kék szemét az ég, lehunyja sok szemét a ház, dunna alatt alszik a rét aludj el szépen, kis Balázs.
Lábára lehajtja fejét, alszik a bogár, a darázs, velealszik a zümmögés aludj el szépen, kis Balázs.
A villamos is aluszik, - s mig szendereg a robogás álmában csönget egy picit aludj el szépen, kis Balázs.
Alszik a széken a kabát, szunnyadozik a szakadás, máma már nem hasad tovább aludj el szépen, kis Balázs.
Szundít a lapda, meg a sip, az erdő, a kirándulás, a jó cukor is aluszik aludj el szépen, kis Balázs.
A távolságot, mint üveg golyót, megkapod, óriás leszel, csak hunyd le kis szemed, aludj el szépen, kis Balázs.
Tüzoltó leszel s katona! Vadakat terelő juhász! Látod, elalszik anyuka. Aludj el szépen, kis Balázs.
1935. febr. 2.
AJTÓT NYITOK
Ajtót nyitok. Meglódul lomhán a főzelék fagyott szaga és végigvicsorog a konyhán a karmos tűzhely. A szoba



302
üres, senki. Tizenhat éve ennek, mit sosem feledek. Viaszkos vásznu konyhaszékre ültem, nyafognék, nem lehet.
Értem, hogy anyám eltemették, de nincs és nyugtalan vagyok, ezt nem értem. Felnőtt lehetnék. (A mosogatótál ragyog.)
Nem fáj, de meg sem érinthettem, nem láttam holtában anyám, nem is sirtam. És érthetetlen, hogy mindig így lesz ezután.
1935. febr. eleje
OSZTÁS UTÁN
A kártya ki van osztva. Reszketünk, Észak, Kelet, Nyugat és Dél kezében, bubik, királyok, dámák jelmezében s szótlanul várjuk, mit tesz végzetünk.
Ki vagyunk osztva. Megvan helyzetünk. Mit tehetnénk a szabály ellenében?! Mint mozdulatlan csillagok az égen, változhatatlan rajzunk, jellemünk.
Vörösek és feketék, vérben, gyászban, fényesre lakkozottan, lámpalázban így kell kinek-kinek sorsára várni,
hogy boldogságunkat, mit rejt szerelmünk, a gyönyörű sikert, mely megvan bennünk, ki tudja-e a végzet licitálni.
1935. ápr.
MODERN SZONETT
Az ember él, habár üres a kamra s a dobozokban semmi élelem. Életben tart a halálfélelem. (E nehéz percben ismerek magamra.)
Most sajnálom (de ezt is lenyelem), hogy nincs isten, ki gondoljon kinomra és azok szemét ujjával kinyomja, kik elnézik, hogy nincsen kenyerem.



303
Büszke nyomorúlt voltam én! Ma már belátom, csak a csökönyös szamár büszke, amikor szaggatja az ostor,
meg az ujonc, ki első ízben posztol, meg a gyermek, kit dícsér a tanár és otthon édes meggybefőttet kóstol.
1935. máj.
(LEÜLEPSZIK...)
Leülepszik, nem illan el bajom. Bár munkát fogni, noha mit se tud már, a szerencsétlen ember ugrabugrál, mint ketrecében az ijedt majom.
Igy eladott lány töpreng a hajón, ha ráeszmélt, hogy pártfogója foglár s azért a ruha meg a durva boglár, hogy enyhitsen a brazil óhajon.
Tudja: táncol majd s gépiesen apróz, alája nyulhat öklendező matróz, ölelgethetik, ő már nem ölel.
Néki a gólya síró, tiszta űrt hoz, azt is csak addig, mig a csend fülel s majd nem vágyik és vágyat nem öl el.
1935. máj.
EMBEREK
Családunkban a jó a jövevény. Az érdek, mint a gazda, úgy igazgat, ezt érti rég, de ostobán, ki gazdag s ma már sejteni kezdi sok szegény.
Kibomlik végül minden szövevény. Csak öntudatlan falazunk a gaznak, kik dölyffel hisszük magunkat igaznak A dallam nem változtat szövegén.
De énekelünk mind teli torokkal s edzzük magunkat borokkal, porokkal, ha kedvünk fanyar, szánk pedig üres.
Erényes lény, ki csalódni ügyes. Ugy teli vagyunk apró, maró okkal, mint szúnyoggal a susogó füzes.
1935. máj.



304
LÉGY OSTOBA
Légy ostoba. Ne félj. A szép szabadság csak ostobaság. Eszméink között rabon ugrálunk, mint az üldözött majom, ki tépi ketrecének rácsát.
Légy ostoba. A jóság és a béke csak ostobaság. Ami rend lehet, majd így ülepszik le szíved felett, mint medrében a folyó söpredéke.
Légy ostoba. Hogy megszólnak, ne reszkess, bár nem győzhetsz, nem is lehetsz te vesztes. Légy oly ostoba, mint majd a halál.
Nem lehet soha nem igaz szavad jó leszel, erős, békés és szabad vendég mult s jövő asztalainál.
1935. aug. 6.
ÉN NEM TUDTAM
Én úgy hallgattam mindig, mint mesét a bűnről szóló tanitást. Utána nevettem is - mily ostoba beszéd! Bűnről fecseg, ki cselekedni gyáva!
Én nem tudtam, hogy annyi szörnyüség barlangja szivem. Azt hittem, mamája ringatja úgy elalvó gyermekét, ahogy dobogva álmait kinálja.
Most már tudom. E rebbentő igazság nagy fényében az eredendő gazság szivemben, mint ravatal, feketül.
S ha én nem szólnék, kinyögné a szájam: bár lennétek ily bűnösök mindnyájan, hogy ne maradjak egész egyedül.
1935. aug. 7.



305
BOLDOG HAZUG...
Boldog hazug, kinek van istene, ki rettenetes, de maga a jóság; kinek sebet kap reszkető keze, ha leszakítja a tilalmas rózsát.
Boldog hazug - értetlen szelleme a meg nem fogant, ártatlan valóság; pihen rajta a mindenség szeme, bámulja őt, az öröklét lakósát.
Én nem leltem szivemben, sem az égben s e halott fényü istentelenségben szivdobogással ringatom magam,
kit más-gyötörte anyám azért vert meg, mert sápadt kézzel loptam én, a gyermek, jól tudva már, hogy minden odavan.
1935. aug. 9.
TEMETÉS UTÁN
A láng ellibbent a sötétben, amint betört a szélroham, de mi már hallgattunk is régen, mint az öregek, komolyan, nekünk nem mondott semmi újat az a hirtelen zivatar, belénk nem csapkodtak a gallyak, minékünk nem volt ravatal az elfeketült föld s a mennybolt, mely oszladozni fölfakadt. (Csak most emlékszem rá, milyen volt!) Még csak biztató szavakat sem szóltunk, nem néztünk egymásra, mint munka után ki leül. Csak ültünk ott, mi három árva, ki-ki magában, egyedül.
1935. aug. 12.



306
MINT GYERMEK...
Mint gyermek, aki bosszut esküdött és felgyujtotta az apai házat s most idegenség lepi, mint a köd, s csak annak mellén, aki ellen lázadt,
tudná magát kisírni, elfödött arcát mutatni szabad mosolyának, oly reménytelenűl erőlködök, hogy könnyeimre: erényre találjak.
Világot hamvasztottam el szivemben és nincs jó szó, mely megrikasson engem, kuporogva csak várom a csodát,
hogy jöjjön el már az, ki megbocsát és meg is mondja szépen, micsodát bocsát meg nékem e farkasveremben!
1935. aug.
A BŰN
Zord bűnös vagyok, azt hiszem, de jól érzem magam. Csak az zavar e semmiben, mért nincs bűnöm, ha van.
Hogy bűnös vagyok, nem vitás. De bármit gondolok, az én bűnöm valami más. Tán együgyű dolog.
Mint fösvény eltünt aranyát, e bűnt keresem én; elhagytam érte egy anyát, bár szivem nem kemény.
És meg is lelem egy napon az erény hősein; s hogy gyónjak, kávézni hivom meg ismerőseim.
Elmondom: Öltem. Nem tudom kit, talán az apám elnéztem, amint vére folyt egy alvadt éjszakán.
Késsel szúrtam. Nem szinezem, hisz emberek vagyunk s mint megdöföttek, hirtelen majd mi is lerogyunk.



307
Elmondom. S várom (várni kell), ki fut, hogy dolga van; megnézem, ki tünődik el; ki retteg boldogan.
És észreveszek valakit, ki szemmel, melegen jelez, csak ennyit: Vannak itt s te nem vagy idegen...
Ám lehet, bűnöm gyermekes és együgyű nagyon. Akkor a világ kicsi lesz s én játszani hagyom.
Én istent nem hiszek s ha van, ne fáradjon velem; majd én föloldozom magam; ki él, segít nekem.
1935. aug.
EMBERISÉG
Óh emberiség, kit törött anyám szenvedni szaporított és nem értett! Nem rettenek születni ujra érted, te két milliárd párosult magány!
Láttalak sírni a folyók fagyán, mint gyermeket, kit a jég tüze sértett; láttalak ölni, halni s mint nem éltet, tündökölni nagy egyházak falán.
Hegyen láttalak és lapulni ólnál szerencsétlen, ki úgy élsz, mintha volnál, megérdemled, hogy atyád a halál!
Vértelen arravársz, hogy véred ontsák s föl-fölmutat a társuló bolondság, mely téged minden kínban megtalál.
1935. aug.



308
EGY IFJU PÁRRA
Úgy érzem, hogy mulik az idő, hogy bonyolultabb örömök várnak reám és egyszerübb, de nem disztelenebb szomoruság, mint a multak, melyeknek lágy s erős szövedéke most kiterült
előttem, - im e zümmögő kávéházban várok reátok óvatosan, lassan s figyelve (multba? jövőbe? nem tudom) de vizsgán, mint a kutya, ki bár szemmel tartja a gyanusan nyüzsgő világot, félig ügyel csak, mert másfelől gazdáját várja jelenni a néma uton
ily félálomszerü figyelemben, mely egy, noha ketté irányul, kifelé multra-jövőre, befelé rátok, kis asszony s te kedves barát, érzem, hogy ti vagytok a gazdám (vagyis illő arányul veszem e magányos várakozáshoz kettős mosolyotok sugarát)
érzem, hogy ti vagytok a gazdám, mert egyetlenegy vagytok ti ketten, kikre várok e sanda jelen gyanus jelenései közt, mig vöröshaju jellemszinészek kártyákat osztanak felettem, mérgeket hordanak szerte-körül, nyelik a füstöt, a gőzt...
Lám-lám, nevetve jöttök, nem tudva, hogy ti vagytok Az, ki eligazitja az üres keretekben a képeket, melyek hanyag alakzatai alighogy élnek, máris tubusaikba surrannának vissza a festékek, a nem-lett multba az ősi anyag.
Üljetek csak ide mellém, hadd legyünk együtt ujra a hármak, viduljunk, vonjunk határokat a térben s az óra szerint ez a félálom visszahuzódik szivembe, máris ugy rémlik, mint az a gyarmat, melyet nem láttam s amelynek partján a kenyérfa koronája lágyan meging.
1935. szept. 23.
ŐSZ
Tar ágak-bogak rácsai között kaparásznak az őszi ködök, a vaskorláton hunyorog a dér.
Fáradtság üli a teherkocsit, de szuszogó mozdonyról álmodik a vakvágányon, amint hazatér.
Itt-ott kedvetlen, lompos, sárga lomb tollászkodik és hosszan elborong. A kövön nyirkos tapadás pezseg.
Batyuba szedte rongyait a nyár, a pirosító kedvü oda már, oly váratlanul, ahogy érkezett.



309
Ki figyelte meg, hogy, mig dolgozik, a gyár körül az ősz ólálkodik, hogy nyála már a téglákra csorog?
Tudtam, hogy ősz lesz s majd fűteni kell, de nem hittem, hogy itt van, ily közel, hogy szemembe néz s fülembe morog.
1935. okt.
MAJD EMLÉKEZNI JÓ LESZ
Rimánkodik az éghez sok bolond, hogy bújjanak beléjük hars erények. De ők alattomosak és szerények, suttyomban élnek, harangjuk kolomp.
Én ilyen gyermek nem vagyok. Fogamban szaporodik az idegen anyag, mint a halál is szívemben. Hanyag társadalmunkra szabatos szavam van.
Mert hordtam téglát kínnal s jól tudom, a kín teszi, hogy lett belőle börtön, melyben időm oly egykedvűen töltöm, mint fáradt utas pihen féluton.
De majd fölállok s zúgom nemsokára adjátok meg a munka örömét, adjatok kedvet, nékem nem elég a munkabér, a munkaerő ára!
Közeledik az én időm. Ha már ennyi a kín, világot vált valóra én nem csalódom - minden szervem óra, mely csillagokhoz igazítva jár.
Majd a kiontott vértócsa fakó lesz s mosolyra fakaszt mind, ami ma bánt, majd játszunk békés állatok gyanánt és emlékezni s meghalni is jó lesz.
1935. okt. 24.



310
HARAG
Busulsz-e, Pista?... A tépett esőben szél vergődik, mint hálóban a hal... Busulsz-e, mondd? És játszol-e merően az uccák lucskos csillámaival?
Én fázom s búsulok. Arcomba támad a híg nedvesség s nem hevít harag. A harag tüzet kér s ellép. A bánat jön aztán, kémlel és velünk marad.
Figyelmeztet-e munka közben téged e bánat, mely énhozzám sír, eseng, hogy eltávozott, lassan mint a vének, barátod és helyébe ült a csend?
Én is dacolni fogok, attól félek, hisz nem ismerem eléggé magam. De sajnálnám, ha elveszítenélek s nem kérdezhetném: hát veled mi van?...
Tudtam, hogy örökre összeveszhet egy semmiségen két örök barát, de nem hittem, hogy vélem is megeshet, ami a halálnál ostobább.
1935. nov. 19.
LEVEGŐT!
Ki tiltja meg, hogy elmondjam, mi bántott hazafelé menet? A gyepre éppen langy sötétség szállott, mint bársony-permeteg és lábom alatt álmatlan forogtak, ütött gyermekként csendesen morogtak a sovány levelek.
Fürkészve, körben guggoltak a bokrok a város peremén. Az őszi szél köztük vigyázva botlott. A hűvös televény a lámpák felé lesett gyanakvóan; vadkácsa riadt hápogva a tóban, amerre mentem én.
Épp azt gondoltam, rám törhet, ki érti, e táj oly elhagyott. S im váratlan előbukkant egy férfi, de tovább baktatott. Utána néztem. Kifoszthatna engem,



311
hisz védekezni nincsen semmi kedvem, mig nyomorult vagyok.
Számon tarthatják, mit telefonoztam s mikor, miért, kinek. Aktákba irják, miről álmodoztam s azt is, ki érti meg. És nem sejthetem, mikor lesz elég ok előkotorni azt a kartotékot, mely jogom sérti meg.
És az országban a törékeny falvak - anyám ott született az eleven jog fájáról lehulltak, mint itt e levelek s ha rájuk hág a felnőtt balszerencse, mind megcsörren, hogy nyomorát jelentse s elporlik, szétpereg.
Óh, én nem igy képzeltem el a rendet. Lelkem nem ily honos. Nem hittem létet, hogy könnyebben tenghet, aki alattomos. Sem népet, amely retteg, hogyha választ, szemét lesütve fontol sanda választ és vidul, ha toroz.
Én nem ilyennek képzeltem a rendet. Pedig hát engemet sokszor nem is tudtam, hogy miért, vertek, mint apró gyermeket, ki ugrott volna egy jó szóra nyomban. Én tudtam - messze anyám, rokonom van, ezek idegenek.
Felnőttem már. Szaporodik fogamban az idegen anyag, mint szivemben a halál. De jogom van és lélek vagy agyag még nem vagyok s nem oly becses az irhám, hogy érett fővel szótlanul kibirnám, ha nem vagyok szabad!
Az én vezérem bensőmből vezérel! Emberek, nem vadak elmék vagyunk! Szivünk, mig vágyat érlel, nem kartoték-adat. Jöjj el, szabadság! Te szülj nekem rendet, jó szóval oktasd, játszani is engedd szép, komoly fiadat!
1935. nov. 21.



312
MÁRCIUS
A föld alól a gyors csirák kidugják fejüket, a fák, mint boltos áruját, kirakják a rügyet, kamaszok arcán pattanás, férfiajkon a csók, mind egy repeső kapkodás a szoknyák lobogók, s már itt és ott fölhangzanak, elűzve kínt, fagyot, a szívbe húzódott szavak, eszmék és kardalok.
1935 vége
MÁJUS
A rengő lomb virágban ég és készül a gyümölcsre, a nyilt uccára lép a nép, hogy végzetét betöltse. Iramlanak a bogarak, friss jelszavak repülnek. S az aranyba vont ég alatt, - mert beköszönt az ünnep a szabadság sétára megy. Hős népe ágat lenget, s ő kézenfogva vezeti szép gyermekét, a rendet!
1935 vége
BIZTATÓ
Csomagodat ne bontsd ki, ha véginségre jutsz. Azért véredet ontsd ki, amiért sírni tudsz.
A késő fordulásu eget mig nézheted, te lassu jajdulásu, alkosd meg végzeted.



313
Amit szemeddel sejtesz, sziveddel várd ki azt, amit szivedbe rejtesz, szemednek tárd ki azt.
„Hol csavarogsz, te vásott?” Aggódva vár reád, megvetvén elmulásod, csendes édesanyád.
1935 [?]
KÉSEI SIRATÓ
Harminchat fokos lázban égek mindig s te nem ápolsz, anyám. Mint lenge, könnyü lány, ha odaintik, kinyujtóztál a halál oldalán. Lágy őszi tájból és sok kedves nőből próbállak összeállitani téged; de nem futja, már látom, az időből, a tömény tűz eléget.
Utoljára Szabadszállásra mentem, a hadak vége volt s ez összekuszálódott Budapesten kenyér nélkül, üresen állt a bolt. A vonattetőn hasaltam keresztben, hoztam krumplit; a zsákban köles volt már; neked, én konok, csirkét is szereztem s te már seholse voltál.
Tőlem elvetted, kukacoknak adtad édes emlőd s magad. Vigasztaltad fiad és pirongattad s lám, csalárd, hazug volt kedves szavad. Levesem hütötted, fujtad, kavartad, mondtad: Egyél, nekem nőssz nagyra, szentem! Most zsiros nyirkot kóstol üres ajkad félrevezettél engem.
Ettelek volna meg!... Te vacsorádat hoztad el - kértem én? Mért görbitetted mosásnak a hátad? Hogy egyengesd egy láda fenekén? Lásd, örülnék, ha megvernél még egyszer! Boldoggá tenne most, mert visszavágnék: haszontalan vagy! nem-lenni igyekszel s mindent elrontsz, te árnyék!



314
Nagyobb szélhámos vagy, mint bármelyik nő, ki csal és hiteget! Suttyomban elhagytad szerelmeidből jajongva szült, eleven hitedet. Cigány vagy! Amit adtál hizelegve, mind visszaloptad az utolsó órán! A gyereknek kél káromkodni kedve nem hallod, mama? Szólj rám!
Világosodik lassacskán az elmém, a legenda oda. A gyermek, aki csügg anyja szerelmén, észreveszi, hogy milyen ostoba. Kit anya szült, az mind csalódik végül, vagy így, vagy úgy, hogy maga próbál csalni. Ha kűzd, hát abba, ha pedig kibékül, ebbe fog belehalni.
1935 / 1936. dec.
(NE LÉGY SZELES...)
Ne légy szeles. Bár a munkádon más keres dolgozni csak pontosan, szépen, ahogy a csillag megy az égen, ugy érdemes.
1935-1937



315
1936
HA A HOLD SÜT...
Ha a hold süt, a néma, siron tuli fény, álmomba’ kinyilnak a termek. Kioson, kenyeret szel a konyha kövén s majszolja riadtan a gyermek.
Csak a léghuzat ismeri - alszik a ház. Les nagy szeme, reszket a térde. Zsirok és köcsögök teje közt kotorász, surranva, mint az egérke.
Ha belé-belereccsen a szörnyü kredenc, ajkára repül kicsiny ujja: könyörögne az irgalomért, de a csend zord kürtje a zajt tovafujja.
Ez a zaj, ez a kín, e világrecsegés nem szűnve, dühöngve növekszik. Belesáppad a gyermek, elejti a kést és visszalopódzva lefekszik...
Mire ébredek, ég a nap, olvad a jég, szétfeccsen iromba szilánkja, mint déligyümölcs-kirakat üvegét öklével a vágy ha bevágja.
Elalél a fagy istene, enged az ég. Már unja az ördög a poklot, ideönti a földre kövér melegét zöld lángba borulnak a bokrok.
1936. márc.



316
AMIT SZIVEDBE REJTESZ
Freud nyolcvanadik születésnapjára
Amit szivedbe rejtesz, szemednek tárd ki azt; amit szemeddel sejtesz, sziveddel várd ki azt.
A szerelembe - mondják belehal, aki él. De úgy kell a boldogság, mint egy falat kenyér.
S aki él, mind-mind gyermek és anyaölbe vágy. Ölnek, ha nem ölelnek a harctér nászi ágy.
Légy, mint a Nyolcvan Éves, akit pusztítanak a növekvők s míg vérez, nemz millió fiat.
Már nincs benned a régen talpadba tört tövis. És most szivedből szépen kihull halálod is.
Amit szemeddel sejtesz, kezeddel fogd meg azt. Akit szivedbe rejtesz, öld, vagy csókold meg azt!
1936. máj.
GYERMEKKÉ TETTÉL
Gyermekké tettél. Hiába növesztett harminc csikorgó télen át a kín. Nem tudok járni s nem ülhetek veszteg. Hozzád vonszolnak, löknek tagjaim.
Számban tartalak, mint kutya a kölykét s menekülnék, hogy meg ne fojtsanak. Az éveket, mik sorsom összetörték, reám zudítja minden pillanat.
Etess, nézd - éhezem. Takarj be - fázom. Ostoba vagyok - foglalkozz velem. Hiányod átjár, mint huzat a házon. Mondd, - távozzon tőlem a félelem.



317
Reám néztél s én mindent elejtettem. Meghallgattál és elakadt szavam. Tedd, hogy ne legyek ily kérlelhetetlen; hogy tudjak élni, halni egymagam!
Anyám kivert - a küszöbön feküdtem magamba bujtam volna, nem lehet alattam kő és üresség fölöttem. Óh, hogy alhatnék! Nálad zörgetek.
Sok ember él, ki érzéketlen, mint én, kinek szeméből mégis könny ered. Nagyon szeretlek, hisz magamat szintén nagyon meg tudtam szeretni veled.
1936. máj.
A DUNÁNÁL
1
A rakodópart alsó kövén ültem, néztem, hogy úszik el a dinnyehéj. Alig hallottam, sorsomba merülten, hogy fecseg a felszin, hallgat a mély. Mintha szivemből folyt volna tova, zavaros, bölcs és nagy volt a Duna.
Mint az izmok, ha dolgozik az ember, reszel, kalapál, vályogot vet, ás, úgy pattant, úgy feszült, úgy ernyedett el minden hullám és minden mozdulás. S mint édesanyám, ringatott, mesélt s mosta a város minden szennyesét.
És elkezdett az eső cseperészni, de mintha mindegy volna, el is állt. És mégis, mint aki barlangból nézi a hosszú esőt - néztem a határt: egykedvü, örök eső módra hullt, szintelenül, mi tarka volt, a mult.
A Duna csak folyt. És mint a termékeny, másra gondoló anyának ölén a kisgyermek, úgy játszadoztak szépen és nevetgéltek a habok felém. Az idő árján úgy remegtek ők, mint sírköves, dülöngő temetők.



318
2
Én úgy vagyok, hogy már száz ezer éve nézem, amit meglátok hirtelen. Egy pillanat s kész az idő egésze, mit száz ezer ős szemlélget velem.
Látom, mit ők nem láttak, mert kapáltak, öltek, öleltek, tették, ami kell. S ők látják azt, az anyagba leszálltak, mit én nem látok, ha vallani kell.
Tudunk egymásról, mint öröm és bánat. Enyém a mult és övék a jelen. Verset irunk - ők fogják ceruzámat s én érzem őket és emlékezem.
3
Anyám kún volt, az apám félig székely, félig román, vagy tán egészen az. Anyám szájából édes volt az étel, apám szájából szép volt az igaz. Mikor mozdulok, ők ölelik egymást. Elszomorodom néha emiatt ez az elmulás. Ebből vagyok. „Meglásd, ha majd nem leszünk!...” - megszólítanak.
Megszólítanak, mert ők én vagyok már; gyenge létemre így vagyok erős, ki emlékszem, hogy több vagyok a soknál, mert az őssejtig vagyok minden ős az Ős vagyok, mely sokasodni foszlik: apám- s anyámmá válok boldogon, s apám, anyám maga is ketté oszlik s én lelkes Eggyé így szaporodom!
A világ vagyok - minden, ami volt, van: a sok nemzedék, mely egymásra tör. A honfoglalók győznek velem holtan s a meghódoltak kínja meggyötör. Árpád és Zalán, Werbőczi és Dózsa török, tatár, tót, román kavarog e szívben, mely e multnak már adósa szelíd jövővel - mai magyarok!
... Én dolgozni akarok. Elegendő harc, hogy a multat be kell vallani. A Dunának, mely mult, jelen s jövendő, egymást ölelik lágy hullámai. A harcot, amelyet őseink vivtak, békévé oldja az emlékezés



319
s rendezni végre közös dolgainkat, ez a mi munkánk; és nem is kevés.
1936. jún.
(A HULLÁMOK LÁGY TÁNCA...)
A hullámok lágy tánca s odaát a lombok gyenge lejtése az éjjelt lassudan hozták s csillagok raját hívták reszketni az egekre széjjel.
Igy ők. S az érzelmek is csendesen mozdulnak benn a szívben ringatóan, emlékezés visszfénye, szerelem hatalma ring, mint a nagy víz a tóban.
Én nem értem, csak érzem az egészet. Itt tangót jár a sok lány és fiú, a sok számító, kedves és hiú.
Mert ez itt egy divatos nyári fürdő. De némán, hiszen ráér a természet, a zene mögött zúg az örök erdő.
1936 nyara
(ZÖLD NAPSÜTÉS HINTÁLT...)
Zöld napsütés hintált a tenger lágy, habos vizén, meztelenül, vigan, nagy messzi beusztam biz én, a fényes ég, a csipke viz pólyája testemen, bölcsőben fekve ringtam ott, behunyva két szemem.
Én nem tudom, hogyan, mi volt. A locska őselem, a víz kihült és nagy hideg zuhant rám hirtelen. Szivemből rémület szökellt, mint bokorból a vad, kiáltottam vón s keserűn szájon vágott a hab.
A hátam mögött szüntelen valami orditott. Iszonyúbb volt, mint óriási tarajos gyikok csordája, az a tenger ott s én küzdöttem vele, elfeledtem, hogy mit sem ér az ember élete.
Usztam, vagy usztam volna, ám ugy értem partot ott, hogy vert a hullám s végül egy hatalmas kidobott
1936 nyara [?]



320
EGY SPANYOL FÖLDMÍVES SÍRVERSE
Franco tábornok besorolt ádáz katonának, nem szöktem meg, mert féltem, agyonlövet úgy. Féltem - azért harcoltam a haddal a jog s a szabadság ellen Irun falain. S így is elért a halál.
1936. aug. vége
IRGALOM
Bizony nem voltam én sem az, akit a családfők kegyelnek. És időm sem volt - az igaz kikönyörögnöm a kegyelmet.
S bár hűvös, örökkévaló dolgok közt muszáj őgyelegnem, a palánkok közt szárnyaló munkát nem lehet elfelednem.
Mit oltalmaztunk, nincs jelen, azt most már támadóink védik. Elejtem képzelt fegyverem, mit kovácsoltam harminc évig.
És hallgatom a híreket, miket mélyemből énszavam hoz. Amíg a világ ily veszett, én irgalmas leszek magamhoz.
1936. júl. - okt.
JAJ, MAJDNEM...
Jaj, majdnem szétfeszít a szerelem. Jaj, majdnem összenyom a félelem. Egy ölelésben, asszonyok, ki halna meg velem?
Oly gyors a nyaram s lassú a telem az ősz kockája kit mutat nekem? A lesi-csősz idő elől ki szállna el velem?
Csillagok rácsa csillog az egen: ilyen pincében tart az értelem! A mindenséget, asszonyok, ki vetné szét velem?
1936. júl. - okt.



321
AZ A SZÉP, RÉGI ASSZONY
Azt a szép, régi asszonyt szeretném látni ismét, akiben elzárkózott a tünde, lágy kedvesség, aki a mezők mellett, ha sétálgattunk hárman, vidáman s komolyan lépett a könnyü sárban, aki ha rám tekintett, nem tudtam nem remegni, azt a szép, régi asszonyt szeretném nem szeretni. Csak látni szeretném őt, nincs vele semmi tervem, napozva, álmodozva amint ott ül a kertben s mint ő maga, becsukva egy könyv van a kezében s körül nagy, tömött lombok zúgnak az őszi szélben. Elnézném, amint egyszer csak tétovázva, lassan, mint aki gondol egyet a susogó lugasban, föláll és szertepillant és hirtelen megindul és nekivág az útnak, mely a kert bokrain túl ott lappang, elvezetni a távolokon által, két oldalán a búcsút integető fákkal. Csak úgy szeretném látni, mint holt anyját a gyermek, azt a szép, régi asszonyt, amint a fényben elmegy.
1936. júl. - okt.
VILÁGOSÍTSD FÖL
Világosítsd föl gyermeked: a haramiák emberek; a boszorkák - kofák, kasok. (Csahos kutyák nem farkasok!) Vagy alkudoznak, vagy bölcselnek, de mind-mind pénzre vált reményt; ki szenet árul, ki szerelmet, ki pedig ilyen költeményt.
És vígasztald meg, ha vigasz a gyermeknek, hogy így igaz. Talán dünnyögj egy új mesét, fasiszta kommunizmusét mivelhogy rend kell a világba, a rend pedig arravaló, hogy ne legyen a gyerek hiába s ne legyen szabad, ami jó.
S ha száját tátja a gyerek és fölnéz rád, vagy pityereg ne dőlj be néki, el ne hidd, hogy elkábítják elveid! Nézz a furfangos csecsemőre: bömböl, hogy szánassa magát,



322
de míg mosolyog az emlőre, növeszti körmét és fogát.
1936. júl. - okt.
BALATONSZÁRSZÓ
1
Zúg már az ősz, gyűlik és kavarog, fehér habokba szaggatja a zöldet. Fogócskáznak az apró viharok, az ablakban a legyek megdögölnek.
Nyafog a táj, de néha némaság jut az eszébe s új derűt lel abban. Tollászkodnak a sárga lombu fák, féllábon állván a hunyorgó napban.
Kell már ahhoz a testhez is az ágy, mely úgy elkapott, mint a vizek sodra. Becsomagoljuk a vászonruhát s beöltözünk szövetbe, komolykodva.
2
Míg nyugtalanul forgott nagy, lágy habokon az az éj, a csónak alatt hüvös öblögetési kotyogván, én nyugtomat ott leltem piros ölben, amint a szeszély, meg a természet gyönyörűn lecsapott rám.
Én fáztam előbb, mert ősz volt már s aki emberi lény, az mind szomorúbb, mikor újra tanulna remegni. Kettős remegés tölt: vágy s hüvös árnyak igy ősz elején, mikor elkezdnek a szelid öregek köhögetni.
3
Je n’ai point de thème, excepté que je t’aime
költeni csak ezt tudtam, mert mindig elaludtam,
hisz annyiszor öleltem, ahányszor rája leltem.
Szemüveg volt az orrán, az alól nézett énrám
s amikor magamhoz szorítottam, a szemüveg alatt hunyta le a szemét. Pedig mindig zavarják az embert.



323
Szivemben bizony kín dúlt, mikor a vonat indult,
de nem sokat merengtem esett, hát hazamentem.
Száz gramm dohányt hagyott rám, hogy legyen cigarettám.
S nem álmot, hanem alvást. Nem látjuk többé egymást.
1936. szept.
JUDIT
Fosztja az ősz a fákat, hüvösödik már, be kell gyújtani. Lecipeled a kályhát, egyedül hozod, mint a hajdani
hidegek idejében, még mikor, kedves, nem öleltelek, mikor nem civakodtam s nem éreztem, hogy nem vagyok veled.
Némább a hosszabb éjjel, nagyobb a világ s félelmetesebb. Ha varrsz, se varrhatod meg közös takarónk, ha már szétesett.
Hideg csillagok égnek tar fák ága közt. Merengsz még? Aludj, egyedül alszom én is. Huzódzkodj össze s rám ne haragudj.
1936. okt. eleje
KIRAKJÁK A FÁT
A pályaudvar hídja még remeg, de már a kényes őszi dél dorombol és kiszáradt hasábfák döngenek, amint dobálják őket a vagonból.
Ha fordul is egy, a lehullt halom néma... Mi bánt? Ugy érzem, mintha félnék, menekülnék, hasáb a vállamon. A kisgyerek, ki voltam, mégis él még.
A kis kölyök, ki voltam, ma is él s a felnőttet a bánat fojtogatja;



324
de nem könnyezik, egy dalt zöngicsél s ügyel, hogy el ne szálljon a kalapja.
Tőletek féltem, kemény emberek, ti fadobálók, akiket csodáltam? Most mint lopott fát, viszlek titeket ez otthontalan, csupa-csősz világban.
1936. okt.
... AKI SZERETNI GYÁVA VAGY
Te rongy, aki szeretni gyáva vagy, akinek több a biztosító munka, melyet a tetves ég taszít nyakunkba, küldvén máris a külső fagyokat, fordított ringyó, ki a kötelesség aranyát gyüjtöd élő nap alatt: a gyermek rimánkodhat, hogy szeressék, én nem tehetem; elpusztítalak.
Én férfi vagyok, nemes és konok, nincs vigaszom s nem erényem a bánat. Csak szenvedek, mint akit megnyomott ásás közben a föld; káromkodok Ringyó! - hogy rólad ilyen szavam támad! Rajtad a komolyság is kellemes, nő létedre erős vagy s érdemes, hogy lábod csámpás mivoltán nevess. Én nem jártatom hiába a számat, de kín sem űzhet hiába utánad.
Már elrebbent a férfias szemérem nyoma orcámról, és csak sáppadok. Dolgaim is úgy hallgatják személyem, mint bolond tanárt az üres padok. Nem éreznéd, mily veszély fenyeget téged, életem s engem is, ki vágyom, ha másra nem, hát hogy veled legyek s ha másutt nem, hát a halálos ágyon?
Add kezembe e zárt világ kilincsét, könnyü kezedet - vár kinn a szabad. Gyülekező halottaimat intsd szét, szólj s hízelegjen körül jószavad. Ismersz engem, kit szemed megviselt, lehetetlen, hogy ne szeressél, kedves! Egykor egy sejt a tengerben kikelt, hadd jusson el már örökös öledhez!
1936. okt. 23.



325
KOSZTOLÁNYI
A kínba még csak most fogunk, mi restek, de te már aláírtad művedet.
Mint gondolatjel, vízszintes a tested. Téged már csak a féreg fal, szeret,
mint mi a csirkét, bort... Senkim, barátom! Testvérünk voltál és lettél apánk.
Gyémánt szavaid nem méred karáton nincs egyéb súly, ha föld zuhog reánk.
Ezt onnan tudom, hogy letörtem vágyva, ahogy letört a halál tégedet.
Reméltél; én is. Tudtuk, hogy hiába, mint tudja, ki halottat költöget.
1936. nov. eleje
NAGYON FÁJ
Kivül-belől leselkedő halál elől (mint lukba megriadt egérke)
amíg hevülsz, az asszonyhoz ugy menekülsz, hogy óvjon karja, öle, térde.
Nemcsak a lágy, meleg öl csal, nemcsak a vágy, de odataszit a muszáj is
ezért ölel minden, ami asszonyra lel, mig el nem fehérül a száj is.
Kettős teher s kettős kincs, hogy szeretni kell. Ki szeret s párra nem találhat,
oly hontalan, mint amilyen gyámoltalan a szükségét végző vadállat.
Nincsen egyéb menedékünk; a kés hegyét bár anyádnak szegezd, te bátor!
És lásd, akadt nő, ki érti e szavakat, de mégis ellökött magától.



326
Nincsen helyem így, élők közt. Zúg a fejem, gondom s fájdalmam kicifrázva;
mint a gyerek kezében a csörgő csereg, ha magára hagyottan rázza.
Mit kellene tenni érte és ellene? Nem szégyenlem, ha kitalálom,
hisz kitaszit a világ így is olyat, akit kábít a nap, rettent az álom.
A kultura ugy hull le rólam, mint ruha másról a boldog szerelemben
de az hol áll, hogy nézze, mint dobál halál s még egyedül kelljen szenvednem?
A csecsemő is szenvedi, ha szül a nő. Páros kínt enyhíthet alázat.
De énnekem pénzt hoz fájdalmas énekem s hozzám szegődik a gyalázat.
Segítsetek! Ti kisfiuk, a szemetek pattanjon meg ott, ő ahol jár.
Ártatlanok, csizmák alatt sikongjatok és mondjátok neki: Nagyon fáj.
Ti hű ebek, kerék alá kerüljetek s ugassátok neki: Nagyon fáj.
Nők, terhetek viselők, elvetéljetek és sirjátok neki: Nagyon fáj.
Ép emberek, bukjatok, összetörjetek s motyogjátok neki: Nagyon fáj.
Ti férfiak, egymást megtépve nő miatt, ne hallgassátok el: Nagyon fáj.



327
Lovak, bikák, kiket, hogy húzzatok igát, herélnek, rijjátok: Nagyon fáj.
Néma halak, horgot kapjatok jég alatt és tátogjatok rá: Nagyon fáj.
Elevenek, minden, mi kíntól megremeg, égjen, hol laktok, kert, vadon táj
s ágya körül, üszkösen, ha elszenderül, vakogjatok velem: Nagyon fáj.
Hallja, mig él. Azt tagadta meg, amit ér. Elvonta puszta kénye végett
kivül-belől menekülő élő elől a legutolsó menedéket.
1936. okt. - nov.
MAJD MEGÖREGSZEL
Majd megöregszel és bánni fogod, hogy bántasz, - azt, amire büszke vagy ma. A lelkiismeret majd bekopog s nem lesz emlék, melyben magadra hagyna.
Lesz vén ebed s az melléd települ. Nappal pihensz majd, széken szunyókálva, mert éjjel félni fogsz majd egyedül. Árnyak ütnek a rezgő anyókára.
Az öreg kutya néha majd nyafog, de a szobában csend lesz, csupa rend lesz; hanem valaki hiányozni fog a multból ahhoz a magányos csendhez.
Majd tipegsz: s ha eleget totyogott rossz lábod, leülsz. Fönn aranykeretben áll ifju képed. Hozzá motyogod: „Nem öleltem meg, hiszen nem szerettem.”
„Mit is tehettem volna?” - kérdezed, de fogatlan szád már nem válaszolhat; s ki a nap előtt lehunyod szemed, alig várod, hogy feljöjjön, a holdat.



328
Mert ha elalszol, ugrál majd az ágy, mint a csikó, hogy a hámot levesse. S a félelem tünődik, nem a vágy, a fejedben: Szeress-e, ne szeress-e.
Magadban döntöd el. Én fájlalom, hogy nem felelhetek, ha kérded: él-e. Mert elfárad bennem a fájdalom, elalszik, mint a gyermek s én is véle.
1936. okt. - nov.
MINT A MEZŐN...
Mint a mezőn a kisfiut, ha eléri a vihar s nincs tanya, anya, hova futna kapkodott lábaival, a tömött, dühödt ég dörög, a tarlón szalmaszál pörög, ő, mint az állat, nyöszörög, zokogna, de a félelem elveszi könnye melegét, sóhajtana, de hirtelen reálehel a hideg ég s csak akkor, amikor sovány testén és arcán halovány borzongás villan, mint a villám s fekete eső dől szakadva, az mintha belőle fakadna, mint mérhetetlen nagy sirás, amely fölgyül a földeken, fénylőn csorog a zöldeken, árkot betölt és gödröt ás, hömpölyög a réten, az éren, hömpölyög fönn a levegőben s a gyermek megindul a téren, útja van ebben az időben így tört e vágy rám, ily veszetten, ily hirtelen, ily szilajon, férfi létemre sírni kezdtem. S e könnyel ázott talajon, hol nehezen emeli lábát az ember, ki pedig sietne, megállok most. A kívánságát észre se venném, ha szeretne.
1936. okt. - nov.



329
NE BÁNTSD
Ne bántsd a gyenge nőt, ha már szeretted, magadat érte kínokba veretted s nem adtál két pofont neki. Telefirkáltad a falat vele.
Vesd le magadról! Mint ruhád is épen, gyámoltalanul lóg alá a széken annak karján, ki szereti, csüngjön, mig foszlik kéje éjjele!
Dobd le - a háta legyen ujra görbe, lába csámpás, bujjon az álla szőrbe! Bibircsók nőjjön a hasán! Gyűrje e verset kapzsi tenyere!
Te fuss vissza a szép növésü, kedves lányok ölébe - oly illőt ölelgess, ki kapkod, fúl vágyad után, mint zivatarban zengő jegenye!
1936. nov. - dec.
MAGÁNY
Bogár lépjen nyitott szemedre. Zöldes bársony-penész pihézze melledet. Nézz a magányba, melybe engem küldesz. Fogad morzsold szét; fald föl nyelvedet.
Száraz homokként peregjen szét arcod, a kedves. S ha cirógatnál nagyon, mert öled helyén a tiszta űrt tartod: dolgos ujjaid kösse le a gyom.
Lásd, ez vagy, ez a förtelmes kivánság. Meg se rebbennél, ha az emberek némán körülkerülnének, hogy lássák: ilyen gonosszá ki tett engemet.
Kit szorongatsz most? Ha szülsz, a fiadnak öröme az lesz, hogy körbe forog, te meg rápislogsz, míg körülhasalnak telibendőjü aligátorok.
Mozdulatlan, hanyatt fekszem az ágyon, látom a szemem: rám nézel vele. Halj meg! Már olyan szótlanul kivánom, hogy azt hihetném, meghalok bele.
1936. nov. - dec.



330
KIÁLTOZÁS
Jaj, szeressetek szilajon, hessentsétek el nagy bajom! Eszméim közt, mint a majom a rácsok közt le és föl, vicsorgok és ugrándozom, mert semmit nem hiszek s nagyon félek a büntetéstől.
Halandó, hallod-e dalom, vagy zúgod csak, mint a vadon? Ölelj meg, ne bámulj vakon a kifent rohamkéstől nincs halhatatlan oltalom, akinek panaszolhatom: félek a büntetéstől.
Mint fatutaj a folyamon, mint méla tót a tutajon, száll alá emberi fajom némán a szenvedéstől de én sirok, kiáltozom: szeress: ne legyek rossz nagyon félek a büntetéstől.
1936. nov. - dec.
KI-BE UGRÁL...
Ki-be ugrál a két szemem, ugy érzem. Ha megbolondulok, ne bántsatok. Erős karokkal fogjatok le szépen;
ha majd egész valómmal kancsitok ne mutassatok öklöt, úgy se látom. A semmiből vissza ne rántsatok.
Gondoljátok meg: Ezen a világon nincs senkim, semmim. S mit úgy hivtam: én, az sincsen. Utolsó morzsáit rágom,
amig elkészül ez a költemény... Mint űrt a fényszóró, csupasz tekintet kutatja bennem: Mit vétettem én,
hogy nem felelnek, akárhogyan intek, hogy nem szeret, ki jog szerint enyém. Ne higyjetek értetlen bűneimnek,
míg föl nem ment az odvas televény.
1936. nov. - dec.



331
KÉT HEXAMETER
Mért legyek én tisztességes? Kiterítenek úgyis! Mért ne legyek tisztességes! Kiterítenek úgyis.
1936. nov. - dec.
AZT MONDJÁK
Mikor születtem, a kezemben kés volt azt mondják, ez költemény. Biz tollat fogtam, mert a kés kevés volt: embernek születtem én.
Kiben zokogva bolyong heves hűség, azt mondják, hogy az szeret. Óh hívj öledbe, könnyes egyszerűség! Csupán játszom én veled.
Én nem emlékezem és nem felejtek. Azt mondják, ez hogy lehet? Ahogy e földön marad, mit elejtek, ha én nem, te megleled.
Eltöm a föld és elmorzsol a tenger: azt mondják, hogy meghalok. De annyi mindenfélét hall az ember, hogy erre csak hallgatok.
1936. nov. - dec.
KÉSZ A LELTÁR
Magamban bíztam eleitől fogva ha semmije sincs, nem is kerül sokba ez az embernek. Semmiképp se többe, mint az állatnak, mely elhull örökre. Ha féltem is, a helyemet megálltam születtem, elvegyültem és kiváltam. Meg is fizettem, kinek ahogy mérte, ki ingyen adott, azt szerettem érte. Asszony ha játszott velem hitegetve: hittem igazán - hadd teljen a kedve! Sikáltam hajót, rántottam az ampát. Okos urak közt játszottam a bambát. Árultam forgót, kenyeret és könyvet, ujságot, verset - mikor mi volt könnyebb. Nem dicső harcban, nem szelíd kötélen, de ágyban végzem, néha ezt remélem.



332
Akárhogyan lesz, immár kész a leltár. Éltem - és ebbe más is belehalt már.
1936. nov. - dec.
ELMARADT ÖLELÉS MIATT
Ugy vártalak, mint a vacsorát este, ha feküdtem s anyám még odajárt. Ugy reméltelek, mint kétségbeesve, hülyén, (még ifjan) hívtam a halált nem jött, hálisten... Látod, ilyen boldog vagyok, ha most meggondolom a dolgot. De az még ostobább, hogy nem jöttél, bár jönni fogsz tovább!
Makacs elmulás tolja a világot maga előtt, mint bányász a szenet, melyet kifejtett, darabokra vágott. De mélyben, egyben él, aki szeret. Milyen tüzvész, miféle kivont kardok káprázata volt, ami visszatartott, hogy míg a hold haladt, nem fogózhattam beléd azalatt?
Hogy a holt csillagvilággal, esengve, csak szálltam tehetlen, mint a kövek s nem is uszhattam a sodorral szembe kedves öledben!... Hol volt az öled?... Mig itt hadart s hazudozott az óra, te fölbámészkodtál egy dobogóra s a szétterült ütem hálójában remegtél nélkülem.
Ugye sopánkodsz, milyen kellemetlen, harisnyádon ha egy szem leszalad! Most szerelmünkből kivált s kellemedben egy ölelés örökre szétszakadt. Az a müvész pörölt az elmulással tanuskodj néki! De velem, ne mással. Tudd meg már, mi a gond. Hogy mit csinálsz. Én nem vagyok bolond.
1936. nov. - dec.



333
SEMMI
Semmi, semmi, semmi, semmi, semmi. Legyen, hogy ne legyen, legyen, hogy ne legyen mondjuk: Edit.
A csillagokat most a láthatatlan, sárga kis csibék szemelgetik.
Talán hajnalodik, talán Budapest ég, talán egy izzadt óriás-leány arcán olvad a festék.
Kocsik zörögnek, redőnyök görögnek, tengerek dörögnek, emberek áradnak.
Bosszant az a goromba ház a sarkon olyan, mint kisgyermek arcán az ótvar.
Vagy ismeretlen reggel ez, vagy idegen pályaudvar, ahová most érkeztem.
Nincsen málhám. Valamit elfelejtettem - talán ha azt kitalálnám. Egy: semmi. Kettő: semmi. Három: semmi. Olyan szokatlan, mint ez a pályaudvar, hogy egyáltalában nincsen semmi.
1936. dec.
[TÖREDÉKEK]
Szólj hát, mit tegyek én, hogy szeress ha sírva fakadok, ne nevess ............................................ ............................................
Mint a motor, mely már begyulladt, de nincsen utja és nem indulhat, olyan vagyok s ha bátrabb volnék, értelmetlen szavakat szólnék.
*



334
HALÁLOS SZERELEM
s ha nem volt még halálos szerelem, azt akarom, ez halálos legyen, értelmes kín: mert nincs értelme annak, ha embernek üres kínjai vannak, s ha nem szeretsz úgy, mint tenmagadat, én meg fogom majd ölni magamat, nem hogy szerelmem vagy bosszúm mutassam, de jobban fájna elsorvadni lassan, s árnyék leszek, melytől szorongva félsz, bíró, kitől büntetést nem remélsz: Vigyázz! Ne hagyj meghalnom, amíg élsz!
*
Segítsetek, hogy meg ne öljem, hogy hirtelen ki ne töröljem világ képei közül
*
Óh hittem volna inkább, hogy van isten, mint hogy van énnálam különb
*
Szeretem s ezért megölöm, hogy jön ahhoz, hogy én szeressem? Miféle ördögi öröm osztozkodik a bőrömön
*
Bocsássátok meg, barátság, te hív kincs s ti kemény Kőmíves Kelemenek, hogy egy ringyóért, kiben semmi szív nincs, háromszor tagadtam meg művemet.
Azt hittem, a mű reám eső részét elvégeznem majd jobban sikerül ha hozzá térek haza
*
Átizzadt fekvő helyeden fölülve, halkan, betegen - emlékszel? - azt mondtad nekem, hogy ne hozzak virágot.
*
Jutkám, csapódj! én szép szőke kalászom! Könnyezz! potyogtasd buzaszemeid!



335
Tested már nem lesz lágy fonott kalácsom. Lehull a sarló. Hát majd felveszik.
*
Sokan voltak és körülvettek álmomban engem s kinevettek: „Hehe, hát ennél van a kincs ami nincs!”
1936



336
1937
THOMAS MANN ÜDVÖZLÉSE
Mint gyermek, aki már pihenni vágyik és el is jutott a nyugalmas ágyig még megkérlel, hogy: „Ne menj el, mesélj” (igy nem szökik rá hirtelen az éj) s mig kis szive nagyon szorongva dobban, tán ő se tudja, mit is kiván jobban, a mesét-e, vagy azt, hogy ott legyél: igy kérünk: Ülj le közénk és mesélj. Mondd el, mit szoktál, bár mi nem feledjük, mesélj arról, hogy itt vagy velünk együtt s együtt vagyunk veled mindannyian, kinek emberhez méltó gondja van. Te jól tudod, a költő sose lódit: az igazat mondd, ne csak a valódit, a fényt, amelytől világlik agyunk, hisz egymás nélkül sötétben vagyunk. Ahogy Hans Castorp madame Chauchat testén, hadd lássunk át magunkon itt ez estén. Párnás szavadon át nem üt a zaj mesélj arról, mi a szép, mi a baj, emelvén szivünk a gyásztól a vágyig. Most temettük el szegény Kosztolányit s az emberségen, mint rajta a rák, nem egy szörny-állam iszonyata rág s mi borzadozva kérdezzük, mi lesz még, honnan uszulnak ránk uj ordas eszmék, fő-e uj méreg, mely közénk hatol meddig lesz hely, hol fölolvashatol?... Arról van szó, ha te szólsz, ne lohadjunk, de mi férfiak férfiak maradjunk és nők a nők - szabadok, kedvesek - s mind ember, mert az egyre kevesebb... Foglalj helyet. Kezdd el a mesét szépen. Mi hallgatunk és lesz, aki csak éppen néz téged, mert örül, hogy lát ma itt fehérek közt egy európait.
1937. jan. eleje



337
(ŐS PATKÁNY TERJESZT KÓRT...)
Ős patkány terjeszt kórt miköztünk, a meg nem gondolt gondolat, belezabál, amit kifőztünk, s emberből emberbe szalad. Miatta nem tudja a részeg, ha kedvét pezsgőbe öli, hogy iszonyodó kis szegények üres levesét hörpöli.
S mert a nemzetekből a szellem nem facsar nedves jogokat, hát uj gyalázat egymás ellen serkenti föl a fajokat. Az elnyomás csapatban károg, élő szívre mint dögre száll s a földgolyón nyomor szivárog, mint hülyék orcáján a nyál.
Lógatják szárnyuk az ínségnek gombostűjére szúrt nyarak. Bemásszák lelkünket a gépek, mint aluvót a bogarak. Belsőnk odvába bútt a hálás hűség, a könny lángba pereg űzi egymást a bosszuállás vágya s a lelkiismeret.
S mint a sakál, mely csillagoknak fordul kihányni hangjait, egünkre, hol kinok ragyognak, a költő hasztalan vonit... Óh csillagok, ti. Rozsdás, durva vastőrökül köröskörül hányszor lelkembe vagytok szurva (itt csak meghalni sikerül.)
S mégis bizom. Könnyezve intlek, szép jövőnk, ne légy ily sivár!... Bizom, hisz mint elődeinket, karóba nem húznak ma már. Majd a szabadság békessége is eljön, finomúl a kín s minket is elfelednek végre lugasok csendes árnyain.
1937. jan.



338
(MÁR RÉGESRÉG...)
Már régesrég rájöttem én, kétéltü vagyok, mint a béka. A zúgó egek fenekén lapulok most, e költemény szorongó lelkem buboréka.
Gondos gazdáim nincsenek, nem les a parancsomra féreg. Mint a halak s az istenek, tengerben és egekben élek.
Tengerem ölelő karok meleg homályu, lágy világa. Egem az ésszel fölfogott emberiség világossága.
1937. jan.
FLÓRA
1. Hexaméterek
Roskad a kásás hó, cseperészget a bádogeresz már, elfeketült kupacokban a jég elalél, tovatűnik, buggyan a lé, a csatorna felé fodorul, csereg, árad. Illan a könnyü derű, belereszket az égi magasság s boldog vágy veti ingét pírral a reggeli tájra.
Látod, mennyire, félve-ocsúdva szeretlek, Flóra! E csevegő szép olvadozásban a gyászt a szivemről, mint sebről a kötést, te leoldtad - ujra bizsergek. Szól örökös neved árja, törékeny báju verőfény, és beleborzongok, látván, hogy nélküled éltem.
2. Rejtelmek
Rejtelmek ha zengenek, őrt állok, mint mesékbe’. Bebujtattál engemet talpig nehéz hűségbe.
Szól a szellő, szól a víz, elpirulsz, ha megérted. Szól a szem és szól a szív, folyamodnak teérted.
Én is írom énekem: ha már szeretlek téged, tedd könnyüvé énnekem ezt a nehéz hűséget.



339
3. Már két milliárd
Már két milliárd ember kötöz itt, hogy belőlem hű állatuk legyen. De világuktól délre költözik a szép jóság s a szelid érzelem. Mindenségüket tartani a fénybe, mint orvos, ha néz az üvegedénybe, már nem tudom, megadom magam kényre, ha nem segítesz nékem, szerelem.
Ugy kellesz, mint a parasztnak a föld, a csendes eső és a tiszta nap. Ugy kellesz, mint a növénynek a zöld, hogy levelei kiviruljanak. Ugy kellesz, mint a dolgos tömegeknek, kik daccal s tehetetlenül remegnek, mert kínjukból jövőnk nem született meg, munka, szabadság, kenyér s jószavak.
Ugy kellesz nekem Flóra, mint falun villanyfény, kőház, iskolák, kutak; mint gyermekeknek játék, oltalom, munkásoknak emberi öntudat. Mint minta, mint az erény a szegénybe, s ez össze-vissza kusza szövevénybe, társadalmunkba, elme kell, nagy fénybe’, mely igazodni magára mutat.
4. Buzgóság
Ha olyan buzgó volnék, mint szerelmes s megbékülne e háborús család, az emberek, keresném engedelmes szívvel az örökös ifjuság italát.
Nehezülök már, lelkem akkor boldog, ha pírban zöldel a fiatal ág bár búcsút int nekem... E fura dolgot űzném, az örökös ifjuság italát.
Fecseghetnének nyelves tudományok mind pártfogolna, ki szivébe lát: legalább keressem, amire vágyok, bár nincs, az örökös ifjuság italát.



340
5. Megméressél!
Már nem képzelt ház üres telken, csinosodik, épül a lelkem, mivel az árnyakkal betelten a nők között Flórára leltem.
Ő a mezőn a harmatosság, kétes létben a bizonyosság, lábai kígyóim tapossák, gondjaim mosolyai mossák.
Ízét adja a tiszta víznek, száját adja a tiszta íznek, hazaszólít, amikor űznek, szemében csikó legelészget.
Ő az okmány, kivel a kellem a porráomlás ellen, a szellem az ólálkodó semmi ellen szól, pöröl szorongó szerelmem.
Érdekeimből megértettél, bátorrá vakmerőből tettél, kínlódtál, amig nem szerettél, egész világom ege lettél,
hát dícsértessél s hirdettessél, minden korokon át szeressél s nehogy bárkiben alább essél mindig, mindenütt megméressél!
1937. febr. - márc.
NEM EMEL FÖL
Nem emel föl már senki sem, belenehezültem a sárba. Fogadj fiadnak, Istenem, hogy ne legyek kegyetlen árva.
Fogj össze, formáló alak, s amire kényszerítnek engem, hogy valljalak, tagadjalak, segíts meg mindkét szükségemben.
Tudod, szivem mily kisgyerek ne viszonozd a tagadásom; ne vakítsd meg a lelkemet, néha engedd, hogy mennybe lásson.



341
Kinek mindegy volt már a kín, hisz gondjaid magamra vettem, az árnyékvilág árkain most már te őrködj énfelettem.
Intsd meg mind, kiket szeretek, hogy legyenek jobb szívvel hozzám. Vizsgáld meg az én ügyemet, mielőtt magam feláldoznám.
1937. febr. - márc.
FLÓRA
1
Tudnál-e, Flóra, annyira szeretni, erényeidből épül-e szerencse, hogy mind a kínt, mit nem lehet feledni, hű szeretőd munkáján elfelejtse?
Tudnál-e engem uj világra hozni, iparkodván szerelmes türelemmel, hogy legyen erőm ismét adakozni s eltölteni a gonoszt félelemmel?
Lennél-e nyugtom mindenütt a rosszban? Fontold meg jól, szived mily terhet vállal. Én, aki vele mind csak hadakoztam, kibékülnék a haragvó halállal.
2
Félek, nem tudod megbocsájtani eltékozolt, ostoba, könnyü multam és majd ezerszeresen fáj, ami ezerszer fájt, mig szeretni tanultam.
Félek, nem ér majd annyit életem, törekvésem és vágyam, testem, lelkem, hogy megbecsülj, ha el nem érhetem önnön jóságom útján győzedelmem.
Nehéz a szivem, hiszen bút fogan: örömöm tán a büntetések hozzák, hogy sírva nézem majd ha boldogan sétálsz azzal, ki méltóbb lesz tehozzád.
1937. márc.



342
REGGELI FÉNY
Ha reggeli fényben elindul a táj remegése, fuvalma: a kecs puha bolyha s mert még teli szender, rajzik a báj és mintha folyónknak a mélye se folyna,
ugy játszik a felszin - szedd össze magad, botor emberkém, hiszen én se gyanitnám, hogy épp nem a hajnali mennybe ragad e jól sikerült angyal-hamisitvány!
Csupa csin, csupa pír, csupa kár, csupa csel, csupa nyíl, csupa rontás most érted: ha reggel a csürhe kijár, mért káromkodik mindig a kondás.
Beh megölelnéd! Ámde ne vedd kebledbe e tündét - mire maradsz, ha ártatlanul fölfalja szived, mint zsenge buzát a szőke malacka!
1937. márc.
FLÓRÁNAK
Most azon muszáj elmerengnem: hogyha te nem szeretnél engem, kiolthatnám drága szenem, lehunyhatnám fáradt szemem.
Mert jó meghalni. Tán örülnék, ha nem szeretnél így. Kiülnék a fehérhabú zöld egek, fecsegő csillagfellegek
mellé a nyugalom partjára, a nem üres űr egy martjára, szemlélni a világokat, mint bokron a virágokat.
Hajósinas koromban, nyáron, a zörgő, vontató Tatáron, egy szép napon munkátlanul, mint aki örömöt tanul,
bámultam a Dunát, megáradt, libegtetett leveles ágat, úgy kanyarított sok fodort, deszkát harapdált és sodort



343
olyan sok szép villogó dinnyét a sárga ár, hogy el se hinnéd és én se hinném el talán, ha nem tenéked mondanám.
Piros almák is ringatóztak, zöld paprikák bicegve úsztak, most ez, majd az lett volna jó. S állt és bólintott a hajó.
Ilyen lenne az űri szemle. Milyen szép! - bólintva mindenre, meglátnám, milyen kéken ég az ég, mely hozzád illenék.
Mert a mindenség ráadás csak, az élet mint az áradás csap a halál partszegélyein túl, űrök, szívek mélyein
túl, túl a hallgatag határon, akár a Duna akkor nyáron... Mert szeretsz s nyugton alhatom, neked én be is vallhatom
az elmulástól tetten érten, hogy önmagamba én se fértem, a lelkem azért közvagyon s azért szeretlek ily nagyon.
1937. márc.
MÁRCIUS
1
Langy, permeteg eső szemerkél, új búza pelyhe ütközik. Kéményre gólya s a levert tél jeges csucsokra költözik. Zöld robbanásokkal kitört a kikeleti víg erőszak. Asztalos műhelye előtt remény legyint meg, friss fenyőszag
Mit ír a hírlap? Dúl a banda Spanyolhonban és fosztogat; Kínában elűzi egy bamba tábornok a parasztokat kis telkükről. Had fenyeget, vérben áznak a tiszta vásznak.



344
Kínozzák a szegényeket. Hadi uszítók hadonásznak.
Boldog vagyok: gyermek a lelkem; Flóra szeret. S lám, álnokul, meztelen, szép szerelmünk ellen tankkal, vasakkal fölvonul az ember alja. Megriaszt a buzgóság e söpredékben. S csak magunkból nyerek vigaszt, erőt az élet érdekében.
2
Zsoldos a férfi, a nő szajha, szivüket el nem érhetem. Gonoszságuk is föl van fujva, mégis féltem az életem. Hisz nincs egyebem e kivül. Számol ezzel a gondos elme. A megbántott Föld ha kihül, ég Flórám és szivem szerelme.
Mert mi teremtünk szép, okos lányt és bátor, értelmes fiút, ki őriz belőlünk egy foszlányt, mint nap fényéből a Tejút, és ha csak pislog már a Nap, sarjaink bízóan csacsogva jó gépen tovább szállanak a művelhető csillagokba.
1937. márc.
(ÉN, KI EMBERKÉNT...)
Én, ki emberként vagyok, élve, boldog, mint olyan dolgok, mik örökre szólnak, hadd kiáltom szét az egeknek ujból Flóra, szeretlek!
Ajkaidról lágy lehü, száz varázslat bűvöl el, hogy hű kutyaként figyeljem könnyü intését okos ujjaidnak, mint leszek ember.
Flóra, karcsú, szép kehely, állsz előttem, mint csokor van tűzve beléd a mennybolt s napvirág felhők, remegő levél közt hajlik az estnek.



345
Lelkemen szöktet, paripán, a képed, épp csak érintvén vizeket, mezőket. Két szemedből fűre, bogárra, tiszta értelem árad.
Este van, mindent körüláll a csillag, lásd, a mindenség aranyos kalitka, benne itt vagy, én csevegőm, oh itt vagy, rabmadaracskám!
1937. márc.
ARS POETICA
Németh Andornak
Költő vagyok - mit érdekelne engem a költészet maga? Nem volna szép, ha égre kelne az éji folyó csillaga.
Az idő lassan elszivárog, nem lógok a mesék tején, hörpintek valódi világot, habzó éggel a tetején.
Szép a forrás - fürödni abban! A nyugalom, a remegés egymást öleli s kél a habban kecsesen okos csevegés.
Más költők - mi gondom ezekkel? Mocskolván magukat szegyig, koholt képekkel és szeszekkel mímeljen mámort mindegyik.
Én túllépek e mai kocsmán, az értelemig és tovább! Szabad ésszel nem adom ocsmány módon a szolga ostobát.
Ehess, ihass, ölelhess, alhass! A mindenséggel mérd magad! Sziszegve se szolgálok aljas, nyomorító hatalmakat.
Nincs alku - én hadd legyek boldog! Másként akárki meggyaláz s megjelölnek pirosló foltok, elissza nedveim a láz.



346
Én nem fogom be pörös számat. A tudásnak teszek panaszt. Rám tekint, pártfogón, e század: rám gondol, szántván, a paraszt;
engem sejdít a munkás teste két merev mozdulat között; rám vár a mozi előtt este suhanc, a rosszul öltözött.
S hol táborokba gyűlt bitangok verseim rendjét üldözik, fölindulnak testvéri tankok szertedübögni rímeit.
Én mondom: Még nem nagy az ember. De képzeli, hát szertelen. Kisérje két szülője szemmel: a szellem és a szerelem!
1937. febr. - márc.
(SZÁLLJ KÖLTEMÉNY...)
Szállj költemény, szólj költemény mindenkihez külön-külön, hogy élünk ám és van remény, van idő, csipjük csak fülön.
Nyugtasd a gazdagok riadt kis lelkét - lesz majd kegyelem. Forrást kutat, nem vért itat a szabadság s a szerelem.
Szólitsd mint méla borjuszáj a szorgalmas szegényeket rágd a szivükbe - nem muszáj hősnek lenni, ha nem lehet.
1937. márc.
MEGHALT JUHÁSZ GYULA
Szól a telefón, fáj a hír, hogy megölted magad, barátom, hogy konokul fekszel az ágyon. A bolondok között se bírt



347
szíved a sorssal. Sehol írt nem leltél arra, hogy ne fájjon a képzelt kín e földi tájon, mely békén nyitja, lám, a sírt.
Mit mondjak most? Hogy ég veled? Hogy rég megölt a képzelet? Még nő szép szakállad s hajad.
Fölmondjuk sok szép versedet. Mosdatnak most. Anyád sirat, s társadtól jön egy sírirat.
1937. ápr. 5.
SZÜLETÉSNAPOMRA
Harminckét éves lettem én meglepetés e költemény csecse becse:
ajándék, mellyel meglepem e kávéházi szegleten magam magam.
Harminckét évem elszelelt s még havi kétszáz sose telt. Az ám, Hazám!
Lehettem volna oktató, nem ily töltőtoll koptató szegény legény.
De nem lettem, mert Szegeden eltanácsolt az egyetem fura ura.
Intelme gyorsan, nyersen ért a „Nincsen apám” versemért, a hont kivont
szablyával óvta ellenem. Ideidézi szellemem hevét s nevét:



348
„Ön, amig szóból értek én, nem lesz tanár e féltekén” gagyog s ragyog.
Ha örül Horger Antal úr, hogy költőnk nem nyelvtant tanul, sekély e kéj
Én egész népemet fogom nem középiskolás fokon tanítani!
1937. ápr. 11.
BUKJ FÖL AZ ÁRBÓL
Ijessz meg engem, Istenem, szükségem van a haragodra. Bukj föl az árból hirtelen, ne rántson el a semmi sodra.
Én, akit föltaszít a ló, s a porból éppen hogy kilátszom, nem ember szívébe való nagy kínok késeivel játszom.
Gyulékony vagyok, s mint a nap, oly lángot lobbantottam - vedd el! Ordíts reám, hogy nem szabad! Csapj a kezemre menyköveddel.
És verje bosszúd, vagy kegyed belém: a bűntelenség vétek! Hisz hogy ily ártatlan legyek, az a pokolnál jobban éget.
Vad, habzó nyálú tengerek falatjaként forgok, ha fekszem, s egyedül. Már mindent merek, de nincs értelme semminek sem.
Meghalni lélekzetemet fojtom vissza, ha nem versz bottal és úgy nézek farkasszemet, emberarcú, a hiányoddal!
1937. márc. - ápr.



349
(JÖN A VIHAR...)
Jön a vihar, tajtékja ében, haragos bírák feketében, villámok szelnek át az égen, mint fájó fejen a kinok, utánuk bársony nesz inog, megremegnek a jázminok.
Almaszirmok - még ép a roncs ág igyekszenek, hogy szállni bontsák kis lepkeszárnyuk - mily bolondság! S ameddig ez a lanka nyúl, a szegény fűszál lekonyúl, fél, hogy örökre alkonyúl.
Borzongásuk a nem remélt vád így adnak e kicsinyek példát, hogy fájdalmad szerényen éld át, s legyen oly lágy a dallama mint ha a fű is hallana, s téged is fűnek vallana.
1937. máj.
HAZÁM
1
Az éjjel hazafelé mentem, éreztem, bársony nesz inog, a szellőzködő, lágy melegben tapsikolnak a jázminok,
nagy, álmos dzsungel volt a lelkem s háltak az uccán. Rám csapott, amiből eszméltem, nyelvem származik s táplálkozni fog,
a közösség, amely e részeg ölbecsaló anyatermészet férfitársaként él, komor
munkahelyeken káromkodva, vagy itt töpreng az éj nagy odva mélyén: a nemzeti nyomor.



350
2
Ezernyi fajta népbetegség, szapora csecsemőhalál, árvaság, korai öregség, elmebaj, egyke és sivár
bűn, öngyilkosság, lelki restség, mely, hitetlen, csodára vár, nem elegendő, hogy kitessék: föl kéne szabadulni már!
S a hozzáértő dolgozó nép gyülekezetében hányni-vetni meg száz bajunk.
Az erőszak bűvöletében mint bánja sor törvényhozó, hogy mint pusztul el szép fajunk!
3
A földesúr, akinek sérvig emeltek tönköt, gabonát, csákányosokkal puszta tért nyit, szétveret falut és tanyát.
S a gondra bátor, okos férfit, ki védte menthetlen honát, mint állatot terelni értik, hogy válasszon bölcs honatyát.
Cicáznak a szép csendőrtollak, mosolyognak és szavatolnak, megírják, ki lesz a követ,
hisz „nyiltan” dönt, ki ezer éve magával kötve mint a kéve, sunyít vagy parancsot követ.
4
Sok urunk nem volt rest, se kába, birtokát óvni ellenünk s kitántorgott Amerikába másfél millió emberünk.
Szíve szorult, rezgett a lába, acsargó habon tovatűnt, emlékezően és okádva, mint aki borba fojt be bűnt.
Volt, aki úgy vélte, kolomp szól s társa, ki tudta, ily bolondtól pénzt eztán se lát a család.



351
Multunk mind össze van torlódva s mint szorongó kivándorlókra, ránk is úgy vár az új világ.
5
A munkásnak nem több a bére, mint amit maga kicsikart, levesre telik és kenyérre s fröccsre, hogy csináljon ricsajt.
Az ország nem kérdi, mivégre engedik meggyűlni a bajt s mért nem a munkás védelmére gyámolítják a gyáripart.
Szövőlány cukros ételekről álmodik, nem tud kartelekről. S ha szombaton kezébe nyomják
a pénzt s a büntetést levonják: kuncog a krajcár: ennyiért dolgoztál, nem épp semmiért.
6
Retteg a szegénytől a gazdag s a gazdagtól fél a szegény. Fortélyos félelem igazgat minket s nem csalóka remény.
Nem adna jogot a parasztnak, ki rág a paraszt kenyerén s a summás sárgul, mint az asztag, de követelni nem serény.
Ezer esztendő távolából, hátán kis batyuval, kilábol a népségből a nép fia.
Hol lehet altiszt, azt kutatja, holott a sírt, hol nyugszik atyja, kellene megbotoznia.
7
S mégis, magyarnak számkivetve, lelkem sikoltva megriad édes Hazám, fogadj szivedbe, hadd legyek hűséges fiad!
Totyogjon, aki buksi medve láncon - nekem ezt nem szabad! Költő vagyok - szólj ügyészedre, ki ne tépje a tollamat!



352
Adtál földmívest a tengernek, adj emberséget az embernek. Adj magyarságot a magyarnak,
hogy mi ne legyünk német gyarmat. Hadd írjak szépet, jót - nekem add meg boldogabb énekem!
1937. máj.
(CSAK AZ OLVASSA...)
Csak az olvassa versemet, ki ismer engem és szeret, mivel a semmiben hajóz s hogy mi lesz, tudja, mint a jós,
mert álmaiban megjelent emberi formában a csend s szivében néha elidőz a tigris meg a szelid őz.
1937. máj. - jún.
ÉN NEM TUDOM...
Én nem tudom, mi fenyeget az estek csipkés árnyain; mint romló halról a legyek, szétszállnak tőle álmaim.
És nem tudom, mily dajkahang cseng a szivembe csendesen: nyugodj, hiszen csak este van s mitől is félnél, kedvesem?
1937. máj. - jún.
SZÁRADOK, TÖRŐDÖM
Száradok, törődöm, korán elöregszem. A sivatag földön álmatlanul fekszem.
Éltető, friss nedvek nagy eres husomba nem öntenek kedvet s epedek busongva.



353
Szemem is öregbül, árnyékolja árok. Könnyes bölcseség ül rajta mint a hályog.
Gyors emlékpojácák forgatnak meg ébren s alva ujra játsszák, mily bolondul éltem.
Nehéz ez a bánat, nem birja az elme. Ifjits meg, bocsánat! Flóra szép szerelme!
1937. jún.
SAS
Micsoda óriás sas száll le a zengő mennybolt szikláira. E szárnyas a semmiből jött, nem volt.
A mindenséget falja csilló azúri csőre. Vaskarma tépi, marja a meleg húst belőle.
S a fogoly világ hullat könnyes üvegszemekkel vércseppes pihetollat. Ez a pirosló reggel.
E madár könnyű röpte a létet elragadta. Nincs magasság fölötte és nincs mélység alatta.
Az egyik szárnya lelkem, a másik szárnya Flóra. Én őt váltom és engem ő vált így új valóra.
1937. jún.



354
(CSAK MOST...)
Csak most értem meg az apámat, aki a zengő tengeren nekivágott Amerikának.
Utnak eredt - nem uj jelenség, hogy lefülelje bátoran a természetes jószerencsét.
El is keserült, meg is csappant érdeke itt, az óhazán, unta főzni a szagos szappant.
Csak most értem meg az apámat, aki az ingó tengeren nekivágott Amerikának.
Az urak locsogtak fecsegtek, ő batyut kötött. Odaszállt, hol jó munkást szép pénz kecsegtet.
Az erdőn nem volt egy szál bokra, egész uton emlékezett és hányt a hempergő habokra.
Elhagyta bölcsen a családját azért, mert keményen keres, a csemetéi őt ne áldják,
mert megátkozzák, ha felnőnek. Nem volt erkölcsi példatár s nem hűse hazugság-felhőnek.
Csak most értem meg az apámat, aki a csalárd tengeren nekivágott Amerikának.
Csak most, hogy uj világba tartok. Flórám az én Amerikám. Elenyésztek a régi partok,
nem ődöngök zajuk-bajukban: az emberarcok mélyiről uj értelem szegélye bukkan.
Ahogy az apám nekivágott ha százszor nincsen, akkor is Istenre bizom a világot.
Én nem a tusától szabódom: szerelmemért csalok, ölök bár lehetőleg korrekt módon.
1937. jún.



355
(HA NEM SZORÍTSZ...)
Ha nem szorítsz úgy kebeledbe, mint egyetlen tulajdonod, engem, míg álmodol nevetve, szétkapkodnak a tolvajok s majd sírva dőlsz a kerevetre: mily árva s mily bolond vagyok!
Ha minden percben nem kecsegtetsz, hogy boldog vagy, mert nekem élsz, görnyedő árnyadnak fecseghetsz, hogy gyötör a magány s a félsz. Nem lesz cérna a szerelmedhez, ha úgy kifoszlik, mint a férc.
Ha nem ölelsz, falsz, engem vernek a fák, a hegyek, a habok. Én úgy szeretlek, mint a gyermek s épp olyan kegyetlen vagyok: hol fényben fürdesz, azt a termet elsötétítem - meghalok.
1937 tavasza - nyara
(MAJD CSÖNDBE FAGYNAK A DALOK...)
Majd csöndbe fagynak a dalok, a hősiség eloldalog, irgalmat kérnek a balog és kapzsi szenvedélyek. Ugye jobb, hogyha nem csalok? És mert én úgyis meghalok, azt se kivánd, hogy éljek.
1937 tavasza - nyara
(HA LELKED, LOGIKÁD...)
Ha lelked, logikád, mint patak köveken csevegve folyik át dolgokon egeken
ver az ér, visz az ár eszmélhetsz nagyot: nem kell más verse már, költő én vagyok!



356
Kertemben érik a leveles dohány. A líra: logika; de nem tudomány.
1937 tavasza - nyara
KÖNNYŰ, FEHÉR RUHÁBAN
Ignotus Pálnak
Mindent, mi nem ennivaló, megrágtam és kiköptem. Magamtól tudom, mi a jó s hogy egyremegy, szappangolyó, vagy égbolt van fölöttem.
És tudom, mint a kisgyerek, csak az boldog, ki játszhat. Én sok játékot ismerek, hisz a valóság elpereg és megmarad a látszat.
Nem szeretnek a gazdagok, mig élek ily szegényen. Szegényeket sem izgatok, nem állok én vigasznak ott, ahol szeretni szégyen.
Megalkotom szerelmemet... Égitesten a lábam: elindulok az istenek ellen - a szívem nem remeg könnyű, fehér ruhában.
1937. jún.
AZ ÁRNYÉKOK...
Az árnyékok kinyúlanak, a csillagok kigyúlanak, föllobognak a lángok s megbonthatatlan rend szerint, mint űrben égitest, kering a lelkemben hiányod.
Mint tenger, reng az éjszaka, növényi szenvedély szaga fojtja szoruló mellem. Végy ki e mélyből engemet,



357
fogd ki a kéjt, meritsd szemed hálóját mélyre bennem.
1937. jún.
HA NEM LESZEL...
Ha nem leszel most azé, ki szeret, majd leszel akkor másé. Egy ország porába irom neved. Vigyázz, belőled is lehet N. Pálné, X. Tamásné.
Ne méricskéld, ne latold magadat. Ölj öledbe, ha kellek. Vagy fölkél s falhoz veti a harag, mint a részeg a poharat, e szesztelen szerelmet.
1937. jún.
MAJD...
Majd eljön értem a halott, ki szült, ki dajkált énekelve. És elmulik szivem szerelme. A hűség is eloldalog. A csöndbe térnek a dalok, kitágul, mint az űr, az elme. Kitetszik, hogy üres dolog s mint világ visszája, bolyog bennem a lélek, a lét türelme. Széthull a testem, mint a kelme, mit összerágtak a molyok. S majd összeszedi a halott, ki élt, ki dajkált énekelve.
1937. jún.



358
ARANY
Lombozott a por még, ám elült a zaj, elfult a homokban a sziklamoraj. Köt a karcsu füst is, e szelid virág s gond érleli termőn a puszta fiát.
Édes burgonyát föd darabos talaj Téged is födött így a gond meg a baj. S gondoltad, mit gondolt csendjében a táj a hős el van vetve, teremni muszáj.
S mig szél nyalta, tépte a rét bokrait, lassan lépve hoztad komoly ökreid. Verseidre raktál szép cseréptetőt s homokot kötöttél, a futó időt.
Hadd csellengünk hozzád, vagyonos Atyánk! Házhelyünk a puszta, kóbor a kutyánk. Hadar a szárazság, pusztit az egér s gőggel fortyog kásánk, de hát az mit ér?
1937. júl.
EGY KÖLTŐRE
Téged szeretnek: könnyen értenek, nem kérdezed, ha félni kell, hogy félj-e; én tulmagasra vettem egemet s nehéz vagyok, azért sülyedtem mélyre.
Lásd, öt és fél kilósnak szült anyám, de elviselte. Azért kell kivárnom, ki innen vesz föl s elvisel magán, hogy szabad lélek legyek a világon.
Szerencséd volna? Én azt nem hiszem. Majd előtűnik mögüle az érdem, vagy összetörsz s a tél vizeiben kemény szavakért könyörögsz majd térden.
Nekem sikerült (s ez is szégyenem, hisz nem egyéb az ember-árulásnál) hogy csupán száraz kenyeret egyem az isten testén való osztozásnál.
1937. júl.



359
GYÖNYÖRŰT LÁTTAM
Gyönyörűt láttam, édeset, elképzeltem egy gyenge rózsát. Elbámészkodtam s rám esett, mint nagy darab kő, a valóság.
Ám ez a kő is képletes. A legjobb, ha mindent kimondok. Igy oktatnak ügyeletes és tanulságos napi gondok.
Lám, ösztönöm helyes nyomon járt, amikor bejött az ember. „Kikapcsolja a villanyom” ez zúgott bennem, mint a tenger.
A kés ott volt az asztalon - éppen a ceruzám hegyeztem ha ezt az embert leszurom, tudom, mindennel kiegyeztem.
El voltam keseredve. Hát. Minden sötét és szomorú lesz. Állat védheti otthonát; hanem másfajta háború ez.
Fegyvert ragadni gyengeség: megöl az ellenség és megver s elszáll rólam a kedves ég. Jogállamban a pénz a fegyver.
A hadviselés itt ma más. A hős a kardot ki se rántja. Bankó a bombarobbanás s mint fillér, száll szét a szilánkja.
Igy okoskodtam s jónapot kivánva elhuzódtam oldalt s este a nyájas csillagok rámnevettek a teli holddal.
1937. júl.
TUDOD, HOGY NINCS BOCSÁNAT
Tudod, hogy nincs bocsánat, hiába hát a bánat. Légy, ami lennél: férfi. A fű kinő utánad.
A bűn az nem lesz könnyebb, hiába hull a könnyed.



360
Hogy bizonyság vagy erre, legalább azt köszönjed.
Ne vádolj, ne fogadkozz, ne légy komisz magadhoz, ne hódolj és ne hódits, ne csatlakozz a hadhoz.
Maradj fölöslegesnek, a titkokat ne lesd meg. S ezt az emberiséget, hisz ember vagy, ne vesd meg.
Emlékezz, hogy hörögtél s hiába könyörögtél. Hamis tanúvá lettél saját igaz pörödnél.
Atyát hivtál elesten, embert, ha nincsen isten. S romlott kölkökre leltél pszichoanalizisben.
Hittél a könnyü szóknak, fizetett pártfogóknak s lásd, soha, soha senki nem mondta, hogy te jó vagy.
Megcsaltak, úgy szerettek, csaltál s igy nem szerethetsz. Most hát a töltött fegyvert szoritsd üres szivedhez.
Vagy vess el minden elvet s még remélj hű szerelmet, hisz mint a kutya hinnél abban, ki bízna benned.
1937. júl. - aug.
„KÖLTŐNK ÉS KORA”
Hatvany Bertalannak
Ime, itt a költeményem. Ez a második sora. K betűkkel szól keményen címe: „Költőnk és Kora”. Ugy szállong a semmi benne, mintha valaminek lenne a pora...



361
Ugy szállong a semmi benne, mint valami: a világ a táguló űrben lengve jövőjének nekivág; ahogy zúg a lomb, a tenger, ahogy vonítanak éjjel a kutyák...
Én a széken, az a földön és a Föld a Nap alatt, a naprendszer meg a börtön csillagzatokkal halad mindenség a semmiségbe’, mint fordítva, bennem épp e gondolat...
Űr a lelkem. Az anyához, a nagy Űrhöz szállna, fönn. Mint léggömböt kosarához, a testemhez kötözöm. Nem való ez, nem is álom, ugy nevezik, szublimálom ösztönöm...
Jöjj barátom, jöjj és nézz szét. E világban dolgozol s benned dolgozik a részvét. Hiába hazudozol. Hadd most azt el, hadd most ezt el. Nézd ez esti fényt az esttel mint oszol...
Piros vérben áll a tarló s ameddig a lanka nyúl, kéken alvad. Sír az apró gyenge gyep és lekonyúl. Lágyan ülnek ki a boldog halmokon a hullafoltok. Alkonyúl.
1937. szept.
MIBEN HISZTEK...
Miben hisztek ti makacs égitestek, hogy föllobogva lángokkal egymásnak nem estek, csak kerülitek egymást óvakodva?



362
Szerelem tart-e, béke és igazság titeket féken, vagy pisla, hunyorgó ravaszság, mely farkasszemet néz az ürességben?
A tömegvonzás?... Lámpámba az éjnek pilléje repdes, gyász vergődik a falon. Félnek emlékeim, mert messzi van a kedves.
1937. szept.
(KÖNNYŰ EMLÉKEK...)
Könnyű emlékek, hová tüntetek? Nehéz a szívem, majdnem zokogok. Már nem élhetek meg nélkűletek, már nem fog kézen, amit megfogok. Egy kis játékot én is érdemelnék, libbenjetek elő, ti gyönge pillék!
Emlékek, kicsi ólomkatonák, kikért annyira sóvárogtam én s akiknek egyengettem szuronyát törökök, búrok, gyüljetek körém! Kis ágyúk, ti is álljatok föl rendben! Nehéz a szívem. Védjetek meg engem!
1937 [?]
(KEDVESEM BETEGEN...)
Kedvesem betegen szunnyad e hajnalon. Nyugodj most, szerelem, szeress most, nyugalom.
Az okos gyermeket facsarja buta láz s vele nem szenvedek, engem csak megaláz.
Mint aki orvosért vágtat vad utakon, ugy dobog a szivem. Hallgatom, hallgatom.
Mért fekszel betegen? Mi kéne? Két pofon? Nyugalom, szerelem. Szerelem, nyugalom.
1937 [?]



363
(SZAGGATLAK, MINT A FERGETEG...)
Szaggatlak, mint a fergeteg az erdőt. Zugj és nyögj. Vigyázz: ez küzdelem. Bele ne törjél, nehogy keserü könnyem csorogjon majd a csonka gyökeren.
Fölszív a vágy, mint patakot a hőség. Mind mélyebbről bugyog e szerelem. El nem apadnék, nehogy keserü könnyed gyüljön tengerré szilaj öleden.
1937 [?]
(AZ ISTEN ITT ÁLLT A HÁTAM MÖGÖTT...)
Az Isten itt állt a hátam mögött s én megkerültem érte a világot .................................. ..................................
Négykézláb másztam. Álló Istenem lenézett rám és nem emelt föl engem. Ez a szabadság adta értenem, hogy lesz még erő, lábraállni, bennem.
Ugy segitett, hogy nem segithetett. Lehetett láng, de nem lehetett hamva. Ahány igazság, annyi szeretet. Ugy van velem, hogy itt hagyott magamra.
Gyönge a testem: óvja félelem! De én a párom mosolyogva várom, mert énvelem a hűség van jelen az üres űrben tántorgó világon.
1937. okt.
(LE VAGYOK GYŐZVE...)
Le vagyok győzve, (győzelem ha van) de nincs, akinek megadjam magam. Úgy leszakadtam minden más világról, ahogyan lehull a gyümölcs az ágról.
Szurkálnak, óvnak tudós orvosok, irnak is nékem, én hát olvasok. S „dolgozom”, imhol e papírhalom a működésben van a nyugalom.



364
Én állat volnék és szégyentelen, nélkületek, kik játszotok velem Köztetek lettem bolond, én a véges. Ember vagyok, így vagyok nevetséges.
1937. okt.
(KARÓVAL JÖTTÉL...)
Karóval jöttél, nem virággal, feleseltél a másvilággal, aranyat igértél nagy zsákkal anyádnak és most itt csücsülsz,
mint fák tövén a bolondgomba (igy van rád, akinek van, gondja), be vagy zárva a Hét Toronyba és már sohasem menekülsz.
Tejfoggal kőbe mért haraptál? Mért siettél, ha elmaradtál? Miért nem éjszaka álmodtál? Végre mi kellett volna, mondd?
Magadat mindig kitakartad, sebedet mindig elvakartad, híres vagy, hogyha ezt akartad. S hány hét a világ? Te bolond.
Szerettél? Magához ki fűzött? Bujdokoltál? Vajjon ki űzött? Győzd, ami volt, ha ugyan győzöd, se késed nincs, se kenyered.
Be vagy a Hét Toronyba zárva, örülj, ha jut tüzelőfára, örülj, itt van egy puha párna, hajtsd le szépen a fejedet.
1937. okt.
(TALÁN ELTŰNÖK HIRTELEN...)
Talán eltűnök hirtelen, akár az erdőben a vadnyom. Elpazaroltam mindenem, amiről számot kéne adnom.



365
Már bimbós gyermek-testemet szem-maró füstön száritottam. Bánat szedi szét eszemet, ha megtudom, mire jutottam.
Korán vájta belém fogát a vágy, mely idegenbe tévedt. Most rezge megbánás fog át: várhattam volna még tiz évet.
Dacból se fogtam föl soha értelmét az anyai szónak. Majd árva lettem, mostoha s kiröhögtem az oktatómat.
Ifjúságom, e zöld vadont szabadnak hittem és öröknek és most könnyezve hallgatom, a száraz ágak hogy zörögnek.
1937. nov.
(DRÁGA BARÁTIM...)
Drága barátim, kik gondoltok még a bolonddal nektek irok most, innen, a tűzhely oldala mellől, ahova húzódtam melegedni s emlékezni reátok. Mert hiszen összevegyült a novemberi est hidegével bennem a lassúdan s alig oldódó szomorúság. Emlékezzetek ott ti is, és ne csupán hahotázva rám, aki köztetek éltem s akit ti szerettetek egykor.
1937. nov.
(IME, HÁT MEGLELTEM HAZÁMAT...)
Ime, hát megleltem hazámat, a földet, ahol nevemet hibátlanul irják fölébem, ha eltemet, ki eltemet.
E föld befogad, mint a persely. Mert nem kell (mily sajnálatos!) a háborúból visszamaradt húszfillléres, a vashatos.
Sem a vasgyűrű, melybe vésve a szép szó áll, hogy uj világ, jog, föld. - Törvényünk háborús még s szebbek az arany karikák.



366
Egyedül voltam én sokáig. Majd eljöttek hozzám sokan. Magad vagy, mondták; bár velük voltam volna én boldogan.
Igy éltem s voltam én hiába, megállapithatom magam. Bolondot játszottak velem s már halálom is hasztalan.
Mióta éltem, forgószélben próbáltam állni helyemen. Nagy nevetség, hogy nem vétettem többet, mint vétettek nekem.
Szép a tavasz és szép a nyár is, de szebb az ősz s legszebb a tél, annak, ki tűzhelyet, családot, már végképp másoknak remél.
1937. nov.
[TÖREDÉKEK]
Éltem, így érdemeltem én meg, hogy társul vegyenek a vének, kikben a haragvó remények jó bölcseséggé változának.
Dolgos derű és könnyü kellem szorongást eloszlató szellem serkent engem a semmi ellen: ha szólok, sokan szólnak hozzám.
Bimbózó és kinyilt világgal, mint kisgyerek virágos ággal ............................
Szendereg szivemben a vétek, melyet szivesen büntetnétek, ám én kilépek elibétek
*
Mint a Tejút a vonuló egek táguló boltozatán s mint a valóság heveny láz után
ugy ragyog és világit lelkemben, mely világot áhit az emberi fölszabadulás.



367
A mindenség oly tisztán és üdén csillog, mint harmatcsepp a menny levelén.
*
Én hazám, fajom és emberiségem iránt ismerem szép kötelességem
mint bús idegen, végén a menetnek, mikor valakit pompával temetnek
*
Ugy élsz szivemben, Erzsi, mint a bánat mely kedves emlék izével etet. Ha barna nagy szemed reám veted trillák szöknek, reggeli lárma támad mint napkeltekor. Kél a vágy utánad beragyogván a végtelen teret. Nem félsz-e, hogy ki téged így szeret
*
Már sokszor alszom ugy a népligetben mint egyszerü hajléktalan
*
EGY VAK EMBER SÍR
Ebben a csendes, uri, idegen házban szegény vak ember fölbotorkált öt emeletet. Az ötödiken már sikoltásra tárta puszta torkát, hogy most majd leveti magát a mélybe, s ekkor kinyílt egy konyhaajtó félve
*
Amikor verset ír az ember, mindíg más volna jó, a szárazföld helyett a tenger, kocsi helyett hajó.
Amikor verset ír az ember nem írni volna jó,
*
Én költő vagyok, de nem kell dicsőség, ne ünnepelje bennem senki hősét, ily ünneplést én Istenre hagyok.



368
Ő az, hogy nincs nagy, kinél nincs nagyobb. Versem azé, ki szivem versbe kérte és nékem elég a barátság érte.
*
Nem ér szerencse, nem árt balsiker sem szavam szerelem kérte. Bocsássatok meg, hogyha jó a versem és szeressetek érte.
*
Te öngyilkos, micsoda példát adtál nekünk, kik szeretünk! Megnehezited szerepünk. Hát más nem éppen annyit élt át,
mást nem roskaszt-e annyi vélt vád ................................... ................................... ...................................
Kinek a szeme muló könnyü, elmenni annak ilyen könnyü? Mért bántsz? Én nem bántottalak!
Versed csengése mért pereg? Ugy tettél, mint a kisgyerek ki becsöngetett s elszaladt.
*
Kik csak hallották a szerelem hírit ugy másznak vakon a magányos sírig a cikkázó fájdalom hirtelen villámai után a félelem homályával nagyranyilt szemük mélyén.
Ki tudom, még sokáig élek, köszönöm neked, hogy remélek magamnak békés elmulást, neked szép, csendes búsulást.
*
Miként a tiszta űrben a világok, lebeg keringve bennem a hiányod
majd árnyék leszek s te szorongva félsz: óh hát ne hagyj meghalnom, amig élsz.
*
Ha elhagysz, mint az ég alján a nap, mit is tehetnék, hogy ne szánjanak



369
ki fogná föl szivével énekem, ha te sem érzed, hogy ki vagy nekem
*
Minden s mindenki szeret engem ember lettem a szerelemben.
Flóra, Flóra, mosolyog róla, hogy engem ő váltott valóra.
Ember vagyok és olyan boldog, mint, ha vannak, az örök dolgok.
*
Ha lényed erős, derítő levegőjét nem szivja szivem közeledbe merülten, mint vércse, reám lecsap a lebegő ég s fuldoklik a lelkem az űrben.
*
Az én szivem sokat csatangolt, de most már okul és tanul. Aki halandó, csak halandót szerethet halhatatlanúl.
*
S az én apám, az én anyám hajtson ki a zápor után mit kis gyerekünk bömböl mint nyugalom, mint dús növény jó szó, kövér fű, televény szivemből és a földből.
*
Flóra, csináljunk gyereket, hadd vessen cigánykereket mert én nehéz vagyok már
s elviszi könnyü szerelem; hisz hogy én legyek hűtelen ahhoz nehéz a szívem.
Fényszóróként kutatja mint öntudatos űrt, a lelkemet
hogy valóban imádjalak a telhetetlen űr alatt és mégse csalj meg engem.
*



370
Én azt akarom, bár ostobának látszik a vágy, mely elmém kockáival játszik, hogy ugy szeressen az egész világ téged s engem, mint anya kisfiát egyeden kisfiát, vagy kisleányát.
*
Ahol a szabadság a rend, mindig érzem a végtelent.
*
Nincs közöm senkihez, szavam szálló penész, vagyok mint a hideg, világos és nehéz.
*
Nappal mint földet vad homok, közöny lep, izzó és konok a szolga emberekkel szemben elepedt kedvem, elapadt nedvem, elszáradt ág tüze lobog, a gyűlölet, sívó szivemben.
Köröskörül vastőrökül voltak a rozsdás, éles, durva csillagok a lelkembe szúrva s mint önvérébe a vad terül, reszkettem az éjben kinyúlva.
*
Száz éjszakán ezer magány millió fájdalommal szelt át meg át az éjszakát
Köröskörül vastőrökül voltak lelkembe törve a csillagok és vérszagok virágoztak az űrbe.
*
világokat igazgatok: üveggolyókkal játszom. Nem szeretnek a gazdagok: árva gyereknek látszom
*



371
Irgalom, édesanyám, mama, nézd, jaj kész ez a vers is!
*
Roskad a kormos hó, cseperészget a bádogeresz már s mintha csak egy millió, aranyos kis kékszemü lányka venne körül mosolyogva, ha ébredezel, csacsi medve, ugy nevet itt a derűs ég
*
Szól a szája szólitatlan, gondja kél a gondolatban
erőlködik ám az erkölcs zsigereim zsugorgatja ne bolondozz a belemben ne kopogj a kebelemben babos vesémet ne vesd ki
ne lankaszd a lábaimat ne szakaszd a száraimat ne kanyarogj a karomban ráncom-redőmben ne rejtezz
ne lúgositsd a savamat ne szorongasd a szavamat
------------------
ráncom ne rángasd, redőmben ne rejtezz
ne torlaszd el a torkomat ne lapulj meg a lépemen ne kiáltozz a képemen csigolyáim ne csikorgasd fürtöm tövét ki ne forgasd
------------------
Mintha égnék, láng jár végig lábujjamról lobog égig
ne nyisd meg az oldalamat
kicsurran a forralt kőnek vasból való váladéka
*
A nap még füstölög a hamvadó hegyek fölött. A homály inge mögött dereng a rét.
*
Nem találok szavakat magamra,



372
*
Lépte könnyű, szeme lágy mint bolyhos bánatom hazája
*
Három vak holló kerengett a fán
*
És ámulok, hogy elmulok
*
Vak, vak, vak a kutyák így ugatnak, az öreg csősz kivénhedett eljárogál még egy hetet nem sújt oda fütykösével nem pöröl már istenével nem káromol, nem is éber, szeretne ő tán valamit, de ha ő sem tudja, hogy mit, cseléd volt, az istenfáját néha megtömi pipáját ............................. .............................
*
Édesanyám, egyetlen, drága, te szűzesség kinyilt virága önnön fájdalmad boldogsága.
Istent alkotok (szivem szenved) hogy élhess, hogy teremtsen mennyet, hogy jó legyek s utánad menjek!
1937



373
CURRICULUM VITAE
1905-ben születtem, Budapesten, görög-keleti vallású vagyok. Apám - néhai József Áron három esztendős koromban kivándorolt, engem pedig az Országos Gyermekvédő Liga Öcsödre adott nevelőszülőkhöz. Itt éltem hét éves koromig, már ekkor dolgoztam, mint általában a falusi szegénygyerekek - disznópásztorkodtam. Hét esztendős koromban anyám - néhai Pőcze Borbála - visszahozott Budapestre s beiratott az elemi iskola II. osztályába. Anyám mosással és takarítással tartott el bennünket, engem és két nővéremet. Házaknál dolgozott, odajárt reggeltől estig s én szülői felügyelet nélkül iskolát kerültem, csibészkedtem. A harmadikos olvasókönyvben azonban érdekes történeteket találtam Attila királyról és rávetettem magam az olvasásra. Nem csupán azért érdekeltek a hun királyról szóló mesék, mert az én nevem is Attila, hanem azért is, mert Öcsödön nevelőszüleim Pistának hívtak. A szomszédokkal való tanácskozás után a fülem hallatára megállapították, hogy Attila név nincsen. Ez nagyon megdöbbentett, úgy éreztem, hogy a létezésemet vonták kétségbe. Az Attila királyról szóló mesék fölfedezése azt hiszem döntően hatott ettől kezdve minden törekvésemre, végső soron talán ez az élményem vezetett el az irodalomhoz, ez az élmény tett gondolkodóvá, olyan emberré, aki meghallgatja mások véleményét, de magában fölülvizsgálja; azzá, aki hallgat a Pista névre, míg be nem igazolódik az, amit ő maga gondol, hogy Attilának hívják.
Kilenc éves koromban kitört a világháború, egyre rosszabbul ment a sorunk. Kivettem a részemet az üzletek előtt való álldogálásokból, - volt úgy, hogy este kilenc órakor odaálltam az élelmiszerüzem előtt várakozó sorba és reggel fél nyolckor, mikor már sorrakerültem volna, jelentették ki az orrom előtt, hogy nincs több zsír. Úgy segítettem anyámnak, ahogyan tudtam. Vizet árultam a Világ moziban. Fát és szenet loptam a Ferencvárosi pályaudvarról, hogy legyen fűtenivalónk. Színes papírforgókat csináltam és árusítottam a jobb sorsban élő gyerekeknek. Kosarakat, csomagokat hordtam a vásárcsarnokban stb. 1918 nyarán Abbáziában üdültem a Károly király féle gyermeknyaraltatási akció jóvoltából. Anyám már betegeskedett, méhdaganata támadt s ekkor én magam jelentkeztem a Gyermekvédő Ligánál - így rövid időre Monorra kerültem. Visszatérvén Budapestre újságot árultam, bélyegekkel, majd kék, fehér és postapénzzel kereskedtem, mint egy kis bankár. A román megszállás alatt kenyeresfiú voltam az Emke kávéházban. Közben - öt elemi elvégzése után - polgári iskolába jártam.
1919 karácsonyán meghalt anyám. Gyámommá az árvaszék sógoromat, a most elhunyt Makai Ödön doktort nevezte ki. Egy tavaszon és nyáron át az Atlantica Tengerhajózási Rt. Vihar, Török és Tatár nevű vontatógőzösein szolgáltam. Ekkor vizsgáztam magánúton a polgári negyedik osztályából. Ezután gyámom és Giesswein Sándor dr. Nyergesújfalura küldtek kispapnak a szaléziánusokhoz. Itt csak két hetet töltöttem, hiszen görög keleti vagyok és nem katolikus. Innen Makóra kerültem, a Demke internátusba, ahol rövidesen ingyenes helyet kaptam. Nyáron lakásért és ellátásért tanítottam Mezőhegyesen. A gimnázium VI. osztályát színjelesen végeztem, jóllehet pubertáskori zavarok miatt több ízben öngyilkosságot kíséreltem meg, hiszen valójában sem akkor, sem előzőleg nem állott fölvilágosító barátként mellettem senkisem. Már megjelentek első verseim is, 17 éves koromban írt költeményeimet a Nyugat publikálta. Csodagyereknek tartottak, pedig csak árva voltam.
A VI. osztály elvégzése után ott hagytam a gimnáziumot meg az internátust, mert elhagyatottságomban nagyon tétlennek éreztem magamat: nem tanultam, mert a tanárok magyarázata után is tudtam a leckét, hiszen erről jeles bizonyítványom is tanúskodott. Kukoricacsősznek, mezei napszámosnak mentem Kiszomborra és házitanítónak szegődtem el. Két kedves tanárom kérésére mégis elhatároztam, hogy érettségizem. A VII. és a VIII. osztályból összevont vizsgát tettem s így egy évvel előbb végeztem, mint volt osztálytársaim. Tanulásra azonban mindössze



374
három hónap állt rendelkezésemre s így történt, hogy a hetedikből tiszta jó, a nyolcadikból pedig tiszta elégséges osztályzatot kaptam. Érettségi bizonyítványom már jobb a nyolcadikosnál: csak magyarból és történelemből kaptam elégségest. Ekkor már egy versemért Istenkáromlás miatt pörbefogtak. A Kúria fölmentett.
Ezután egy ideig könyvügynök voltam itt Budapesten, majd az infláció idején hivatalnokoskodtam a Mauthner féle magánbankházban. A Hintz-rendszer bevezetése után itt a könyvelőségbe osztottak be s nem sokkal utóbb idősebb kollégáim bosszúságára engem bíztak meg annak ellenőrzésével, hogy kasszanapkor milyen értékek adhatók ki. Iparkodásomat itt egy kissé kikezdte az, hogy saját munkámon kivül önnön dolgaik egy részét is nyakamba varrták idősebb kollégáim, kik nem mulasztották el különben sem, hogy bosszúságot okozzanak nekem a lapokban megjelenő verseim miatt. „Ilyen idős koromban én is írtam verseket” - mondogatta mindegyikük. A bankház később megbukott.
Elhatároztam, hogy végképpen író leszek és szert teszek olyan polgári foglalkozásra is, amely szoros kapcsolatban áll az irodalommal. Magyar-francia-filozófiai szakra iratkoztam a szegedi egyetem bölcsészeti karán. Fölvettem heti 52 órát és 20 órából kollokváltam kitűnően. Napokat ettem, verseim honoráriumából fizettem lakásomat. Nagyon büszkévé tett, hogy Dézsi Lajos professzorom önálló kutatásra érdemesnek nyilvánított. De minden kedvemet elszegte az, hogy Horger Antal professzor, kinél magyar nyelvészetből kellett volna vizsgáznom, magához hívatott s két tanú előtt - ma is tudom a nevüket, ők már tanárok - kijelentette, hogy belőlem, míg ő megvan, soha nem lesz középiskolai tanár, mert „olyan emberre - úgymond - ki ilyen verseket ír” s ezzel elém tárta a Szeged c. lap egyik példányát, „nem bízhatjuk a jövő generáció nevelését”. Sokszor emlegetik a sors iróniáját s itt valóban arról van szó: ez a versem, Tiszta szívvel a címe, igen nevezetessé vált, hét cikket írtak róla, Hatvany Lajos az egész háború utáni nemzedék dokumentumának nyilvánította nem egy ízben „a kései korok számára”, Ignotus pedig „lelkében dédelgette, simogatta, dünnyögte és mormolgatta” ezt a „gyönyörűszép” verset, ahogy a Nyugatba írta róla és ezt a verset tette Ars poeticájában az új költészet mintadarabjává.
A következő évben - húsz éves voltam ekkor - Bécsbe mentem, beiratkoztam az egyetemre s abból éltem, hogy a Rathaus Keller bejáratánál újságot árultam és a Bécsi Magyar Akadémikusok helyiségeit takarítottam. Lábán Antal igazgató, mikor tudomást szerzett rólam, ezt megszüntette, ebédet adott a Collegium Hungaricumban s tanítványokhoz juttatott: Hajdu Zoltánnak, az Angol-Osztrák Bank vezérigazgatójának két fiát tanítottam. Bécsből - egy szörnyű nyomortanyáról, ahol négy hónapig lepedőm sem volt - egyenesen a Hatvany Kastélyba kerültem vendégnek, Hatvanba, majd a ház asszonya, Hirsch Albertné ellátott útiköltséggel és a nyár végeztével Párizsba utaztam. Itt beiratkoztam a Sorbonnera. A nyarat a délfranciaországi tengerparton töltöttem egy halászfaluban.
Ezután Pestre jöttem. Két szemesztert hallgattam a pesti egyetemen. Tanári vizsgát mégsem tettem, mert - Horger Antal fenyegetésére gondolva - azt hittem, úgysem kapnék állást. Majd a Külkereskedelmi Intézet magyar-francia levelezőnek alkalmazott, megalakulásakor, - referenciával azt hiszem szívesen szolgál Kóródi Sándor úr, volt vezérigazgatóm. Ekkor azonban olyan váratlan csapások értek, hogy bármennyit edzett az élet, nem bírtam ki - az OTI előbb szanatóriumba, majd táppénzállományba utalt neuraszténia gravisszal. Hivatalomtól megváltam, beláttam, hogy nem lehetek tehertétel egy fiatal intézmény nyakán. Ezóta írásaimból élek. Szerkesztője vagyok a SZÉP SZÓ c. irodalmi és kritikai lapnak. Magyar anyanyelvemen kívül írok és olvasok franciául és németül, levelezek magyarul és franciául, perfekt gépíró vagyok. Tudtam gyorsírni is, - egy havi gyakorlattal ezt a tudásomat fölfrissíthetem. Értek a sajtó nyomdatechnikájához, tudok szabatosan fogalmazni. Becsületesnek tartom magam, azt hiszem, hogy fölfogásom gyors és hogy munkában szívós vagyok.